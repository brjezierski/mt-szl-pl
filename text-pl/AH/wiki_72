<doc id="1214942" url="https://pl.wikipedia.org/wiki?curid=1214942" title="19 Batalion Saperów (LWP)">
19 Batalion Saperów (LWP)

19 Batalion Saperów (19 bsap) – samodzielny pododdział wojsk inżynieryjnych ludowego Wojska Polskiego.
Batalion został sformowany w Sosenkach-Jajkach na podstawie rozkazu Naczelnego Dowództwa Wojska Polskiego nr 08 z 20 sierpnia 1944, jako jednostka 8 Drezdeńskiej Dywizji Piechoty. W drugiej połowie września batalion otrzymał broń i sprzęt. Szkolenie prowadzono od 2 października 1944 zgodnie z 1,5 miesięcznym programem Armii Czerwonej (42 dni szkoleniowe po 10 godzin zajęć). 21 października 1944 w Mordach żołnierze batalionu złożyli przysięgę. Od trzeciego tygodnia szkolenia prowadzono szkolenie zgrywające. Do końca grudnia 1945 zakończono szkolenie podstawowe. Od 6 do 21 stycznia 1945 prowadzono szkolenie doskonalące.
Struktura organizacyjna.
19 batalion saperów został sformowany według sowieckiego etatu Nr 04/506 samodzielnego batalionu saperów gwardii (ros. гвардейский отдельный саперный батальон).
Stan etatowy batalionu liczył 254 żołnierzy, w tym 33 oficerów, 44 podoficerów i 177 szeregowych. Na wyposażeniu jednostki znajdowały się trzy samochody i jedna łódź MN.
Działania bojowe.
Pod koniec stycznia 1945 batalion rozpoczął przemieszczenie w szeregach 8 DP w kierunku Warszawy. W Warszawie batalion wziął udział w rozminowaniu. Od 21 lutego 8 DP rozpoczęła przegrupowanie na Pomorze. Miała ześrodkować się w rejonie Piły. W marszu zmieniono zadanie i miała ześrodkować się do 16 marca w rejonie Górzno, Łużnik, Ogardy. 16 marca 8 DP znalazła się pod Dobiegniewem. W dniach 20–29 marca dywizja przegrupowała się w rejon Wrocławia i tam przeszła do obrony na stokach Wzgórz Trzebnickich. 4 kwietnia 8 DP otrzymała rozkaz marszu nad Nysę Łużycką. 13 kwietnia otrzymała rozkaz do udziału w operacji łużyckiej. Miała nacierać na głównym kierunku natarcia 2 Armii WP. W tym celu 8 DP została wzmocniona 25 bsap. 16 kwietnia o 4:00 dywizja sforsowała Nysę i uderzyła na pozycje niemieckie. W czasie marszów dywizyjny 19 bsap przemieszczając się na kierunku działania dywizji prowadził rozpoznanie dróg i rejonów ześrodkowania. Trzeba było wielokrotnie kontrolować drogi ze względu na wycofujące się oddziały niemieckie i ponowne minowanie. Batalion naprawiał także drogi i obiekty drogowe oraz wzmacniał je. W czasie przygotowania do natarcia batalion przygotowywał się do forsowania przeszkody wodnej. Wykonywał łodzie desantowe dla piechoty (DSŁ), gromadził elementy drewniane do budowy mostów niskowodnych. W pasie natarcia 8 DP była duża liczba rzek różnej szerokości, kanałów i jezior łączonych kanałami. Główny pas obrony miał głębokość 30–35 km. Batalion miał zadanie rozpoznania przeszkód wodnych, podejść do nich, rozpoznania zapór nieprzyjaciela, przygotowanie materiałów podręcznych do pokonania przeszkody wodnej. W czasie natarcia jedna kompania 19 bsap działała jako oddział zaporowy dywizji. W natarciu pododdziały 19 bsap i przydzielonego 25 bsap wykonywały przejścia w polach minowych własnych i polach minowych nieprzyjaciela. Dywizja w pierwszych dwóch dniach operacji nie wykonała zadań dziennych. Dopiero 18 marca opanowała Niesky. Od 28 kwietnia do 4 maja 8 DP pozostawała w obronie. Od 7 maja wzięła udział w operacji praskiej, działając w drugim rzucie 2 Armii WP. 12 maja 1945 batalion zakończył szlak bojowy w rejonie: Konojedy, Úštěk, Libesice. Straty batalionu w czasie działań bojowych wyniosły 9 zabitych i 16 rannych.
Okres powojenny.
13–15 maja rozpoczął się marsz 8 DP do kraju. 19 bsap zabezpieczał marsz dywizji. 20 maja 8 DP otrzymała rozkaz obsadzenia wschodniego brzegu Odry od Frankfurtu do Nowej Soli. 23 maja 8 DP skoncentrowała się w rej. Namysłów, Oleśnica, Syców, Kępno, Ostrzeszów. 28 maja 8 DP obsadziła granicę. Pełniła służbę graniczną od ujścia Nysy do Mużakowa. 1 Armia otrzymała rozkaz zagospodarowania ziem zachodnich nad Odrą i Nysą Łużycką oraz rozminowania tych terenów. Batalion został przydzielony do rejonu rozminowania nr 5. Rozminowywał Ziemię Lubuską w okolicach Gubina i Lubska, Krosna Odrzańskiego i południową część MRU, a taką rubież rzeki Bóbr do Bobrowic oraz Żary, Żagań i Głogów. W połowie lipca 1945 r. batalion został wsparty kompanią niemieckich jeńców saperów w sile ok. 90 ludzi. Minerzy niemieccy ulegali częstym wypadkom. Po analizie okazało się, że znaczna liczba Niemców nie była saperami. Woleli jednak rozminowywać, niż siedzieć w niewoli. W pododdziałach przeprowadzono szkolenie i zajęcia instruktażowe z zakresu przeszukiwania i unieszkodliwiania min. Instruktorami szkolenia byli podoficerowie niemieccy. Saperami bezpośrednio kierowali oficerowie i podoficerowie niemieccy. Dowódcami pododdziałów byli Polacy. W lipcu 1945 8 DP podporządkowano 1 Armii WP.
19 batalion rozminowywał Ziemię Lubuską w okolicach Gubina i Lubska, Krosna Odrzańskiego i południową część MRU, a także rubież rzeki Bóbr do Bobrowic oraz Żary, Żagań i Głogów. Do 12 czerwca 1945 r. 8 DP przekazała swój rejon 11 DP i weszła w skład 1 Armii WP. Została przerzucona na granicę południową Polski i zaczęła ochraniać granicę od Piwnicznej do Użok. 19 bsap znalazł się w okolicach Krosna i stacjonował w m. Miejsce Piastowe. 8 DP otrzymała do rozminowania odcinek od Popradu i Dunajca, wzdłuż granicy z ČSR do granicy z ZSRR. Od północy odcinek był ograniczony miejscowościami: Zakliczyn, Pilzno, Strzyżów, Dynów, Przemyśl. Odcinek miał 8175 km kw. Batalion został wzmocniony plutonami saperów trzech pułków dywizyjnych: 32, 34 i 36 pp i liczył 300 ludzi, z tego etatowych 203 żołnierzy. Miał zakończyć rozminowanie rubieży nad Wisłoką od m. Brzostek do Przełęczy Dukielskiej. Pocięty i porośnięty teren utrudniał rozminowanie. Batalion rozminowywał rejon w okolicach Jasła, powiaty Lesko i Krosno, a także przełęcze górskie. W lipcu i sierpniu 1945 budował dwa mosty w okolicach Krynicy i Grybowa. We wrześniu odblokowywał zaczopowane przez Niemców betonem szyby naftowe w rej. Gorlice. W czasie wykonywania tych zadań przy rozminowaniu było zajętych tylko ok. 35% żołnierzy. Do końca października saperzy 8 DP usunęli i zniszczyli 46 705 min, a w całym 1945 r. 91 640 szt. W okresie do końca 1945 przekazano administracji 209 rozminowanych miejscowości w tym: Jasło, Krosno, Gorlice i Nowy Sącz. Część pól minowych których nie udało się rozminować zostało ogrodzonych, oznaczonych i pozostawionych do likwidacji wiosną 1946 r. W 1945 r. wyróżnili się w pracach: sierż. Julian Szumiel – zlikwidował 7900 min, kpr. Stanisław Łojek – 7000 min (zginął wiosną 1946 r.), plut. Józef Orłowski – 5000 min.
W 1945, w trakcie rozminowania, zginęło jedenastu żołnierzy batalionu, a kolejnych ośmiu zostało ciężko rannych.
W 1946 r., w okresie „powtórnego rozminowania”, 19 bsap brał udział w akcji w ramach sił Krakowskiego Okręgu Wojskowego, razem z 13 bsap 6 DZ. Batalion był od 5 marca 1946 r. zakwaterowany w Krośnie i rozminowywał silnie zaminowane południowe połacie województwa rzeszowskiego. W województwie rzeszowskim były w 1946 r. pola minowe i grupy min głównie na byłych liniach obrony, w tym na Przełęczy Dukielskiej zw. Doliną Śmierci. Już w lutym batalion uczestniczył w ochronie mostów na Wisłoku i Dunajcu przed spływem lodów. Niszczył i usuwał także miny wykryte przez okres zimy na drogach, szczególnie w rejonie mostów. W drugiej połowie lutego batalion odbudowywał cztery mosty kolejowe i dwa drogowe w rejonach Sanoka, Leska, Olszanicy i Stefkowej. W okresie wiosennym batalion prowadził rozminowanie dwoma kompaniami, a jesienią jedną, w rejonach już poprzednio oczyszczanych. Oczyszczano w 1946 r. w pierwszej kolejności pola uprawne, łąki i pastwiska oraz kępy nad rzekami. Pododdziały pracowały w takich rejonach jak: Roztoki, Glinnik, Zimna Woda, Szczerbiniec, Czelaśnica, Żmigród Stary, Lubla, Sieklówka, Lubickie Rzeki i Łysa Góra w „Dolinie Śmierci”. W 43 miejscowościach batalion usunął blisko 100 tys. min różnych i zniszczył ponad 12 tys. pocisków. Podczas rozminowania w 1946 batalion stracił 4 saperów.
W 1947 r. 19 bsap uczestniczył w działaniach Grupy Operacyjnej „Wisła”. Batalion pozostawał w gotowości do działania bojowego, jednocześnie przygotowywał się do rozminowania. Rozminowania w związku z walkami z UPA na większą skalę nie prowadzono. W czerwcu rozpoczęto rozminowanie ograniczonymi siłami, a batalion prowadziły je do 10 lipca. Następnie kontynuował rozminowanie od 3 sierpnia do 19 października w powiatach: Jasło i Krosno. Zebrał w tym czasie i zniszczył 13395 min oraz 10870 pocisków i różnej amunicji. Zginęło 2 saperów; rannych zostało także dwóch saperów.
W 1948 batalion rozminowywał tereny Pomorza Zachodniego m.in. Unieście, Szczecinek, Wałcz, Kołobrzeg, Człuchów, Złotów, Kutno, Skierniewice.
W sumie 19 bsap zniszczył ok. 40 tys. bomb lotniczych, 206 tys. min i ok. 600 tys. pocisków i amunicji większych kalibrów. Rozminował 30 mostów drogowych i kolejowych, oczyścił z min 204 osiedla i obiekty oraz ponad 2000 km² terenu. Łącznie batalion stracił 19 żołnierzy, tym 3 oficerów, 3 żołnierzy odniosło rany. 19 bsap należy do tych jednostek saperskich, które oprócz 18 bsap poniosły największe straty.
W czasie prowadzonej akcji rozminowania pododdziały batalionu zmuszone były brać udział w zwalczaniu oddziałów UPA i rodzimego podziemia. Walczył też w składzie Grupy Operacyjnej „Rzeszów” i „Wisła”. Przyczynił się do likwidacji kilku grup UPA, w tym grupy „Steina”, zdobywając przy tym wiele broni i amunicji. W walkach z UPA i podziemiem zbrojnym rannych zostało 5 żołnierzy.
Przebywając na Podkarpaciu batalion uczestniczył w akcjach powodziowych i przeciwlodowych broniąc mostów na Dunajcu, Wisłoku, Wisłoce, Sanie, Osławie, Jasiołce i innych. Niósł pomoc powodzianom. W ramach prac na rzecz gospodarki batalion odbudował 21 mostów drogowych i kolejowych, naprawił 35 km dróg stałych.
Po reorganizacji związków taktycznych batalion wchodził kolejno w skład 8 Drezdeńskiej Dywizji Zmechanizowanej i 8 Bałtyckiej Dywizji Obrony Wybrzeża. Stacjonował w Unieściu.

</doc>
<doc id="1214943" url="https://pl.wikipedia.org/wiki?curid=1214943" title="Rafik Saïfi">
Rafik Saïfi

Rafik Saïfi (ur. 7 lutego 1975 w Algierze) – algierski piłkarz grający na pozycji pomocnika. Aktualnie związany kontraktem z francuskim klubem, FC Istres.
Karierę zaczynał w klubie z rodzinnego miasta - MC Algier, któremu pomógł w zdobyciu mistrzostwa kraju.
W 1999 roku, mając 24 lata wyjechał do Francji, zasilając szeregi Troyes AC. Tam grał przez 5 sezonów, by w 2004 roku przenieść się do FC Istres. Następnie grał w AC Ajaccio (2005-2006), FC Lorient (2006-2009). W sezonie 2007/2008 zaliczył swój najlepszy sezon we Francji, zdobywając dla Lorient 14 goli.
W 2009 Saïfi odszedł do katarskiego Al Khor. Następnie powrócił do FC Istres. Karierę kończył w Amiens SC.

</doc>
<doc id="1214947" url="https://pl.wikipedia.org/wiki?curid=1214947" title="Dodatkowe wiry włosów">
Dodatkowe wiry włosów



</doc>
<doc id="1214948" url="https://pl.wikipedia.org/wiki?curid=1214948" title="20 Batalion Saperów (LWP)">
20 Batalion Saperów (LWP)

20 Batalion Saperów (20 bsap) – samodzielny pododdział wojsk inżynieryjnych ludowego Wojska Polskiego.
Batalion sformowany został w Białymstoku na podstawie rozkazu Naczelnego Dowództwa Wojska Polskiego nr 16/Org. z 3 września 1944 jako jednostka organiczna 9 Drezdeńskiej Dywizji Piechoty.
29 października 1944 w Białymstoku żołnierze batalionu złożyli przysięgę.
Struktura organizacyjna.
Razem:
żołnierzy – 254 ("oficerów – 33, podoficerów – 44, szeregowych – 177")
sprzęt:
Działania wojenne.
W czasie działań wojennych 20 bsap znalazł się w Czechosłowacji. 9 maja był w rejonie: Debna, Beneśow, Boletice. 12 maja jednostki inżynieryjno-saperskie powróciły do kraju. 21 maja 1945 4 BSap, w podporządkowaniu której był batalion, przeszła do dyspozycji dowódcy wojsk inżynieryjno-saperskich i rozpoczęła rozminowanie Polski.
Okres powojenny.
Po zakończeniu wojny i przegrupowaniu się z Czechosłowacji na terytorium kraju, już w 8 lipca 1945 roku batalion pod dowództwem kpt. Bliźniuka przystąpił wraz z 4 BSap do rozminowywania przyczółka sandomierskiego. W połowie lipca 1945 r. batalion został wsparty kompanią niemieckich jeńców saperów w sile ok. 90 ludzi. Minerzy niemieccy ulegali częstym wypadkom. Po analizie okazało się, że znaczna liczba Niemców nie było saperami. Woleli jednak rozminowywać, niż siedzieć w niewoli. W pododdziałach przeprowadzono szkolenie i zajęcia instruktażowe z zakresu przeszukiwania i unieszkodliwiania min. Instruktorami szkolenia byli podoficerowie niemieccy. Saperami bezpośrednio kierowali oficerowie i podoficerowie niemieccy. Dowódcami pododdziałów byli Polacy. Pod koniec 1945 dowództwo batalionu stacjonowało w Dąbrowie Tarnowskiej, a batalion prowadził rozminowanie w rejonach: Szczuczyna, Pacanowa, Stopnicy, Staszowa, Kurozwęk, Szydłowa, Buska-Zdroju, Nowego Korczyna, Bogoryi, Konar. W 1945 batalion zlikwidował 326 tys. min, 295 tys. szt. amunicji większych kalibrów. Wiosną 1946 batalion został podporządkowany 9 Dywizji Piechoty, która 18 maja 1945 przeszła z podporządkowania 1 Armii WP w podporządkowanie Naczelnego Dowódcy WP i została skierowana w rejon Bieszczadów, do walki z podziemiem. 9 Dywizja, a wraz z nią 20 bsap, od 8 kwietnia do 9 października 1946 działała w Grupie Operacyjnej „Rzeszów”, walcząc w powiatach Sanok, Krosno, Lesko, Gorlice, Brzozów, Jasło, Rzeszów, Przemyśl, Jarosław, Lubaczów, Przworsk, Łańcut. Od 30 października 1946 batalion stacjonował w garnizonie Rzeszów. W 1946 brał udział w wytyczaniu granicy państwowej Polska – ZSRR. Od 24 kwietnia do 30 września 1947 w ramach Grupy Operacyjnej „Wisła”, w szeregach 9 Dywizji Piechoty, batalion walczył na tzw. obszarze „R” przeciwko bandom Ukraińskiej Armii Powstańczej. We wrześniu 1947 przeniesiony został do Dębicy, a we wrześniu następnego roku Łańcuta. W późniejszym okresie prowadził rozminowywanie powiatów: mieleckiego, dębickiego, lubaczowskiego, jasielskiego, sanockiego i łańcuckiego. Brał także udział w rozminowaniu powiatu krośnieńskiego oraz Przełęczy Dukielskiej. Batalion rozminował obszar ok. 12 000 km² (pola orne, łąki, lasy itp). Wykrył i unieszkodliwił ok. 1,7 mln min, bomb, pocisków innych materiałów wybuchowych. Podczas rozminowania stracił 14 żołnierzy.
W akcjach przeciwlodowych i przeciwpowodziowych 20 bsap ochraniał liczne mosty na rzekach: San, Dunajec, Wisłok i innych. Niósł pomoc powodzianom w dolinie Wisłoka i rejonie Rzeszowa.
W 1952 roku stacjon0wał w Łańcucie. W 1957 jednostka została rozformowana.

</doc>
<doc id="1214949" url="https://pl.wikipedia.org/wiki?curid=1214949" title="Dyrekcja Wiejska">
Dyrekcja Wiejska

Dyrekcja Wiejska – organ koordynujący działalność polskiego stronnictwa „białych”. Powołany w styczniu 1862, istniał do marca 1863.
Historia.
Członkami Dyrekcji Wiejskiej byli m.in.: Władysław Zamoyski, Leopold Stanisław Kronenberg, Karol Ruprecht, Karol Majewski, Edward Jürgens, Tytus Wojciechowski, Aleksander Kurtz, Adam Goltz, Tadeusz Eydziatowicz.
Grupowała środowiska ziemiańskie, przedstawicieli finansjery bankowej i inteligencji miejskiej związanej z ruchem millenerów. Celem politycznym dyrekcji było powstrzymanie przedwczesnego jej zdaniem wybuchu powstania. Głosiła program pracy organicznej, w ramach koncesji rządowych poprzez krzewienie oświaty, rozwój gospodarki krajowej i stopniową polonizację administracji. Z zebranych subsydiów w wysokości ok. 200 000 rubli dyrekcja finansowała m.in. działalność emigracyjnego Hotelu Lambert.
Jesienią 1862 za przykładem Komitetu Centralnego Narodowego powołała mianowanych komisarzy wojewódzkich. Najwyższą władzą stronnictwa „białych” został odtąd zjazd wojewódzkich mężów zaufania, który wraz z członkami Dyrekcji Wiejskiej jako Ogólne Zebranie podejmował najważniejsze decyzje organizacyjne.
Zaprzestała działalności w marcu 1863, w związku z przystąpieniem „białych” do powstania styczniowego.

</doc>
<doc id="1214953" url="https://pl.wikipedia.org/wiki?curid=1214953" title="Γ-Walerolakton">
Γ-Walerolakton

γ-Walerolakton (GVL) – organiczny związek chemiczny z grupy laktonów. W przemyśle używany jest do produkcji polimerów, a także ze względu na intensywny zapach, przy produkcji perfum. GVL jest także substancją psychoaktywną o działaniu podobnym do γ-butyrolaktonu (GBL) i kwasu 4-hydroksybutanowego (GHB), jest jednak od nich bardziej toksyczny i dużo mniej popularny. GVL może być łatwo przekształcone w kwas 4-hydroksywalerianowy (GHV), analog GHB.

</doc>
<doc id="1214955" url="https://pl.wikipedia.org/wiki?curid=1214955" title="Niezstąpienie jąder">
Niezstąpienie jąder



</doc>
<doc id="1214958" url="https://pl.wikipedia.org/wiki?curid=1214958" title="21 Batalion Saperów (LWP)">
21 Batalion Saperów (LWP)

21 Batalion Saperów (21 bsap) – samodzielny pododdział wojsk inżynieryjnych ludowego Wojska Polskiego.
Sformowany w Rzeszowie na podstawie rozkazu Naczelnego Dowództwa Wojska Polskiego nr 41 z 6 października 1944 jako jednostka 10 Sudeckiej Dywizji Piechoty.
Przysięgę żołnierze batalionu złożyli 14 stycznia 1945 w Rzeszowie.
Struktura organizacyjna.
Według etatu nr 04/506 stan etatowy wynosił 254 żołnierzy, w tym 33 oficerów, 44 podoficerów i 177 szeregowych, 3 samochody, 1 łódź MN
Działania wojenne.
W styczniu 1945 razem z oddziałami 10 DP batalion opuścił Rzeszów i przystąpił do ochrony obiektów przemysłowych na Górnym Śląsku.
W połowie lutego został przegrupowany na Pomorze Zachodnie, gdzie brał udział w ramach dywizji w działaniach zabezpieczających skrzydło 1 Frontu Białoruskiego.
27 lutego 1945 razem z dywizją znalazł się w podporządkowaniu 2 Armii Wojska Polskiego i po koncentracji w rejonie Gorzowa Wielkopolskiego został przerzucony w rejon Wrocławia gdzie brał udział w zabezpieczeniu walk o to miasto.
Na początku kwietnia 1945, 21 bsap w składzie 10 DP 2 Armii WP, otrzymał zadanie wzięcia udziału w operacji łużyckiej na kierunku Drezna. Prowadził rozbudowę inżynieryjną pozycji obronnych oraz przygotowania do forsowania Nysy. W dniach 16–17 kwietnia dywizja nie uzyskała powodzenia w forsowaniu Nysy Łużyckiej. 18 kwietnia pododdziały dywizji zdobyły niewielki przyczółek w rejonie Dobrzynia. 20 kwietnia dywizja ostatecznie sforsowała Nysę w całym pasie natarcia i posunęła się o 6–11 km do przodu. W kolejnych dniach wyszła na rubież: Tzschelln, Boxberg, Hirschwalde i Sproitz. Następnie dywizja brała udział w walce z oddziałami niemieckimi zdążającymi z południa na odsiecz Berlinowi.
Kolejnym etapem walk był udział w operacji praskiej, po zakończeniu której 21 bsap zakończył swój szlak bojowy w rejonie Czeska Lipa. Po zakończeniu działań wojennych pieszo 15 maja 1945 batalion rozpoczął przegrupowanie na Dolny Śląsk nad granicę czechosłowacką, w celu ochrony granicy południowo-zachodniej w rejonie Jeleniej Góry i Kłodzka. W związku z incydentami na granicy południowej 10 Dywizję 12 czerwca 1945 skierowano do ochrony granicy na odcinku Karpacz–Paczków. W czerwcu 1945 roku dowództwo batalionu stacjonowało w Jeleniej Górze.
Okres powojenny.
21 bsap wszedł do akcji rozminowania 24 lipca 1945 r. W połowie lipca 1945 r. batalion został wsparty kompanią niemieckich jeńców saperów w sile ok. 90 ludzi. Minerzy niemieccy ulegali częstym wypadkom. Po analizie okazało się, że znaczna liczba Niemców nie była saperami. Woleli jednak rozminowywać, niż siedzieć w niewoli. W pododdziałach przeprowadzono szkolenie i zajęcia instruktażowe z zakresu przeszukiwania i unieszkodliwiania min. Instruktorami szkolenia byli podoficerowie niemieccy. Saperami bezpośrednio kierowali oficerowie i podoficerowie niemieccy. Dowódcami pododdziałów byli Polacy. W drugiej połowie 1945 uczestniczył w rejonie rozminowania nr 5, które było polecone oddziałom 1 Armii (2, 6, 8, 10, 13 DP i 7 zsbsap) w pasie o szerokości 50 – 90 km wzdłuż południowej granicy Polski włącznie z Zagłębiem Śląsko-Dąbrowskim oraz na południe od kanału Gliwickiego i Opola. Rozminowaniem w tym rejonie dowodził szef Wojsk Inżynieryjnych gen. dyw. Jerzy Bordziłowski. 21 batalion rozminowywał obszary województwa wrocławskiego w rejonie: Jeleniej Góry, Dzierżoniowa, Paczkowa, Strzelina. Jednostka rozminowywała również powiaty: Lwówek Śląski, Złotoryja, Jawor, Świdnica, Środa Śląska i inne. Oczyszczała tereny z niebezpiecznych przedmiotów w rejonie Ząbkowic Śląskich, Bystrzycy Kłodzkiej, Nowej Rudy, Kamiennej Góry, Bolesławca, Zgorzelca, Brzegu, Namysłowa, Olesna, Kluczborka. W 1945 r. batalion oczyścił i rozminował ok. 15 tys. km kw, 180 miejscowości, 6 obiektów przemysłowych. wykrył i zniszczył ok. 800 tys. min i różnego rodzaju niebezpiecznych przedmiotów wybuchowych. W czasie wykonywania rozminowania batalion stracił 5 żołnierzy, a 6 zostało ciężko rannych. Współuczestniczyła w wytyczaniu granicy państwowej między Polską i Czechosłowacją w 1946 r.
W 1947 r. część batalionu weszła w skład Grupy Operacyjnej „Wisła” i walczyła z UPA w okolicy Cisnej. W tym czasie batalion wytyczał także granicę między Polską i ZSRR w rejonie Bieszczadów. W czasie operacji bojowych wykonywał przesieki i budował drogi i mosty, a także walczył bezpośrednio z oddziałami UPA. Oprócz walk batalion prowadził rozminowanie terenu.
Batalion wniósł poważny wkład w likwidację skutków powodzi szczególnie na Dolnym Śląsku, gdzie ochraniał mosty w powiatach: Wrocław, Milicz, Oława, Ząbkowice, Bystrzyca Kłodzka, Dzierżoniów, Świdnica, Wałbrzych, Jawor, Legnica, Złotoryja i inne. Budował również mosty na rzekach: Kwisa, Bystrzyca, Mała Panew, oraz zbiornik wodny i zaporę na Nysie Kłodzkiej w Głębinowie. Jednostka brała udział w porządkowaniu byłego hitlerowskiego obozu Groß-Rosen w Rogoźnicy.
W 1949 stacjonował w Jeleniej Górze. W połowie 1949 przeformowano go na etat 5/59 o stanie 322 wojskowych. W dniach 10–11 maja 1949 przeniesiono batalion do Świdnicy. W czasie przeformowania dywizji na związek zmechanizowany batalion otrzymał etat 5/71 o stanie 317 żołnierzy.

</doc>
<doc id="1214959" url="https://pl.wikipedia.org/wiki?curid=1214959" title="Raymond Loewy">
Raymond Loewy

Raymond Loewy (ur. 5 listopada 1893 w Paryżu, zm. 14 lipca 1986 w Monako) – amerykański projektant, pionier streamline.
Życiorys.
Studiował na Uniwersytecie Paryskim, następnie w Ecole de Laneau zdobył stopień inżyniera. W czasie I wojny światowej służył w armii francuskiej w stopniu podporucznika. W 1919 roku wyjechał do Ameryki. Stawiając pierwszy krok w Nowym Jorku, posiadał jedynie francuski mundur oraz 50 dolarów. Pracował jako projektant wystaw w Macy's, Saks Fifth Avenue i Bonvit Teller, następnie przez pięć lat jako ilustrator mody w czasopismach „Vogue”, Harper’s Bazaar oraz „Vanity Fair”. W 1929 roku otworzył własne biuro wzornictwa przemysłowego w Nowym Jorku.
Twórczość.
Loewy był pionierem rewolucyjnego stylu projektowania, zwanego streamline (opływowy). Wykorzystywał obłe linie i aerodynamiczne kształty. Takie traktowanie bryły w latach 30. było nowością. Pierwszą jaskółką zapowiadającą opływowe linie był samochód Hupmobile – nieco mniej kanciasty niż ówczesne pojazdy. Jego ulepszona wersja, wyprodukowana w 1934 roku, miała np. zwężający się tył i przednie światła wbudowane w karoserię.
W tym samym roku przedsiębiorstwo Sears Roebuck wyprodukowało lodówkę Coldspot według jego projektu. Był to pierwszy sprzęt gospodarstwa domowego, którego głównym atutem handlowym był ciekawy wygląd. Począwszy od 1935 roku Loewy otrzymywał zlecenia zmian wystroju wielkich domów handlowych – np. Saks Fifth Avenue.
Zaprojektował aerodynamiczne lokomotywy: K4S (1934), GG-1 (1934) oraz T-1 (1937). Na podstawie swych doświadczeń wydał książkę "The New Vision Locomotive".
Następnie skupił uwagę na motoryzacji: stworzył autobus dla Greyhound, dla producenta Studebaker zaprojektował samochód Champion (1947), który był zapowiedzią samochodu w europejskim stylu – Avanti.
Projektował opakowania produktów dla wielkich korporacji: Coca-Coli, Pepsodentu, Shella, Exxonu, British Petroleum. Zaprojektował m.in. opakowanie papierosów Lucky Strike.
W latach 60. i 70. objął stanowisko konsultanta rządu Stanów Zjednoczonych. W tym okresie na zlecenie Johna F. Kennedy’ego zaprojektował wystrój wnętrza samolotu Air Force One oraz wnętrza Skylab dla NASA (1969-1972).
Miał własną filozofię projektowania, MAYA („most advanced, yet acceptable”, czyli „najnowocześniejsze, ale do przyjęcia”).

</doc>
<doc id="1214962" url="https://pl.wikipedia.org/wiki?curid=1214962" title="Nezim Ibrahim Frakulla">
Nezim Ibrahim Frakulla

Nezim Ibrahim Frakulla - znany też jako "Nezim Berati" i "Ibrahim Nezimi" (ur. 1680 Frakull koło Fieru - zm. 1760 w Stambule) - albański poeta.
Życiorys.
Większość życia spędził w Beracie, które w okresie jego życia było ważnym ośrodkiem kultury islamskiej. Ukończył medresę w Beracie, a następnie studiował w Stambule, gdzie powstały też jego pierwsze utwory pisane w języku tureckim. W 1731 r. powrócił do Beratu, gdzie był jednym z wyróżniających się poetów. W latach 1731-1735 powstało najwięcej jego utworów, w tym dywan, liczący 110 wersów. Należał do tzw. "Bejtexhinj" - albańskich pisarzy związanych z tradycją islamską, piszących w dialektach albańskich, ale przy użyciu arabskiego alfabetu. Frakulla był także autorem mini-słownika albańsko-tureckiego. Wrogo do niego nastawiony mufti Beratu zmusił go do wyjazdu z miasta. Mieszkał przez pewien czas w Elbasanie, potem był internowany w Besarabii. Zmarł w więzieniu stambulskim.

</doc>
<doc id="1214970" url="https://pl.wikipedia.org/wiki?curid=1214970" title="Janez Jansza">
Janez Jansza



</doc>
<doc id="1214971" url="https://pl.wikipedia.org/wiki?curid=1214971" title="Swanhilda">
Swanhilda



</doc>
<doc id="1214973" url="https://pl.wikipedia.org/wiki?curid=1214973" title="Bohdan Szklarski">
Bohdan Szklarski

Bohdan Michał Szklarski (ur. 1961) – polski politolog, doktor habilitowany, profesor nadzwyczajny Uniwersytetu Warszawskiego. Specjalizuje się w amerykanistyce, kulturze politycznej, przywództwie politycznym oraz teorii demokracji.
Kariera.
Absolwent anglistyki Uniwersytetu Warszawskiego oraz Wydziału Nauk Politycznych w Northeastern University w Bostonie. W latach 1992–1996 kierownik programu „American Government Program” realizowanego w ramach Ośrodka Studiów Amerykańskich na Uniwersytecie Warszawskim. W Instytucie Studiów Politycznych PAN uzyskał w 1996 stopień naukowy doktora na podstawie rozprawy pt. "Articulation of Interests in Systemic Transformation: The Case of Poland". Na jej podstawie powstała książka "Semi-Public Democracy. Articulation of Interests in Systemic Transformation" (Warszawa 1997).
W latach 2001–2003 kierował projektem badawczym „Symboliczne aspekty przywództwa prezydenckiego w demokracji amerykańskiej” w Instytucie Studiów Politycznych PAN w Warszawie. Przedmiotem badania było przywództwo polityczne w systemie demokratycznym, w oparciu o analizę prezydentury w Stanach Zjednoczonych.
Wykładał na University of Kentucky, University of Louisville City University of New York, Boston College, University of Notre Dame.
Został zastępcą kierownika Katedry Politologii w Collegium Civitas w Warszawie (gdzie również wykłada) oraz adiunktem w Instytucie Studiów Politycznych PAN. Wykłada również na Uniwersytecie SWPS.
Publikacje.
Autor książki "Przywództwo symboliczne: między rządzeniem a reprezentacją. Amerykańska prezydentura końca XX wieku" (ISP PAN, Warszawa 2006).
Autor wielu artykułów, m.in.:

</doc>
<doc id="1214979" url="https://pl.wikipedia.org/wiki?curid=1214979" title="European Low Fares Airline Association">
European Low Fares Airline Association



</doc>
<doc id="1214983" url="https://pl.wikipedia.org/wiki?curid=1214983" title="Jako (przedsiębiorstwo)">
Jako (przedsiębiorstwo)

Przypisy.
Jako AG – niemiecki producent odzieży sportowej z siedzibą w Hollenbach, drugi pod względem wielkości producent sprzętu sportowego w Niemczech.
Historia.
Przedsiębiorstwo zostało założone 1 listopada 1989 w Stachenhausen przez Rüdigera Sprügla. Celem firmy było wyposażenie wszystkich klubów piłkarskich pomiędzy rzekami Jagst i Kocher, od których pochodzi jej nazwa. Na pomysł utworzenia własnej marki Sprügel - który sam pracował w sklepie sportowym - wpadał ponieważ zauważył długie terminy dostaw większych marek. W pierwszych latach istnienia producent zaopatrywał w odzież sportową głównie drużyny młodzieżowe. Na początku lat 90., kiedy główni producenci artykułów sportowych - Adidas i Nike - skoncentrowały się na kilku czołowych zespołach, Jako zaczęło zaopatrywać ekipy 1. oraz 2. Bundesligi. Z czasem zaczęło również wyposażać drużyny Bundesligi koszykówki.
Dalszy rozwój Jako związany był z rozpoczęciem działalności sponsorskiej oraz pojawianiu się w nazwach obiektów sportowych (np. Jako-Arena w Bambergu). Od 1996 r. produkty spółki dostępne są także w Austrii i Szwajcarii, od 1998 r. we Francji, w krajach Beneluksu i w Skandynawii, zaś od 2004 r. w Stanach Zjednoczonych. W 2006 r. przedsiębiorstwo wkroczyło na rynek azjatycki.

</doc>
<doc id="1214984" url="https://pl.wikipedia.org/wiki?curid=1214984" title="Letnie Grand Prix w skokach narciarskich 2008">
Letnie Grand Prix w skokach narciarskich 2008

Letnie Grand Prix w skokach narciarskich 2008 – 15. edycja Letniego Grand Prix, która rozpoczęła się 26 lipca 2008 roku w Hinterzarten, a zakończyła 4 października 2008 w Libercu. Rozegrano 11 konkursów - 10 indywidualnych oraz 1 drużynowy.

</doc>
<doc id="1214986" url="https://pl.wikipedia.org/wiki?curid=1214986" title="Honeymoon Travels Pvt. Ltd.">
Honeymoon Travels Pvt. Ltd.

Honeymoon Travels Pvt. Ltd. – indyjski film wyreżyserowany w 2007 roku przez debiutantkę Reema Kagti. Za produkcję odpowiedzialni są Farhan Akhtar oraz Ritesh Sidhwani. Tematem filmu jest miłość przedstawiona w historiach 6 par, które razem wyjeżdżają autobusem w zorganizowaną podróż poślubną z Mumbaju na Goa. Film stawia pytania o to, co przyciąga ludzi do siebie, co odpycha, jak zbliżają się, jak oddalają, zależność od oczekiwań rodziców, potrzebę oddzielenia się małżeństwa od swoich rodziców, problemy wynikające z nacisku rodziców na małżeństwo aranżowane. Stawia pytanie, czy miłość jest nakładaniem na siebie więzów, czy dawaniem sobie wolności. Ponadto pokazuje radość z bycia kochanym i kochania kogoś.
Fabuła.
Z Mumbaju do Goa wyrusza autobus z kilkoma parami młodożeńców.
Zara i Aspi.
Zara (Minissha Lamba) i Aspi (Abhay Deol) to para Parsów z Dadar. Spotkali się jeszcze w dzieciństwie. On pośmiewisko kolegów, co rano chowający się po kątach ze strachu przed szkołą. Ona również wyszydzana i popychana przez inne dzieci. Pewnego razu spojrzeli na siebie i w swoich oczach zobaczyli podobieństwo losu i ... miłość. Od tej chwili wszystko zmieniło się. Stali się kimś innym niż myśleli, że są. Ofiary stały się silne sobą, swoim związkiem. Od 16 lat zdumiewają innych swoim dopasowaniem się. We wszystkim zgodni. Promieniujący radością bycia razem. W wodzie. W tańcu. W rozmowie.
Vicky i Pinky.
Vicky z Delhi. Pinky z Pendżabu. Ona (Amisha Patel) – ulubienica ojca, za dużo mówi, za dużo marzy, cieszy się życiem, wieczna optymistka. On (Karan Khanna) – zniecierpliwiony wobec niej, drażliwy, obwinia ją o wszystko. Kryje przed nią jakąś tajemnicę.
Oscar i Nahid.
Oscar Fernandez (Boman Irani). Ponad pięćdziesięcioletni katolik rodem z Goa. I Nahid (Shabana Azmi). To ich drugie małżeństwo. Noszą w sobie mrok dramatu z przeszłości. Oboje kiedyś kogoś stracili. Jej pewnego razu los zabrał sens życia. Jednego dnia w wypadku straciła męża i dwoje dzieci. On, wspólnik jej męża, uratował ją od samobójczej śmierci. Ale nie udało mu się ocalić życia cierpiącej na depresję żonie. Teraz dwoje wdowców szuka w sobie pocieszenia, szansy na nowe życie. On cytuje jej poezje Ghaliba. Ona pomaga mu wczuć się w odrzucającą ich małżeństwo jego dorosłą córkę.
Shilpa i Hitesh.
Ona, Shilpa (Dia Mirza) przymuszona przez rodziców do zaaranżowanego małżeństwa, płacze wsiadając do autobusu wypełnionego młodożeńcami jadącymi w podróż poślubną na Goa. Na postojach zamyka się przed nim w łazience, nie pozwala się dotknąć. On, Hitesh (Ranvir Shorey) z Gudżaratu krzyczy na nią, rozkazuje, ma dość jej ucieczek przed nim. Ona żarliwie modli się o wyzwolenie. I wyzwolenie nadchodzi w postaci... porywającego ją na motocyklu, ukochanego Jignesha (Arjun Rampal).
Madhu i Bunty.
Poznali się przez internet. Oboje zranieni przez kogoś w przeszłości. Ukrywają to przed sobą. Madhu (Sandhya Mridul) – przebojowa, szukająca bliskości, pieszczoty. Bunty (Vikram Chatwal) – nieśmiały, unikający dotyku. Czeka ich bolesna rozmowa, w której będą musieli wyjawić prawdę o sobie.
Partho i Milly.
Para z Bengalu. Partho Sen (Kay Kay Menon), sztywny ponurak spełniający oczekiwania rodziców. I Milly (Raima Sen), zawsze w tradycyjnym sari. Oboje zauroczeni sobą przed ślubem, teraz dali się przekonać rodzicom, że małżeństwo to walka o władzę, to manipulowanie sobą. Potrzebują wyzwolenia od uzależnienia od rodziców, zrozumienia, kim są, od czego od siebie potrzebują.
Obsada.
Dia Mirza zastąpiła Shilpa Shetty, bo Shetty chciała pracować z Johnem Abrahamem, który zrezygnował z roli z powodu przedłużenia się zdjęć do "Baabul" i rolę przejął Arjun Rampal.

</doc>
<doc id="1214987" url="https://pl.wikipedia.org/wiki?curid=1214987" title="Swanhilda (opatka w Essen)">
Swanhilda (opatka w Essen)

Swanhilda, niem. Suanhild, we współczesnej pisowni Swanhild, Svanhild lub Schwanhild (zm. 30 lipca 1085 r. w Essen) – zapewne od 1058 r. do śmierci opatka w Essen. Podobnie jak jej poprzedniczki prowadziła prace budowlane i fundowała dzieła sztuki.
Życiorys.
Zachowało się niewiele pisemnych źródeł o życiu Swanhildy. Zapewne była bezpośrednią następczynią opatki Teofano. W jej niedatowanym testamencie występuje jako świadek. Jest to zarazem pierwsza pisemna wzmianka o Swanhildzie. Jej data urodzenia nie jest znana. Wiek kanoniczny umożliwiający objęcie urzędu opatki wynosił 30 lat. O ile istotnie była bezpośrednią następczynią Teofano, musiała urodzić się przed 1028 r. Nie jest także znany czas jej wstąpienia do klasztoru i pochodzenie. Wiadomo wprawdzie jakie dobra posiadała, ale nie są znani ich poprzedni właściciele, co uniemożliwia powiązanie jej z rodami szlacheckimi. W literaturze dotyczącej opactwa w Essen często można spotkać się z informacją, że Swanhilda pochodziła z rodu hrabiów Hückeswagen. Jest ona oparta na wczesnonowożytnym katalogu opatek, ale nie zasługuje na zaufanie, gdyż ród hrabiów Hückeswagen był po raz pierwszy wzmiankowany w 1133 r.
W testamencie Teofano Swanhilda występuje bez żadnego urzędu klasztornego. Jednak jego sprawowanie nie było warunkiem objęcia później urzędu opatki. Swanhilda została poświadczona jako opatka dopiero w 1073 r. w dokumencie arcybiskupstwa w Kolonii. Na jego mocy kościół w Stoppenberg ufundowany przez Swanhildę, a poświęcony przez arcybiskupa Kolonii Anno II, otrzymał przywileje.
Na przełomie maja i czerwca 1085 r. Swanhilda próbowała na synodzie w Moguncji otrzymać od cesarza Henryka IV potwierdzenie i ochronę dla uczynionej przez siebie na rzecz opactwa w Essen darowizny dóbr "Gesseron", "Vuedereke" i "Hukengesuuage" (Geißern koło Wachtendonk i Hückeswagen, trzecia miejscowość jest niezidentyfikowana). Dokument spisano, ale nie został on opieczętowany i zaopatrzony w datę. Z tych powodów nie nabrał ważności. Przyczyną wystawienia mogły być roszczenia krewnych opatki do dóbr. Posiadłości w okolicach Wachtendonk należały do opactwa aż do sekularyzacji w 1803 r. Możliwe jest także, że dokument jest fałszerstwem powstałym po śmierci Swanhildy, które miało zabezpieczyć dobra. Przeciw tej tezie świadczy jednak brak wykończenia dokumentu.
Swanhilda zmarła według nekrologu 30 lipca, zapewne w 1085 r., ponieważ później nie czyniła żadnych działań, by uzyskać cesarskie zatwierdzenie swojej darowizny. Spoczęła w sarkofagu w krypcie kościoła klasztornego nad miejscem pochówku opatki Matyldy.
Działalność.
Kościół w Stoppenberg.
W Stoppenberg (obecnie dzielnica Essen) Swanhlida ufundowała z własnych środków, poświęconą 29 stycznia 1073 r., kaplicę pod wezwaniem św. Mikołaja dla mieszkającej tam ludności należącej do opactwa. Była to trójnawowa budowla z kwadratowym prezbiterium. Arcybiskup Kolonii Anno II na prośbę opatki przyznał świątyni przywileje. Okoliczni mieszkańcy w nagłych wypadkach mogli w nim przyjmować sakramenty święte, mogły także w nim odbywać się ceremonie pogrzebowe. W XII w. kaplica stała się kościołem klasztornym premonstratensów.
Relikwiarz ręki św. Bazylego Wielkiego.
Relikwiarz ręki św. Bazylego Wielkiego w skarbcu katedralnym w Essen jest uważany za fundację Swanhildy. Zabytek o kształcie prawego przedramienia ma 46 cm wysokości. Wykonany jest z drewna dębowego pokrytego srebrną i złoconą miedzianą blachą. Św. Bazyli należał do patronów kościoła w Stoppenberg, a relikwiarz był corocznie przenoszony z kościoła opackiego do Stoppenberg. Z tych powodów przypisywanie fundacji Swanhildzie nie budzi zastrzeżeń.
Analiza zabytku dowodzi, że nie został wykonany przez najlepszych artystów. Środkowa część ręki jest zbyt krótka w stosunku do palców. Metalowe płytki wokół palców zostały zrobione z małych kawałków. Przedramię jest lepiej wykończone. W tej części wykonano w metalu imitację rękawa z grubego sukna. Na dole i na górze są ponadto pasy metalu. Na górnym znajduje się napis: "† Serve Dei Vivi Benedic Nos Sancte Basili †" ("Błogosław nas św. Bazyli sługo żywego Boga").
Na zewnętrznej stronie jest umieszczona płytka ze złotej blachy, na której wygrawerowano krzyż i skierowaną ku górze rękę. Na brzegu znajduje się napis: "† Dextera Di" ("prawica Boża"). Jest to symbol błogosławieństwa. Cechą szczególną relikwiarza jest otwór o wymiarach 1,2 x 0,6 cm i głębokości 6 cm wydrążony w drewnie pomiędzy kciukiem a palcem wskazującym, którego przeznaczenie jest niejasne. Być może służył do umocowania małego relikwiarza lub atrybutu św. Bazylego.
Relikwiarz św. Bazylego jest jednym z najstarszych relikwiarzy w kształcie ręki.
Ewangeliarz Swanhildy.
Swanhilda ufundowała także ewangeliarz, którego oprawa była zdobiona złotymi płytkami i kamieniami szlachetnymi. W ten sposób nawiązała do opatki Matyldy, która także ufundowała podobną księgę do dziś zachowaną w skarbcu katedry w Essen. Ewangeliarz Swanhildy długo uchodził za zaginiony. Jeszcze Küppers i Paul Mikat tak twierdzili w swojej pracy z 1966 r. o skarbcu katedry w Essen. Okazuje się jednak, że rękopis bez oprawy znajduje się w "John Rylands Library" w Manchesterze i ma sygnaturę Ms. Latin 110. Nie wiadomo dokładnie w jaki sposób znalazł się Anglii. Jeszcze w XVIII w. był własnością opactwa w Essen. W 1895 r. antykwariat w Londynie sprzedał go za 300 funtów lordowi Lindsay΄owi. W 1901 r. Ms. Rylands zakupiła kolekcję Lindsay΄a i dla upamiętnienia zmarłego męża stworzyła "John Rylands Library". Najprawdopodobniej ewangeliarz po sekularyzacji opactwa w 1803 r. został zabrany przez jednego z kanoników, a po jego śmierci został sprzedany.
Ewangeliarz ma wymiary 22 × 15,5 cm, po odjęciu marginesów powierzchnia zajęta przez tekst ma wymiary 15,5 × 8 cm, a miniatury 15,5 × 10 cm. Księga zawiera cztery ewangelie wraz z przedmowami zapisane minuskułą karolińską. Na każdej stronie znajdują się 28 linijek tekstu w układzie jednoszpaltowym. Księga ma 176 stron wykonanych z 24 arkuszy pergaminu. Ewangeliarz zdobi 6 całostronicowych miniatur, 4 inicjały zdobione miniaturami, 5 inicjałów zdobionych wicią roślinną i 13 tablic kanonicznych. Zmiana charakteru pisma po zakończeniu ewangelii św. Marka świadczy, że pracę wykonywały dwie różne osoby.
Nie wiadomo gdzie powstał zabytek. Miniatur nie udało się powiązać z żadną szkołą malarstwa książkowego. Szczególnie nietypowa jest miniatura fundacyjna, na której obok Swanhildy została przedstawiona przeorysza Brygida jako współfundatorka. Jako przyjmująca dar została ukazana Madonna w rzadko spotykanym dla zachodniego chrześcijaństwa przedstawieniu "Maria orans". Z tego względu Kahsnitz podejrzewa, że rękopis mógł powstać w Essen.
Upamiętnienie Swanhildy.
Z dochodów, które przynosiły dobra podarowane klasztorowi przez opatkę, Swanhilda ufundowała budynek wykorzystywany przez kanoników opactwa. Ich zadaniem było zarządzanie majątkiem i modlitwy za duszę fundatorki. Co roku w rocznicę jej śmierci odprawiano 4 msze św. i jutrznię, rozdawano chleb i pieniądze służbie klasztornej. Po sekularyzacji opactwa urząd tradycję kontynuowano jeszcze przez 5 lat, aż do śmierci w 1808 r. ostatniego kanonika Nikolausa Pogera. Po jego zgonie państwo pruskie przekazało fundusze w formie beneficjum parafii w Borbeck i szkole we Frintrop. Proboszcz parafii Borbeck został zobowiązany do odprawiania mszy za duszę Swanhildy. Ten obowiązek został zniesiony przez arcybiskupa Kolonii na wniosek proboszcza dopiero w 1913 r., ponieważ roczny dochód od zgromadzonego kapitału wynosił wówczas zaledwie 8,05 mk.
Swanhilda została upamiętniona w dzielnicy Essen Stoppenberg, gdzie znajduje się ufundowany przez nią kościół. W 1915 r. Carl Moritz wykonał z brązu studnię Swanhildy, na której przedstawiono ją, biskupa Annona i kanonika Henryka z Essen, nadzorującego budowę kościoła. W pobliżu znajduje się niewielka ulica Schwanhildenhöhe, która prowadzi na wzgórze z kaplicą wzniesioną przez opatkę.
Ocena postaci Swanhildy.
Pogląd Küppersa i Mikata zawarty w ich pracy o skarbcu katedry w Essen mówiący, że okres świetności opactwa w Essen zakończył się wraz ze śmiercią Teofano, ostatniej opatki z rodziny cesarskiej, jest trudny do przyjęcia. Swanhilda trzymała się tradycji swoich poprzedniczek. Powiększyła posiadłości opactwa ofiarując własne dobra. Prace budowlane w kościele klasztornym były już zakończone choć Swanhilda lub raczej jej następczyni odnowiła atrium. Z tego powodu skierowała swoją aktywność budowlaną na wzniesienie kaplicy w Stoppenberg. Także fundując relikwiarz i ewangeliarz wpisała się w tradycję swoich poprzedniczek. Dopiero jej następczyni Ludgarda mimo długiego okresu urzędowania nie poczyniła żadnych fundacji. Z tych względów wydaje się, że Swanhilda jest osobą niedocenianą czemu dodatkowo sprzyja niewielka liczba źródeł pisanych i jej nieznane pochodzenie.

</doc>
<doc id="1214988" url="https://pl.wikipedia.org/wiki?curid=1214988" title="Coatbridge">
Coatbridge

Coatbridge (gael. "Drochaid a' Chòta") – miasto w hrabstwie North Lanarkshire, w południowej Szkocji. Razem z położonym na wschód od niego Airdrie tworzy aglomerację zwaną Monklands. Miasto jest częścią obszaru zurbanizowanego Greater Glasgow. W 2011 roku liczba mieszkańców przekroczyła 43 tysiące.
W mieście rozwinął się przemysł chemiczny, farmaceutyczny oraz materiałów budowlanych.
Historia.
Są różne teorie, co do pochodzenia nazwy miasta. Coatbridge po raz pierwszy pojawia się na XIX wiecznych mapach, chociaż mapy z 1750 roku wspominają o 'Cottbrig' jako małym przysiółku w Old Monkland. W Older Scots 'Cot(t)' (chata) and 'brig' (most). 
Nazwa "Monklands" wywodzi się z faktu, że ziemia należała do cystersów z opactwa Newbattle, dana im przez króla Malcolma IV w 1162 roku. Mnisi wydobywali węgiel i uprawiali ziemię, aż do czasu reformacji, kiedy odebrano im ziemię i oddano prywatnym posiadaczom. W 1641 roku parafia Monklands została podzielona na New Monkland (obecnie Airdrie) i Old Monkland (obecnie Coatbridge). W 1745 roku książę Karol Edward Stuart i jego armia zajęli Coatbridge podczas marszu na Edynburg. 
Coatbridge uzyskało prawa miejskie w roku 1885. W XVIII wieku powstał kanał Monklands, mający transportować węgiel do Glasgow. Przemysł, który powstał w związku z obecnością rudy żelaza, wymagał dużej liczby pracowników do jej wydobycia i pracy przy piecach. Dzięki temu Coatbridge stało się popularnym celem dla ogromnej liczby Irlandczyków przybyłych do Szkocji. Żelazne pręty i płyty wytwarzane w Coatbridge były wykorzystywane w całym Imperium Brytyjskim, m.in. do wytwarzania pancerzy brytyjskich okrętów podczas wojny krymskiej.
Kultura.
Dziewiętnastowieczna poetka, Janet Hamilton, umarła w Langloan w 1873 roku. Z Coatbridge pochodzą Annie Donovan, Des Dillion i Brian Conaghan. Coatbridge często pojawia się w twórczości tego drugiego. Dwie książki o mieście zostały przerobione na sztuki teatralne.
Mark Millar, twórca serii komiksów "Wanted", urodził się w tym mieście. Co roku odbywa się Deep Fried Film Festival. 
Coatbridge jest znane ze swych irlandzkich powiązań. Co roku w mieście odbywa się St. Patrick's Day Festival sponsorowany przez irlandzki rząd i firmę Guinness.
Sport.
Miasto posiada lokalną drużynę piłkarską Albion Rovers.

</doc>
<doc id="1214991" url="https://pl.wikipedia.org/wiki?curid=1214991" title="Zygnemopsis">
Zygnemopsis

Zygnemopsis ("Zygnemopsis") - rodzaj glonów z gromady zielenic. Występuje w wodach słodkich Eurazji, Afryki i Ameryki.
Charakterystyka.
Plecha nitkowata, zbudowana z walcowatych komórek (4 do 50 µm średnicy), zawierających po dwa gwiaździste chloroplasty z jednym pirenoidem pośrodku każdy. Rozmnażanie płciowe odbywa się wyłącznie przez izogamiczną koniugację drabinkową. Zygospora otoczona potrójną błoną. U niektórych gatunków wyłącznie rozmnażanie bezpłciowe. 

</doc>
<doc id="1214997" url="https://pl.wikipedia.org/wiki?curid=1214997" title="Mikołaj Niedźwiedzki">
Mikołaj Niedźwiedzki

 
Mikołaj Niedźwiedzki (ur. 11 grudnia 1893 w Kijowie, zm. po 1976 w USA) – polski kompozytor i muzykolog, poeta, przyjaciel Jarosława Iwaszkiewicza.
Życiorys.
Syn Franciszka Niedźwiedzkiego, właściciela sklepu w Kijowie oraz Niemki Urban. Uczył się w kijowskim liceum (gimnazjum) nr 4, gdzie w 1909 poznał Iwaszkiewicza. W 1910 Niedźwiedzki z powodu zawodu miłosnego porzucił szkołę. W trakcie rewolucji październikowej większość rodzeństwa Niedźwiedzkiego zmarła z wycieńczenia. Od 1920 do 1922 prowadził zajęcia w szkole muzycznej i jednocześnie w okresie 1920-1927 był nauczycielem muzyki w zawodówkach kolejowych. W tym okresie przez dwa lata oprócz pracy pedagoga dorabiał jako stróż leśny. W 1927 ukończył Muzyczny Instytut im Łysenka w specjalizacji twórczo-kompozytorskiej i został formalnie kompozytorem. Od 2 II 1932 do 1936 był kierownikiem kompozycji na uczelni muzycznej w Aszchabadzie w Turkmenistanie, a od 1936 był docentem i dziekanem wydziału kompozycji Państwowego Konserwatorium Muzycznego w Kijowie, gdzie został też profesorem. Jesienią 1943 wywieziony do Niemiec, po odzyskaniu wolności został w Niemczech w Bawarii w Deggendorf, gdzie żył przez 6 lat udzielając prywatnych lekcji muzyki. Następnie 6 lat spędził w Maroku w Casablance, skąd w październiku 1958 wyjechał do Waszyngtonu w USA, gdzie pracował do emerytury jako profesor muzyki w Ukrainian Music Institute w Nowym Jorku. 
Niedźwiedzki adoptował w czasie II wojny światowej chłopca, którego następnie wychowywał w Niemczech. Chłopiec ten Kosimo Dmitrik został następnie doktorem historii i poetą – opublikował zbiór wierszy "Miroir des vanités." (Illuistrations de Robert Steichen,Bruxelles/Paris, Editions Brepols, 1965).
Przyjaźń z Iwaszkiewiczem.
Iwaszkiewicz w swych wspomnieniach poświęca Niedźwiedzkiemu odrębny rozdział (pt. Kola Niedźwiedzki), wskazuje na Mikołaja, jako jednego z dwóch najbliższych przyjaciół młodości i osobę, która bardzo wpłynęła na jego rozwój intelektualny i artystyczny. Dedykował Mikołajowi Niedźwiedzkiemu wiersz Quattrocento (1910). 
Wspólnie skomponowali w 1911 sonatę f-moll, a następnie pracowali nad nieukończoną operą. Prowadzili też nieformalną grupę poetycko-filozoficzną, napisali kilka komedii, jednak najwięcej uwagi poświęcali muzyce. Bliskie stosunki utrzymywali aż do śmierci Niedźwiedzkiego. 
Twórczość Niedźwiedzkiego.
Z poezji Niedźwiedzkiego opublikowano jeden sonet ("Jesień", sonet XXIX) w książce J. Iwaszkiewicza „Książka moich wspomnień” oraz w artykułach Kłobukowskiej. Szereg innych wierszy i kompozycji jest przechowywanych w rękopisach w Muzeum im. Anny i Jarosława Iwaszkiewiczów w Stawisku. Są tam m.in. pieśni pisane do słów utworów Iwaszkiewicza i Krzysztofa Kamila Baczyńskiego. 

</doc>
<doc id="1214998" url="https://pl.wikipedia.org/wiki?curid=1214998" title="Sejmik Województwa Pomorskiego">
Sejmik Województwa Pomorskiego

Sejmik Województwa Pomorskiego – organ stanowiący i kontrolny samorządu województwa pomorskiego. Istnieje od 1998 roku. Obecna, VI kadencja Sejmiku, trwa w latach 2018–2023.
Sejmik Województwa Pomorskiego składa się z 33 radnych, wybieranych w województwie pomorskim w wyborach bezpośrednich na kadencje trwające 5 lat (w latach 1998–2018 kadencja trwała 4 lata).
Siedzibą sejmiku województwa jest Gdańsk.
Przewodniczącym Sejmiku Województwa Pomorskiego jest Jan Kleinszmidt, a marszałkiem województwa pomorskiego Mieczysław Struk.
Wybory do Sejmiku.
Radni do Sejmiku Województwa Pomorskiego są wybierani w wyborach co 5 lat (do 2018 co 4) w pięciu okręgach wyborczych, które nie mają swoich oficjalnych nazw. Zasady i tryb przeprowadzenia wyborów określa odrębna ustawa. Skrócenie kadencji sejmiku może nastąpić w drodze referendum wojewódzkiego.
Organizacja Sejmiku.
Sejmik tworzy 33 radnych, wybierających spośród siebie przewodniczącego i 3 wiceprzewodniczących. Radni pracują w tematycznych komisjach stałych i doraźnych. Komisje stałe:
Radni Sejmiku (stany na koniec kadencji).
I kadencja (1998–2002).
"Wybrani z list Akcji Wyborczej Solidarność:"
"Wybrani z list Sojuszu Lewicy Demokratycznej:"
"Wybrani z list Unii Wolności:"
1 
"Wybrani z list Przymierza Społecznego" (reprezentujący Polskie Stronnictwo Ludowe)":"

</doc>
<doc id="1215002" url="https://pl.wikipedia.org/wiki?curid=1215002" title="Abhay Deol">
Abhay Deol

Abhay Singh Deol (ur. 15 marca 1976) – indyjski aktor filmowy.
Abhay myślał o czterech profesjach: aktorstwie, malarstwie, filozofii oraz dziennikarstwie, ostatecznie wybrał aktorstwo. Zadebiutował w roku 2005 w filmie "Socha Na Tha". Drugim filmem, w którym zagrał był "Ahista Ahista". W 2010 jego firma - Forbidden Film - wprodukuje pierwszy film, pt. "Basraa".
Jest bratankiem Dharmendry i kuzynem Eshy, Sunny'ego i Bobby'ego Deol.

</doc>
<doc id="1215006" url="https://pl.wikipedia.org/wiki?curid=1215006" title="Katastrofa kolejowa pod Piotrkowem Trybunalskim">
Katastrofa kolejowa pod Piotrkowem Trybunalskim

Katastrofa kolejowa pod Piotrkowem Trybunalskim wydarzyła się 9 października 1962, 7 km od Piotrkowa Trybunalskiego, między wsiami Jarosty i Moszczenicą. W wyniku zderzenia dwóch pociągów pasażerskich, śmierć poniosły 34 osoby, a 67 osób zostało rannych.
Okoliczności zderzenia.
W zderzeniu brały udział dwa międzynarodowe pociągi pośpieszne. Jeden ze składów był relacji Sofia – Warszawa (przez Belgrad, Budapeszt i Zebrzydowice), a drugi – "Chopin" – jechał z Warszawy do Wiednia. Kilka minut po opuszczeniu Piotrkowa Trybunalskiego, kilkaset metrów za wsią Jarosty, około godziny 21, trzy ostatnie wagony pociągu pośpiesznego relacji Sofia – Warszawa odczepiły się od składu i wypadły z torów, blokując równoległy tor. Oprócz oderwanej części, kilka końcowych wagonów było również wykolejonych. Kilkanaście minut później nadjechał na pełnej prędkości pociąg pośpieszny relacji Warszawa – Wiedeń. Kolejarze usiłowali zatrzymać skład, jednak ze względu na gęstą mgłę próby nie powiodły się. Maszynista Wiesław Kolarczyk w ostatniej chwili dostrzegł światła latarek i rozpoczął hamowanie: z prędkości 105 km/h zdołał zejść do 90 km/h. Pociąg uderzył w oderwaną część składu stojącą na jego torze, wagony spiętrzyły się, a metalowe fragmenty zostały porozrzucane w promieniu stu metrów.
Kontrowersje.
Do zbadania przyczyn wypadku powołano komisję, której ustalenia kwestionowane są przez naocznych świadków. Oficjalny raport mówił o 34 osobach zabitych i 67 rannych. Liczby te wielu uznaje za zaniżone, gdyż rannych przyjmowały szpitale z Piotrkowa, Tomaszowa Mazowieckiego, Rawy Mazowieckiej, Radomska i Łodzi. W ówczesnej prasie lokalnej w tamtym czasie napisano, że sam szpital w Piotrkowie przyjął 60 rannych. Początkowo pomoc była źle zorganizowana, zabrakło powiadamiania ratunkowego (pierwsze karetki z oddalonego o 7 km Piotrkowa dojechały na miejsce po godzinie). Brakuje także jakichkolwiek informacji na temat katastrofy w archiwach państwowych, kolejowych i policyjnych.
Po trzech dniach prac komisji ogłoszono wyniki śledztwa. Za przyczynę wykolejenia wagonów uznano pękniętą w kilku miejscach na odcinku pięciu metrów szynę wyprodukowaną z nieodpowiedniej stali.
W październiku 2007 roku, w 45. rocznicę wypadku, odsłonięto w miejscu zdarzenia pomnik upamiętniający ofiary katastrofy.
Historycy uznają, że władze wykorzystały katastrofę do zatuszowania w mediach wypadku podczas Defilady Wojsk Układu Warszawskiego (9 października 1962).
W katastrofie zginęło m.in. węgierskie małżeństwo László i Éva Teleki. Urodzony w 1912 roku László Teleki von Szek pochodził z rodziny znanej na Węgrzech w okresie międzywojennym. Rodzinnym gniazdem rodziny Teleki było miasto Gyömrő, w którym znajduje się pałac należący do familii. László Teleki był m.in. przywódcą węgierskiego ruchu skautingowego.

</doc>
<doc id="1215007" url="https://pl.wikipedia.org/wiki?curid=1215007" title="Shabana Azmi">
Shabana Azmi

Shabana Azmi (hindi: शबाना आज़मी; ur. 18 września 1950 w Nowym Delhi, Indie) – jedna z najbardziej znanych indyjskich aktorek „kina niezależnego”. Sławna jest nie tylko z aktorstwa, ale i działalności społecznej. Za swoje role otrzymała liczne nagrody. Jest żoną indyjskiego scenarzysty Javed Akhtara ("Don"). Poprzednio związana 7 lat z Shekhar Kapurem, zagrała w jego debiucie "Masoom".
W 1988 została wyróżniona Orderem Padma Shri.
Filmografia.
Od 1974 roku wystąpiła w ponad 100 filmach, zarówno komercyjnych, jak i bardziej niezależnych. Otrzymała 14 nagród i 4 nominacje. Wiele jej filmów było uznanych też poza Indiami (np. jej rola w Roland Joffe’a "City of Joy")

</doc>
<doc id="1215008" url="https://pl.wikipedia.org/wiki?curid=1215008" title="Anunaki">
Anunaki



</doc>
<doc id="1215009" url="https://pl.wikipedia.org/wiki?curid=1215009" title="Melissa Renée Martin">
Melissa Renée Martin

Melissa Renée Martin (ur. 8 lipca 1979 w Oklahomie) – amerykańska aktorka filmowa i telewizyjna, znana również jako „Melissa R. Martin”, „Melissa Renee Martin” oraz „Melissa Martin”.

</doc>
<doc id="1215011" url="https://pl.wikipedia.org/wiki?curid=1215011" title="Hendrik Willem Mesdag">
Hendrik Willem Mesdag

Hendrik Willem Mesdag (ur. 23 lutego 1831 w Groningen, zm. 10 lipca 1915 w Hadze) – holenderski malarz marynista, wraz z żoną, malarką Sientje van Houten (1834–1909) zajmował się kolekcjonowaniem sztuki. 
Życiorys.
Urodził się w Groningen w rodzinie bankiera Klaasa Mesdaga. Malarstwem zainteresował go ojciec, który zachęcał go do amatorskiego malowania. Początkowo pracował w banku, w 1866 zajął się wyłącznie malarstwem i przeniósł się do Hagi. Był uczniem Willema Roelofsa. Malował realistyczne obrazy o tematyce morskiej.
Jego najbardziej znanym dziełem jest Panorama Mesdag, jedna z największych panoram na świecie, przedstawiająca widok z roku 1881 na wybrzeże nad Morzem Północnym, Hagę i Scheveningen. Jest to cylindryczny obraz o wymiarach 14 m wysokości, 40 m średnicy i ok. 130 m obwodu. Panorama eksponowana jest w specjalnym budynku w północnej części muzeum Mauritshuis.
Działalność kolekcjonerska.
Wraz z żoną Sientje van Houten (1834–1909) stworzył pokaźną kolekcję dzieł sztuki, obejmującą prawie 350 obrazów, akwareli, rysunków i rycin współczesnych jej artystów. W 1887 roku dla przechowywania zbiorów para wybudowała przydomowe muzeum, a w 1903 roku przekazała kolekcję i muzeum państwu.

</doc>
<doc id="1215012" url="https://pl.wikipedia.org/wiki?curid=1215012" title="Driss Benzekri">
Driss Benzekri

Driss Benzekri (arabski:ادريس ابن زكري, ur. 31 grudnia 1970) – były marokański piłkarz grający na pozycji bramkarza. W swojej karierze grał w klubach Renaissance Settat i IZK Khemisset.
Rozegrał 25 spotkań w reprezentacji Maroka. Wystąpił na Mistrzostwach Świata w Piłce Nożnej w 1998 roku.

</doc>
<doc id="1215013" url="https://pl.wikipedia.org/wiki?curid=1215013" title="Almalexia">
Almalexia



</doc>
<doc id="1215018" url="https://pl.wikipedia.org/wiki?curid=1215018" title="Rascal flatts">
Rascal flatts



</doc>
<doc id="1215019" url="https://pl.wikipedia.org/wiki?curid=1215019" title="Dickson Etuhu">
Dickson Etuhu

Dickson Paul Etuhu (ur. 8 czerwca 1982 w Kano) – nigeryjski piłkarz występujący na pozycji defensywnego pomocnika.
Kariera klubowa.
Etuhu urodził się w nigeryjskim mieście Kano, ale w młodym wieku wyemigrował do Wielkiej Brytanii. Tam też rozpoczął piłkarską karierę w klubie Manchester City i w 2001 roku zadebiutował w jego barwach w Division One. City w tym samym sezonie awansowało do Premier League, ale jeszcze na początku 2002 roku Dickson przeszedł do innego zespołu z tej samej ligi co Manchester, Preston North End. W Preston grał przez cztery sezony, w trakcie których wystąpił ponad 130 razy, a w sezonie 2004/2005 doprowadził zespół do finałów play-off, jednak w nim "The Lilywhites" ulegli stołecznemu West Ham United 0:1.
W styczniu 2005 Etuhu został wypożyczony do spadkowicza z Premiership, Norwich City. Latem 2006 "Kanarki" wykupiły go za 450 tysięcy funtów. Swojego pierwszego gola dla Norwich zdobył 23 sierpnia w wygranym 2:0 meczu z Torquay United w meczu Pucharu Ligi Angielskiej, a w lidze pierwsze tragienie zaliczył 12 września w spotkaniu z Southend United (3:3).
W lecie 2007 roku Etuhu przeszedł do beniaminka Premiership, Sunderlandu. Kosztował 1,5 miliona funtów, a w Premier League zadebiutował 11 sierpnia w wygranym 1:0 meczu z Tottenhamem.
29 sierpnia 2008 przeszedł do Fulham F.C. za kwotę około 1,5 miliona funtów. W latach 2012-2014 grał w Blackburn Rovers. W 2015 przeszedł do AIK Fotboll.
Kariera reprezentacyjna.
W reprezentacji Nigerii Etuhu zadebiutował 14 października 2007 roku w zremisowanym 2:2 towarzyskim spotkaniu z Meksykiem. W 2008 roku Berti Vogts powołał go do kadry na Puchar Narodów Afryki 2008.

</doc>
<doc id="1215023" url="https://pl.wikipedia.org/wiki?curid=1215023" title="Tamale Stadium">
Tamale Stadium

Tamale Stadium jest stadionem piłkarskim w mieście Tamale w Ghanie. Na co dzień gra na nim klub Real Tamale United, był też jedną z aren Pucharu Narodów Afryki 2008. Stadion może pomieścić 20 017 widzów.

</doc>
<doc id="1215025" url="https://pl.wikipedia.org/wiki?curid=1215025" title="Final Stab">
Final Stab

Final Stab – amerykański horror filmowy z 2001 roku. Film został bezpośrednio wypuszczony na rynek wideo, był także prezentowany jako "Krzyk 4", jednak kontynuacją "Krzyku" nie jest.
Zarys fabularny.
Siostra Angeli, chcąc wziąć odwet na swojej siostrze, zaprasza ją i jej przyjaciół na tajemniczą farmę, by wzięli udział w morderczej zabawie z nożami i sztuczną krwią, ale ani Angela ani jej chłopak Charlie nie wiedzą, że to tylko zabawa. Wkrótce jednak niewinna i udawana gra nabiera prawdziwego odcienia.
Źródło: Filmweb

</doc>
<doc id="1215028" url="https://pl.wikipedia.org/wiki?curid=1215028" title="Ulica Poznańska w Kaliszu">
Ulica Poznańska w Kaliszu

Ulica Poznańska – jedna z głównych i ruchliwszych arterii komunikacyjnych Kalisza. Przebiega przez trzy dzielnice miasta: Korczak, Ogrody i Dobrzec. Ma około 3,7 km długości co daje jej szóstą pozycję w zestawieniu najdłuższych ulic Kalisza. Stanowi ona główną trasę wylotową z miasta na Poznań.
Przebieg.
Ulica Poznańska zaczyna się na styku ulic Dobrzeckiej i Harcerskiej. Po chwili krzyżuje się z ruchliwą aleją Wojska Polskiego, a później poprzez rondo NSZZ „Solidarność” z Trasą Stanczukowskiego. Od tego miejsca jest częścią ważnej drogi krajowej nr 12. Kończy się na granicy miasta w pobliżu kampusu PWSZ. Do skrzyżowania z obwodnicą ulica Poznańska przebiega na granicy Korczaka i Ogrodów, natomiast od tegoż miejsca na granicy Dobrzeca i Ogrodów. Na całej długości jest jednojezdniowa.
Obiekty.
Do skrzyżowania z Trasą Stanczukowskiego ulicę Poznańską otaczają głównie domy i bloki mieszkalne, a dalej pola uprawne. Leżą przy niej również charakterystyczne obiekty:
Komunikacja.
Po ulicy Poznańskiej kursują następujące linie Kaliskich Linii Autobusowych:
Znajduje się tutaj osiem przystanków.

</doc>
<doc id="1215029" url="https://pl.wikipedia.org/wiki?curid=1215029" title="Solveig Rogstad">
Solveig Rogstad

Solveig Rogstad (ur. 31 lipca 1982 r.) – norweska biathlonistka. Jej największym sukcesem jest zwycięstwo w Ruhpolding 13 stycznia 2008 w zawodach o Puchar Świata w biegu na dochodzenie. Było to jej jedyne podium w dotychczasowych indywidualnych startach w mistrzowskich zawodach.

</doc>
<doc id="1215033" url="https://pl.wikipedia.org/wiki?curid=1215033" title="Konkatedralny Chór Kamionek">
Konkatedralny Chór Kamionek

Konkatedralny Chór Kamionek – jednorodny, żeński chór, działający przy Konkatedrze Warszawsko-Praskiej, Sanktuarium Matki Bożej Zwycięskiej na Kamionku w Warszawie. Składa się z dziewiętnastu osób. Chór śpiewa w układzie trzy- i czterogłosowym. Posiada bogaty, zróżnicowany repertuar, od utworów religijnych, poprzez klasyczne, aż do popularnych. Swoje istnienie ofiarował Panu Jezusowi Miłosiernemu. Spotyka się raz w tygodniu, a każdą próbę rozpoczyna Koronką do Bożego Miłosierdzia.
Historia chóru.
Chór powstał we wrześniu 2001 roku. Swoją pierwszą nagrodę, I miejsce oraz Grand Prix, chór zdobył na Międzynarodowym Przeglądzie Piosenki Religijnej w Legionowie w 2003 roku. W ciągu całej swojej działalności zdobył wiele nagród i wyróżnień. Chór nagrał pięć płyt. Koncertuje w Polsce i poza granicami kraju (Włochy – koncerty w ramach Cori d’Europa, Litwa). Organizuje coroczne Koncerty Kolęd, Pieśni Pasyjnej oraz Psalmów. Bierze udział w licznych przeglądach i Festiwalach.
W 2015 roku chór wziął udział w Międzynarodowym Festiwalu Canco Mediterrania w Lloret de Mar w Barcelonie. Zdobył trzy trzecie miejsca w trzech kategoriach: muzyka sakralna, pop oraz folklor.
Dyrygent.
Dyrygentką chóru jest Jolanta Janczuk-Tyszkiewicz, urodzona 16 kwietnia 1973 roku w Warszawie. Dyplomowana absolwentka Technikum Księgarstwa. Absolwentka Studium Muzyczno-Liturgicznego im. św. Piusa, na Papieskim Wydziale Teologicznym w Warszawie. Uczestniczka Studium Muzyki Liturgicznej w Warszawie.
Klasę fortepianową i organową kontynuowała pod dyrekcją s. prof. Alicji Jończyk, dyrektora Studium Szkolenia Organistów w Warszawie (1997 r.). Członek Komisji do stworzenia regulaminu Pierwszego Synodu Diecezji Warszawsko-Praskiej. Klasę organową doskonaliła u prof. Tadeusza Jarzęckiego. Dyrygentka młodzieżowego chóru Carmina w parafii św. Trójcy w Ząbkach (w latach 1994–1998). Od roku 1997 jako dyplomowana organistka Konkatedry Warszawsko – Praskiej na Kamionku (parafia Bożego Ciała).
Od roku 2001 dyrygentka i kierowniczka Konkatedralnego Chóru Kamionek.

</doc>
<doc id="1215040" url="https://pl.wikipedia.org/wiki?curid=1215040" title="PMA (farmakologia)">
PMA (farmakologia)



</doc>
<doc id="1215043" url="https://pl.wikipedia.org/wiki?curid=1215043" title="Sergiusz Bułhakow">
Sergiusz Bułhakow



</doc>
<doc id="1215044" url="https://pl.wikipedia.org/wiki?curid=1215044" title="Chorągiew węgierska Buławy Wielkiej Koronnej">
Chorągiew węgierska Buławy Wielkiej Koronnej

Chorągiew Węgierska Buławy Wielkiej Koronnej – oddział piechoty armii koronnej wojska I Rzeczypospolitej.
Formowanie i zmiany organizacyjne.
Chorągwie piechoty węgierskiej były oddziałami przybocznymi hetmanów. 
Uchwalony na sejmie 1717 roku komput wojska koronnego przewidywał zorganizowanie chorągwi janczarskiej buławy wielkiej koronnej w sile 150 porcji. W sztabie kompanii służyli: kapitan, porucznik, chorąży, lekarz, profos oraz kilku podoficerów i orkiestrantów.
Sejm roku 1776 ułożył nowy etat wojska, zmieniając znacznie jego strukturę. Chorągiew Węgierska Buławy Wielkiej Koronnej miała liczyć 72 żołnierzy. Etat z 1789 roku przewidywał po 73 osoby w chorągwi.
Stanowisko: przy boku hetmana wielkiego koronnego. Zgodnie z tradycją szefem chorągwi był także każdorazowo hetman wielki koronny (1717–1789) (stąd nazwa jednostki). Rozwiązana w 1789, a powtórnie wznowiona w 1793.
Barwa chorągwi.
Żołnierze chorągwi janczarskich, później znów przekształconych na węgierskie, nosili strój zbliżony do wzorów tureckich i węgierskich, przy czym kurtki poszczególnych chorągwi różniły się kolorem.

</doc>
<doc id="1215048" url="https://pl.wikipedia.org/wiki?curid=1215048" title="Chorągiew węgierska Buławy Polnej Koronnej">
Chorągiew węgierska Buławy Polnej Koronnej

Chorągiew Węgierska Buławy Polnej Koronnej – oddział piechoty armii koronnej wojska I Rzeczypospolitej istniejąca w latach 1717-1789, następnie wznowiona w 1793. Przed 1752 r. chorągiew występowała jako Chorągiew Węgierska Buławy Wielkiej Koronnej, po śmierci Józefa Potockiego, chorągiew zdegradowano i zredukowano do roli chorągwi buławy polnej. 
Formowanie i zmiany organizacyjne.
Chorągwie piechoty węgierskiej były oddziałami przybocznymi hetmanów.
Uchwalony na sejmie 1717 roku komput wojska koronnego przewidywał zorganizowanie chorągwi janczarskiej buławy polnej koronnej w sile 150 porcji. W sztabie kompanii służyli: rotmistrz (w randze kapitana), porucznik, chorąży, felczer (lekarz), profos (w latach 50-70 XVIII nieobsadzony) oraz wachmistrz, podchorąży i 3 kaprali i orkiestrantów (w latach 1752-1769 było to 2 fajfrów i 2 doboszy). W tym okresie służyło średnio 60-64 żołnierzy szeregowych.
Sejm roku 1776 ułożył nowy etat wojska, zmieniając znacznie jego strukturę. Chorągiew miała liczyć 72 żołnierzy. Etat z 1789 roku przewidywał po 73 osoby w chorągwi.
Stanowisko: u boku hetmana polnego koronnego.
Barwa chorągwi.
Żołnierze chorągwi janczarskich, później znów przekształconych na węgierskie, nosili strój zbliżony do wzorów tureckich i węgierskich, przy czym kurtki poszczególnych chorągwi różniły się kolorem.
Żołnierze chorągwi węgierskich buławy wielkiej i polnej nosili czerwone suknie, granatowe kamizelki i spodnie. Na głowach mieli kapuzy, z cyframi blaszanymi różnymi dla poszczególnych chorągwi. Krój węgierski. 
W latach 1752-1768 kolorami chorągwi były barwy hetmana polnego czerwony i szafirowy. Żołnierze nosili czerwone suknie wierzchnie zwane katankami, podszywane szafirowym kirem z cynowymi guzikami w formie węgierskiej (guzy) w ilości 1 tuzina i 2 tuzinów centków (rodzaj półguzików) z szamerowaniem wykonanym z białego, włóczkowego sznurka. Katanki spodnie, zwane wówczas także żupanikami posiadały identyczne szamerowanie oraz liczbę guzików, wykonane były z szafirowego sukna, podszywane z przodu kirem, a z tyłu i w rękawach płótnem konopnym. Spodnie z szafirowego sukna podszytego płótnem konopnym, w kroju węgierskie, sięgające kostek, zapinany na skórzany pas ze sprzączką, zdobione na rozporach klapki przedniej białym sznurkiem w formie prostych parzenic. Podoficerowie mieli szamerowania wykonane ze sznurka powlekanego srebrem. Na nogach żołnierze i podoficerowie nosili czarne buty węgierskie na niemieckim obcasie sznurowane 3 łokciami białego sznurka, podkuwane. Koszule wykonywano również z płótna konopnego. Ponadto żołnierze otrzymywali tasiemkę do okręcania harcapów oraz czarne włóczkowe halsztuki zapinane na mosiężne klamry. Kapuzy wykonywano z sukna szafirowego i krabrotowego i oblamowano białym sznurkiem. Herby na nich wyszywano białą tasiemką.
Uzbrojenie.
Żołnierze chorągwi uzbrojeni byli w flinty skałkowe z bagnetami oraz szable. W 1754 r, zakupiono 60 nowych karabinów skałkowych na wzór broni używanej w Gwardii Pieszej Koronnej „w mosiądz osadzonych, z trzy graniastymi bagnetami, żelaznymi ladsztokami i grajcarami”. Szable oprawione na sposób węgierski wisiały na paskach skórzanych. Komenda oraz musztra była identyczna jak w piechocie autoramentu cudzoziemskiego.
Żołnierze chorągwi.
Szefowie:
Rotmistrzowie:

</doc>
<doc id="1215050" url="https://pl.wikipedia.org/wiki?curid=1215050" title="Szkoła uwodzenia 2">
Szkoła uwodzenia 2

Szkoła uwodzenia 2 (ang. "Cruel Intentions 2") – film fabularny produkcji amerykańskiej z 2000 roku. Prequel "Szkoły uwodzenia" (1999).

</doc>
<doc id="1215053" url="https://pl.wikipedia.org/wiki?curid=1215053" title="Cynosurus cristatus">
Cynosurus cristatus



</doc>
<doc id="1215057" url="https://pl.wikipedia.org/wiki?curid=1215057" title="Wrodzone zwężenie szpary powiekowej">
Wrodzone zwężenie szpary powiekowej



</doc>
<doc id="1215062" url="https://pl.wikipedia.org/wiki?curid=1215062" title="Cechy dysmorficzne">
Cechy dysmorficzne



</doc>
<doc id="1215064" url="https://pl.wikipedia.org/wiki?curid=1215064" title="Jožin z bažin">
Jožin z bažin

Jožin z bažin (pol. „Józek z bagien”; w Polsce często pisane "Jożin z bażin" z powodu trudniejszego dostępu do czeskich diakrytyków) – piosenka czeskiej (czechosłowackiej) grupy Banjo Band, wydana po raz pierwszy w 1977 na albumie "Nashledanou!". Jeden z najpopularniejszych utworów autorstwa Ivana Mládka, szczególnie w Czechach i na Słowacji. Autorem tekstu jest Zdeněk Navrátil.
Jak wyznał Ivan Mládek, piosenka o Jožinie z bažin powstała na zamówienie ich przyjaciół, którzy przygrywali do posiłków w jednym z lokali w Zlinie. Jožin z bažin był ich maskotką.
W materiale filmowym piosence śpiewanej przez Ivana Mládka towarzyszą: charakterystyczny taniec wykonywany przez Iva Pešáka, gra na krowim dzwonku w wykonaniu Jana Bosiny, sztuczka Ladislava Gerendáša z szybą, do której przykłada on usta, gra na tubie Vaclava Dědiny, gra na tarce Tomáša Procházki oraz gra na gitarze Vitezsláva Marka. Marynarka, w której wystąpił Ivan Mládek, została kupiona w Katowicach. 
Treść.
Utwór jest parodią średniowiecznych opowieści i legend, w których dzielny rycerz z daleka ratuje królestwo terroryzowane przez potwora, poślubia księżniczkę i dostaje pół królestwa jako nagrodę. Opowiada on o ludożerczym potworze Jožinie, mieszkającym na bagnach i zjadającym przejeżdżających nieopodal miejscowości Vizovice – głównie mieszkańców Pragi. Jedyną skuteczną przeciw niemu bronią są opryski proszkiem z samolotu. Wójt obiecuje córkę i połowę JZD-u (czechosłowacki odpowiednik polskich Rolniczych Spółdzielni Produkcyjnych czy radzieckich kołchozów) temu, kto dostarczy mu Jožina. Mládek śpiewa, że wykonał oprysk proszkiem z samolotu, złapał potwora i postanowił sprzedać go do ZOO.
Popularność w Polsce.
Piosenka, a właściwie jej studyjne nagranie wideo dla czechosłowackiej telewizji z 1978 roku, zyskało dużą popularność wśród polskich użytkowników Internetu na przełomie lat 2007 i 2008. Utwór zamieszczony w serwisie YouTube doczekał się kilkunastu milionów wyświetleń. Utwór przypomniał portal Joe Monster.org, program Szkło kontaktowe i tygodnik Przekrój. Pisali o nim także: „Rzeczpospolita”, Newsweek, portal TVN24 i Wprost, który opublikował odpowiedzi Mladka i Pešáka na pytania internautów. W serwisie należącym do koncernu Agora – widelec.pl – piosenka ta zajęła drugie miejsce w „Rankingu 2007”. 
W 2008 roku grupa "Banjo Band" przyjechała do Polski na koncerty. 21 lutego wystąpiła w Hali Gwardii w Opolu, 22 lutego w Poznaniu, 23 lutego w Warszawie, a 24 lutego w Kielcach. 12 marca 2008 r. zespół koncertował w Teatrze Ludowym w Krakowie, a 17 marca w Teatrze im. Adama Mickiewicza w Cieszynie.
W związku z ogromną popularnością utworu w Polsce Ivan Mládek nagrał go także w języku polskim. Obie wersje – polska i czeska – znalazły się wraz z 15 innymi utworami na płycie "Jožin z bažin w Polsce" (EMI). Jej premiera miała miejsce 22 lutego 2008 r.
Popularność piosenki spowodowała, że została ona sparodiowana, zarówno przez internautów, którzy swoje wersje zamieścili w serwisie YouTube, jak i Kabaret pod Wyrwigroszem, którego utwór "Donald marzy" nawiązuje do ówczesnych wydarzeń politycznych. Utwór zremiksowali DJ Remo, Forseco, Salco, DJ Cargo oraz C-Bool. Na fali popularności piosenki, kompozytor i dyrygent Jacek Sykulski zaaranżował utwór a capella na chór mieszany. "Jožin z bažin" był wielokrotnie wykonywany przez Chór Akademicki Uniwersytetu im. Adama Mickiewicza.
Duet Robert Trujillo i Kirk Hammett z zespołu Metallica wykonał piosenkę 2 kwietnia 2018 r. podczas koncertu w O2 Arena w Pradze.

</doc>
<doc id="1215065" url="https://pl.wikipedia.org/wiki?curid=1215065" title="Johnny Fontane">
Johnny Fontane

Johnny Fontane – fikcyjny bohater powieści "Ojciec chrzestny" autorstwa Maria Puzo oraz nakręconego na jej podstawie filmu o tym samym tytule.
Johnny Fontane jest popularnym w latach 40. XX wieku śpiewakiem pochodzenia włoskiego, chrześniakiem Dona Vito Corleone – "dona" nowojorskiej rodziny mafijnej. Patron (Don Corleone) pomaga mu w karierze. Jest opisany jako zachodząca gwiazda Hollywood, o słabnącym głosie i kłopotach z producentem filmowym Woltzem. Prosi Don Vita o pomoc w uzyskaniu roli. Don Vito spełnia jego prośbę szantażując Woltza..
Później lekarz wykrywa u niego guza krtani. Johnny przestaje palić, poddaje się leczeniu i odzyskuje swój głos. Zostaje producentem filmowym, dzięki czemu dał rolę w filmie Nino Valentiemu, przyjacielowi z dzieciństwa. Miał nieszczęśliwe życie małżeńskie – rozwiódł się z żoną. W książce jest jednym z głównych bohaterów, w filmie jest postacią epizodyczną.
Postać wzorowana jest na Franku Sinatrze, gwiazdorze muzyki rozrywkowej i jazzowej lat 40., 50. i 60., pomawianym o kontakty z mafią. Sinatra pozostawał w konflikcie z autorem powieści.

</doc>
<doc id="1215068" url="https://pl.wikipedia.org/wiki?curid=1215068" title="Karol Ernest Biron">
Karol Ernest Biron

Karol Ernest Biron von Curland (niem. "Karl Ernst Biron von Curland") (ur. 11 października 1728 w Królewcu, zm. 16 października 1801 tamże) – książę kurlandzki, starosta babimojski, generał-major wojsk rosyjskich, wolnomularz.
Młodszy syn księcia Kurlandii i Semigalii Ernesta Jana Birona, brat Piotra Birona. W 1778 roku poślubił w Dubnie polską arystokratkę, Apolonię Ponińską. Założyciel śląskiej linii rodu Bironów von Curland, która od XVIII wieku do 1945 roku była w posiadaniu Wolnego Państwa Stanowego Sycowa.

</doc>
<doc id="1215069" url="https://pl.wikipedia.org/wiki?curid=1215069" title="Platinum Weird">
Platinum Weird

Platinum Weird – zespół muzyczny założony w roku 2004 przez Karę DioGuardi i Dave'a Stewarta. Z zespołem związana jest mistyfikacja dotycząca działalności grupy w latach 1973-1974.
Historia.
W jednym z wywiadów w 2005 roku DioGuardi wyjaśniła, iż ona i Stewart zostali poproszeni o napisanie piosenek dla The Pussycat Dolls. Jednak nie stworzyli oni materiału dla Pussycat Dolls, a piosenki, które zostały wtedy napisane nagrali sami pod szyldem zespołu Platinum Weird. W marcu 2005 na swoim MySpace udostępnili piosenki "Avalanche" i "Happiness".
Mistyfikacja.
Producenci, którzy chcieli zapewnić zespołowi popularność, wymyślili historię o istnieniu zespołu w latach 1973-1974. W jednym z wywiadów dla magazynu Rolling Stone, Stewart przedstawił zmyśloną historię na temat powstania zespołu. W tym samym czasie powstało wideo ukazujące powstawanie Platinum Weird. W sieci pojawiło się wiele stron, które zawierały te same materiały: pliki audio, fotografie oraz wideo. Na tym klipie pokazani są m.in. Mick Jagger, Christina Aguilera, Lindsay Lohan, Stevie Nicks oraz inni artyści, mówiący o istnieniu zespołu w latach siedemdziesiątych oraz o tym, że zespół wtedy nagrywał.
Ta fikcyjna historia opierała się na spotkaniu Dave'a Stewarta z niejaką Erin Grace, piosenkarką z Nowego Jorku. Stewart miał nagrać wspólnie z Grace tylko dema piosenek, a wkrótce Erin miała zniknąć tak szybko jak się pojawiła. Lata później, DioGuardi miała spotkać w swoim sąsiedztwie starszą kobietę, która była jej nauczycielką w pisaniu tekstów i śpiewaniu. Kiedy w 2004 roku doszło do spotkania między nią a Stewartem, DioGuardi miała zauważyć, że zna słowa do jednej z piosenek Platinum Weird, "Will You Be Around", którą Stewart grał na gitarze. Piosenki tej miała się nauczyć od swojej sąsiadki, którą prawdopodobnie była Erin Grace. W lipcu 2006 roku stacja VH1 wyemitowała pseudodokument zatytułowany "Rock Legends – Platinum Weird", który mówił o niezwykłej historii powstania zespołu, był on połączony z wypowiedziami sław takich jak Mick Jagger, Annie Lennox, Elton John i Ringo Starr, którzy potwierdzali istnienie zespołu i opowiadali o postaci Erin.
Jednym z dowodów potwierdzających nieprawdziwość historii jest sama okładka płyty z 1974 roku. Czcionka, która się na niej znajduje nazywa się Desdemona, została ona wyprodukowana przez Font Bureau w 1992 roku oraz rozprowadzona przez Microsoft.
W jednej ze swoich wypowiedzi Stewart dodał, że film był w 80% prawdziwy, ponieważ był praktycznie jego biografią, spotkał on bowiem kiedyś kobietę z Nowego Jorku z którą pisał piosenki i był w związku. Jednak nie była to Erin Grace przedstawiona w filmie.

</doc>
<doc id="1215076" url="https://pl.wikipedia.org/wiki?curid=1215076" title="Rozrusznik silnika spalinowego">
Rozrusznik silnika spalinowego

Rozrusznik – urządzenie do uruchamiania silnika spalinowego. Najczęściej stosowanymi są rozruszniki elektryczne, choć spotyka się też pneumatyczne, jak i małe silniki spalinowe.
Rozrusznik elektryczny to silnik prądu stałego, który służy do obracania wału korbowego silnika i nadawania mu odpowiedniej prędkości obrotowej, przy której silnik może rozpocząć samodzielną pracę.
Rozrusznik elektryczny silnika spalinowego jest odbiornikiem pobierającym najwięcej energii elektrycznej z akumulatora, lecz tylko w krótkich okresach podczas uruchamiania silnika. Pobór prądu w chwili uruchamiania silnika w samochodach osobowych wynosi 200-600 A. W zależności od rodzaju pojazdu moc rozrusznika wynosi 0,4-10 kW.
Aby rozrusznik spełniał swe zadania, musi pokonać opory, na które składają się:
Na czas rozruchu wirnik rozrusznika zostaje sprzęgnięty z kołem zamachowym silnika za pomocą przekładni zębatej. Rozrusznik powinien zapewnić minimalną prędkość obrotową silnika, przy której może on rozpocząć samodzielną pracę. Prędkość rozruchowa silnika wynosi 40-100 obr./min w przypadku czterosuwowych silników z zapłonem iskrowym, a 100-200 obr./min w silnikach z zapłonem samoczynnym.
Budowa i zasada działania rozrusznika elektrycznego.
Rozrusznik to szeregowy lub szeregowo-bocznikowy silnik elektryczny, wyposażony w mechanizm sprzęgający zwany bendiksem. Podstawowe części składowe rozrusznika elektrycznego to: uzwojenie wzbudzenia, wirnik z uzwojeniami i komutatorem, szczotki komutatora, urządzenie załączające i sprzęgające. Uzwojenie wzbudzenia jest połączone szeregowo z uzwojeniem wirnika stąd nazwa silnik szeregowy. Spotyka się także rozruszniki z uzwojeniami tylko w wirniku, a bez uzwojeń wzbudzenia w stojanie - pole magnetyczne wytwarzają silne magnesy trwałe. Jednakże w przypadku rozruszników, które są silnikami elektrycznymi większej mocy dominuje rozwiązanie, w którym pole magnetyczne wytwarzane jest przez elektromagnes (wzbudzenie w stojanie). Magnesy trwałe (silniki obcowzbudne) stosowane są przede wszystkim w silnikach o niewielkich (ułamkowych) mocach wykorzystywanych w pojazdach do napędu wycieraczek lub pomp spryskiwaczy szyb. 
Ponieważ rozrusznik pobiera duży prąd (do 600 A), uzwojenia wirnika wykonuje się z grubego drutu lub płaskownika miedzianego. Końce uzwojeń są przylutowane do segmentów komutatora. 
Urządzenie sprzęgające służy do sprzęgania rozrusznika z kołem zamachowym silnika w celu wprawienia w ruch obrotowy wału korbowego. Elementem sprzęgającym jest zębnik osadzony na wałku wirnika, zazębiany z wieńcem zębatym koła zamachowego silnika. Mechanizm sprzęgający osadzony jest na wirniku poprzez gwint o dużym skoku (bendiks), gwint ten sprawia, że przenoszenie momentu obrotowego z rozrusznika na sprzęg, przesuwa sprzęg w stronę zębnika, a przenoszenie w drugą stronę wycofuje sprzęg. Zębnik łącznika jest osadzony na sprzęgniku poprzez sprzęgło wałkowe jednokierunkowe (identyczne jak wolnobieg w rowerze) zabezpieczające rozrusznik przed napędzaniem go przez silnik gdy uzyska obroty większe niż obroty rozrusznika. W celu ułatwienia zazębiania mechanizm sprzęgający jest przesuwany w stronę zębnika poprzez widełki przez elektromagnes, co sprawia, że rozrusznik jest zazębiany z kołem zamachowym zanim wirnik zacznie się obracać.
Dynamostarter.
Szczególnym rodzajem rozrusznika elektrycznego stosowanym w pojazdach jest dynamostarter umieszczany bezpośrednio na wale silnika spalinowego. Dynamostarter jest wielobiegunowym silnikiem szeregowo-bocznikowym łączącym funkcje prądnicy i rozrusznika. W trybie pracy prądnicowej jako wzbudzenie wykorzystywane jest uzwojenie bocznikowe, przy czym nabiegunniki nieczynnego w tym trybie uzwojenia szeregowego pełnią rolę biegunów biernych, w trybie pracy rozrusznika czynne są oba uzwojenia stojana.
Dynamostarter bywa nazywany też prądnicorozrusznikiem, prądorozrusznikiem i dynastarterem. Takie rozwiązanie jest stosowane w lokomotywach spalinowych z przekładnią elektryczną, gdzie z wałem korbowym jest bezpośrednio połączona prądnica główna, która spełnia funkcję rozrusznika, co ma miejsce w większości lokomotyw spalinowych z przekładnią elektryczną prądu stałego. Gdy silnik spalinowy lokomotywy napędza trójfazową prądnicę prądu przemiennego do rozruchu stosuje się osobny rozrusznik, który w czasie pracy silnika spalinowego pełni rolę prądnicy pomocniczej. Takie rozwiązanie zastosowano w lokomotywie serii SP47. Zastosowano prądnicę - rozrusznik na napięcie akumulatorów 110 V o mocy 80 kW do rozruchu silnika o mocy 3000 KM. 

</doc>
<doc id="1215078" url="https://pl.wikipedia.org/wiki?curid=1215078" title="Chorągiew węgierska Trybunału Litewskiego">
Chorągiew węgierska Trybunału Litewskiego

Chorągiew Węgierska Trybunału Litewskiego - jednostka piechoty węgierskiej na służbie wojska I Rzeczypospolitej, utworzona 22 czerwca 1790.
Chorągiew miała stanowisko na Wileńszczyźnie: w Mejszagole, a następnie w Szyrwintach (grudzień 1792).

</doc>
<doc id="1215080" url="https://pl.wikipedia.org/wiki?curid=1215080" title="Apiol">
Apiol

Apiol – organiczny, aromatyczny związek chemiczny. Występuje naturalnie w nasionach pietruszki. Dawniej apiol, w formie olejku z nasion pietruszki był używany w medycynie do leczenia zaburzeń menstruacji a także do aborcji.

</doc>
<doc id="1215081" url="https://pl.wikipedia.org/wiki?curid=1215081" title="Balsaminka">
Balsaminka

Balsaminka (spolszczona z Besaminka z hebr. הבשמים "besamim" – kadzidła, zioła) – liturgiczne naczynie żydowskie służące do przechowywania wonnych ziół, zwłaszcza goździków, imbiru, muszkatu, ziela angielskiego z mirtem, czy płatków róży.
Wykorzystywane jest w trakcie hawdali - modlitwy kończącej szabat. Balsaminki budowano w różnych kształtach, jednak najbardziej rozpowszechnione były balsaminki wieżyczkowe, o kształcie nawiązującym do twierdzy - "Wieży Warownej" będącej biblijnym symbolem Boga. Rzadziej, od XIX wieku, wykonywane były balsaminki w kształcie ryb (głowy rybie spożywano w wieczór szabasowy).
Za najwcześniejszą informację o naczyniach na wonności uważa się notatkę Dawida Reubeniego z 1530, z której wynika, że za wzór dla balsaminki posłużyła katolicka monstrancja wieżyczkowa (późnogotycka, występująca przed wprowadzoną w okresie baroku monstrancją promienistą). Wśród balsaminek wieżyczkowych spotykane są m.in. wzorowane na wieżach konkretnych kościołów (Czechy), czy zamków.
Najstarsza znana balsaminka polska wykonana była w Gdańsku na początku XVII wieku w formie owocu granatu z długą łodyżką z liśćmi (obecnie w Tel-Avivie w zbiorach Józefa Stieglitza).

</doc>
<doc id="1215082" url="https://pl.wikipedia.org/wiki?curid=1215082" title="Make Believe (album Platinum Weird)">
Make Believe (album Platinum Weird)

Make Believe – album zespołu Platinum Weird wydany w 2006 roku.
Lista utworów.
Wszystkie utwory zostały napisane przez Karę DioGuardi i Davida Stewarta

</doc>
<doc id="1215085" url="https://pl.wikipedia.org/wiki?curid=1215085" title="Hunley">
Hunley



</doc>
<doc id="1215092" url="https://pl.wikipedia.org/wiki?curid=1215092" title="Maguryczne">
Maguryczne

Maguryczne (884 m n.p.m.) to szczyt i jeden z grzbietów bocznych zachodniobieszczadzkiego łańcucha górskiego Wysoki Dział, łączący się z głównym na przełęczy Żebrak. Leży na terenie gminy Komańcza, w obszarze chronionym Ciśniańsko-Wetlińskiego Parku Krajobrazowego, niemal w całości pokryty jest lasami jodłowo-bukowymi.
Wokół wierzchołka Magurycznego znajdują się liczne ślady okopów, a w okolicy małe cmentarzyki wojskowe, będące pozostałością walk z czasów I wojny światowej pomiędzy armią rosyjską a broniącymi linii Karpat wojskami austro-węgierskimi.
W latach 1945–47 na stokach Magurycznego znajdowała się baza kompanii UPA „Chrina”, a w okolicy centralny szpital bieszczadzkiego batalionu „Rena”.
Na jednym z zachodnich ramion Magurycznego opadających nad Smolnik znajduje się schronisko turystyczne i lądowisko dla samolotów i szybowców.
Nazwa pochodzi z języka wołoskiego (por. rum. "măgura" – "wolno stojący masyw górski", prasłow. "maguła" – "mogiła").

</doc>
<doc id="1215093" url="https://pl.wikipedia.org/wiki?curid=1215093" title="Sunburn">
Sunburn

Sunburn – singel angielskiego zespołu rockowego Muse z ich debiutanckiego albumu, "Showbiz". Jest to czwarty singel wydany przez grupę z tego krążka, a jego poprzednikami były „Uno”, „Cave” oraz „Muscle Museum”. Utwór został wypuszczony na rynek 21 lutego 2000 roku jako zestaw składający się z dwóch płyt CD (okładki w kolorze czerwonym i żółtym) i 7-calowego winyla. W tym samym roku wydano także kilka zremiksowanych wersji „Sunburn” – „Timo Maas Sunstroke Remix”, „Breakz Again Remix” i „Steven McCreery Remix”.
Jest to pierwsza piosenka Muse, która trafiła na listę TOP 40 prowadzoną przez stację BBC. Można ją zobaczyć na dwóch wydanych przez zespół koncertowych DVD – "Hullabaloo" oraz "Absolution Tour", jak również usłyszeć w reklamie serii komputerów iMac firmy Apple.
Według wokalisty Coldplay Chrisa Martina, piosenka ta zainspirowała go do napisania hitowego singla „Clocks” z 2002 roku.
W teledysku do „Sunburn” występuje aktorka Brooke Kinsella, znana z udziału w popularnym brytyjskim serialu, "EastEnders".

</doc>
<doc id="1215103" url="https://pl.wikipedia.org/wiki?curid=1215103" title="Stabilizatory Parametryczne">
Stabilizatory Parametryczne



</doc>
<doc id="1215106" url="https://pl.wikipedia.org/wiki?curid=1215106" title="Platinum Weird (album)">
Platinum Weird (album)

Platinum Weird to drugi album duetu Platinum Weird, jego wydanie było zapowiadane na 2007 rok, jednak do tego nie doszło.
Lista utworów.
1. Happiness &lt;br&gt;
2. Taking Chances &lt;br&gt;
3. Will You Be Around &lt;br&gt;
4. Nobody Sees &lt;br&gt;
5. Crying At The Disco &lt;br&gt;
6. Avalanche &lt;br&gt;
7. Somebody To Love &lt;br&gt;
8. All My Sorrow &lt;br&gt;
9. Love Can Kill The Blues &lt;br&gt;
10. Mississippi Valentine &lt;br&gt;
11. I Pray &lt;br&gt;
12. When We Met &lt;br&gt;

</doc>
<doc id="1215117" url="https://pl.wikipedia.org/wiki?curid=1215117" title="Ulica Uchańska w Hrubieszowie">
Ulica Uchańska w Hrubieszowie

Uchańska – najdłuższa ulica w Hrubieszowie o długości 4,7 km, położona w dzielnicy Sławęcin. Na długości 100 m ulica jest pokryta tralinkami, z czego w 2007 prawy pas, a w 2017 na całej szerokości została pokryta asfaltem, następnie, po połączeniu z ulicą Nowe Osiedle zamienia się ona w drogę nieutwardzoną. Do niedawna była ona zabudowana tylko w tym obszarze, od 2010 na jej długości do skrzyżowania z ulicą Chmielną zaczęły powstawać domy jednorodzinne. Droga ta powstała prawdopodobnie w XVIII wieku (najstarsze źródło dokumentujące ul. Uchańską: Mapa von Miega z 1782 r.), usprawniała ona mieszkańcom Sławęcina szybszy dojazd do Chełma i Uchań niż wzdłuż głównej drogi stanowiącej ulice Żeromskiego i Chełmską (stąd nazwa).

</doc>
<doc id="1215121" url="https://pl.wikipedia.org/wiki?curid=1215121" title="Okręg wyborczy Huntingdon">
Okręg wyborczy Huntingdon

Okręg wyborczy Huntingdon wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg został zlikwidowany w 1918 r. Odtworzono go ponownie w 1983 r. Okręg obejmuje miasta St Neots, Huntingdon, St Ives i Godmanchester w południowo-zachodnim Cambridgeshire.

</doc>
<doc id="1215122" url="https://pl.wikipedia.org/wiki?curid=1215122" title="Parowce">
Parowce



</doc>
<doc id="1215131" url="https://pl.wikipedia.org/wiki?curid=1215131" title="Real Tamale United">
Real Tamale United

Real Tamale United – ghański klub piłkarski grający obecnie w Ghana Telecom Premier League. Klub ma siedzibę w Tamale. Swoje mecze rozgrywa na stadionie Tamale Stadium, który może pomieścić 20.000 widzów.

</doc>
<doc id="1215134" url="https://pl.wikipedia.org/wiki?curid=1215134" title="Frankenthal (Pfalz)">
Frankenthal (Pfalz)

Frankenthal – miasto na prawach powiatu w południowo-zachodnich Niemczech, w kraju związkowym Nadrenia-Palatynat.
W mieście rozwinął się przemysł maszynowy, drzewny oraz szklarski.
Współpraca.
Miejscowości partnerskie:

</doc>
<doc id="1215135" url="https://pl.wikipedia.org/wiki?curid=1215135" title="Chorągiew węgierska Buławy Wielkiej Litewskiej">
Chorągiew węgierska Buławy Wielkiej Litewskiej



</doc>
<doc id="1215138" url="https://pl.wikipedia.org/wiki?curid=1215138" title="Okręg wyborczy Huntingdonshire">
Okręg wyborczy Huntingdonshire

Okręg wyborczy Huntingdnshire powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. Okręg został zlikwidowany w 1885 r. Odtworzono go ponownie w 1918 r. jako okręg jednomandatowy. Okręg ostatecznie zniesiono w 1983 r.

</doc>
<doc id="1215147" url="https://pl.wikipedia.org/wiki?curid=1215147" title="Danuta Mancewicz">
Danuta Mancewicz

Danuta Zofia Mancewicz (ur. 24 listopada 1922 w Bydgoszczy, zm. 6 stycznia 2008 w Warszawie) – polska aktorka teatralna i korepetytor dykcji. Pionierka dubbingu. Jej głos znały miliony dzieci w PRL-u. Czytała w telewizji kultową bajkę pt. "Gąska Balbinka". Użyczyła głosu też jednemu z chłopców w filmie "O dwóch takich, co ukradli księży"c, Bolkowi w "Wielkiej Podróży Bolka i Lolka" – pierwszym polskim pełnometrażowym filmie animowanym, który miał ponad 8,5 miliona widzów. Żadna polska animacja do dziś nie pobiła tego rekordu. Jej ciepły, dźwięczny i młody głos przez całe lata wykorzystywali producenci bajek i filmów dla dzieci. Na drugim roku studiów w PWST - wygrała konkurs na spikerkę polskiego radia, z którym współpracowała przez 75 lat. Największą popularność przyniosła jej audycja Kazimierza Rudzkiego „Wesoły kramik". Danuta była młodszą siostrą tancerki Haliny Mancewicz wykonującej na scenach taniec indywidualny/wyzwolony, który był sztuką w latach 30. XX w., tworem swojej epoki i który odszedł wraz z nią.
Życiorys.
Córka pułkownika Wacława Mancewicza i Jadwigi z Ossowskich, siostra tancerki Haliny Mancewiczówny. W działalność konspiracyjną zaangażowała się w 1940, początkowo jako łączniczka plutonu w zgrupowaniu Kotłownia, przeszła szkolenie wojskowe i sanitarne. Od marca 1943 była łączniczką w Kedywie Okręgu Warszawskiego Armii Krajowej (pseud. "Danusia, Grażyna"). Równocześnie pobierała lekcje aktorstwa u Zofii Małynicz i Henryka Ładosza w Ognisku Rady Głównej Opiekuńczej. Początek powstania warszawskiego spędziła w Śródmieściu, 6 sierpnia 1944 była w grupie, która przedostała się na Wolę. W dniach 13-15 sierpnia 1944 uczestniczyła w organizowaniu szpitala polowego na ulicy Podwale. W nocy z 30 na 31 sierpnia była w grupie, która przedostała się ze Starego Miasta do Śródmieścia. Od 5 września walczyła na Górnym Mokotowie, w nocy z 16 na 17 września 1944 przeprawiła się łódką z rannymi na drugą stronę Wisły (ranna - trafiona kulą już w łódce na środku rzeki). W styczniu 1945 r. wraz z Zofią Czechowską wróciła po zamarzniętej Wiśle na Żoliborz. Relacja Danuty z udziału w Powstaniu na stronach Muzeum Powstania Warszawskiego. Ukończyła w 1948 PWST w Warszawie (z siedzibą w Łodzi). W swej karierze najbardziej znana jako aktorka głosowa. Użyczyła głosu Lolkowi w filmach z serii Bolek i Lolek, postaciom z dobranocki "Przygody Gąski Balbinki" oraz Plackowi w filmie "O dwóch takich, co ukradli księżyc". Wystąpiła też w kilku epizodycznych rolach filmowych, ostatnia jej rola to babcia Bogusia w serialu "M jak miłość". Odcinek, w którym wystąpiła, miał swoją premierę dwa dni po jej śmierci.
Teatr.
1947–1949 Teatr Wojska Polskiego, Łódź stanowisko: aktorka
1949–1951 Teatr Nowy, Łódź stanowisko: aktorka
1952–1955 Teatr Syrena, Warszawa stanowisko: aktorka
1955–1957 Teatr Młodej Warszawy, Warszawa stanowisko: aktorka
1955–1956 Teatr Powszechny, Warszawa stanowisko: aktorka
1957–1960 Teatr Klasyczny, Warszawa stanowisko: aktorka
1960–1961 Teatr im. Stefana Jaracza, Olsztyn-Elbląg stanowisko: aktorka
1974–1974 Teatr Polski, Bielsko-Biała stanowisko: aktorka
1975–1977 Teatr Dramatyczny, Elbląg stanowisko: aktorka
1977–1978 Teatr Dramatyczny, Legnica stanowisko: aktorka

</doc>
<doc id="1215148" url="https://pl.wikipedia.org/wiki?curid=1215148" title="Goombay Dance Band">
Goombay Dance Band

Goombay Dance Band – zespół muzyki disco, założony w RFN pod koniec lat 70. XX w. przez Olivera Bendta. Nazwa zespołu pochodzi od zatoczki na karaibskiej wyspie Saint Lucia.
Prócz założyciela występowali z nim m.in. członkowie jego rodziny. Muzyka grupy była połączeniem muzyki pop z rytmami z Karaibów, brzmienie zbliżone do Boney M. Zespół cieszył się znaczącą popularnością w Europie i wydał w latach 1979-1985 kilkanaście singli, które przyniosły pewien sukces komercyjny.
Największy przebój zespołu to utwór "Sun of Jamaica", który przez 7 tygodni w 1980 zajmował pierwszą pozycję na niemieckich listach przebojów. Ich inny utwór w 1982 "Seven Tears" przez 3 tygodnie znajdował się na czele listy przebojów w Wielkiej Brytanii. Album z ich największymi przebojami został wydany w 2005.

</doc>
<doc id="1215149" url="https://pl.wikipedia.org/wiki?curid=1215149" title="Zweibrücken">
Zweibrücken

Zweibrücken (fr. "Deux-Ponts"; łac. "Bipontum"; palat. "Zweebrigge") – miasto na prawach powiatu w zachodnich Niemczech, w kraju związkowym Nadrenia-Palatynat (niem. "Rheinland-Pfalz"). Siedziba gminy związkowej Zweibrücken-Land i sądu dla Nadrenii-Palatynatu ("Pfälzisches Oberlandesgericht Zweibrücken").
Na terenie miasta znajduje się trzecie co do wielkości, w Niemczech, Europie i na świecie rozarium, krajowa stadnina ogierów, a także, już dziś z powierzchnią handlową 21 000 m² (docelowo 38 000 m²), największy w Niemczech Factory-Outlet-Center zbudowany po opuszczeniu lotniska przez armię amerykańską.
W Zweibrücken znajduje się rezydencja Tschifflik wzniesiona przez króla Polski Stanisława Leszczyńskiego w latach 1715–1716.
Zamknięte 3 listopada 2014 lotnisko w Zweibrücken obsługiwało pasażerów (338 tys. rocznie) na liniach krajowych i międzynarodowych.
Współpraca.
Miejscowości partnerskie:

</doc>
<doc id="1215153" url="https://pl.wikipedia.org/wiki?curid=1215153" title="Chorągiew grenadierska Buławy Polnej Litewskiej">
Chorągiew grenadierska Buławy Polnej Litewskiej

Chorągiew janczarska/węgierska/grenadierska Buławy Polnej Litewskiej – oddział piechoty Armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
W okresie istnienia nosiła nazwę chorągwi janczarskiej, węgierskiej lub grenadierskiej
Chorągwie były oddziałami przybocznymi hetmanów
Stanowisko w 1751 był to Mińsk. 
Sejm roku 1776 ułożył nowy etat wojska, zmieniając znacznie jego strukturę. W 1776 roku liczyła etatowo 80 żołnierzy. Stan faktyczny według „raty marcowej” z 1777 roku wynosił 48 żołnierzy.
Chorągiew miała liczyć 72 żołnierzy. Etat z 1789 roku przewidywał po 73 osoby w chorągwi.
Stanowisko: u boku hetmana polnego litewskiego. Zgodnie z tradycją szefem chorągwi był także każdorazowo hetman polny litewski (stąd nazwa jednostki).
Barwa chorągwi.
Żołnierze chorągwi janczarskich, później znów przekształconych na węgierskie, nosili strój zbliżony do wzorów tureckich i węgierskich, przy czym kurtki poszczególnych chorągwi różniły się kolorem
Rotmistrzowie.
Komendantami chorągwi byli:

</doc>
<doc id="1215154" url="https://pl.wikipedia.org/wiki?curid=1215154" title="Krzysztof Kornacki">
Krzysztof Kornacki

Krzysztof Kornacki (ur. 1970) – polski nauczyciel akademicki, doktor habilitowany, prof. nadzwyczajny Uniwersytetu Gdańskiego, filmoznawca. 
Życiorys.
Pracownik Katedry Kultury i Sztuki Instytutu Filologii Polskiej, specjalizuje się w historii kina polskiego. Autor m.in. książek: "Kino polskie wobec katolicyzmu 1945 – 1970" (nominowana do nagrody im. Bolesława Michałka), „"Popiół i diament" Andrzeja Wajdy" (nagroda „Pióro Fredry”); współredaktor tomu "Poszukiwanie i degradowanie sacrum w kinie oraz Sacrum w kinie: dekadę później"; współzałożyciel i pierwszy prezes Dyskusyjnego Klubu Filmowego Uniwersytetu Gdańskiego „Miłość blondynki”; członek Rady Redakcyjnej czasopisma kultury audiowizualnej „Panoptikum”, nagrodzony medalem Komisji Edukacji Narodowej. Wykładowca m.in. Uniwersytetu Gdańskiego, Gdyńskiej Szkoły Filmowej, Akademii Filmu Polskiego, Akademii Edukacji Filmowej w Ostrołęce.
W 2021 odznaczony Srebrnym Krzyżem Zasługi.

</doc>
<doc id="1215155" url="https://pl.wikipedia.org/wiki?curid=1215155" title="Krypteks">
Krypteks

Krypteks (ang. "Cryptex") – neologizm wprowadzony przez amerykańskiego pisarza Dana Browna w powieści "Kod Leonarda da Vinci". 
W książce, termin "krypteks" określał urządzenie do przechowywania tajnych informacji, rzekomo wynalezione przez Leonarda Da Vinci. Informacja zapisana jest na zwoju papirusu, owiniętego wokół szklanej fiolki, pełnej octu. Nie można go otworzyć siłą, ponieważ wtedy fiolka pęka i ocet rozpuszcza papirus. Jedynym sposobem na otworzenie krypteksu jest ułożenie hasła za pomocą kilku dysków (w zależności od długości hasła).
Zagadki z Kodu Leonarda Da Vinci.
Krypteksy w książce są umieszczone czarny w białym, co ma symbolizować męskość w żeńskości. Zagadka, która prowadzi do hasła pierwszego krypteksu znajduje się "pod różą (łac. sub rosa)" w szkatułce, a do drugiego krypteksu w środku białego.

</doc>
<doc id="1215156" url="https://pl.wikipedia.org/wiki?curid=1215156" title="Zakresy numeracji dla sieci ruchomych w Polsce">
Zakresy numeracji dla sieci ruchomych w Polsce

Operatorom telefonii komórkowej w Polsce przyznawano prefiksy numerów. Najstarszymi prefiksami są: 90 (od 1992 r. dla analogowej sieci komórkowej w systemie NMT, później zmieniony na 690 (PTK Centertel), 601 (Polkomtel – od 1996 r.) i 602 (Polska Telefonia Cyfrowa – od 1996 r.) oraz 501 (PTK Centertel – od 1998 r.).
Od 2003 roku w Polsce istnieje możliwość zachowania numeru podczas zmiany operatora. W związku z tym na podstawie samego prefiksu nie jest możliwe stwierdzenie, do jakiej sieci numer należy.
Tabela prefiksów.
W przypadku używania przez operatora wirtualnego prefiksu przydzielonego dla operatora infrastrukturalnego, z którego sieci korzysta, w tabeli znajdują się oba podmioty. W przypadku operatora wirtualnego korzystającego z własnej puli numerów, w tabeli znajduje się tylko ten operator.

</doc>
<doc id="1215159" url="https://pl.wikipedia.org/wiki?curid=1215159" title="Koalicja dla Rzeczypospolitej">
Koalicja dla Rzeczypospolitej



</doc>
<doc id="1215163" url="https://pl.wikipedia.org/wiki?curid=1215163" title="1 Warszawska Brygada Saperów">
1 Warszawska Brygada Saperów

1 Warszawska Brygada Saperów (1 BSap) – związek taktyczny wojsk inżynieryjno-saperskich ludowego Wojska Polskiego.
Za udział w działaniach bojowych 1 Brygada Saperów została wyróżniona mianem „Warszawska”, nadanym rozkazem Naczelnego Dowódcy Armii Czerwonej nr 112 z 19 lutego 1945 i rozkazem dowódcy 1 Armii WP nr 060/45. Została odznaczona Krzyżem Grunwaldu III klasy, nadanym rozkazem Naczelnego Dowódcy WP nr 105 z 4 kwietnia 1946 r.,oraz Orderem Kutuzowa II stopnia, nadanym na podstawie uchwały Rady Najwyższej ZSRR nr 253/113 z 4 kwietnia 1949 r., Za udział w akcjach powodziowych i przeciwlodowych oraz prace na rzecz gospodarki narodowej w 1978 r. była odznaczona orderem Sztandaru Pracy II klasy.
Formowanie i szkolenie.
Sformowana w miejscowości Lebiedin w rejonie Sum na podstawie rozkazu dowódcy 1 Armii Polskiej w ZSRR nr 001 z 1 kwietnia 1944. Formowana zgodnie z etatami Armii Czerwonej nr 012/88, 012/89, 012/90, 012/109 oraz 014/97-W. Pierwszym dowódcą był płk Bronisław Lubański jednocześnie do 24 kwietnia 1944 dowódca oddziału saperów 1 Armii, szefem sztabu ppłk Włodzimierz Piliński, zastępcą ds polityczno-wychowawczych kpt. Antoni Kazior. 9 maja żołnierzom uroczyście wręczono broń. W kwietniu 1944 sformowano w brygadzie nieetatową Szkołę Podoficerską Saperów. 30 maja, po dwumiesięcznym kursie, szkoła promowała 204 podoficerów z których 104 pozostało w brygadzie. Podstawową kadrę brygady stanowili oficerowie sowieccy pochodzenia polskiego. Formowanie zakończono 9 czerwca 1944. Stany osobowe na: 7.04 - 50%, 10.04 - 75%, 15.04 ok. 90%, na 15.05 oficerów 70, etat 129, podoficerów 73 etat 172, szeregowych 781 etat 709. 27 czerwca w skład brygady wszedł 3 batalion saperów, przemianowany na 8 batalion saperów i podporządkowany na podstawie rozkazu dowódcy 1 Armii Polskiej nr 0124 z 27 czerwca 1944.
Na 27 czerwca stan osobowy liczył: dowództwo i sztab – 38 oficerów i 9 pracowników kontraktowych, kompania dowodzenia – 88 osób, 8, 9, 10 i 11 bsap – 1256 osób, 1 park lekkich przepraw – 36 osób, 2966 poczta polowa – 4 osoby. Brygada w rejonie Sum intensywnie szkoliła się. Saperzy nauczyli się obsługiwać park pontonowy, traki, kafary, wykrywacze min. Opanowali budowę przepraw desantowych, promowych i mostowych w dzień i w nocy w różnych warunkach atmosferycznych. Poznali sposoby minowania, rozminowania oraz unieszkodliwiania min i materiałów wybuchowych, urządzania przejść w polach minowych oraz organizacji prac przy całkowitym rozminowaniu. Uczyli się naprawy dróg i mostów na konkretnych obiektach. Saperzy pozostawili wiele kilometrów odbudowanych dróg i kilku mostów z których korzystała następnie ludność cywilna.
8 czerwca 1944 brygada otrzymała rozkaz przegrupowania w rejon Łuck – Kiwerce. 11 i 12 czerwca wyruszyła transportem kolejowym po trasie: Sumy, Konotop, Sarny, Równe i 21 oraz 26 przybyła w nakazany rejon. Rozlokowała się w lesie 1 kilometr na północny wschód od m. Ostrów. Tam, po zakwaterowaniu, zgrywała pododdziały w wykonywaniu działań bojowych. 26 czerwca 1 Brygada Saperów otrzymała zarządzenie z oddziału saperów 1 Armii nakazujące zabezpieczenie przepraw 3 Dywizji Piechoty przez Styr w rejonie Antonówki. Do wykonania tego zadania wyznaczono 3 kompanię 8 bsap. Kompanią współdziałała z 7 zmotoryzowanym samodzielnym batalionem saperów. 27 i 28 czerwca pododdziały inżynieryjne przeprawiły 3 DP. 30 czerwca do rejonu przeprawy przybył cały 8 bsap i brygadowy park pontonowy NLP, na sześciodniowe ćwiczenie z budowy przepraw. 10 lipca w rejonie Antonówki przegrupowały się 10 i 11 bsap. 13 lipca 1 BSap z 6 bpont-most i 7 zsbsap przeprowadziły ćwiczenia pokazowe dla wszystkich rodzajów wojsk 1 Armii. Stan osobowy i uzbrojenie 1 BSap na 15 lipca: oficerów 129, podoficerów 255, szeregowych 1042, karabinów 548, pistoletów maszynowych 593, karabinów maszynowych – 99, samochodów – 57, traktorów i ciągników – 4, radiostacji – 12. Nie był to cały etat brygady. Uzupełniał go późniejszy rozkaz dowódcy 1 Armii z 15 listopada 1944 nakazujący sformowanie samodzielnej kompanii zwiadu w sile 65 ludzi i samodzielnego plutonu sanitarnego w sile 17 żołnierzy. 10 października dowódca Wojsk Inżynieryjnych Wojska Polskiego wydał rozkaz nr 03 nakazujący w brygadach saperów utworzenie nieetatowych szkół podoficerskich w sile jednej kompanii, trzyplutonowej, o stanie osobowym 120 żołnierzy. Na 15 listopada niedobór w kadrze oficerskiej stanowił 34% (szczególnie dowódcy plutonów), podoficerów 14%. W rozkazie z 24 listopada dowódca Wojsk Inżynieryjnych WP określił programy szkolenia dla oddziałów i pododdziałów inżynieryjno-saperskich 1 Armii. Na podstawie tego sztaby jednostek opracowały własne programy szkolenia dla pododdziałów.
Przysięgę żołnierze brygady złożyli 9 lipca 1944 we wsi Ostrów na Wołyniu. W przysiędze uczestniczył dowódca 1 Armii gen. Zygmunt Berling i członek Rady Wojennej Armii gen. Aleksander Zawadzki. Sztandar ufundowany przez społeczeństwo Wawra wręczono w październiku 1944 w Wawrze.
Struktura organizacyjna.
dowództwo i sztab
Razem:
żołnierzy – 1382 ("oficerów – 152, podoficerów – 336, szeregowych – 894")
sprzęt:
Ordery i odznaczenia.
Odznaczeni Złotym Krzyżem Orderu Virtuti Militari
Odznaczeni Srebrnym Krzyżem Orderu Virtuti Militari
Sztandar brygady.
Sztandar ufundowany przez społeczeństwo Warszawy-Pragi i okolicznych miejscowości. Wręczony prawdopodobnie 24 grudnia 1944 roku w Glinkach. Wykonały go siostry felicjanki z Glinek.
Płat o wymiarze 97 x 97 cm z dwu stron obszyty frędzlą żółtą, przymocowany do drzewca za pomocą pięciu kółek i wkrętów. Drzewce z jasno politurowanego drewna, skręcane z dwóch części za pomocą mosiężnych okuć. Głowica w kształcie orła z szeroko rozpostartymi skrzydłami, wspartego na cokole w kształcie litery T. Do drzewca przymocowane wstęgi Orderu Czerwonej Gwiazdy i Orderu Kutuzowa.
Czerwony krzyż kawalerski, pola między ramionami krzyża białe. Pośrodku haftowany biało-srebrną nicią orzeł w otoku zielono haftowanego wieńca laurowego. Wokół orła haftowany nicią biało-kremową z obwódką czerwoną napis: „HONOR I OJCZYZNA”, „1-a INŻYNIERYJNO-SAPERSKA BRYGADA”. Na białych polach na przemian: emblematy saperskie w otoku zielono haftowanych wieńców laurowych i herb Wawra w otoku tarcz z napisem „WAWER”.
Rysunek jak na stronie głównej. Pośrodku malowany i haftowany kolorowo wizerunek Matki Boskiej Częstochowskiej w otoku wieńca. Wokół wizerunku napis nicią biało-kremową, z obwódką czerwoną: „POD TWOJĄ OBRONĘ UCIEKAMY SIĘ”, „ZA NASZĄ WOLNOŚĆ I WASZĄ”. Na białych polach haftowane żółtą nicią napisy i daty: „WIELKOLAS 15.VIII.44”; „WARSZAWA 16.1.45”; „PUŁAWY 2.VIII.44”; „OSTRÓW 15.VI.44”; „SASKA KĘPA 14.IX.44”.
Okres powojenny.
Rozminowanie.
W czerwcu 1945 do rozminowania kraju włączono 1 BSap. Weszła ona w drugi etap rozminowania (od czerwca do września, a praktycznie do końca 1945 r.). Zgodnie z planem rozminowania kraju 1 BSap w pełnym składzie rozminowywała Pomorze Zachodnie i Gdańskie oraz północną część Wielkopolski, od linii rozgraniczenia z 2 Armią WP do Wisły i na wschód od Wisły - Żuławy. Obszar przydzielony 1 BSap miał 51300 km², a na wschód od Wisły 5000 km². 16 czerwca 1 BSap przystąpiła do rozminowania. Brygada zajmowała rejon Namyślina, na płn-wsch od Kostrzyna. Przydzielony brygadzie obszar do rozminowania, później zwany rejonem rozminowania nr 6 obejmował: Pobrzeże Słowińskie, Pojezierze Pomorskie, płn-zach. część Pojezierza Wielkopolskiego i Żuławy Wiślane. Szerokość rejonu 230 - 250 km i głębokość 280 km. Rejon był słabo zaminowany z wyjątkiem Wału Pomorskiego, zachodnich brzegów Wisły, rzek Parsęta, Kanału Elbląskiego, Gdyni, Gdańska, Piły, Słupska, Kołobrzegu, Ustki i Miastka. Rozpoznano zapory minowe na drogach głównych i szlakach kolejowych. Oszacowano, że tereny gęsto zaminowane to 440 km², średnio 800 km² i słabo ponad 50 tys. km². W terenie brygady było wiele składów amunicji nagromadzonej przez Niemców. 1 BSap nie dysponowała danymi o stanie zaminowania terenu. Pierwszym rozkazem płk. B. Lubańskiego było określenie zadań rozpoznania terenu i zapór, przeszkolenie pododdziałów, przygotowanie sprzętu i dokumentacji. Sytuację utrudniał brak administracji na tym terenie, a część ludność niemieckiej nie była skora do współpracy z polskimi saperami. Kadra i żołnierze nie mieli doświadczenia w przygotowaniu i prowadzeniu rozminowania całych pól minowych, rozrzuconych na dużym obszarze. Wykorzystywano tu doświadczenie 2 i 5 BSap, które prowadziły rozminowanie od początku 1945 r. W planie rozminowania brygady, rejon podzielono na batalionowe pasy szerokości 50 – 60 km, Bataliony dzieliły rejony na kompanie i wyznaczały terminy rozpoczęcia i zakończenia prac. Średniodzienna norma rozminowania dla batalionu wynosiła 150 – 200 km². Bataliony ugrupowano:
Stanowisko dowodzenia 1 BSap początkowo w Gdańsku, później w Więcborku. Bataliony miały prowadzić prace w kierunku wschodnim. Pilne potrzeby rozminowania Pomorza z portami i Żuław spowodowały korekty w tym planie.
8 bsap od czerwca do sierpnia 1945 r. rozminowywał Pomorze Gdańskie i Trójmiasto, wybrzeże Bałtyku od Wejherowa, poprzez Słupsk, Sławno, Koszalin, Kołobrzeg. Zaminowane tam były kolejne rubieże obrony niemieckiej w tym: brzeg Parsęty. Dużo pracy saperzy mieli ze składami amunicji, których tylko w lipcu w lasach koło Kołobrzegu wykryli i zniszczyli 12.
11 bsap rozminowywał tereny wzdłuż Wisły i Żuławy. Usunął miny z dróg i miejscowości: Tczew, Starogard, Kwidzyn, Malbork, Morąg. Rozpoznał i oznakował pola minowe nad Parsętą, Kanałem Elbląskim i Nogatem.
9 i 10 bsap pracowały nad Notecią. W czerwcu i lipcu rozminowywały zasadniczo drogi i szlaki komunikacyjne: Starogard - Chojnice, Krzyż - Poznań, Piła - Wałcz - Złocieniec, Złotów - Piła - Krzyż, Bydgoszcz - Piła - Krzyż, Białogard - Szczecinek - Piła oraz miejscowości na tych trasach. Najwięcej pracy było na Gwdą i Notecią wzdłuż których przebiegała linia Wału Pomorskiego. Od lipca do września usunięto tam 187345 min i zniszczono 3440860 szt. pocisków i amunicji znalezionych na poniemieckich składach.
18 września 1945, w związku ze zmienionym planem rozminowania Polski, 1 BSap otrzymała dodatkowo zadanie rozminowania na nowym obszarze zwanym obszarem nr 6 - południe, obejmującym Górny Śląsk i płd - wsch. część Opolszczyzny. Dowódca 1 BSap miał zmniejszone zadanie o rejon Żuław, leżące na wschód od Wisły. Do pomocy w rozminowaniu przydzielono brygadzie 15 zmotoryzowany bsap 1 Korpusu Pancernego, który prowadził prace na płn części Opolszczyzny, oraz 40 bsap z 13 DP działający już na Śląsku. Dowódca 1 BSap do rozminowania nowego obszaru skierował Grupę Operacyjną (GO) ze sztabu brygady wraz z 9 i 10 bsap. Pozostałe bataliony prowadziły dalsze rozminowanie w rejonie nr 6 - północ (stary rejon). 21 września bataliony 9 i 10 przybyły na Śląsk. 9 bsap rozlokował się w Zawierciu, 10 bsap w Katowicach, a GO w Chorzowie. Nowy rejon był:
9 bsap sprawdzał rejon w okolicach: Olesno, Koniecpol, Pilica i Tarnowskie Góry.
10 bsap rozminowywał tereny w rejonie Gliwic i Wodzisławia. Min było dużo. Dowódca GO płk Żarczyński w październiku wzmocnił 10 bsap kompanią z 9 bsap. 15 zbsap wykonywał zadania w swoim rejonie.
9 i 10 bsap zlikwidowały na Górnym Śląsku 131 dużych i mniejszych pól minowych, usuwając 454927 min, a także niszcząc ok. 5 mln bomb, pocisków i różnej amunicji. 9 i 10 bsap prowadziły rozminowanie do pierwszych śniegów. Straty 9 i 10 bsap to 5 zabitych i 6 rannych. Pozostałe siły brygady prowadziły do 11 listopada swoje prace. 15 - 20 listopada zostały przegrupowane i zakwaterowane w Lublińcu.
W 1945 r. 1 BSap rozminowała ponad 55 tys. km. różnych dróg, 5312 km szlaków kolejowych, 1721 mostów kolejowych i drogowych. Rozminowano i sprawdzono obszar ponad 57 tys. km2, miejscowości 7672 w tym miast 205, obiektów fabrycznych 388, szybów z urządzeniami powierzchniowymi 9, lotnisk 15. Zdjęto 940 tys. min i 11,5 mln pocisków, bomb i innych środków wybuchowych, zlikwidowano 12 składów amunicji. Zginęło w brygadzie 14 oficerów, podoficerów i szeregowych. Rannych zostało 11 żołnierzy. Wskaźnik wypadkowości (liczba zabitych i rannych na 10 tys. zdjętych min) wynosił 0,29 osoby i był najniższy wśród brygad saperów. 25 saperów 1 BSap usunęło ponad 4 tys. min. Najwięcej min zdjął saper Antoni Siedlecki – 10384 szt. W okresie marzec – grudzień 1 Brygada przeszkoliła 305 cywilnych minerów. Pod koniec 1945 1 BSap podporządkowano dowódcy Okręgu Wojskowego nr IV we Wrocławiu, a w styczniu 1946 była przeniesiona do Brzegu. Kierowanie rozminowaniem na obszarze okręgu przejął szef wydziału inżynieryjnego OW.
Ponieważ w okresie rozminowania w 1945 r. nie wszystkie cele rozminowania zostały osiągnięte wojska inżynieryjne zostały wsparte w rozminowaniu żołnierzami artylerii, przeznaczonymi do niszczenia amunicji (rozkaz ND WP nr 148 z 7 czerwca 1946 r.). Odpowiedzialność za niszczenie amunicji nieśli inspektorzy artylerii okręgów. Rozminowanie w 1946 r. miało być prowadzone w dwóch okresach: wiosna - od 1.04 - 30.05 i jesień - od 1.09 - 15.11. Oczyszczanie z amunicji i innych przedmiotów wybuchowych miało trwać cały rok. Zima 1945/46 skuła lodem rzeki. Saperzy wiosną skierowani zostali na likwidacje zatorów. W związku z przeformowaniem 15 lutego 1946 r. 1 BSap na 1 pułk saperów (1 psap) stan osobowy pułku został zmniejszony do tysiąca osób (89 oficerów, 163 podoficerów i 748 szeregowych). Stan został zmniejszony o 591 osób w stosunku do brygady. Nastąpiła także demobilizacja najstarszych roczników w wyniku której odeszli do cywila najbardziej doświadczeni żołnierze. Opuściło także szeregi saperów polskich wielu doświadczonych oficerów sowieckich. Do rozminowania w 1946 r. przystąpiło 20 jednostek, w tym cztery pułki saperów i 16 batalionów dywizyjnych. 1 psap wspólnie z 16 bsap 11 DP, 18 bsap 7 DP i 21 bsap 10DP prowadził rozminowanie na terenie Śląskiego Okręgu Wojskowego (SOW). 1 psap, którym dowodził płk Edmund Żarczyński działał na obszarze 20950 km², obejmującym tereny Dolnego Śląska: od Wałbrzycha i Świdnicy na zachodzie, a na północy do Odry na odcinku od Oławy do Kędzierzyna, oraz na południowym wschodzie Opolszczyzny po Racibórz i Rybnik, a także w okolicach Cieszyna. 22 marca 1 psap rozpoczął prace na przydzielonym terenie siłami 8 i 9 bsap oraz jednej kompanii 10 bsap. Jeden pluton pułku został przydzielony do rozminowania Wrocławia. Żołnierze nie mieli danych o pozostałych do rozminowania polach. Trzeba było je zdobyć poprzez własne rozpoznanie. Rozminowanie trwało do 4 lipca. Do jesiennego okresu pułk przystąpił 4 września zmniejszonymi siłami. Z pułku odszedł 8 bsap, który został podporządkowany dowódcy Marynarki Wojennej i następnie przeorganizowany w 52 bsap Marynarki Wojennej. Rozwiązany w lutym 11 bsap - w ramach reorganizacji brygady, trzeba było organizować od nowa. W okresie obu okresów rozminowania 1946 r. pułk zdjął i zniszczył 1050900 min, zlikwidował przeszło 890 tys. pocisków różnych kalibrów, sprawdził obszar 26 tys. km².
Pod koniec 1946 zaszły zmiany w strukturze Okręgów Wojskowych. Zima 1946/47 była sroga z dużą ilością śniegu. Rzeki były skute lodem grubości do 1 m. W lutym i marcu 1947 r. 1 psap skierowano do ochrony mostów i walki z zatorami, ratowania ludności i dobytku. 1 psap w marcu ochraniał mosty na Odrze, Wiśle i Małej Panwi. Na Wiśle: w Sandomierzu, Baranowie i Annopolu. Okres rozminowania mógł rozpocząć się dopiero w maju. Do rozminowania na terenie kraju skierowano 11 batalionów saperów, każdy po dwie kompanie. Od 8 maja do 30 października pułk rozminowywał tereny Dolnego Śląska, a także Górnego Śląska. Usunięto i zlikwidowano 160941 min, 690 tys. amunicji. Zginęło 2 saperów, a 3 zostało rannych. W l. 1945 - 1947 zlikwidowanych zostało większość pól minowych.
W 1948 r. do rozminowania zostały pola minowe wcześniej rozpoznane, skupiska min w południowo-wschodniej części Polski (pas nadgraniczny, nad Zalewem Wiślanym, w okolicach Braniewa, Ełku i Szczytna), kwatera Hitlera, Przełęcz Dukielska i Przełęcz Łepkowska, a także niesprawdzony rejon Bieszczadów, gdzie w 1947 r. działały oddziały UPA. Główny Inspektor Inżynierii i Saperów gen. Jerzy Bordziłowski postanowił nie kierować na rozminowanie całych batalionów, lecz pododdziały w sile do kompanii saperów. Tylko do Gierłoży i na Przełęcz Dukielską były skierowane całe bataliony. Każda jednostka saperska organizowała grupy (patrole) rozminowania do oczyszczania, przydzielając im zadania na terenach kilku powiatów. W akcje rozminowania zaangażowano w kraju dziesięć batalionów saperów, każdy po ok. 150 saperów. Oddziały saperów działały na terenie swoich okręgów. Z 1 psap działał 9 bsap. Na terenie Polski w 1968 r. sprawdzono obszar 41548 km², 779 miejsc założenia min, zdjęto 173743 miny i 4461795 szt amunicji. Zginęło 10 saperów, 14 zostało rannych.
W 1949 r. jak i w latach następnych prac związanych z rozminowaniem było coraz mniej. Koncentrowały one się na rozminowaniu Przełęczy Dukielskiej, Wilczego Szańca, wzdłuż północnej granicy, nad Zalewem Wiślanym, oraz nad Nysą Łużycką. Rozminowanie prowadzono siłami 9 batalionów, do kompanii saperów z batalionu. Z 1 psap działał 9 bsap. W Polsce rozminowano i sprawdzono 2519 km², 31 miejsc minowania, zdjęto 25735 min, 232516 pocisków. Straty: 4 zabitych i 3 rannych.
W 1950 r. bataliony prowadziły rozminowanie wiosną i jesienią (maj i październik-listopad).
W 1951 r. było podobnie. Z 1 psap udział brał 10 bsap.
W kolejnych latach pododdziały brygady nadal rozminowywały teren.
W 1956 r. zakończono rozminowanie kraju. Od 1957 r. zaczął się okres oczyszczania. Na zakończenie rozminowania minister Obrony Narodowej wydał rozkaz nr 11/MOn z 30 stycznia 1957 r. w którym złożył podziękowania i nagrodził wyróżniające się jednostki i saperów.
W latach 1945-47 1 BSap (1 psap) zdjęła 2 147 000 min i 14 513 000 szt pocisków i amunicji. W okresie prowadzenia walk frontowych brygada straciła 102 żołnierzy, 52 zostało rannych lub zaginionych bez wieści. W okresie rozminowania i oczyszczania w l. 1944 - 1994 zginęło w brygadzie 55 żołnierzy, w tym 7 oficerów. W wyniku rozminowania brygada ocaliła od zniszczenia następujące obiekty: elektrownia w Wałczu, porty w Gdyni i Gdańsku, elektrociepłownia w Gdyni, tor kolejowy na półwyspie Hel, fabryka Silesia w Rybniku, młyny i stacja kolejowa w Żarach oraz huta żelaza w Rybniku.
Jesienią 1949 pułk przeformowano na 1 pułk pontonowy. "(dokonano też zmiany nazwy 1 ppont z Włocławka na 2 ppont)"
Wiosną 1950, przy 1 ppont sformowano Okręgową Składnicę Inżynieryjno-Saperską Nr 4. Zadaniem składnicy było przechowywanie sprzętu saperskiego oraz materiałów wybuchowych.
Plan mobilizacyjny „PM 1” zakładał, ze pułk sformuje:
Natomiast plan mobilizacyjny „PM 53” zakładał, że pułk w N-3 przeformuje się na etat 013/48, a na bazie 3 plutonu maszyn inżynieryjnych w N-5 formował się 30 batalion maszyn inżynieryjnych.
W latach 90. brygada stacjonowała w Brzegu jako 1 Brzeska Brygada Saperów im. Tadeusza Kościuszki.
Obecnie jest to 1 Brzeski Pułk Saperów im. Tadeusza Kościuszki w Brzegu.

</doc>
<doc id="1215166" url="https://pl.wikipedia.org/wiki?curid=1215166" title="State Street">
State Street

State Street Corporation – amerykańska korporacja finansowa z siedzibą w Bostonie, której historia sięga 1792 roku.
Jeden z największych światowych dostawców usług finansowych dla inwestorów instytucjonalnych. W roku 1974 został utworzony bank komercyjny, który przekształcając się w różne instytucje finansowe stał się w końcu w 2004 roku firmą State Street. 
State Street obsługuje ok. 70% funduszy inwestycyjnych w Stanach Zjednoczonych oraz 37% funduszy emerytalnych. W Japonii jej udział na rynku funduszy wynosi ok. 30%, natomiast w Niemczech, Kanadzie i Wielkiej Brytanii po około 20%.
Historia.
Początek działalności jako morski bank handlowy (1792–1899).
Początki State Street sięgają 1792 roku. Wówczas swoją działalność rozpoczął Union Bank – trzeci komercyjny bank w Bostonie wspierający działalność handlową tamtejszego portu morskiego. Siedziba banku znajdowała się na rogu ulic State i Exchange w centrum miasta. W 1865 roku Union Bank uzyskał pozwolenie na działalność ogólnokrajową i zmienił nazwę na National Union Bank of Boston. Widocznym znakiem tej tradycji jest obecne logo State Street – statek morski z rozwiniętymi żaglami.
W 1891 roku Third National Bank powołał State Street Deposit &amp; Trust Company. Wkrótce Third National Bank połączył się z Sawmut Bank a wkrótce po tym wydarzeniu State Street Trust Company uzyskało niezależność.
Tworzenie tożsamości (1900–1969).
W latach 1900–1925 depozyty State Street Trust wzrosły z 2 milionów do 40 milionów dolarów. W 1924 roku State Street Trust został wybrany na depozytariusza pierwszego amerykańskiego funduszu powierniczego przez Massachusetts Investors Trust.
W 1925 roku nastąpiła fuzja National Union Bank ze Strate Street Trust, a wysokość połączonych depozytów wyniosła 57 milionów $.
Rozwój przedsiębiorstwa przyspieszył dzięki fuzjom i przejęciom, z którym najważniejsze to połączenie z Second National Bank w 1955 oraz wcielenie Rockland Atlas National Bank w 1961 roku.
W 1964 roku otworzono oddział w Nowym Jorku. Jedną z głównych postaci tego okresu był Allan Forbes.
Nowa strategia rozwoju – lata 70. XX wieku.
Symbolicznym początkiem globalnej działalności State Street jest otwarcie biura w Monachium w 1970 roku. W latach 70. nastąpiła także zmiana strategii rozwoju. Pod przywództwem Wiliama Edgerly środek ciężkości przerzucono z działalności komercyjnej na usługi finansowe, działalność inwestycyjną, powierniczą i administrację papierów wartościowych. Zmiana strategii wymagała także wsparcia technologicznego i rozwoju systemów informatycznych. W 1977 roku zmieniono nazwę przedsiębiorstwa na State Street Boston Corporation.
Globalny rozwój – lata 80. i 90. XX wieku.
W latach 80. i 90. utworzonych zostało wiele oddziałów State Street za granicą, m.in. w Montrealu, Toronto, Londynie, Paryżu, na Kajmanach, w Dubaju, Sydney, Melbourne, Wellington, Hongkongu, Tajpej i Tokio, a State Street stało się rozpoznawalną globalnie marką. W 1992 bank State Street jako pierwszy bank zagraniczny został wybrany depozytariuszem szwajcarskich funduszy emerytalnych. W tym samym roku otworzono także centrum obsługi w Luksemburgu, które dołączyło do Bostonu, Londynu, Hongkongu i Tokio w dostarczaniu usług rynku kapitałowego dla klientów dostępnych 24 godziny na dobę. W 1996 roku aktywa w depozycie przekroczyły 3 biliony dolarów, a nazwę przedsiębiorstwa zmieniono podkreślając międzynarodowy zakres działalności ze State Street Boston Corporation na State Street Corporation.
State Street współcześnie.
Przedsiębiorstwo jest notowane na Giełdzie Nowojorskiej (NYSE) pod symbolem STT.
State Street Corporation dzieli się na 4 dywizje:
W listopadzie 2011 r. State Street zostało wymienione przez G20 wśród 29 banków o kluczowym znaczeniu dla światowego systemu finansowego.
W pierwszym kwartale 2014 roku obroty State Street przekroczyły 11 miliardów dolarów co, biorąc pod uwagę obecną liczbę pracowników na całym świecie (29 tysięcy), czyni State Street największym podmiotem zarządzającym aktywami na świecie. State Street jest bankiem powierniczym dla aktywów o wartości ponad 27 bilionów dolarów i bezpośrednio zarządza aktywami wartymi około 3 bilionów dolarów.
State Street w Polsce.
State Street utworzyło swój pierwszy oddział w Polsce w Krakowie w listopadzie 2007, wybierając to miejsce jako strategiczną lokalizację w regionie Europy Środkowo-Wschodniej.
W 2008 roku przedsiębiorstwo liczyło 150 pracowników i planowało zwiększenie zatrudnienia do około 1 tys. osób. Cel ten został przekroczony a doniesienia z 2012 roku świadczyły o dalszych planach rozwoju i utworzenia około 600 nowych miejsc pracy w ciągu kolejnych 3 lat, jako że branża usług finansowych i centrów usług wspólnych rozwijała się bardzo dynamicznie pomimo kryzysu gospodarczego. Od listopada 2013 roku firma State Street Polska została przekształcona w polski oddział niemieckiego State Street Bank GmbH. W 2014 roku w State Street Bank, Oddział w Polsce. Obecnie firma zatrudnia ponad 4500 osób i planowane jest kolejne zwiększenie zatrudnienia.
Funkcjonują krakowskie biura:
W kwietniu 2012 roku GTC S.A. – deweloper będący właścicielem Centrum Biurowego Kazimierz ogłosił przedłużenie umowy wynajmu powierzchni biurowej przez State Street o kolejnych 10 lat.
W marcu 2016 otworzone zostało nowe biuro w Gdańskiej Alchemii, które zatrudnia już ponad 1500 pracowników.
Profil działalności w Polsce obejmuje przede wszystkim: zarządzanie księgowością funduszy inwestycyjnych, wycenę aktywów (w tym papierów wartościowych), wycenę funduszy indeksowych i innych instrumentów pochodnych, analizy inwestycyjne, obsługę funduszy. Pracownicy krakowskich oddziałów świadczą usługi oparte na wiedzy dla największych inwestorów instytucjonalnych z 9 krajów europejskich i USA. Oddział State Street w Polsce zajmuje się również wewnętrzną obsługą księgową europejskich lokalizacji przedsiębiorstwa.

</doc>
<doc id="1215169" url="https://pl.wikipedia.org/wiki?curid=1215169" title="Teodebert I">
Teodebert I

Teodebert I – dzielnicowy król frankijski z dynastii Merowingów, panował w Reims i Metzu w l. 534-548. Był synem i następcą Teuderyka I, nieślubnego syna Chlodwiga I.
Kiedy Cesarstwo Bizantyńskie prowadziło wojnę z Ostrogotami w Italii, Frankowie zachowali neutralność, za co odstąpiono im Prowansję.
Teodeberta I urażało, że cesarz bizantyjski używa przydomka „frankijski”. Przeprawił się więc przez Alpy i walczył po stronie Ostrogotów przeciw Belizariuszowi. Planował też podbić Bizancjum, ale zmarł na polowaniu raniony przez tura.
Kazał jako pierwszy król frankijski bić złote monety z własnym wizerunkiem jako wyraz opozycji wobec cesarza.
Jego pierwsza żona Deuteria zabiła swą córkę Adię z poprzedniego małżeństwa, gdyż zainteresował się nią Teodebert. Teodebert oddalił ją i poślubił Longobardkę – Wizygardę.
Kronikarze określali tego króla mianem: "elegans et utilis" [wytworny i użyteczny].

</doc>
<doc id="1215172" url="https://pl.wikipedia.org/wiki?curid=1215172" title="Stanisław Olas">
Stanisław Olas

Stanisław Piotr Olas (ur. 29 czerwca 1937 w Pudłówku, zm. 28 listopada 2012 w Łodzi) – polski polityk, samorządowiec, prawnik, od 2007 do 2011 poseł na Sejm VI kadencji.
Życiorys.
Syn Franciszka i Marty. Ukończył studia na Wydziale Prawa i Administracji Uniwersytetu Warszawskiego, studia bankowe w Stanach Zjednoczonych, studia z zakresu prawa UE w Polskiej Akademii Nauk i studia z zakresu wyceny nieruchomości w Akademii Rolniczo-Technicznej w Olsztynie, a także uzyskał uprawnienia pedagogiczne na Uniwersytecie Łódzkim. Pracował w administracji samorządowej, przedsiębiorstwach państwowych i zagranicznych oraz bankowości. W 1970 został dyrektorem ekonomicznym Przedsiębiorstwa Państwowego Przemysłu Paszowego Bacutil w Łodzi. Był też dyrektorem sprzedaży w przedsiębiorstwie, nauczycielem akademickim (do 1998) i od 1992 do 1998 dyrektorem banku spółdzielczego w Poddębicach.
W 1957 wstąpił do Związku Młodzieży Wiejskiej i Zjednoczonego Stronnictwa Ludowego. W tym samym roku został kierownikiem wydziału prezydium Powiatowej Rady Narodowej w Poddębicach. Był nim do 1964, później do 1967 pełnił funkcję przewodniczącego PRN. W 1970 został członkiem Polskiego Związku Łowieckiego. Działał również w Ochotniczej Straży Pożarnej.
Od 1990 działał w Polskim Stronnictwie Ludowym. Od 1998 do 2007 zasiadał w sejmiku łódzkim. Był członkiem zarządu województwa I kadencji (1999–2002) i II kadencji (2004–2006), przewodniczącym sejmiku II kadencji (2002–2004) i wicemarszałkiem w zarządzie województwa III kadencji (2006–2007). W wyborach parlamentarnych w 2001 bez powodzenia kandydował do Sejmu, a w wyborach w 2005 do Senatu. W wyborach parlamentarnych w 2007 został wybrany na posła na Sejm VI kadencji w okręgu sieradzkim, uzyskując 8314 głosów. W 2011 nie uzyskał reelekcji.
Zmarł 28 listopada 2012 na zawał serca. 2 grudnia został pochowany we Wierzchach.
Odznaczenia i wyróżnienia.
Otrzymał honorowe obywatelstwo powiatu poddębickiego. Przyznano mu również odznakę „Zasłużony dla województwa łódzkiego”. W 2005 otrzymał Krzyż Oficerski Orderu Odrodzenia Polski.

</doc>
<doc id="1215173" url="https://pl.wikipedia.org/wiki?curid=1215173" title="Mikołaj Dyakowski">
Mikołaj Dyakowski

Mikołaj Dyakowski także: "Dyjakowki" herbu własnego (ur. XVII wiek, zm. po 1722) – podstoli latyczowski w latach 1702-1733, polski pamiętnikarz doby dojrzałego baroku w Polsce, dworzanin króla Jana III.
Późniejszy porucznik chorągwi lekkiej wojsk koronnych, podstoli latyczowski, w 1683 r. jeszcze jako pokojowiec Jana III Sobieskiego uczestniczył w wyprawie wiedeńskiej. Jego pamiętnik pod tytułem "Diariusz wideńskiej okazyji Jmci Pana Mikołaja na Dyakowicach Dyakowskiego podstolego latyczewskiego" doczekał się współczesnej edycji (por. M. Dyakowski, "Dyariusz wideńskiej okazyji". oprac. Józef A. Kosiński, Józef Długosz, Warszawa 1983.).
Jako dzieło literackie spisany po roku 1717 "Dyariusz..." jest przykładem bardziej gawędy szlacheckiej niż dzieła sztuki "sensu stricto". Sprawny retorycznie autor posługuje się anegdotą, by ubarwić narrację, nie stroni od osobistych ocen i uprzedzeń (wyraźna niechęć wobec Jana III Sobieskiego). Brak talentu pisarsko-gawędziarskiego na miarę Paska rekompensuje sprawność narracyjna, poprawna technika retoryczno-prozatorska, duża wiedza autora z dziedziny militarystyki oraz wartość źródłowa - Dyakowski bezbłędnie przytacza tytuły i rangi wspominanych przez siebie uczestników wyprawy oraz bezbłędnie i szczegółowo - zgodnie z posiadaną przez historyków wiedzą - odtwarza przebieg bitwy wiedeńskiej.

</doc>
<doc id="1215175" url="https://pl.wikipedia.org/wiki?curid=1215175" title="2 Warszawska Brygada Saperów">
2 Warszawska Brygada Saperów

2 Warszawska Brygada Saperów im. gen. Jerzego Bordziłowskiego (2 BSap) – związek taktyczny wojsk inżynieryjno-saperskich ludowego Wojska Polskiego.
Formowanie.
Brygada została sformowana w okresie od sierpnia do listopada 1944 w okolicach Włodawy na podstawie rozkazu nr 08 Naczelnego Dowództwa Wojska Polskiego z 20 sierpnia 1944 jako jednostka 1 Armii WP. Od końca stycznia do marca 1945 w podporządkowaniu Szefostwa Wojsk Inżynieryjnych. Dowództwo brygady w tym czasie spełniało rolę Głównego Sztabu Rozminowania Warszawy.
Przysięgę żołnierze brygady złożyli 29 września 1944 we Włodawie. Sztandar, ufundowany przez społeczeństwo Radomia, wręczono 16 kwietnia 1946 w Radomiu.
Struktura organizacyjna (1945).
Brygada liczyła 1382 żołnierzy, w tym: 152 oficerów, 336 podoficerów i 894 szeregowych.
Wyposażenie brygady: 1 park przeprawowy NLP, 1 kuter BMK, 70 samochodów, 483 miny.
Okres powojenny.
W 1946 2 Brygadę Saperów przeformowano w 2 pułk saperów. Do pułku wcielono kadrę i sprzęt rozformowanego 7 zmotoryzowanego batalionu saperów. W grudniu 1947 zmotoryzowano jednostkę. W maju 1951, w ramach realizacji "Planu zamierzeń organizacyjnych na lata 1951-1952" na bazie pułku utworzono 2 Ciężką Brygadę Saperów. Brygada stacjonowała w Kazuniu. W 1972 brygada przejęła ponownie nazwę 2 Warszawskiej Brygady Saperów. W 1992 brygadę pozbawiono nazwy wyróżniającej „warszawska” oraz patrona gen. Bordziłowskiego.
W 1994 brygada otrzymała nazwę wyróżniającą – 2 Mazowiecka Brygada Saperów.

</doc>
<doc id="1215178" url="https://pl.wikipedia.org/wiki?curid=1215178" title="Thunersee">
Thunersee

Jezioro Thun (, ) – jezioro w Szwajcarii, w kantonie Berno. Położone jest u północnych podnóży Alp Berneńskich, w tzw. Berner Oberland. Jest jeziorem przepływowym – przepływa przez nie rzeka Aare.
Charakterystyka.
Mocno wydłużone w osi południowy wschód – północny zachód i nieznacznie wybrzuszone ku południowi, jezioro Thun ma długość 17,5 km i maksymalną szerokość 3,5 km. Jego powierzchnia wynosi 48,3 km² – jest ósmym co do powierzchni jeziorem Szwajcarii, czwartym – położonym całkowicie w granicach tego kraju i największym, położonym w całości na terenie jednego kantonu. Maksymalna głębokość jeziora wynosi 217 m (według innych źródeł: 215 m), a objętość zgromadzonych w nim wód 6,5 km³. Powierzchnia lustra wody znajduje się na wysokości 558 m n.p.m.
Zlewnia jeziora.
Powierzchnia zlewni rzek wpływających do jeziora wynosi ok. 2500 km² (w tym powierzchnia jeziora Brienz). Największą rzeką wpływającą do jeziora jest Aare, która wypływa z położonego nieco na wschód i o 6 m wyżej wspomnianego jeziora Brienz. Z pozostałych cieków wodnych wpadających do jeziora największym jest rzeka Kander. Z jeziora wypływa tylko jedna rzeka - Aare. Jej średni przepływ u wypływu z jeziora wynosi 110 m³/s, natomiast maksymalny przepływ – 345 m³/s.
Zagrożenie dla jeziora.
Podobnie jak większość alpejskich jezior centralnej Szwajcarii, jezioro Thun było wykorzystywane przez armię szwajcarską do składowania zbędnej amunicji i materiałów wybuchowych. Z uwagi na bliskość w stosunku do wojskowych magazynów, w latach 1945-1964 zatopiono w nim (w zależności od szacunków) od 3000 do 4600 ton (z przeszło 8000 ton dotychczas ujawnionych) bomb lotniczych, pocisków artyleryjskich, granatów, amunicji strzeleckiej i materiałów wybuchowych (w tym TNT). Poza wybuchowym, największym zagrożeniem są zawarte w amunicji metale ciężkie i inne toksyczne związki, których szkodliwe oddziaływanie m.in. na faunę jeziora jest ostatnio poważnie brane pod uwagę.
Po wielu latach przemilczania sprawy, problem amunicji zatopionej w jeziorze od 2003 r. jest oficjalnie rozpatrywany przez władze Konfederacji Szwajcarskiej.
Żegluga na jeziorze.
Od 1835 r. działa na jeziorze regularna żegluga pasażerska (dziś wykorzystywana prawie wyłącznie w celach turystycznych). Aktualnie obsługuje ją największa prywatna szwajcarska spółka kolejowa BLS AG, dysponująca flotą 10 jednostek.
Wśród jednostek „Białej floty” jeziora Thun znajduje się historyczny parowy bocznokołowiec „Blümlisalp”, nazwany tak od jednego ze szczytów, wznoszących się w otoczeniu jeziora. Zbudowany w 1906 r. w zakładach Escher, Wyss &amp; Cie w Zurychu, był największym i najbardziej eleganckim statkiem-salonem na jeziorze. Wycofany z użytku, od 1 sierpnia 1971 r. rdzewiał u ujścia rzeki Kander. Na fali zainteresowania dawnymi statkami parowymi dzięki inicjatywie stowarzyszenia „Vereinigung Vaporama“ został wyremontowany i 22 maja 1992 r. ponownie oddany do użytku turystów. Podstawowe parametry: długość pokładu 60,45 m, szerokość na wysokości kół łopatkowych 13,15 m, maksymalne zanurzenie 1,58 m. Zabiera maksymalnie 800 pasażerów.
Region winiarski.
Otoczenie jeziora Thun jest regionem uprawy winorośli. Winnice znajdują się w gminach Thun, Spiez, Oberhofen am Thunersee i Hilterfingen. Uprawia się tu białe szczepy müller-thurgau i chardonnay oraz czerwone garanoir i pinot noir. Od 1 stycznia 2008 r. producenci win z regionu jeziora Thun (niem. "Produktionsregion Thunersee") uzyskali prawo oznaczania swych wyrobów znakiem AOC (fr. "Appellation d’Origine Contrôlée").

</doc>
<doc id="1215179" url="https://pl.wikipedia.org/wiki?curid=1215179" title="TWN">
TWN



</doc>
<doc id="1215180" url="https://pl.wikipedia.org/wiki?curid=1215180" title="Cut (Unix)">
Cut (Unix)

cut jest komendą uniksowego wiersza poleceń. Wykorzystuje się go do wyciągania części z każdej linii wejścia. Zazwyczaj polecenie to jest używane do wyciągania części z plików.
Służą do tego sprecyzowane parametry:
Zasięg musi zawierać w każdym przypadku jeden z warunków
codice_6, codice_7 codice_8 (od codice_6 do końca linii), lub codice_10 (od rozpoczęcia linii do codice_11).
Przykład.
Tworzymy plik nazwany plik_testowy zawierający treść:
 foo:bar:baz:qux:quux
 one:two:three:four:five:six:seven
 alpha:beta:gamma:delta:epsilon:zeta:eta:teta:iota:kappa:lambda:mu
Aby otrzymać na wyjściu znaki od 4 do 10 z każdej linii wpisujemy:
 % cut -c 4-10 plik_testowy
Na wyjściu otrzymujemy:
 :bar:ba
 :two:th
 ha:beta
Aby otrzymać pola od piątego do końca każdej linii (w tym przypadku separatorem pól jest dwukropek) należy wpisać:
 % cut -d : -f 5- plik_testowy
Na wyjściu otrzymujemy:
 quux
 five:six:seven
 epsilon:zeta:eta:teta:iota:kappa:lambda:mu

</doc>
<doc id="1215188" url="https://pl.wikipedia.org/wiki?curid=1215188" title="MS Beluga Skysails">
MS Beluga Skysails

 MS Beluga SkySails (od 2011 "BBC SkySails") pierwszy na świecie statek towarowy (kontenerowiec) napędzany częściowo siłą wiatru. Statek jest wyposażony w sterowany komputerowo latawiec (z konstrukcją podobną do paralotni) o powierzchni 160 m². Statek wodowano 17 grudnia 2007, w pierwszą podróż udał się 22 stycznia 2008.
Latawiec napędzający statek został zaprojektowany i zbudowany w firmie SkySails.

</doc>
<doc id="1215192" url="https://pl.wikipedia.org/wiki?curid=1215192" title="4 Łużycka Brygada Saperów">
4 Łużycka Brygada Saperów

4 Łużycka Brygada Saperów (4 BSap) – związek taktyczny wojsk inżynieryjno-saperskich ludowego Wojska Polskiego.
Formowanie i zmiany organizacyjne.
Brygada została sformowana we wrześniu i październiku 1944 w Firleju pod Lubartowem i okolicach na podstawie rozkazu nr 08 Naczelnego Dowództwa Wojska Polskiego z 20 sierpnia 1944 jako jednostka 2 Armii WP.
Sztandar ufundowany przez społeczeństwo Poznania wręczono 27 grudnia 1945 roku w Poznaniu.
Brygada została odznaczona Krzyżem Grunwaldu III klasy, Orderem Aleksandra Newskiego, Orderem Sztandar Pracy II klasy. Za zasługi w działaniach wojennych wyróżniona mianem „Łużycka”.
22 stycznia 1946 roku brygada przeformowana została w 4 Łużycki pułk saperów, a 4 kwietnia 1966 roku ponownie sformowano brygadę.
Stacjonowała: w Toruniu od czerwca do września 1945, w Brzegu do listopada 1945, potem w Poznaniu, a od czerwca 1947 w Gorzowie Wielkopolskim.
Struktura organizacyjna.
Stan etatowy liczył 1382 żołnierzy, w tym 152 oficerów, 336 podoficerów i 894 szeregowych.
sprzęt:
Organizacja pododdziałów i szkolenie.
Dowódca 2 Armii WP ustalił miejsca i terminy formowania. Sztab brygady w m. Firlej. Brygada miała być sformowana do 15 września 1944 roku. Miejsca formowania pododdziałów:
Formowaniem brygady kierował początkowo mjr Włodzimierz Rudewicz z kilkoma oficerami sowieckimi i młodymi oficerami Polakami, absolwentami moskiewskiej Oficerskiej Szkoły Wojsk Inżynieryjnych i Centralnej Szkoły Podchorążych Polskich Sił Zbrojnych w Riazaniu. 15 września 1944 dowództwo brygady objął płk Aleksander Swadkowski, mjr Rudewicz został szefem sztabu brygady. Pierwsze uzupełnienie brygada dostała 8 września – 190 żołnierzy. Byli to poborowi z Lubelszczyzny i Polesia, kilkunastu z Warszawy. Wśród Polesiuków było wielu cieśli bardzo przydatnych w saperskim rzemiośle. 12 września brygada liczyła już 47 oficerów, 52 podoficerów i 480 szeregowych. Zorganizowano 25 i 28 bsap. 20 i 21 września przyszło drugie uzupełnienie – 690 ludzi. Powstały 30 i 32 bsap i kompania zwiadu. 30 września brygada liczyła: etat 1568, stan 1234 (braki: 107 oficerów, 102 podoficerów i 125 szeregowych). W pierwszym etapie formowania i szkolenia brak było oficerów liniowych i podoficerów. W kompaniach było po 1-2 oficerów. Zmuszało to do prowadzenia zajęć całymi kompaniami. Chcąc wzmocnić kadrowo brygadę, dowódca Wojsk Inż-sap. 2 Armii WP płk Jan Gaber polecił zorganizowanie 20-dniowego kursu dla podoficerów, którzy wcześniej służyli w innych rodzajach wojsk i którzy po kursie objęli stanowiska dowódców plutonów.
Ze względu na złe warunki szkolenia w okolicach m. Firlej zdecydowano brygadę przegrupować do m. Brzozowica Duża, na wschód od Łukowa. Brygada przeszła do nowego rejonu 15 października 1944 r. (ze względu na nieprzygotowany rejon saperzy musieli wykonać 77 ziemianek).
25 października zakończono okres unitarny i odbyła się uroczysta przysięga.
1 stycznia 1945 r. brygada liczyła: etat 1568, stan 1470 ludzi (brak 30 oficerów, 14 podoficerów i 54 szeregowych). Od 1 stycznia 1945 rozpoczęto szkolenie specjalistyczne w pododdziałach. Pierwsze kompanie w batalionach specjalizowały się w minerstwie (1 pluton – rozpoznanie inżynieryjne, 2 pluton – minerstwo, 3 pluton – fortyfikacje i drogi), drugie kompanie – przeprawowe, trzecie kompanie – oddziały zaporowe (stawianie pól minowych). Jednocześnie bataliony przygotowywały się do wykonywania zadań zabezpieczenia inżynieryjnego. W celu przygotowania minerskiego zorganizowano w brygadzie kilka kursów: trzy kursy instruktorów minerów, kursy dla dowódców plutonów minerskich, kursy rozpoznania, kurs dowódców kompanii działających jako oddziały zaporowe. W styczniu 1945 szkolenie brygady zostało zakończone. Brygada odczuwała cały czas brak sprzętu inżynieryjnego, brakowało literatury fachowej szczególnie w języku polskim. W batalionach prowadzono ćwiczenia zgrywające. Ćwiczenia taktyczno-inżynieryjne prowadzono na tle sytuacji taktycznej. Pod nadzorem dowódcy brygady szkolili się także oficerowie. Zasadnicze zagadnienia szkolenia na wszystkich szczeblach to inżynieryjne zabezpieczenia działań dywizji piechoty i oddziałów pancernych, zabezpieczenie i wprowadzenie w wyłom korpusu pancernego. W styczniowym szkoleniu wprowadzono przedmioty ogólnowojskowe. Wprowadzono jednolity system szkolenia specjalistycznego w batalionach. Największą liczbę godzin przeznaczano na szkolenie taktyczne, przedmioty saperskie doskonalono. Szkolenie trwało po 12 godz. dziennie, w soboty po 10 godz. Okres szkolenia brygada zakończyła 27 stycznia 1945 r. 4 Brygada mogła działać na korzyść trzech dywizji, przy założeniu, że jeden batalion pozostawał w odwodzie armii. Mając 1 park pontonowy, brygada mogła zbudować tylko 160 mb. mostu pontonowego o nośności 16 ton.
Przemarsz na front i działania bojowe.
Jeszcze przed wejściem na szlak bojowy saperzy 4 BSap rozminowywali Warszawę w okresie 2-22 lutego 1945 roku. Był to „chrzest bojowy” brygady. 2 Armia Wojska Polskiego, w skład której wchodziła 4 BSap, podlegała operacyjnie od 21 lutego 1945 1 Frontowi Białoruskiemu. Miała zadanie do 13 marca przegrupować się do rejonu: Piła, Krzyż, Czarnków i wejść w skład II rzutu frontu. 28 stycznia 4 BSap wymaszerowała z Brzozowicy Dużej do Warszawy. 148-kilometrowy marsz wiódł przez: Łuków, Stoczek Łukowski, Latowicz, Siennicę, Mińsk Mazowiecki. Warszawę brygada miała osiągnąć do 1 lutego 1945 r. i w dniu tym o godz. 13.00 wkroczyła na Pragę, a od 2 lutego weszła do dyspozycji szefa Miejskiego Sztabu Rozminowania Warszawy. Do 20 lutego rozminowywała Warszawę, po czym z powrotem weszła w skład 2 Armii WP. W tym czasie saperzy sprawdzili 1630 ważnych obiektów i budynków, rozminowali 53 km dróg i ulic, zdjęli i zniszczyli 44 miny ppanc., 3129 min ppiech., 70 min niespodzianek, 561 bomb lotniczych i 2057 różnych pocisków.
Brygada częścią swoich sił zabezpieczała przemarsz związków taktycznych armii. 25 bsap podporządkowano 5 DP, 30 bsap 8 DP. 30 bsap w czasie przemarszu między Aleksandrowem a Toruniem wybudował dwa mosty 60 t. nad rowami ppanc. Bataliony 25 i 30 prowadziły rozpoznanie dróg i rejonów pośrednich ześrodkowań. Wykonywały prace związane z naprawą i utrzymaniem dróg i węzłów drogowych, usuwały miny. 25 bsap dołączył do brygady 12 marca, a 30 bsap 16 marca. Główne siły brygady od 22-26 lutego przegrupowały się z Warszawy do Kutna. Park pontonowy brygady ze względu na brak paliwa dołączył do brygady 23 lutego w Kutnie. Brygada w Kutnie stacjonowała do 1 marca. Czas ten wykorzystano na szkolenie i naprawę sprzętu. 1 marca brygada rozpoczęła przegrupowanie do nowego rejonu ześrodkowania w m. Romanowo Górne po trasie: Kutno, Koło, Słupca, Witkowo, Gniezno, Wągrowiec, Chodzież i 9 marca osiągnęła rejon. Po dwóch dniach odpoczynku przegrupowała się 12 marca przez Drawsko, Drezdenko do rejonu Gardzko – 5 km na wschód od Strzelec Krajeńskich. Tam przebywała do 20 marca, prowadząc szkolenie.
Od 19 marca 2 Armia WP została podporządkowana operacyjnie 1 Frontowi Ukraińskiemu (1 FU). 4 BSap była jedynym saperskim związkiem taktycznym 2 AWP. W związku z nowym podporządkowaniem 2 AWP miała przegrupować się nad Nysę Łużycką, zluzować 13 Armię sowiecką i przygotować się do operacji zaczepnej na lewym skrzydle frontu, w kierunku na Rothenburg, Budziszyn, Drezno. W związku z nowymi zadaniami armii 4 BSap miała przegrupować się po marszrucie Drezdenko, Międzychód, Grodzisk Wielkopolski, Kościan, Kąkolewo w okresie 21-25 marca. Droga szła środkiem ugrupowania armii. Po przybyciu do Kąkolewa 4 BSap nakazano przegrupowanie do m. Siedlec – 12 km na płn od Wrocławia, który osiągnęła 28 marca. Tam brygada szkoliła się do 3 kwietnia na tematy związane z zabezpieczeniem inżynieryjnym operacji zaczepnej armii. 28 bsap wykonywał stanowisko dowodzenia armii. W tym czasie 2 AWP przegrupowała się do rej. Trzebnicy, będąc w II rzucie wojsk nacierających na Wrocław.
2 AWP miała wejść do walk o Wrocław. 4 kwietnia 2 AWP zadanie zamieniono i otrzymała rozkaz wejścia do I rzutu 1 FU i wzięcia udziału w operacji berlińskiej. Od 4-9 kwietnia związki taktyczne i oddziały 2 AWP przegrupowywały się do lasów na zachód i północ od Bolesławca, a w nocy 10/11 kwietnia zluzowały 13 Armię sowiecką nad Nysą Łużycką. Zadaniem 2 AWP było sforsowanie Nysy i rozwinięcie natarcia na Niesky, Welke, Drezno w celu zabezpieczenia wspólnie z 52 Armią zgrupowania uderzeniowego 1 FU. Powodowało to konieczność przegrupowania nad Nysę. 4 BSap 4 kwietnia rozpoczęła przemarsz przez Oborniki Śl., Wołów, Ścinawę, Lubin, Żabice, Chocianów, Gromadkę, Trzebień, Luboszów, aby 8 kwietnia rozmieścić się w m. Kowalice. Długość trasy 160 km. Oddziały maszerowały tylko nocą. Obowiązywało staranne maskowanie w czasie marszów i odpoczynków. Od 9 kwietnia rozpoczęło się wzmożone przygotowanie do operacji zaczepnej w ramach przygotowania 2 AWP.
Zadania wojsk saperskich określał plan operacyjny 2 AWP z 12 kwietnia 1945. Na okres operacji 2 AWP dostała wsparcie trzech jednostek saperskich Armii Czerwonej: 105 i 108 zmotoryzowanego szturmowego batalionu inżynieryjnego i 125 samodzielnego zmotoryzowanego bpont-most. Plan przewidywał trzy okresy realizacji zadań: przygotowawczy, w okresie artyleryjskiego przygotowania, w okresie natarcia i wykonywania zadania bliższego. Wobec czekającego forsowania Nysy brygada i dywizyjne bataliony saperów rozpoczęły przygotowanie środków przeprawowych. W pasie działania było wiele rzek o kierunku południkowym oraz jezior i stawów połączonych kanałami. Największa przeszkodą była Nysa (szer. 20–40 m, głębokość 1,2-2,5 m, wysokość brzegów zachodnich 1,5-2,5 m). Oprócz niej było jeszcze Sprewa. Warunki terenowe pozwalały Niemcom na fortyfikacyjną rozbudowę obrony. Obrona składała się z trzech pozycji i pozycji ryglowej. W czasie natarcia nieprzyjaciel rozbudowywał czwartą pozycję. Do 13 kwietnia wszystkie bataliony z wyjątkiem 32 bsap miały wykonać po 100 łodzi SDŁ, 32 bsap miał przygotować budulec na 60 m mostu niskowodnego pod obciążenie 60 t. 14 kwietnia brygada otrzymała park pontonowy DLP (drewniany lekki park). 15 kwietnia bataliony saperów wykonały zadania przygotowawcze. Dla zapewnienia sprawnego wykonania zadań w natarciu przez saperów wyznaczono dwie grupy operacyjne. Jedna koordynowała działania 25 i 30 bsap, druga 28 i 32 bsap. Na godzinę przed przygotowaniem artyleryjskim grupy saperów wykonały przejścia w zaporach minowych własnych i nieprzyjaciela. 1 kompania 25 bsap wykonała 3 przejścia na korzyść 8 DP, 2 komp. 25 bsap wykonała most 5 t przez Nysę na łodziach SDŁ o długości 37 m.
16 kwietnia o godz. 6.15 rozpoczęło się natarcie.
W nocy 22/23 kwietnia południowe zgrupowanie niemieckie dokonało wyłomu w postaci klina, którego podstawa znajdowała się w południowej części pasa działania 2 Armii. Niemcy uzyskali dalszy sukces na kierunku Budziszyna. 9 DP została odcięta od sił głównych 2 AWP. 25 kwietnia zgodnie z rozkazem dowódcy 1 Frontu Ukraińskiego marszałka Iwana Koniewa 2 AWP przeszła do obrony. Związki taktyczne i oddziały Armii wchodzące w skład budziszyńskiego zgrupowania obronnego doskonaliły obronę i dokonywały niezbędnych przesunięć sił i środków. 4 BSap zmieniła miejsce dyslokacji. Dalej działała na korzyść dywizji, pozostawiając bataliony w dotychczasowym podporządkowaniu.
4 maja 2 AWP otrzymała dyrektywę zniszczenia drezdeńsko-zgorzeleckiego zgrupowania nieprzyjaciela we współdziałaniu z armiami sowieckimi. Początek natarcia wyznaczono na 7 maja, koniec po 4 dniach. Głębokość operacji 40 km. Operacja miała charakter pomocniczy dla 1 FU, biorącego udział w operacji berlińskiej. Do zadań saperów należało: torowanie dróg, osłona skrzydeł swoich związków taktycznych i oddziałów, rozminowywanie obiektów i terenów, rozpoznanie inżynieryjne. Teren w pasie działania 2 AWP przedzielały równoleżnikowo góry Saskiej Szwajcarii, których północna strona nie sprzyjała natarciu, południowa była zaś z dobrą siecią dróg i małymi masywami leśnymi. Saperzy 4 BSap zakończyli przygotowania do operacji 5 maja. 30 bsap miał wspierać 9 DP, 32 bsap w ugrupowaniu 5 DP, 25 i 28 bsap stanowiły odwód dowódcy armii. Z nich miały być stworzone dwa OZap. 4 BSap otrzymała zadanie budowy stanowiska obserwacyjnego dowódcy armii. 7 maja w godzinach rannych 1 Armia WP i 28 Armia sowiecka przeszły do natarcia. Natarcie od samego początku miało powodzenie.
8 maja w godzinach popołudniowych dowódca 2 AWP gen Karol Świerczewski otrzymał warunki omawiające kapitulację III Rzeszy i zadanie kontynuowania natarcia.
2 AWP kontynuowała pościg w kierunku południowym, w rezultacie czego do końca dnia dywizje I rzutów osiągnęły Łabę na odcinku: Litomerice – Mielnik. 10 maja o godz. 10.00 2 AWP przerwała działania bojowe zgodnie z dyrektywą operacyjną dowódcy 1 FU.
11 maja 1945 roku w myśl zarządzenia dowódcy wojsk inżynieryjno-saperskich 2 Armii WP, płk Jana Gabera 4 BSap zakończyła działania bojowe. W czasie działań bojowych saperzy 4 BSap zbudowali 18 mostów pontonowych i niskowodnych oraz odbudowali 3 mosty stałe.
12 maja 4 BSap rozpoczęła 310 km powrót do kraju. Po powrocie do Polski od 20 maja 1945 roku była skoncentrowana w Zbytowie. Od 21 maja Brygada rozpoczęła przygotowanie do rozminowania Polski.
Okres powojenny.
Rozminowanie.
Już jesienią 1944 r. w 4 BSap zorganizowano dla wszystkich oddziałów saperów 2 Armii WP kilka pięciodniowych armijnych kursów instruktorów-minerów, celem przygotowania saperów do rozminowania. W okresie 20 października 1944 – 13 stycznia 1945 jednostki saperskie WP prowadziły szkolenie w zakresie rozminowania dużych miast. Oficerowie, zgodnie z rozkazem dowódcy Wojsk Inżynieryjnych WP doskonalili swoje umiejętności w 1 Samodzielnej Brygadzie Saperów Gwardii 1 FB. W szkoleniu kładziono główny nacisk na opanowanie zasad rozminowania dużych miast z myślą o Warszawie. W okresie rozminowania Warszawy w 1944 r. 4 BSap była rozmieszczona przy ul. Pogodnej 2 i zorganizowała 4 rejonowe sztaby rozminowania:
W okresie 2-20 lutego 1945 saperzy 4 BSap sprawdzili w Warszawie 48 km² obszaru, rozminowali 1503 budynki, 53,4 km dróg i ulic i 24 km sieci kanalizacyjnej, zdjęli: 44 miny ppanc., 3129 min ppiech., zniszczyli 561 bomb lotniczych, 449 pocisków artyleryjskich, 389 min moździerzowych, 1011 granatów, zebrano 261 bomb lotniczych, 2057 pocisków artyleryjskich, 389 min moździerzowych i ponad 1000 granatów.
28 lutego 1945 ukazał się rozkaz Naczelnego Dowódcy WP nr 032 w sprawie przeprowadzenia ogólnego rozminowania oswobodzonych terenów RP. Nakazywał on 2 i 5 BSap, 3 BPont-Most, 2 zapasowemu psap i saperskim kompaniom 1 i 2 zapasowego pułku piechoty przystąpienie do rozminowania. 5 marca 1945 r. dowódca Wojsk Inżynieryjnych WP wydał swój rozkaz o rozminowaniu.
23 maja 1945 dowódca Wojsk Inżynieryjnych WP wydał rozkaz nr 044 w sprawie całkowitego rozminowania przez 4 BSap i dywizyjne bataliony saperów 2 Armii WP. 4 BSap po zakończeniu działań wojennych przemaszerowaniu pieszo 700 km (50% z 47 samochodów pozostało ze względu na brak paliwa w Bierutowie) i 31 maja osiągnęła nakazany rejon Stopnica, Busko-Zdrój. Ponieważ mosty przez Wisłę były zniszczone, brygadę przeprawił 32 bsap na promach. Po krótkim odpoczynku przystąpiono do szkolenia kadry, naprawy sprzętu oraz oporządzenia i przygotowaniu do zadań rozminowania. Brygada otrzymała zadanie rozminowania terenów w południowo-wschodniej Polski nad Wisłoką i części przyczółka sandomierskiego. W tym celu skoncentrowała się w rejonie prac 2 BSap i 2 zapasowego psap, od których miała przejąć odcinki i miejscowości z dokumentacją pól minowych. Brygada miała w pierwszej kolejności rozminować sektor wschodni rejonu rozminowania nr 4. Rejon ograniczony: od północy linią rozgraniczenia z 2 BSap, od południa granicą państwową i linią rozgraniczenia z 2 zapasowym psap, od wschodu linią przebiegającą przez Sandomierz – Krosno, na zachodzie po Wrocław. Miała także rozminować zachodnią część przyczółka sandomierskiego, część woj. rzeszowskiego, krakowskiego i katowickiego, a także wschodnie tereny woj. wrocławskiego. Dowódca 4 BSAp miał obowiązek przeszkolenia cywilnych saperów w liczbie 30 minerów w każdym powiecie. Najsilniej zaminowana była w rejonie 4 rubież obrony rozbudowana w 1944 r. w południowo-wschodniej części Polski, biegnąca od Wisły w rejonie Słupiec przez Radomyśl Wielki i dalej ogólnie nad Wisłoką do Przełęczy Dukielskiej oraz zachodnia część przyczółka sandomierskiego położona na północ od Wisły. Szefem rejonu został wyznaczony płk Aleksander Swadkowski. Zadania dla batalionów określił dowódca brygady w rozkazie nr 0114 z 2 czerwca 1945 r.:
Po ześrodkowaniu batalionów w nakazanych rejonach, bataliony nawiązały kontakt z pododdziałami 2 BSap i 2 zapasowego psap. Bataliony otrzymały od swoich poprzedników dokumentację rozminowania. Sztab brygady zakładał, że rozminowanie w tym rejonie potrwa do 1 lipca 1945. W brygadzie przetłumaczono instrukcję „Unieszkodliwienie min i pól minowych podczas całkowitego rozminowania terenu” i przekazano ją do pododdziałów. Nawiązano także kontakty z miejscowymi władzami. W okresie 6-16 czerwca w brygadzie przeprowadzono kursy cywilnych minerów w Jaśle, Tarnowie, Krakowie i Katowicach. 4 BSap przeszkoliła 400 minerów cywilnych.
8 czerwca 1945 r. 4 BSap została włączona w system rozminowania. Już od pierwszych dni były ofiary. 7 czerwca podczas rozpoznania pola minowego zginęło 3 saperów, a 1 został ciężko ranny. 12 czerwca ciężko ranny został dowódca kompanii, dowódca plutonu i jeden saper zginęli. Kilka dni później ciężko ranny został dowódca plutonu i w drodze do szpitala zmarł. W związku z wypadkami rozminowanie przerwano i zrobiono trzydniowe szkolenie z zajęciami pokazowymi. 15 czerwca skierowano na rozkaz gen. S. Lisowskiego 1 kompanię 32 bsap (69 saperów) do Koźla w celu rozminowania portu rzecznego. 21 i 22 czerwca brygadę wizytował gen. Lisowski. Po inspekcji postawił zadania. Nakazał m.in. nie rozminowywać pól na terenach nie przygodnych gospodarczo. Saperzy mieli je ogradzać, oznakowywać i pozostawiać. Zgodnie z tym 25 bsap po wykonaniu pilnych prac zabezpieczeniowych pod koniec lipca zszedł z Przełęczy Dukielskiej i przeszedł w nowy rejon do północnej części sektora wschodniego w powiecie Pińczów i Stopnica. Do końca czerwca brygada usunęła i zniszczyła 156 251 min, bomb i pocisków, zginęło 9 saperów, a 10 zostało ciężko rannych. Wyróżnił się 25 bsap, zdejmując 85 542 miny, bomby i pociski. 9 lipca 4 BSap została wzmocniona 20 bsap (dowódca kpt. Grzegorz Kosarenko) 9 DP, który został przesunięty do Tarnowa. Po pięciodniowym szkoleniu skierowano go do rozminowania w części zachodniej przyczółka sandomierskiego ograniczonego miejscowościami: Szczucin, Staszów, Chmielnik, Busko Zdrój, Nowy Korczyn. W lipcu brygada zlikwidowała 304 812 min, pocisków i bomb. Zginęło 9 saperów, a ciężko rannych zostało 16. W sierpniu odnotowano podobne wyniki. Brygada kończyła prace we wschodnim sektorze. Pracowała w nim od 8 czerwca do 10 września. Bilans prac był wielki: sprawdzono i oczyszczono obszar 20 000 km², 2650 miejscowości w tym 50 miast, 134 zakłady przemysłowe, 9463 km dróg, 654 km linii kolejowych, 675 mostów, 4 lotniska. Zginęło 29 saperów, a 42 zostało ciężko rannych. We wrześniu brygada zaczęła przegrupowywać się do rejonu nr 4 – zachód, obejmującego część Dolnego Śląska, na południe i południowy wschód od Wrocławia. Po przegrupowaniu 4 BSap na Śląsk 20 bsap przeniósł się do Dąbrowy Tarnowskiej, gdzie prowadził sprawdzenie sektora wschodniego poprzednio rozminowywanego przez brygadę. Oczyszczanie Śląska spowodowane było dużą ilością ludzi napływających z przedwojennych wschodnich terenów Polski i koniecznością uruchomienia przemysłu. Zadaniem brygady było rozminowanie tych terenów do 15 listopada, ze szczególnym uwzględnienie pasa Podgórza Sudeckiego. Sztab brygady przeniósł się do Brzegu, a bataliony zostały rozmieszczone:
Odcinek 21 bsap 10 DP, który rozminowywał na znacznym obszarze przydzielonym 4 BSap został zwężony o 30–40 km i ciągnął się od granicy państwa z Czechosłowacją. Bataliony 4 BSap przemieszczały się do nowych rejonów pieszo, pokonując odcinek 400 km. Przystępowały do rozminowania od 21 do 29 września. Jednostki nawiązały kontakt z miejscowymi władzami. Wezwano ludność do zgłaszania wojsku znanych pól minowych, składów i niewypałów. Rozminowanie szło tu sprawniej niż nad Wisłoką i Wisłą. Prace w rejonie zakończono 11 listopada. W ciągu 6 tygodni saperzy 4 BSap sprawdzili i rozminowali obszar 9198 km², 1242 miejscowości w tym 33 miasta (Brzeg, Strzelin, Oławę, Niemodlin, Grodków, Świdnicę, Środę Śląską, Jawor i Strzegom), 5700 km dróg, 472 km linii kolejowych, 270 mostów 81 zakładów pracy. Zniszczono 748 235 min oraz 285 573 pocisków i bomb. Najlepszym okazał się 32 bsap, który zlikwidował ponad 240 tys. min i różnej amunicji. Zginęło w brygadzie 4 saperów, a 17 zostało rannych. Łącznie w 1945 r. 4 BSap zdjęła i zniszczyła 1 880 082 min różnych typów, 1 172 912 pocisków, bomb i innych przedmiotów wybuchowych. Dało to 4 BSap trzecie miejsce. Poniosła duże straty: zginęło 68 oficerów, podoficerów i szeregowych, a 83 zostało ciężko rannych. W 1945 r. w rozminowaniu wyróżnili się: plut. Mieczysław Kosut – zdjął 16 198 min, sap Henryk Bielak – zdjął 15 091 min, saper Stanisław Pisarczyk – zdjął 13 730 min. Najlepsze wyniki w brygadzie osiągnął 30 bsap pod dowództwem mjr Julenko. W drugiej połowie listopada 4 BSap przegrupowała się transportem kolejowym do Poznania.
Jesienią 1945 r. utworzono okręgi wojskowe. 4 BSap weszła w skład Poznańskiego Okręgu Wojskowego. W okręgach utworzono Wydziały Wojsk Inżynieryjnych, które miały kierować rozminowaniem od 15 listopada 1945.
Ponieważ w okresie rozminowania w 1945 r. nie wszystkie cele rozminowania zostały osiągnięte, wojska inżynieryjne zostały wsparte w rozminowaniu żołnierzami artylerii, przeznaczonymi do niszczenia amunicji (rozkaz ND WP nr 148 z 7 czerwca 1946 r.). Odpowiedzialność za niszczenie amunicji nieśli inspektorzy artylerii okręgów. W 1946 Brygada została przeformowana w 4 Pułk Saperów. Pułk stacjonował w Gorzowie Wielkopolskim. Rozminowanie w 1946 r. miało być prowadzone w dwóch okresach: wiosna – od 1.04 – 30.05 i jesień – od 1.09 – 15.11. Oczyszczanie z amunicji i innych przedmiotów wybuchowych miało trwać cały rok. Zima 1945/46 skuła lodem rzeki. Saperzy wiosną skierowani zostali na likwidacje zatorów. W związku z przeformowaniem 15 lutego 1946 r. 4 BSap na 4 pułk saperów (4 psap) stan osobowy pułku został zmniejszony do tysiąca osób (89 oficerów, 163 podoficerów i 748 szeregowych). Stan został zmniejszony o 591 osób w stosunku do brygady. Nastąpiła także demobilizacja najstarszych roczników, w wyniku której odeszli do cywila najbardziej doświadczeni żołnierze. Opuściło także szeregi saperów polskich wielu doświadczonych oficerów sowieckich. Do rozminowania w 1946 r. przystąpiło 20 jednostek, w tym cztery pułki saperów i 16 batalionów dywizyjnych. 4 psap prowadził rozminowanie na terenie Poznańskiego Okręgu Wojskowego (SOW). 4 psap, którym dowodził płk Franciszek Ozierański działał na obszarze 47 000 km², obejmującym tereny województwa bydgoskiego, miasta: Krzyż i Gorzów Wielkopolski, a na południu tereny nad Wartą i miasta: Koło, Konin, Poznań, Śrem, Kościan, Leszno, Sulechów, Krosno Odrzańskie i Gubin. W rejonie wykryto wiele skupisk min i amunicji. Do ich likwidacji wysłano trzy grupy: pierwsza szkolna kompania do Gubina w celu rozminowania północnego odcinka granicznego nad Odrą, Nysą i Bobrem, drugą do Bydgoszczy celem rozminowania Wisły, kanału Bydgoskiego i Noteci. Pułk pod dowództwem płk. Franciszka Ozierańskiego miał w roku 1946 największy wkład w rozminowaniu Gubina, do którego została skierowana jedna z kompanii szkolnych. Miała ona za zadanie rozminowanie północnego odcinka ograniczonego rzekami Nysą Łużycką i Bobrem. Rejon Gubina należał do najtrudniejszych, ponieważ pola minowe w okolicy Nysy były zakryte gęstą trawą, a część zasypana piaskiem. 24 kwietnia 1946 roku, na skutek nieostrożności podczas usuwania min SMi-35 zginął jeden saper, a drugi został ranny. 2 maja podczas wyjmowania i grupowania w jednym miejscu znalezionych min typu TMI-43 i RMI-43, nastąpił wybuch, w wyniku którego zginęło trzech żołnierzy, a dwóch zostało rannych. Do rozminowania tzw. „Góry Śmierci” skierowano 200 saperów dowodzonych przez Józefa Dyryndę. Tak wspominał: 
W okresie od wiosny do listopada 1946 saperzy usunęli i zniszczyli 63 310 min przeciwpiechotnych, 10 333 miny przeciwczołgowe, 1043 bomby lotnicze, 143 894 pociski artyleryjskie, 17 868 granatów ręcznych, 25 876 min moździerzowych. Pluton dowodzony przez plut. Stanisława Sadłowskiego i pluton pod dowództwem plut. Stanisława Kobierackiego podczas prac nad rozminowaniem powiatu gubińskiego osiągnęły najlepsze rezultaty. Bolesław Karpik, Stanisław Fibik i Czesław Soldak okazali się najlepszymi saperami podczas rozminowania. Podczas rozminowania poległo kilku saperów, którzy zostali pochowani na cmentarzu przy ul. Królewskiej. Po ekshumacji zostali przeniesieni na cmentarz komunalny przy ul. Kujawskiej.
2 batalion (dawny 28 bsap) pozostał w Poznaniu ze zdaniem rozminowania zachodniej części okręgu, zwłaszcza dorzecza dolnych biegów Noteci i Warty. W pierwszych dniach maja wysłano grupy zwiadowcze na linie kolejowe na trasach: Bydgoszcz, Piła, Chojnice, Tuchola, Świecie, Bydgoszcz, drugą: Bydgoszcz, Inowrocław, Włocławek, Lipno, Rypin, Nowe Miasto Lubawskie, Grudziądz, Chełmno, Toruń. Wykryły one pola minowe i grupy min nad Wisłą, Kanałem Bydgoskim i Notecią oraz w rejonie: Grudziądza, Świecia, Chełmna i Piły. W maju w kazamatach Cytadeli Poznańskiej znaleziono ok. 250 wagonów amunicji, którą usuwano do końca 1946 r. również dużo amunicji znaleziono w Gorzowie Wlkp. Jesienią 4 psap likwidował pola minowe w okolicach Krosna i Słubic oraz amunicję nad Odrą. W rejonie pracowały dwie kompanie saperów. Pułk na prośbę kolejarzy sprawdził teren DOKP Poznań, w tym 36 mostów, 60 km torów, węzły kolejowe w Pile i inne stacje. Zlikwidowano miny na trasie: Piła – Szczecinek, Czerwieńsk – Gubin, Krosno Odrzańskie – Gubin, Rzepin – Kostrzyn, Międzyrzecz – Wierzbno. Pułk zdjął i zniszczył 112 532 min, 595 530 pocisków. Straty pułku: śmierć poniosło 7 saperów, 13 zostało rannych. W listopadzie 1945 r. 4 psap przemieszczono do Poznania.
W grudniu 1946 r. zakończono powtórne rozminowanie na terenie całego kraju. Pod koniec 1946 zaszły zmiany w strukturze Okręgów Wojskowych, co powodowało zmiany organizacyjne i podporządkowanie jednostek. Zima 1946/47 była sroga z dużą ilością śniegu. Rzeki były skute lodem grubości do 1 m. W lutym i marcu 1947 r. 4 psap skierowano do ochrony mostów i walki z zatorami, ratowania ludności i dobytku. Pułk w marcu ochraniał 19 mostów na Odrze, Warcie, Noteci i Nysie. Do rozminowania na terenie kraju skierowano 11 batalionów saperów, każdy po dwie kompanie. Od 7 maja z pułku wysłano do rozminowania 1 bsap (dawny 25 bsap) w składzie dwóch kompanii do Spały z zadaniem rozminowania powiatów: Spała, Końskie, Piotrków Trybunalski, Rawa Mazowiecka, Nowe Miasto i Tomaszów Mazowiecki oraz miasta Łódź. Pod koniec czerwca batalion wzmocniono jedną kompanią i wysłano do Buska Zdroju. Rozminowywał rejon Stopnicy, Nowego Korczyna i wieś Kurozwęki (płd.-zach. część przyczółka sandomierskiego). W sierpniu pracowała tam kompania szkolna w ramach praktyki przyszłych podoficerów. Na początku września dwie kompanie wycofano do pułku. Trzecia kompania pracowała do 17 listopada. Pułk usunął i zniszczył 182 181 min i 62 780 pocisków, bomb i innych przedmiotów wybuchowych. Zużyto 7 t materiału wybuchowego do wysadzenia bomb i pocisków.
W 1948 r. do rozminowania zostały pola minowe wcześniej rozpoznane, skupiska min w południowo-wschodniej części Polski (pas nadgraniczny, nad Zalewem Wiślanym, w okolicach Braniewa, Ełku i Szczytna), kwatera Hitlera, Przełęcz Dukielska i Przełęcz Łepkowska, a także niesprawdzony rejon Bieszczadów, gdzie w 1947 r. działała UPA. Główny Inspektor Inżynierii i Saperów gen. Jerzy Bordziłowski postanowił nie kierować na rozminowanie całych batalionów, lecz pododdziały w sile do kompanii saperów. Tylko do Gierłoży i na Przełęcz Dukielską były skierowane całe bataliony. Każda jednostka saperska organizowała grupy (patrole) rozminowania do oczyszczania, przydzielając im zadania na terenach kilku powiatów. W akcje rozminowania zaangażowano w kraju dziesięć batalionów saperów, każdy po ok. 150 saperów. Oddziały saperów działały na terenie swoich okręgów. 4 psap skierował kompanie do Łomży. Pułk prowadził także rozminowanie w woj. poznańskim. Na terenie Polski w 1948 r. sprawdzono obszar 41 548 km², 779 miejsc założenia min, zdjęto 173 743 miny i 4 461 795 szt amunicji. Zginęło 10 saperów, 14 zostało rannych. w l. 1944–1948 4 BSap (4 psap) zlikwidowały 2 226 000 min i 4 080 000 amunicji. Pułk prowadził także rozminowanie w woj. poznańskim.
W 1949 r. jak i w latach następnych prac związanych z rozminowaniem było coraz mniej. Koncentrowały one się na rozminowaniu Przełęczy Dukielskiej, Wilczego Szańca, wzdłuż północnej granicy, nad Zalewem Wiślanym, oraz nad Nysą Łużycką. Rozminowanie prowadzono siłami 9 batalionów, do kompanii saperów z batalionu. Było dużo pracy związanej ze zbieraniem i niszczeniem amunicji. Na polecenie gen. J. Bordziłowskiego z 4 psap wysłano 40 żołnierzy w rejon Skarżysko-Kamiennej, gdzie od stycznia do grudnia wywieźli i zniszczyli 2 140 000 różnych środków wybuchowych (przeważnie amunicji) o łącznym ciężarze 1521 ton. Pułk prowadził także rozminowanie w woj. poznańskim. W Polsce rozminowano i sprawdzono 2519 km², 31 miejsc minowania. Straty: 4 zabitych i 3 rannych.
W 1950 r. pułki i bataliony prowadziły rozminowanie wiosną i jesienią (maj i październik – listopad). Zaangażowano siły 15 batalionów. Oczyszczanie terenów z amunicji i przedmiotów wybuchowych trwało cały rok. Sprawdzono i rozminowano 12 038 km², 112 miejsc minowania, zdjęto 28 122 miny i 3 380 386 pocisków i amunicji. Zginęło 5 saperów i 4 zostało rannych.
W 1951 r. było podobnie. Zaangażowano siły 10 batalionów. Sprawdzono 1886 km², 2 miejsca minowania, zdjęto 12 493 min, zniszczono 2 615 245 szt amunicji i pocisków.
W 1952 r. silnie zaminowana była kwatera Hitlera, średnio: rejon Suwałk, nad Zalewem Wiślanym, Przełęcz Dukielska i miejsca w pow. Krosno, w pasie nad granicą zachodnią w pow. Prudnik i nad Nysą Łużycką, w pow. Żary i Żagań. Zaangażowano siły 14 batalionów. Zdjęto 24 843 miny, ok. 1,5 mln szt amunicji i pocisków. Zginęło 5, a rannych zostało 2 saperów.
W 1953 r. Zaangażowano siły 12 batalionów. Zdjęto 40 527 min, 1 153 703 szt amunicji i pocisków. Zginęło 2, a rannych zostało 9 saperów.
W 1954 r. Zaangażowano siły 1 batalionów. Zdjęto 24 843 miny, 2 494 358 szt amunicji i pocisków. Zginęło 2, a rannych zostało 6 saperów.
W 1955 r. Zaangażowano siły 7 batalionów. Zdjęto 10 735 min, 3 157 844 szt amunicji i pocisków. Zginęło 3, a rannych zostało 8 saperów. W l. 1948-1956 4 psap likwidował w każdym roku niewypały i niewybuchy na terenie województwa poznańskiego.
W 1956 r. szef Wojsk Inżynieryjnych gen. Włodzimierz Piliński postanowił zakończyć rozminowanie kraju. Rozminowania wymagała Przełęcz Dukielska i część Bieszczadów. Zaplanowano i zorganizowano dwa zgrupowania, jedno do rozminowania Przełęczy – „Krempa”, drugie do rozminowania gór – „Bieszczady”. Obydwa liczyły 1 365 żołnierzy i oficerów. Prace prowadzono od 16-26 kwietnia do 28 maja. Tymi pracami zakończono rozminowanie kraju. W 1956 r. zaangażowano w rozminowaniu Polski siły 5 batalionów. Zdjęto 26 234 miny, 342 3747 szt amunicji i pocisków. Zginął 1 saper, a rannych zostało 6 saperów. W 1956 pracowały też grupy oczyszczania. Na 400 zgłoszeń zdjęły 527 387 pocisków, bomb i innych przedmiotów wybuchowych. Od 1957 r. zaczął się okres oczyszczania. Na zakończenie rozminowania minister Obrony Narodowej wydał rozkaz nr 11/MON z 30 stycznia 1957 r. w którym złożył podziękowania i nagrodził wyróżniające się jednostki i saperów.
W okresie 1944–1994 4 BSap (4 psap) stracił 70 żołnierzy w tym 10 oficerów. 18 saperów brygady zdjęło ponad 10 tys. min, a 37 ponad 4 tys. min.
Po zakończonym rozminowaniu żołnierze brygady zaorywali ugory i je obsiewali. Uczestniczyli w odgruzowaniu miast i osiedli, w pracach żniwnych i wykopkach. Zbudowali 30 mostów i odcinki dróg w różnych regionach kraju. Uczestniczyli w budowie rurociągu „Przyjaźń”, budowali Kaponierę w Poznaniu. Od 1946 brygada brała udział w akcjach powodziowych i przeciwlodowych ochraniając trzy mosty na Wiśle, drogowy i kolejowy w Toruniu oraz kolejowy w Grudziądzu. W 1947 ochraniali 15 mostów na Warcie, Noteci i Odrze. W latach następnych ochraniali mosty na rzekach województwa poznańskiego i zielonogórskiego oraz uczestniczyli w walce z powodziami.
Rozkazem Ministra ON nr 0139/0rg z 1 września 1949 szkolną kompanię oficerów rezerwy saperów przy Oficerskiej Szkole Inżynieryjno-Saperskiej przemianowano na szkolną kompanię oficerów rezerwy saperów Nr 21 i podporządkowano ją dowódcy 4 psap.
Zadania mobilizacyjne.
Plan mobilizacyjny „PM l” zakładał, że 4 pułk saperów sformuje:
Natomiast plan mobilizacyjny „PM 53” zakładał, że pułk sformuje:
Żołnierze brygady/pułku.
Dowódcy
Odznaczeni Srebrnym Krzyżem Orderu Virtuti Militari

</doc>
<doc id="1215195" url="https://pl.wikipedia.org/wiki?curid=1215195" title="Anna Zalewska (ur. 1965)">
Anna Zalewska (ur. 1965)

 z domu Gąsior (ur. 6 lipca 1965 w Świebodzicach) – polska polityk, nauczycielka i samorządowiec. Poseł na Sejm VI, VII i VIII kadencji, w latach 2015–2019 minister edukacji narodowej w rządach Beaty Szydło oraz Mateusza Morawieckiego, posłanka do Parlamentu Europejskiego IX kadencji.
Życiorys.
W 1989 ukończyła studia polonistyczne na Uniwersytecie Wrocławskim. Pracowała jako nauczycielka i zastępca dyrektora Liceum Ogólnokształcącego w Świebodzicach.
W latach 1997–2002 była działaczką Unii Wolności. W 2002 bez powodzenia kandydowała na burmistrza Świebodzic, przegrywając w drugiej turze z Janem Wysoczańskim. Od 2002 do 2007 zasiadała w radzie powiatu świdnickiego, dołączając w międzyczasie do PiS. Od 2006 pełniła jednocześnie funkcję wicestarosty. W 2005 bez powodzenia kandydowała do Sejmu, a w wyborach parlamentarnych w 2007 została wybrana do Sejmu VI kadencji z listy Prawa i Sprawiedliwości. Startowała w okręgu wałbrzyskim, uzyskując 10 584 głosy. W 2011 uzyskała reelekcję do Sejmu, otrzymując w tym samym okręgu z ramienia PiS 14 999 głosów. W 2009 i 2014 bezskutecznie kandydowała do Parlamentu Europejskiego. W 2015 została ponownie wybrana do Sejmu, zdobywając 22 402 głosy.
16 listopada 2015 powołana na ministra edukacji narodowej w rządzie Beaty Szydło. Autorka reformy edukacji z 2017, przewidującej m.in. wygaszenie gimnazjów i przywrócenie ośmioklasowych szkół podstawowych oraz przekształcenie zasadniczych szkół zawodowych (ZSZ) w szkoły branżowe I stopnia. 11 grudnia 2017 została ministrem edukacji narodowej w nowo utworzonym rządzie Mateusza Morawieckiego.
W okresie pełnienia przez nią funkcji ministra edukacji narodowej 8 kwietnia 2019 rozpoczął się zorganizowany przez Związek Nauczycielstwa Polskiego ogólnopolski strajk nauczycieli, w którym wzięło udział blisko 2/3 ogółu publicznych placówek oświaty.
W wyborach do Parlamentu Europejskiego w 2019, kandydując z listy Prawa i Sprawiedliwości w okręgu dolnośląsko-opolskim, otrzymała 168 337 głosów i uzyskała mandat europosła IX kadencji. W związku z wyborem do Europarlamentu 3 czerwca 2019 zakończyła pełnienie funkcji ministra.

</doc>
<doc id="1215199" url="https://pl.wikipedia.org/wiki?curid=1215199" title="Aregunda">
Aregunda

Aregunda, również Arnegunda (ur. ok. 515, zm. 573 lub 579) – czwarta żona króla frankijskiego Chlotara I.
Kiedy poprzednia żona Chlotara – Ingunda poprosiła, by znalazł dla jej siostry Arnegundy odpowiedniego męża ten jej odparł:
"...szukając dla twej siostry dzielnego i bogatego męża nie znalazłem lepszego ode mnie. Dowiedz się zatem, że uczyniłem ją swą małżonką..."
Chlotar miał z nią syna Chilperyka, późniejszego króla Neustrii.
Arnegunda została prawdopodobnie otruta przez Chlotara, gdy mu się znudziła. Miała wtedy ok. 40 lat.
W 1964 r. Michel Fleury odkrył w kościele Saint-Denis jej szczątki. Po kosztownościach można sądzić, że miała królewski pogrzeb. Zwłoki uległy mumifikacji do tego stopnia, że zachowały się nawet resztki płuc.

</doc>
<doc id="1215200" url="https://pl.wikipedia.org/wiki?curid=1215200" title="Botanika rolna">
Botanika rolna

Botanika rolna – dział botaniki stosowanej o charakterze interdyscyplinarnym scalający wiedzę z zakresu botaniki z naukami specjalistycznymi z zakresu produkcji roślinnej (ekologia, fitopatologia, herbologia, łąkarstwo, ogrodnictwo, agrochemia, inżynieria rolnicza). W ramach ogólnej uprawy roli i roślin jej celem jest poznanie uwarunkowań z zakresu biologii i ekologii roślin mających wpływ na uzyskiwanie wysokich, pełnowartościowych plonów roślin alimentacyjnych dobrej jakości przy ekonomicznie uzasadnionych nakładach. W szczególności przedmiotem badań jest anatomia i morfologia, fizjologia, systematyka i ekologia roślin uprawianych w gospodarstwach rolnych oraz towarzyszących im chwastów. 

</doc>
<doc id="1215202" url="https://pl.wikipedia.org/wiki?curid=1215202" title="Józef Dzierzkowski">
Józef Dzierzkowski

Józef Dzierzkowski (pseudonim "Bolesta"; ur. 11 stycznia 1807 w Ksawerowie w powiecie owruckim, zm. 13 stycznia 1865) – polski pisarz i publicysta. Prekursor lwowskiej cyganerii literackiej, członek korespondent Towarzystwa Królewskiego Przyjaciół Nauk w Warszawie w 1829 roku. 
Życie.
Z pochodzenia Wołynianin. Urodzony w rodzinie Romana Dzierzkowskiego i Antoniny z domu Dąbrowskiej. Wychował go stryj Józef Dobek Dzierzkowski we Lwowie do którego przeprowadził się z matką po jej drugim zamążpójściu (Roman Dzierzkowski zmarł w 1814); w tym mieście mieszkał przez większość życia. 
Uczestniczył w powstaniu listopadowym, był porucznikiem w korpusie i adiutantem sztabu generała Józefa Dwernickiego, biorąc udział w wyprawie na Wołyń i Podole. Po powstaniu na kilka lat osiadł na Huculszczyźnie, skąd w 1843 powrócił do Lwowa. 
W 1838 opublikował pierwszy utwór pt. "Płacz i śmiech" (napisany w 1832). Od 1843 pisał do lwowskich gazet i czasopism, np. Dziennika Mód Paryskich i Gazety Lwowskiej. Kolejnymi jego powieściami były "Kuglarze" (1845) (poprzez nią wprowadził do literatury polskiej lwowską gwarę złodziejską), "Salon i ulica" (1847), "Dla posagu" (1847) i "Szpicrut honorowy". 
Brał czynny udział w życiu kulturalnych Lwowa, prowadząc m.in. wieczory literackie. Bywali u niego w domu Karol Szajnocha, Wincenty Pol, August Bielowski, Jan Dobrzański. Przyjaźnił się z Leszkiem Duninem Borkowskim i Tadeuszem Wasilewskim. 
W okresie Wiosny Ludów w 1848 przeszedł do Gazety Narodowej, gdzie został głównym publicystą. Prowadził wówczas aktywną działalność polityczną i dziennikarską. Był współorganizatorem Rady Narodowej Lwowskiej oraz Gwardii Narodowej. 
Na Węgrzech przyłączył się w ramach Legionu Polskiego generała Józefa Wysockiego do powstania. Następnie odbył podróż po Europie: w Paryżu uczestniczył w pogrzebie Juliusza Słowackiego i poznał osobiście Adama Mickiewicza, następnie dotarł do Anglii, w drodze powrotnej do kraju został w 1851 internowany przez Austriaków. Po zwolnieniu osiadł w Malechowie pod Lwowem podjął pracę literacką i publicystyczną – pisał do „Przyjaciela Domowego”, „Nowin”, „Dziennika Literackiego” i innych pism. Opublikował m.in. powieści: "Rodzina w salonie" (1853), "Znajda" (1854), "Król dziadów" (1856) oraz jedną z pierwszych polskich powieści historycznych "Uniwersał hetmański" (1857), osadzoną w realiach konfederacji barskiej, która została przetłumaczona na język niemiecki. 
W latach 1858–1861 współredaktor „Przeglądu Powszechnego”. Dzierzkowski w twórczości przejawiał zamiłowanie do melodramatyzmu, powieści sensacyjno-obyczajowej; łączył sentymentalno-humanitarne widzenie konfliktów społecznych („czystość” natury wobec upadku cywilizacji) z realistycznym i demaskatorskim obrazem życia ówczesnych salonów.
W 1863 brał czynny udział w propagandzie powstania styczniowego. W 1864 roku trafił na trzy miesiące do więzienia w związku ze swoją działalnością publicysty politycznego. W wyniku powięziennych komplikacji zdrowotnych zmarł 13 stycznia 1865 roku.
Pochowany na cmentarzu Łyczakowskim.
Twórczość.
Józef Dzierzkowski jest autorem jednej z wcześniejszych polskich nowel fantastycznych, noszącej tytuł "Lekarz magnetyczny". Wznowienie noweli ukazało się w zbiorze "Polska nowela fantastyczna. Ja gorę".

</doc>
<doc id="1215204" url="https://pl.wikipedia.org/wiki?curid=1215204" title="Chorągiew węgierska Marszałka Wielkiego Koronnego">
Chorągiew węgierska Marszałka Wielkiego Koronnego

Chorągiew węgierska Marszałka Wielkiego Koronnego – oddział piechoty armii koronnej wojska I Rzeczypospolitej.
Formowanie i zmiany organizacyjne.
Chorągwie piechoty węgierskiej były oddziałami przybocznymi.
Uchwalony na sejmie 1717 roku komput wojska koronnego przewidywał zorganizowanie chorągwi janczarskiej marszałka wielkiego koronnego w sile 150 porcji. W sztabie kompanii służyli: kapitan, porucznik, chorąży, lekarz, profos oraz kilku podoficerów i orkiestrantów.
Chorągiew węgierska laski marszałkowskiej. Nazwy ludowe tej chorągwi brzmiały: "kruki" ("kuruce") i "kurpiki".
Stanowisko: u boku marszałka wielkiego koronnego.
Barwa chorągwi.
Żołnierze chorągwi janczarskich, później znów przekształconych na węgierskie, nosili strój zbliżony do wzorów tureckich i węgierskich, przy czym kurtki poszczególnych chorągwi różniły się kolorem.
Czapki niebieskie, blachy żółte, kity: biała i pomarańczowa, wyłogi pomarańczowe, podszewka biała, guziki białe. Naramienniki srebrne, takaż szarfa i temblak, przerabiane karmazynem. Oprawa szpady mosiężna. Lederwerk biały, klamra pasa mosiężna, takaż oprawa tasaka. W innym egzemplarzu tej książki kolor wyłogów pąsowy, a nie pomarańczowy.
Żołnierze chorągwi.
Szefowie:
Komendanci:
Bitwy i potyczki.
Żołnierze tej chorągwi brali udział w:

</doc>
<doc id="1215209" url="https://pl.wikipedia.org/wiki?curid=1215209" title="5 Brygada Saperów">
5 Brygada Saperów

5 Mazurska Brygada Saperów im. gen. Ignacego Prądzyńskiego (5 BSap) – związek taktyczny wojsk inżynieryjno-saperskich Sił Zbrojnych PRL i III RP.
Formowanie i zmiany organizacyjne.
Brygada została sformowana w październiku 1944 w Narolu na podstawie rozkazu Naczelnego Dowództwa Wojska Polskiego nr 41 z 6 października 1944 jako jednostka 3 Armii WP. Stan osobowy rekrutuje się głównie z 2-go zapasowego pułku saperów z Jarosławia. W dwa tygodnie po wydaniu rozkazu o sformowaniu brygada liczyła 16 oficerów i 5 żołnierzy, a po miesiącu już 712 żołnierzy, tj. około 45% stanu etatowego, dopiero w ostatnich miesiącach 1944 r. osiągnęła 91% stanu etatowego tj. 1438 żołnierzy. W grudniu 1944 brygada posiadała tylko 40% sprzętu saperskiego, braki w broni zwłaszcza broni maszynowej były jeszcze większe. Po likwidacji armii podlegała Dowództwu Wojsk Inżynieryjnych WP.
Przysięgę żołnierze brygady złożyli 7 stycznia 1945 w Trawnikach.
Sztandar, ufundowany przez społeczeństwo Ełku, wręczono 6 października 1945 w Ełku.
Obsada personalna i struktura organizacyjna.
Dowództwo i sztab
Pododdziały:
Brygada liczyła 1382 żołnierzy, w tym 152 oficerów, 336 podoficerów i 894 szeregowych.
sprzęt:
Okres powojenny.
17 stycznia 1945 brygada dostała rozkaz do natychmiastowego przemieszczenia się do wyzwolonej Warszawy w celu jej rozminowania. Po zakończeniu prac w Warszawie, otrzymała nowe zadanie rozminowanie północno-wschodniej części Polski. Żołnierze poszczególnych batalionów rozminowali rejony województw: białostockiego, pomorskiego i olsztyńskiego. 6 października 1945 Naczelny Dowódca WP nadał 5 Brygadzie Saperów zaszczytny tytuł „Mazurska” za rozminowanie Mazur. 3 grudnia 1945 brygada do wsparcia w rozminowaniu otrzymała batalion niemieckich jeńców wojennych saperów w sile 369 ludzi. Przybyli oni do brygady z obozu jenieckiego w Prusach Wschodnich. Jeńców skierowano do Pułtuska i przydzielono do 34 batalion saperów. Zorganizowano dla nich szkolenie w zakresie organizacji i sposobów rozminowania, ponieważ w większości byli to żołnierze piechoty. Wiosną 1946 przydzielono ich do 34. (56 ludzi) i 36. (79 ludzi) batalionów saperów brygady oraz do 46 bsap 15 Dywizji Piechoty, który brał udział w rozminowaniu Wilczego Szańca. W 5 Pułku Saperów minerami kierowali oficerowie i podoficerowie saperzy niemieccy pod nadzorem polskich dowódców pododdziałów. Pracowali w rejonach Serocka, Pułtuska, Ostrołęki, Łomży i nad Biebrzą. Straty w batalionach brygady 1946 wyniosły 20 zabitych i 22 rannych. W składzie pułku Niemcy wykonywali zadania rozminowania do 1947 r..
Z dniem 1 marca 1946 Brygada została przeformowana w 5 Mazurski pułk saperów. We wrześniu i listopadzie 1946 pułk przeniósł się do Szczecina, do koszar przy ul. Mickiewicza, gdzie od początku grudnia przystąpił do szkolenia bojowego. Od stycznia do marca 1947 pułk brał czynny udział w akcji przeciwpowodziowej na Odrze oraz w Chełmnie na Wiśle. W okresie od kwietnia do czerwca 1947, 460 żołnierzy na czele z dowódcą pułku biorą udział w akcji WISŁA, pułk w tym czasie zbudował 13 mostów w miejscowościach Monastyr, Ubieszyn, Tyrawa Wołoska, Horytany, Ubieszyn. Od pierwszego lipca 1947 r. jednostka przystąpiła do rozminowania województwa Szczecińskiego i Pomorskiego, jednym z obiektów, które rozminowali był port w Szczecinie, usunięto tam i zniszczono: 1300 min, 21652 sztuki amunicji. Rozminowano rejon powiatów: chojeńskiego, pyrzyckiego, myśliborskiego, gryfińskiego, kamieńskiego, stargardzkiego, drawskiego. Łącznie w 1947 r. żołnierze 5 pułku saperów na Pomorzu Zachodnim unieszkodliwili i zniszczyli: 55121 min, 880916 sztuk amunicji. W kwietniu 1949 na rozkaz przełożonych pułk zmienił swoje miejsce dyslokacji i przeniósł się do Szczecina Podjuch, gdzie utworzono nowy garnizon. W marcu 1953 pododdziały pułku wzięły udział w akcji przeciwlodowej w Podjuchach na Regalicy.
W 1954 specjalna grupa pułku udała się do Kętrzyna w celu rozminowania byłej kwatery Hitlera.
W 1956 na początku roku pododdziały pułku brały udział w akcji przeciwlodowej i ochronie mostów w Ognicy.
W dalszych latach 5 pułk saperów co roku brał czynny udział w akcji rozminowania województwa szczecińskiego.
15 września 1961 pułk został przeformowany w 5 Mazurską Brygadę Saperów. W styczniu i lutym 1962 brygada wzięła udział w akcji przeciwpowodziowej na Odrze. Od 1974 rozpoczął się udział żołnierzy 5 Brygady w misjach pokojowych na Bliskim Wschodzie. We wrześniu 1983 Brygada otrzymała imię generała Ignacego Prądzyńskiego. W styczniu 2001 brygada została przeformowana w 5 pułk inżynieryjny.
W latach od 1958 do 1973 w koszarach 5 Brygady Saperów stacjonowała Podoficerska Szkoła Zawodowa Wojsk Inżynieryjnych nr 20, która w 1973 jako batalion szkolny weszła w skład Brygady jako jej organiczny pododdział.
Od 1966 do 1973 r. w brygadzie istniał 55 szkolny batalion ratownictwa terenowego składający się z dwóch kompanii inżynieryjno – saperskich w którym szkolono alumnów między innymi: arcybiskup Sławoj Leszek Głódź, biskup Henryk Tomasik, biskup Jan Tyrawa, ks. prałat Bogdan Górski, ks. Eugeniusz Kozok.
Dowódcy jednostki.
Dowódca brygady
Dowódcy pułku
Dowódcy brygady
Sztandary.
Sztandar wojenny wzorowany na sztandarach z 1937 ufundowany przez społeczeństwo Ełku odebrał 6 października 1945 w Ełku dowódca płk Andrzej Stonoga.
Dekretem Rady Państwa z 9 listopada 1955 o znakach Sił Zbrojnych usunięto z wzoru sztandaru niemal wszystkie dotychczasowe elementy i dlatego zgodnie z powyższym dekretem 5 Mazurski pułk saperów otrzymał nowy sztandar.
Następny sztandar, według wzoru z 1993, 5 Brygada Saperów otrzymała 8 października 1994 na Wałach Chrobrego w obecności mieszkańców Szczecina i zaproszonych gości. W imieniu Prezydenta Rzeczypospolitej Szef Biura Bezpieczeństwa Narodowego minister Henryk Goryszewski wręczył dowódcy 5 Brygady Saperów, płk. dypl. Marianowi Dąbrowskiemu sztandar ufundowany przez społeczeństwo Szczecina.
Płaty sztandaru podzielone są na cztery białe i cztery czerwone pola:
Płat prawy:
Płat lewy:
a) od strony drzewca, widoczne są symbole: Gryfa Szczecińskiego – symbol Szczecina, miasta stacjonowania pułku, symbol odznaki pamiątkowej 5. Brygady Saperów&lt;br&gt;
b)w narożnikach zewnętrznych wyhaftowane zostały inicjały imienia i nazwiska patrona pułku oraz symbol Krakowa, w którym, w okresie II Rzeczypospolitej, stacjonował 5 Pułk Saperów i 5 Batalion Saperów&lt;br&gt;
c) symbole wyhaftowano w otoczeniu złotych wieńców z liści dębowych
Głowica sztandaru:&lt;br&gt;
głowicę sztandaru stanowi orzeł wykonany metodą metaloplastyki, a u jego podstawy znajduje się napis 5 BSap.
Odznaka pamiątkowa.
minister obrony narodowej Decyzją z 1994 r. zatwierdził wzór odznaki pamiątkowej i wzór legitymacji wraz z regulaminem stanowiącym podstawę jej nadawania.
Odznaka jest wzorowana na przedwojennej odznace 5. Pułku Saperów. Na okrągłej czarnej tarczy, z wystającą poza jej strzałkę u podstawy w całości obwiedzionej szkarłatnym obramowaniem, wpisany został centralnie herb Szczecina – głowa gryfa w złotej koronie zwrócona w lewo, obramowana wąską niebieską linią. Symetrycznie z lewej i prawej strony tarczy na wysokości podstawy gryfa, umieszczone są dwie daty: „1921” – rok powstania 5. Pułku Saperów i „1944” – rok powstania 5. Brygady Saperów, które mają symbolizować etapy i ciągłość dziedzictwa tradycji jednostki. W pole podstawy tarczy w kształcie strzałki wpisano cyfrę „5” utrzymaną również w kolorze szkarłatnym. Na drugim planie – w tle umieszczone zostały elementy związane z tradycją, charakterystyczna dla wojsk saperskich II RP: kotwica, skrzyżowane u dołu – kilof z lewej i wiosło z prawej strony, a na górze – bosak z lewej i wiosło z prawej strony, uzupełnione dwoma karabinkami wystającymi poza obręb tarczy.
Odznaka wykonana jest techniką warstwową z nierdzewnego metalu barwy srebrzystej lub patynowana, natomiast powierzchnia tarczy wraz z umieszczonymi tam symbolami jest pokryta emalią. Wymiary odznaki: wysokość 4,3 cm, szerokość 3,5 cm.
Relacje.
Po krótkim przeszkoleniu sapersko-minerskim rozpoczęto pod koniec grudnia 1944 r. przygotowania do przysięgi. Na pierwszym planie programu było szkolenie z musztry i tylko z musztry, aż do znudzenia. W tym trudnym okresie dowódcami plutonów, kompanii i batalionów byli oficerowie z Armii Radzieckiej, którzy w większości nie znali języka polskiego. Mieli poważne trudności w podawaniu komend według polskiego regulaminu. Na kilka dni przed przysięgą przybył do sztabu brygady prawdziwy polski oficer. Kiedy stanął przed frontem pododdziałów przedstawił się jako podporucznik Andrzej Wasilewski. Zrobił na wszystkich saperach ogromne wrażenie. Był umundurowany w polski mundur oficerski z wszystkimi oznakami oficera przedwojennej armii polskiej. Wszystkie komendy podawał zgodnie z regulaminem WP. Byliśmy dumni z tego, że właśnie on, ppor. Wasilewski przygotowywał nas do tej ważnej w życiu przysięgi wojskowej. I nadszedł upragniony dzień 7 stycznia 1945 r. Cały stan osobowy 5 Inżynieryjnej Brygady Saperów składał w Trawnikach koło Lublina uroczystą przysięgę, którą przyjął zastępca Naczelnego Dowódcy Wojska Polskiego gen. Aleksander Zawadzki. Wystąpił do nas z przemówieniem. Po raz pierwszy w życiu zobaczyłem polskiego generała, w polskim mundurze, który mówił polskim językiem. Tego nie da się zapomnieć. To było przemówienie skierowane bezpośrednio do serc żołnierskich, do polskich saperów. Niektórzy płakali ze wzruszenia. Było ono nam bardzo potrzebne, pokrzepiające ducha, bo czasy były ciężkie i trudne, wyżywienie kiepskie, mundury drelichowe, ciepłej bielizny nie było, a zima sroga. Po tym przemówieniu poczuliśmy się w pełni wartościowymi żołnierzami naszej armii.

</doc>
<doc id="1215210" url="https://pl.wikipedia.org/wiki?curid=1215210" title="Rudolf Jakob Camerarius">
Rudolf Jakob Camerarius

Rudolf Jakob Camerarius (ur. 12 lutego 1665 r. w Tybindze, zm. 11 września 1721 r., tamże) - lekarz i botanik pochodzenia niemieckiego.
Studiował i przez całe życie związany był z uniwersytetem w Tybindze. W celach poznawczych podróżował po Holandii, Anglii, Francji. W 1688 r. został dyrektorem ogrodu botanicznego. Od 1689 r. prowadził wykłady z fizyki (wówczas dział medycyny) natomiast od 1695 r. pełnił także funkcję profesora zwyczajnego całego wydziału medycyny.
Opiekując się ogrodem botanicznym, miał możliwość poznania i udowodnienia zjawiska istnienia płci u roślin wyższych. Przeprowadził serię metodycznych doświadczeń i stwierdził, że istnieją zarówno rośliny obojnacze, jak i rozdzielnopłciowe. Myśl, że rośliny rozmnażają się jak zwierzęta, była silnie krytykowana.

</doc>
<doc id="1215212" url="https://pl.wikipedia.org/wiki?curid=1215212" title="Chorągiew węgierska Marszałka Wielkiego Litewskiego">
Chorągiew węgierska Marszałka Wielkiego Litewskiego

Chorągiew Węgierska Marszałka Wielkiego Litewskiego – jednostka piechoty węgierskiej na służbie wojska I Rzeczypospolitej, istniejąca w latach 1717-1794.
Stanowisko: u boku marszałka wielkiego litewskiego. Zgodnie z tradycją szefem chorągwi był także każdorazowo marszałek wielki litewski (stąd nazwa jednostki).

</doc>
<doc id="1215215" url="https://pl.wikipedia.org/wiki?curid=1215215" title="Włókniak nosogardzieli">
Włókniak nosogardzieli



</doc>
<doc id="1215224" url="https://pl.wikipedia.org/wiki?curid=1215224" title="Waldemar Wrona">
Waldemar Wrona

Waldemar Krzysztof Wrona (ur. 29 grudnia 1966 w Tarnowie) – polski polityk, lekarz, samorządowiec, poseł na Sejm VI kadencji.
Życiorys.
Ukończył studia medyczne. Objął stanowisko dyrektora SPZOZ w gminie Smyków.
Od 2000 do 2001 należał do Polskiego Stronnictwa Ludowego, a w latach 2002–2006 do Sojuszu Lewicy Demokratycznej. W 2002 z ramienia koalicji Sojusz Lewicy Demokratycznej – Unia Pracy został radnym powiatu koneckiego. W 2006 przeszedł do Prawa i Sprawiedliwości i z jego listy skutecznie ubiegał się o reelekcję, objął też stanowisko członka zarządu powiatu.
W wyborach parlamentarnych w 2007 uzyskał mandat posła na Sejm VI kadencji z listy PiS. Startował w okręgu kieleckim, otrzymując 2568 głosów. W 2011 nie ubiegał się o reelekcję. W 2014 i 2018 uzyskiwał natomiast mandat radnego sejmiku świętokrzyskiego V oraz VI kadencji.
W 2020 odznaczony Srebrnym Krzyżem Zasługi.

</doc>
<doc id="1215226" url="https://pl.wikipedia.org/wiki?curid=1215226" title="Arp Life">
Arp Life

Arp Life – studyjna grupa muzyczna, polski zespół instrumentalny, powstały w 1974 roku. Regularną działalność formacja zakończyła w 1978 roku, lecz nagrywała jeszcze w latach 80.. 
Nazwa zespołu pochodzi od słowa "Arp" – nazwy polifonicznego syntezatora (i firmy go produkującej), chociaż muzycy nie wykorzystywali tego instrumentu.
Historia.
Zespół założony został przez perkusistę Ryszarda Szumlicza i Mateusza Święcickiego, grającego na keyboardzie. Był to jeden z pierwszych polskich zespołów, które wykorzystywały keyboard, a według Andrzeja Korzyńskiego pierwsza polska grupa muzyczna grająca muzykę elektroniczną.
Nie miał stałego składu osobowego, instrumentaliści byli zapraszani na sesje nagraniowe zespołu, zaś przez jego skład przewinęli się m.in. gitarzyści: Jan Drozdowski, Marek Bliziński, Winicjusz Chróst; basiści: Aleksander Machnacz, Józef Sikorski; perkusiści: Bogdan Kulik, Józef Gawrych, Wojciech Kowalewski; klawiszowcy: Jan Jarczyk, Sławomir Kulpowicz, Paweł Perliński, Janusz Pliwko, Marian Siejka, Ryszard Siwy, a także: Henryk Miśkiewicz (saksofon), Zbigniew Jaremko (saksofon), Zygmunt Zgraja (harmonijka ustna), Ryszard Tuszewski (flet), Wacław Lesicki (flet).
Grupa Arp Life nagrywała muzykę teatralną (Warszawa, Katowice) i filmową (do filmów krótkometrażowych i dla Polskiej Kroniki Filmowej).
Współpracował także z wieloma znanymi wykonawcami i grupami muzycznymi, m.in. z Anną Jantar, Krystyną Prońko, z Czerwonymi Gitarami, 2 plus 1, a od 1976 z muzykami i kompozytorami, którzy chcieli korzystać z osiągnięć muzyki elektronicznej.
Muzykę Arp Life wykorzystywano także jako dżingle, ilustracje muzyczne czołówek programów telewizyjnych i różnego rodzaju muzykę użytkową. Muzycy opracowali i nagrali również wiele popularnych utworów w nowych wersjach. Były to m.in. znane tanga, jak np. "Jalousie" czy "Adolfino Tango".
Działalności grupy Arp Life patronowali Maciej Śniegocki i Andrzej Korzyński.
Dyskografia.
Albumy.
utwory:
bonusy:
utwory:
utwory:
utwory:
utwory:

</doc>
<doc id="1215227" url="https://pl.wikipedia.org/wiki?curid=1215227" title="Tournament of Dreams">
Tournament of Dreams

Tournament of Dreams – amerykański dramat z 2006 roku.
Fabuła.
Film opowiada o drużynie koszykarskiej nastolatek z liceum miejskiego, które pomimo przeciwstawień losu walczą o swoje marzenia. Pomóc ma im w tym nowy trener, który uczy ich wytrwałości w każdej sytuacji.

</doc>
<doc id="1215232" url="https://pl.wikipedia.org/wiki?curid=1215232" title="Charibert I">
Charibert I

Charibert I (ur. 520, zm. koniec 567 w Paryżu) – dzielnicowy król frankijski z dynastii Merowingów w l. 561-567. Był synem Chlotara I i jego trzeciej żony – Ingundy.
Po śmierci ojca otrzymał tereny wokół Paryża. Wiadomo o nim, iż władał łaciną i był jak na ówczesnego władcę dobrze wykształcony. Wsławił się licznymi skandalami związanymi z kobietami. W związku z bigamicznym małżeństwem oraz poślubieniem zakonnicy został ekskomunikowany. Po jego przedwczesnej śmierci w 567 roku podległe mu ziemie podzielili między sobą jego bracia: Chilperyk I (zabrał Paryż, Bordeaux, Limoges i Cahors), Sigebert I (Tours, Poitiers) i Guntram (Angoulême i Périgueux). Żenił się cztery razy: z Ingobergą, Merofledą, Markowedą oraz Teodehildą.
Pierwsza żona została opuszczona przez Chariberta, gdyż wziął sobie za metresy dwie siostry Merofledę i Markowedę, które służyły w orszaku Ingobergi. Wkrótce potem poślubił Merofledę, a po jej rychłej śmierci jej siostrę Markowedę, która była zakonnicą. Ojciec Merofledy i Markowedy był gręplarzem. Równocześnie z trzecim ślubem, wziął sobie za żonę córkę pasterza Teodehildę. Teodehilda po śmierci męża zaproponowała swą rękę królowi Burgundii – Guntramowi, ale ten przejął zawieziony przez nią skarbiec, a ją samą osadził w klasztorze w Arles. Z tych związków doczekał się czwórki dzieci. Z pierwszą żoną Ingobergą miał córkę Bertę, z drugą lub trzecią żoną miał dwie córki Klotyldę (Chrodechilda) zakonnicę w Poitiers oraz Berthefledis zakonnicę w Tours i syna zmarłego w niemowlęctwie.
Od śmierci Chariberta I państwo Franków dzieliło się na cztery dzielnice: Akwitanię, Burgundię, Neustrię i Austrazję. Najważniejsze są te dwie ostatnie, Neustria – zalążek przyszłej Francji i Austrazja – zalążek przyszłych Niemiec.

</doc>
<doc id="1215235" url="https://pl.wikipedia.org/wiki?curid=1215235" title="Gasidło">
Gasidło

Gasidło (gaśnik) – przyrząd służący do gaszenia, czasem też do zapalania świec.
Ma postać metalowego lub drewnianego ramienia odpowiedniej długości, na którego szczycie znajduje się metalowy, stożkowy kołpak (kapturek). Po nakryciu kołpakiem płomienia świecy gaśnie on wskutek braku tlenu. Pod kołpakiem może znajdować się nawinięty, nawoskowany knot, po zapaleniu którego podnosi się gaśnik tak, by dotknąć płomieniem knota zapalanej świecy. Gaśniki były dawniej używane w kościołach do zapalania lub gaszenia wysoko umieszczonych świec bez konieczności ich zdejmowania. Bywają w użyciu do dnia dzisiejszego.
Inne znaczenia.
Gaśnikami nazywane są również ociosane bryły kamienne z wgłębieniami ustawiane zwykle przed wejściem do budynków i służące do gaszenia pochodni.

</doc>
<doc id="1215236" url="https://pl.wikipedia.org/wiki?curid=1215236" title="Włókniak krwawiący">
Włókniak krwawiący



</doc>
<doc id="1215237" url="https://pl.wikipedia.org/wiki?curid=1215237" title="Zapalenie wątroby typu C">
Zapalenie wątroby typu C



</doc>
<doc id="1215238" url="https://pl.wikipedia.org/wiki?curid=1215238" title="Kolokazja">
Kolokazja

Kolokazja ("Colocasia" Schott in Schott et Endl.) – rodzaj roślin z rodziny obrazkowatych, liczący 16 gatunków, pochodzących z tropikalnych i subtropikalnych regionów Azji, niektóre endemiczne. Kolokazja jadalna jest rośliną uprawianą przemysłowo na całym świecie, z uwagi na duże, bogate w skrobię bulwy. Nazwa naukowa rodzaju pochodzi od arabskiej nazwy "kolkas" lub "kulkas", używanej pierwotnie w Egipcie jako nazwa zwyczajowa lotosu.

</doc>
<doc id="1215239" url="https://pl.wikipedia.org/wiki?curid=1215239" title="La Fille du Régiment">
La Fille du Régiment



</doc>
<doc id="1215242" url="https://pl.wikipedia.org/wiki?curid=1215242" title="Rudolf Brust">
Rudolf Brust

Rudolf Brust (ur. 1912, zm. ?) – zbrodniarz hitlerowski, członek załogi obozu koncentracyjnego Mauthausen-Gusen i SS-Sturmscharführer.
Z zawodu fotograf. Członek Waffen-SS, który pełnił służbę w obozie Gusen jako oficer raportowy ("Rapportführer"). W grudniu 1941 kierował zamordowaniem około 65 więźniów narodowości polskiej, hiszpańskiej i rosyjskiej. Większość z nich zginęła podczas lodowato zimnej kąpieli na skutek utopienia lub wyziębienia. Pozostałych dobijano, a szczególnie celował w tym Brust, który katował więźniów na śmierć.
Rudolf Brust został osądzony przez amerykański Trybunał Wojskowy w Dachau w dniach 29 kwietnia – 6 maja 1947. Wymierzono mu karę śmierci przez powieszenie, którą zamieniono jednak w akcie łaski na dożywocie.

</doc>
<doc id="1215243" url="https://pl.wikipedia.org/wiki?curid=1215243" title="Jacek Osuch">
Jacek Osuch

Jacek Osuch (ur. 28 sierpnia 1958 w Olkuszu) – polski polityk i przedsiębiorca, od 2007 poseł na Sejm VI, VII, VIII i IX kadencji, od 2019 sekretarz stanu w resortach odpowiedzialnych za sport.
Życiorys.
Ukończył wyższe studia techniczne na Wydziale Maszyn Górniczych i Hutniczych Akademii Górniczo-Hutniczej w Krakowie. Zajmował się prowadzeniem działalności gospodarczej. W 2006 uzyskał mandat radnego rady miasta Olkusz z listy Prawa i Sprawiedliwości, przewodniczył Komisji Praworządności i Samorządności.
Z ramienia PiS w wyborach parlamentarnych w 2007 uzyskał mandat posła na Sejm VI kadencji. Startował w okręgu krakowskim, otrzymując 2458 głosów. W 2010 ubiegał się o urząd burmistrza Olkusza, przegrał w drugiej turze z poparciem 38,4% głosów. W wyborach w 2011 z powodzeniem ubiegał się o reelekcję, dostał 10 997 głosów. W 2015 został ponownie wybrany do Sejmu, otrzymując 10 219 głosów.
W czerwcu 2019 został powołany na stanowisko sekretarza stanu w Ministerstwie Sportu i Turystyki oraz pełnomocnika rządu ds. infrastruktury sportowej. W wyborach w tymże roku uzyskał ponownie mandat poselski, zdobywając 12 150 głosów. W listopadzie 2019, po przekształceniach w strukturze ministerstw, przeszedł na funkcję sekretarza stanu w Ministerstwie Sportu. Po przekształceniach w strukturze ministerstw i utworzeniu w marcu 2021 Ministerstwa Kultury, Dziedzictwa Narodowego i Sportu został powołany na sekretarza stanu w MKDNiS. Po reaktywacji Ministerstwa Sportu i Turystyki w październiku 2021 pozostał na funkcji sekretarza stanu w tym resorcie.

</doc>
<doc id="1215244" url="https://pl.wikipedia.org/wiki?curid=1215244" title="Gościec stawowy">
Gościec stawowy



</doc>
<doc id="1215245" url="https://pl.wikipedia.org/wiki?curid=1215245" title="Stan przednowotworowy">
Stan przednowotworowy



</doc>
<doc id="1215246" url="https://pl.wikipedia.org/wiki?curid=1215246" title="Stany przednowotworowe">
Stany przednowotworowe



</doc>
<doc id="1215247" url="https://pl.wikipedia.org/wiki?curid=1215247" title="Karl Albrecht (zbrodniarz nazistowski)">
Karl Albrecht (zbrodniarz nazistowski)

Karl Albrecht (ur. 1911, data śmierci nieznana) – zbrodniarz wojenny, starszy bloku w niemieckim obozie koncentracyjnym Mauthausen-Gusen.
Więzień kryminalny w "Gusen", podobozu KL Mauthausen. W listopadzie 1944 został ustanowiony więźniem funkcyjnym jako starszy bloku. Został osądzony w procesie US vs. Karl Albrecht przez amerykański Trybunał Wojskowy w Dachau w dniach 24–25 kwietnia 1947. Postawiono mu zarzuty popełnienia morderstwa na więźniach w trzech przypadkach. Początkowo uznano go za winnego dwóch zarzutów, które obejmowały zabójstwa więźniów w listopadzie 1944 i styczniu 1945. Wymierzono mu karę śmierci przez powieszenie. W wyniku rewizji 15 stycznia 1948 uwolniono go od jednego z zarzutów, ale wyrok utrzymano w mocy. Ostatecznie karę śmierci zamieniono jednak w akcie łaski na dożywocie.

</doc>
<doc id="1215249" url="https://pl.wikipedia.org/wiki?curid=1215249" title="Rajd Monte Carlo 2008">
Rajd Monte Carlo 2008

Rajd Monte Carlo 2008 ("76ème Rallye Automobile de Monte-Carlo"), pierwsza eliminacja Rajdowych Mistrzostw Świata, w 2008 roku, która odbyła się w dniach 24 – 27 stycznia. Była to 76. edycja najstarszego rajdu samochodowego.
Klasyfikacja po 1 rundzie.
Tabele przedstawiają tylko pięć pierwszych miejsc.

</doc>
<doc id="1215250" url="https://pl.wikipedia.org/wiki?curid=1215250" title="Stany przedrakowe">
Stany przedrakowe



</doc>
<doc id="1215256" url="https://pl.wikipedia.org/wiki?curid=1215256" title="POJO">
POJO



</doc>
<doc id="1215260" url="https://pl.wikipedia.org/wiki?curid=1215260" title="Maska (film)">
Maska (film)



</doc>
<doc id="1215261" url="https://pl.wikipedia.org/wiki?curid=1215261" title="Edward Siwiński">
Edward Siwiński

Edward Siwiński, pseudonimy i kryptonimy Jan Sceptyk, Ed. S., E. S., S. (ur. 16 lutego 1831 w Warszawie, zm. 1 kwietnia 1897 tamże) – polski pedagog, dziennikarz, krytyk literacki. W 1863 wchodził w skład Rządu Narodowego. Był również szachistą.
Życiorys.
Prawdopodobnie był synem zmarłego w 1845 krawca Tomasza Siwińskiego. Kształcił się w jednym z warszawskich gimnazjów filologicznych, ale po decyzji władz o zlikwidowaniu klas wyższych w tego typu placówkach (1846) przeniósł się w celu dokończenia edukacji do Suwałk. Tamże ukończył gimnazjum w 1848 i wkrótce powrócił do Warszawy, podejmując pracę w Komisji Skarbu w charakterze aplikanta. Po złożeniu egzaminu zajął się pracą pedagogiczną, przyjmując posadę nauczyciela języka polskiego w szkole powiatowej realnej w Lesznie. Pracował jednocześnie w szkołach prywatnych oraz rozpoczął działalność publicystyczną; pisywał w „Gazecie Warszawskiej”, „Tygodniku Ilustrowanym”, „Przyjacielu Dzieci”, zamieszczał głównie artykuły krytyczno-literackie (m.in. analizę twórczości Edmunda Wasilewskiego, 1859) i recenzje przekładów z języka francuskiego.
Publicystykę Siwińskiego dostrzegł pisarz Józef Korzeniowski, który z kolei rekomendował go namiestnikowi Wielopolskiemu; w efekcie Siwiński otrzymał posadę wykładowcy języka i literatury polskiej i rosyjskiej oraz innych literatur słowiańskich na Kursach Przygotowawczych do Szkoły Głównej. Prowadził zajęcia między październikiem 1861 a sierpniem 1862, a cześć wykładów ogłosił w 1863 drukiem pod tytułem "Lekcja wstępna literatury polskiej oraz literatury rosyjskiej, ze względem na słowiańską miana (...) na Kursach Przygotowawczych do Szkoły Głównej w Warszawie".
Jak przekazał Józef Kajetan Janowski, Siwiński był uważany za konserwatystę, a nawet zwolennika polityki Wielopolskiego, ale włączył się do działalności konspiracyjnej w otoczeniu Agatona Gillera. W kwietniu 1863 wszedł do Komitetu Centralnego Narodowego, a następnie do Rządu Narodowego jako reprezentant obozu białych. Część z posiedzeń Rządu Narodowego odbywała się w mieszkaniu Siwińskiego. Po utworzeniu w maju 1863 Wydziału Prasy Siwiński stanął na jego czele i przejął od Gillera wydawanie pisma „Wiadomości z Pola Bitwy”.
Wśród swoich współpracowników Siwiński nie miał jednak dobrej opinii. Zdaniem Adolfa Pieńkowskiego pozbawiony był zdolności, leniwy, skłonny do pokrywania bezczynności gadulstwem („dużo mówi, nic nigdy nie robi”). Józef Kajetan Janowski zarzucał Siwińskiemu dyletanctwo w zakresie polityki i ekonomii, z kolei Walery Przyborowski wskazywał na zbyt „miękką, wrażliwą, prawie kobiecą naturę” Siwińskiego. W tej sytuacji niebawem stracił on stanowisko szefa Wydziału Prasy, chociaż pozostał aktywny na tym samym polu – jako referent w Departamencie Prasy od lipca 1863. Tu z jego inicjatywy powstał oficjalny, tajny organ Rządu Narodowego „Niepodległość. Dziennik polityczny, ekonomiczny i naukowy”, którego pierwszy numer z 14 lipca 1863 otworzył artykułem wstępnym. W kolejnych numerach pisma przekazywał relacje z walk, korzystając z korespondencji komórek powstańczych. Do współpracy nakłonił swojego ucznia z Kursów Przygotowawczych, Aleksandra Kraushara.
Siwiński opracowywał także odezwy powstańcze. Zajął się ponadto przygotowaniem, ostatecznie niezrealizowanego mimo stosownej rządowej uchwały, projektu prawa prasowego, co stanowiło reakcję na ciągłe ataki publicystyczne na Rząd Narodowy. Rządowi zarzucano hamowanie działań militarnych, a szczególnym atakom poddawani byli sam Siwiński oraz Karol Ruprecht, którym zarzucano częste kontakty z Aleksandrem Wielopolskim w celu zakończenia powstania. W sierpniu 1863 Siwiński zmuszony został do opuszczenia Warszawy. Zatrzymał się w Lipsku, gdzie z Gillerem oraz Józefem Ignacym Kraszewskim rozpoczął wydawanie pisma „Ojczyzna. Dziennik polityczny, literacki i naukowy”. Pierwszy numer ukazał się w maju 1864, ale już kilka miesięcy później pismo zostało zamknięte na żądanie cenzury saskiej; Giller przeniósł wówczas „Ojczyznę” do Szwajcarii, ale już bez udziału Siwińskiego, który wyjechał z kolei do Paryża. Związał się tu z otoczeniem Hotelu Lambert i był członkiem Towarzystwa Historyczno-Literackiego. Siwiński działał też w Kole Słowiańskim, głoszącym ideę łączności wszechsłowiańskiej. W Wyższej Szkole Polskiej na Montparnasse głosił wykłady, a korespondencje posyłał do „Hasła” we Lwowie, „Kraju” w Krakowie oraz pisma Zjednoczenia Emigracji Polskiej „Niepodległość”, wydawanego w Szwajcarii. Na łamach tego ostatniego ogłosił m.in. "Kilka słów o udziale generała Mierosławskiego w powstaniu 1863 roku" (1867). W 1867 wspólnie z Władysławem Zamoyskim, Karolem Ruprechtem i Agatonem Gillerem wystosował adres do cesarza Napoleona III, potępiający paryski zamach Antoniego Berezowskiego na cara Aleksandra II.
Edward Siwiński był zaangażowany w działalność Stowarzyszenia Pomocy Naukowej w Paryżu. Jako ceniony prelegent Stowarzyszenia (dość szeroko komentowany był jego odczyt o roli Jana Pawła Woronicza w literaturze polskiej doby rozbiorów) otrzymał propozycję wygłoszenia serii wykładów na temat literatury polskiej w roku akademickim 1870/1871. Do realizacji tego planu nie doszło wobec wybuchu wojny francusko-pruskiej. Siwiński przeżył w Paryżu oblężenie miasta przez wojska pruskie, potem okres Komuny i chociaż nie sympatyzował z komunardami, w późniejszych wspomnieniach dał opis terroru zaprowadzonego przez wersalczyków ("Wybuch prochowni Grenelle", „Kurier Warszawski”, 1887).
Od dłuższego czasu cierpiał na chorobę oczu, która około 1876 doprowadziła go do całkowitej ślepoty. Wobec trudnej sytuacji materialnej ciężar utrzymania domu przejęła żona Wanda, która otworzyła pracownię sztucznych kwiatów; w 1878 Cyprian Kamil Norwid proponował zorganizowanie cyklu odczytów, z których dochód miałby zostać przeznaczony dla Siwińskiego. Sam Siwiński mimo choroby próbował kontynuować pracę literacką i pozostawał nadal korespondentem warszawskiego „Przeglądu Tygodniowego”, a w 1878 zainicjował wydawanie w Paryżu kolejnego pisma polskiego „Listy Polskie”. W „Listach” publikował pod pseudonimem Jan Sceptyk, ogłosił m.in. "Trzy polityki nasze sprzed roku 1863" (1878). Dom Siwińskich był znanym ośrodkiem spotkań przedstawicieli emigracji oraz artystów; bywali tu Ludwik Nabielak, Józef Rustejko, Józef Tokarzewicz, Walery Wróblewski, Józef Chełmoński, Cyprian Godebski, Cyprian Kamil Norwid, Henryk Sienkiewicz, Władysław Żeleński, Antoni Sygietyński i inni.
W 1884 Siwińscy uzyskali zgodę władz carskich na osiedlenie się w Warszawie. Także dom warszawski Siwińskich stał się miejscem chętnie odwiedzanym przez lokalną inteligencję; jako goście bywali m.in. Wojciech Gerson, Wincenty Korotyński, Aleksander Kraushar, Stosław Łaguna, Adam Pług. Siwiński udzielał lekcji i pracował literacko, korzystając z pomocy asystentek-lektorek; publikował artykuły i recenzje w „Głosie”, „Kurierze Codziennym”, „Przeglądzie Pedagogicznym”, „Przeglądzie Tygodniowym”, „Tygodniku Ilustrowanym”, recenzował m.in. "Potop" Sienkiewicza i "Nad Niemnem" Orzeszkowej. Głosił też prelekcje, z których część poświęcił propagowaniu działalności warszawskiego Towarzystwa Opieki nad Zwierzętami.
U schyłku życia planował napisanie obszernych pamiętników. Zamiaru tego nie zdołał zrealizować, opublikował jedynie w 1897 w „Gazecie Warszawskiej” "Garść wspomnień" (o poznanych w Paryżu emigrantach – Norwidzie, Stanisławie Kątskim, Leonardzie Rettelu) oraz "Wspomnienie o Józefie Korzeniowskim", a w „Biesiadzie Literackiej” – "Wspomnienie o Chopinie". Ponadto zamieszczał w prasie poezje liryczne i satyryczne oraz fragmenty utworów dramatycznych (głównie w „Echu Muzycznym, Teatralnym i Artystycznym” oraz „Przeglądzie Tygodniowym”). W rękopisie pozostawił dramat w trzech aktach "Helena" (1858).
Pasją Siwińskiego były szachy. Już w okresie powstania styczniowego, kiedy był krytykowany jako członek Rządu Narodowego, oponenci zarzucali mu zbytnią namiętność do gry, odrywającą od problemów politycznych. W opinii Jana Kleczyńskiego należał do najsilniejszych graczy Warszawy w latach 60. XIX wieku. Zainteresowanie szachami utrzymywał i na emigracji w Paryżu, i po powrocie do kraju w latach 80.; we Francji zapoznał się z szachową grą „na ślepo”, co z uwagi na jego problemy ze wzrokiem stało się koniecznością do kontynuowania pasji. Nie grywał w turniejach, był natomiast regularnym uczestnikiem kawiarnianego życia szachowego w lokalach Farrarego, Górskiego, Loursa, „Pod Dzwonnicą”, w giełdzie warszawskiej. Zachowały się zapisy kilku jego partii, m.in. z Kazimierzem Piotrem Miłkowskim. Siwiński grywał niemal do ostatnich dni życia, umierając w przededniu powołania przez swoich kolegów Warszawskiego Towarzystwa Zwolenników Gry Szachowej.
Zmarł 1 kwietnia 1897 w Warszawie i pochowany został na cmentarzu Powązkowskim (kwatera 5-1/2-1/2/3). Z małżeństwa z Wandą Filomeną z Szałackich (1833–1913), nauczycielką, zawartego jeszcze przed 1863, prawdopodobnie nie miał potomstwa.

</doc>
<doc id="1215262" url="https://pl.wikipedia.org/wiki?curid=1215262" title="Cold storage">
Cold storage



</doc>
<doc id="1215264" url="https://pl.wikipedia.org/wiki?curid=1215264" title="Zigfrīds Meierovics">
Zigfrīds Meierovics

Zigfrīds Anna Meierovics (ur. 5 lutego 1887 w Durbe w Kurlandii, zm. 22 sierpnia 1925 roku w Tukumie) – łotewski polityk, pierwszy minister spraw zagranicznych Łotwy i szef jej rządu w latach 1921–1924. 
Życiorys.
Urodził się w rodzinie żydowskiego lekarza i łotewskiej pani domu. Jako że matka zmarła w dwa dni po urodzeniu chłopca, a ojciec cierpiał na chorobę psychiczną, przez okres dzieciństwa opiekował się nim mieszkający w Sibile wuj. Ukończył gimnazjum miejskie w Tukumie (1905), by podjąć naukę w ryskiej szkole handlowej. Od 1907 do 1911 studiował na tamtejszej Politechnice. 
W 1918 został członkiem Tymczasowej Łotewskiej Rady Narodowej (Latvijas Pagaidu Nacionala Padome), z jej ramienia ubiegał się w Londynie o uznanie młodej republiki przez Wielką Brytanię, co nastąpiło de facto 11 listopada 1918. 
U progu niepodległości był członkiem pierwszego Sejmu Republiki. 19 listopada 1918 – w dzień po formalnym ogłoszeniu niepodległości przez Łotwę – został mianowany ministrem spraw zagranicznych. Funkcję sprawował do stycznia 1925. Do jego osiągnięć dyplomatycznych należy zaliczyć uznanie Łotwy de jure przez mocarstwa i przyjęcie jej do Ligi Narodów, traktaty pokojowe z Niemcami i Rosją Sowiecką w 1920, przygotowanie sojuszu obronnego z Estonią oraz poprawne ułożenie stosunków z Polską. 
Dwukrotnie pełnił urząd premiera Łotwy: pierwszy raz od 19 czerwca 1921 do 26 stycznia 1923, następnie od 28 czerwca 1923 do 26 stycznia 1924. Zginął tragicznie w katastrofie samochodowej w pobliżu Tukumy w wieku 38 lat. 
Odznaczony licznymi odznaczeniami (łotewskim, francuskim, estońskim, polskim i watykańskim) między innymi: Orderem Trzech Gwiazd 1 klasy, Orderem Pogromcy Niedźwiedzia, Krzyżem Wielkim Orderu Odrodzenia Polski, francuską Legia Honorową i Krzyżem Wojennym. W 2010 była redaktor naczelna pisma "Diena" Sarmīte Ēlerte poinformowała o planach powołania do życia Towarzystwa na rzecz Postępowych Przemian im. Zigfrīdsa Meierovicsa (łot. «Meierovica biedrība par progresīvām pārmaiņām»).

</doc>
<doc id="1215271" url="https://pl.wikipedia.org/wiki?curid=1215271" title="Jean Le Moine">
Jean Le Moine

Jean Le Moine (ur. ok. 1250 w Crécy − zm. 22 sierpnia 1313 w Awinionie) – francuski kardynał. Jego nazwisko jest niekiedy latynizowane jako Johannes Monachus.
Życiorys.
Pochodził z Crécy. Studiował prawo i teologię na uniwersytecie w Paryżu, uzyskijąc tytuł doktora. Następnie został kanonikiem kapituł w Paryżu i Amiens, audytorem Roty Rzymskiej (1282) i dziekanem kapituły w Bayeux (1288 do 1292). Wicekanclerz Świętego Kościoła Rzymskiego 1288-94. Pod koniec 1293 kapituła katedralna w Arras wybrała go na biskupa tej diecezji, jednak już w następnym roku papież Celestyn V wezwał go z powrotem do Rzymu i 18 września 1294 mianował kardynałem prezbiterem SS. Marcellino e Pietro. Uczestniczył w konklawe 1294 i konklawe 1303, z powodu choroby nie mógł jednak wziąć udziału w wyborze Klemensa V w 1305. W 1302 bezskutecznie mediował w konflikcie między papieżem Bonifacym VIII a królem Francji Filipem Pięknym. Kardynał protoprezbiter od 1300. W 1305 został wybrany na kamerlinga Świętego Kolegium Kardynałów. Był autorem komentarza do bulli ustanawiającej obchody roku jubileuszowego 1300 oraz komentarza do zbioru prawa kanonicznego ("Glossa aurea Joannis Monachi cardinalis in Sextum Decretalium"). W Paryżu ufundował tzw. Collège du Cardinal Lemoine, które przetrwało do rewolucji francuskiej. Zmarł w Awinionie.

</doc>
<doc id="1215272" url="https://pl.wikipedia.org/wiki?curid=1215272" title="Wilhelm Simon">
Wilhelm Simon

Wilhelm Simon (ur. 23 kwietnia 1900 w Wuppertalu, zm. 27 września 1971 w Bochum) – zbrodniarz nazistowski, "Arbeitseinsatzführer" w niemieckim obozie koncentracyjnym Mittelbau-Dora i SS-Oberscharführer.
1 sierpnia 1932 wstąpił do NSDAP i SS. 18 stycznia 1941 rozpoczął służbę w obozie Buchenwald. Początkowo był wartownikiem, następnie od lata 1942 został asystentem "Arbeitseinsatzführera". Od 1 grudnia 1943 do kwietnia 1945 Simon pełnił funkcję "Arbeitseinsatzführera" w obozie Mittelbau-Dora (Nordhausen). Maltretował więźniów, bijąc ich kijem bądź biczem. Ci, którzy według Simona nie pracowali wystarczająco dobrze, skazywani byli na okrutne kary.
Wilhelm Simon został osądzony po zakończeniu wojny przez amerykański Trybunał Wojskowy w Dachau w procesie załogi Mittelbau-Dora (US vs. Kurt Andrae i inni). Za swoje zbrodnie skazany został na karę dożywotniego pozbawienia wolności. Z więzienia zwolniony został w 1954.

</doc>
<doc id="1215273" url="https://pl.wikipedia.org/wiki?curid=1215273" title="Patrick Mayhew">
Patrick Mayhew

Patrick Barnabas Burke Mayhew, baron Mayhew of Twysden (ur. 11 września 1929, zm. 25 czerwca 2016) – brytyjski prawnik i polityk, członek Partii Konserwatywnej, minister w rządach Margaret Thatcher i Johna Majora.
Wykształcenie odebrał w Tonbridge School oraz w Balliol College na Uniwersytecie w Oksfordzie. Był kapitanem 4th/7th Dragoons Guards. Od 1955 r. barrister w Middle Temple. W 1972 r. został Radcą Królowej. Od 1986 r. jest członkiem Tajnej Rady. Jest żonaty z Jean Gurney, ma czterech synów.
Od 1974 r. zasiadał w Izbie Gmin jako reprezentant okręgu Tunbridge Wells. Był parlamentarnym podsekretarzem stanu w ministerstwie zatrudnienia w latach 1979–1981. Przez następne dwa lata był ministrem stanu w ministerstwie spraw wewnętrznych. W 1983 r. otrzymał tytuł szlachecki i stanowisko Radcy Generalnego Anglii i Walii. W 1987 r. został prokuratorem generalnym. Po wyborach 1992 r. został ministrem ds. Irlandii Północnej. Urząd ten sprawował przez 5 lat, do wyborów 1997 r., najdłużej ze wszystkich ministrów ds. Irlandii Północnej.
W 1997 r. zrezygnował ze startu w wyborach. 12 czerwca otrzymał tytuł barona Meyhew of Twysden i zasiadł w Izbie Lordów.

</doc>
<doc id="1215275" url="https://pl.wikipedia.org/wiki?curid=1215275" title="Okręg wyborczy Tunbridge Wells">
Okręg wyborczy Tunbridge Wells

Okręg wyborczy Tunbridge Wells powstał w 1974 r. i wysyła do brytyjskiej Izby Gmin jednego deputowanego. Okręg położony jest w hrabstwie Kent.

</doc>
<doc id="1215276" url="https://pl.wikipedia.org/wiki?curid=1215276" title="Cielę">
Cielę

Cielę, cielak – młode bydła domowego (choć nazwą tą określa się też młode niektórych innych ssaków, m.in. jeleni, bizonów, wielbłądów, słoni, żyraf, hipopotamów, nosorożców, fok, łosi, wielorybów i niektórych płetwonogich). Narodziny cielaka nazywane są cieleniem.

</doc>
<doc id="1215277" url="https://pl.wikipedia.org/wiki?curid=1215277" title="Transaction Processing Performance Council (TPC)">
Transaction Processing Performance Council (TPC)



</doc>
<doc id="1215279" url="https://pl.wikipedia.org/wiki?curid=1215279" title="Augustus Kirchenstein">
Augustus Kirchenstein



</doc>
<doc id="1215281" url="https://pl.wikipedia.org/wiki?curid=1215281" title="Aura (zespół muzyczny)">
Aura (zespół muzyczny)

Aura – polska grupa wokalna powstała w maju 1975 roku.
Powstanie zespołu i jego skład.
Zespół powstał w maju 1975 roku w Warszawie. W jego skład weszli:
oraz byli muzycy grupy wokalnej Partita:
Ewę Jurkiewicz wkrótce zastąpiła Elżbieta Brzega, a następnie Ewa Sośnicka.
Działalność grupy.
Aura zaczęła swą działalność od występów w Paryżu (Francja), a po powrocie do Polski dokonała swoich pierwszych nagrań dla radia. Towarzyszyła wielu piosenkarzom jako chórek, a także realizowała samodzielne recitale.
Występowała w Polsce oraz za granicą (Czechosłowacja, NRD, ZSRR).
Jako grupa wokalna towarzyszyła wielu znanym i popularnym artystom, m.in. Romanowi Gerczakowi, Alicji Majewskiej, Ewie Kuklińskiej, Maryli Rodowicz czy też Irenie Santor.
W 1981 zespół nagrał płytę długogrającą "Aura" (wydaną przez Muzę).
Grupa rozwiązała się w roku 1984.

</doc>
<doc id="1215283" url="https://pl.wikipedia.org/wiki?curid=1215283" title="Riccardo Petroni">
Riccardo Petroni

Riccardo Petroni (ur. ok. 1250 w Sienie – zm. 10 lutego 1314 w Genui) – włoski kardynał.
Życiorys.
Pochodził ze Sieny. Studiował prawo na uniwersytecie w Bolonii. Od 1270 profesor prawa rzymskiego na uniwersytecie w Neapolu. Zyskał sławę jako jurysta. Około roku 1290 wstąpił do stanu duchownego. Za pontyfikatu Bonifacego VIII pełnił funkcję wicekanclerza Kościoła i współredagował zbiór prawa kanonicznego Liber sextus. 4 grudnia 1298 Bonifacy VIII mianował go kardynałem diakonem Sant'Eustachio. Uczestniczył w konklawe 1303, nie brał natomiast udziału w Konklawe 1304–1305 z powodu choroby. Na Soborze w Vienne 1311 bronił dobrego imienia papieża Bonifacego VIII przed zarzutami o herezję, wysuwanymi przez króla Francji Filipa Pięknego. Zmarł w Genui, gdzie przebywał jako legat papieża Klemensa V.

</doc>
<doc id="1215285" url="https://pl.wikipedia.org/wiki?curid=1215285" title="Pokrój">
Pokrój

Pokrój – termin używany w naukach przyrodniczych oznaczający ogół cech morfologicznych opisujących wygląd organizmów żywych, minerałów oraz kryształów. Przykładowymi cechami stanowiącymi pokrój jest wielkość, barwa, kształt 
Źródła.
https://sjp.pwn.pl/slowniki/pokrój.html

</doc>
<doc id="1215287" url="https://pl.wikipedia.org/wiki?curid=1215287" title="Emil Bühring">
Emil Bühring

Emil Otto Bühring (ur. 19 września 1902 w Abbehausen (Nordenham), zm. 15 grudnia 1958 tamże) – zbrodniarz nazistowski, członek załogi niemieckich obozów koncentracyjnych Buchenwald i Mittelbau-Dora oraz SS-Scharführer.
Członek personelu obozu Mittelbau-Dora (Nordhausen) (do 1 października 1944 był to podobóz Buchenwaldu) od stycznia 1944 do kwietnia 1945. Pełnił służbę jako sierżant kompanii wartowniczej podobozu "Niedersachswerfen" i strażnik w obozie głównym (między innymi w bloku więziennym). Bühring brał również udział w marszu śmierci z Mittelbau-Dora do obozu w Ravensbrück. Bühring brał udział w egzekucjach przez powieszenie. W bloku więziennym z kolei uczestniczył w okrutnych przesłuchiwaniach więźniów.
Emil Bühring został osądzony po zakończeniu wojny przez amerykański Trybunał Wojskowy w Dachau w procesie załogi Mittelbau-Dora (US vs. Kurt Andrae i inni). Za swoje zbrodnie skazany został na karę dożywotniego pozbawienia wolności.

</doc>
<doc id="1215290" url="https://pl.wikipedia.org/wiki?curid=1215290" title="Pierre Arnaud de Puyanne">
Pierre Arnaud de Puyanne

Pierre Arnaud de Puyanne (zm. 4 września 1306) – francuski duchowny, kardynał.
Życiorys.
W młodości wstąpił do klasztoru benedyktyńskiego Saint-Sever w Gap. W 1305 roku został opatem klasztoru św. Krzyża w Bordeaux, jednak już 15 grudnia tego samego roku papież Klemens V mianował go kardynałem prezbiterem tytułu S. Stefano al Monte Celio. Wicekanclerz Świętego Kościoła Rzymskiego od 8 sierpnia 1305. Zmarł prawdopodobnie w Bordeaux.

</doc>
<doc id="1215293" url="https://pl.wikipedia.org/wiki?curid=1215293" title="Piłat i inni">
Piłat i inni

Piłat i inni (niem. "Pilatus und andere – Ein Film für Karfreitag") – niemiecki film telewizyjny z 1972 roku w reżyserii Andrzeja Wajdy. Obraz inspirowany był jednym z wątków powieści Michaiła Bułhakowa pt. "Mistrz i Małgorzata". Był to ostatni film, w którym wystąpił aktor Jan Kreczmar.
Realizacja.
Reżyser skupił się wyłącznie na wątku jerozolimskim powieści Bułhakowa, pomijając całkowicie wątek moskiewski. Adaptacja nawiązuje do współczesności, a zdjęcia kręcono w RFN w następujących lokacjach:
Niektóre sceny filmu pozostawiono z polskim dialogiem, z użyciem niemieckiego lektora.
Cenzura.
Po nakręceniu film padł ofiarą peerelowskiej cenzury. W 1975 roku w zaleceniach dla cenzorów Główny Urząd Kontroli Prasy, Publikacji i Widowisk zakazał publikowania informacji na temat tego filmu. Tomasz Strzyżewski w swojej książce o cenzurze w PRL cytuje oficjalny tajny dokument urzędu kontroli, podając zakres ingerencji cenzorskich: "Nie należy dopuszczać do publikacji żadnych materiałów, recenzji, omówień i artykułów na temat filmu "Piłat i inni" oraz żądań szerokiego rozpowszechnienia tego filmu. Mogą być zwalniane wyłącznie informacje repertuarowe o fakcie wyświetlenia tego filmu w konkretnym kinie studyjnym. Zalecenie nie dotyczy specjalistycznych pism filmowych, z których należy usuwać jedynie ewentualne żądania szerokiego rozpowszechniania".

</doc>
<doc id="1215295" url="https://pl.wikipedia.org/wiki?curid=1215295" title="Pokrój (ujednoznacznienie)">
Pokrój (ujednoznacznienie)



</doc>
<doc id="1215296" url="https://pl.wikipedia.org/wiki?curid=1215296" title="Prymatologia">
Prymatologia

Prymatologia – dział zoologii zajmujący się ssakami naczelnymi. Tradycyjnie z prymatologii wyłącza się jednak zagadnienia związane z człowiekiem ("Homo sapiens" oraz jego bliskich antenatów), które są domeną antropologii. Kryterium to jest jednak nieostre, między innymi dlatego, że część prymatologów zalicza gatunki szympansów i goryli do hominidów.

</doc>
<doc id="1215297" url="https://pl.wikipedia.org/wiki?curid=1215297" title="Wilk (góra)">
Wilk (góra)

Wilk (409 m n.p.m.) – góra w Książańskim Parku Krajobrazowym, na Pogórzu Świebodzickim w Sudetach Środkowych. Niegdyś znajdował się tutaj narciarski wyciąg zaczepowy o długości 250 metrów. Obecnie po obiekcie nie pozostał praktycznie żaden ślad. U podnóża góry leżą Świebodzice.

</doc>
<doc id="1215302" url="https://pl.wikipedia.org/wiki?curid=1215302" title="Tłuszczakomięsak">
Tłuszczakomięsak

Tłuszczakomięsak (łac. "liposarcoma") – nowotwór złośliwy wywodzący się z adipocytów należący do grupy mięsaków tkanek miękkich. Wyróżnia się kilka podtypów histopatologicznych o dość odmiennej złośliwości, przebiegu klinicznym i typowych miejscach występowania. Tłuszczakomięsak należy do najczęstszych mięsaków tkanek miękkich u dorosłych, które jednak są dość rzadką grupą chorób nowotworowych w tej grupie wiekowej. Najczęstszym objawem nowotworu jest występowanie nieprawidłowej rozprężającej masy, która może zniekształcać kończynę lub pozostawać przez długi okres bezobjawowa w lokalizacji pozaotrzewnowej i wewnętrzbrzusznej. Guz może być rozpoznany na podstawie badań obrazowych, z których najważniejszą rolę pełni rezonans magnetyczny. Biopsja zmiany powinna być wykonywana, jednak w niektórych lokalizacjach często się z niej rezygnuje ze względu na typowy obraz radiologiczny i ograniczoną skuteczność leczenia neoadiuwantowego. Podstawą leczenia jest resekcja zmiany w granicach zdrowych tkanek. Chemioterapia oparta na antracyklinach i radioterapia pełnią pomocniczą rolę w zmianach zaawansowanych lub guzach o dużym ryzyku nawrotu. Rokowanie silnie zależy od typu histopatologicznego nowotworu i możliwości jego chirurgicznego usunięcia.
Typy histopatologiczne.
Tłuszczakomięsak może występować w każdej lokalizacji, jednak najczęściej pojawia się w udzie i przestrzeni pozaotrzewnowej. Powstaje raczej w głębokich tkankach miękkich oraz trzewiach co odróżnia go od tłuszczaka, który jest nowotworem łagodnym. Stanowi około 20% wszystkich mięsaków tkanek miękkich u dorosłych.
Na podstawie cech morfologicznych i mutacji cytogenetycznych wyróżnia się kilka podstawowych typów tłuszczakomięsaka o różnej historii naturalnej i rokowaniu. Wyróżnia się tłuszczakomięsaka dobrze zróżnicowanego (ang. "well-differentiated liposarcoma") – inaczej tłuszczaka atypowego (ang. "atypical lipomatous tumor") – tłuszczakomięsaka śluzowatego ("myxoid liposarcoma"), tłuszczakomięsaka odróżnicowanego ("dedifferentiated liposarcoma"), tłuszczakomięsaka wielopostaciowego ("pleomorphic liposarcoma") oraz tłuszczakomięsaka nieokreślonego ("mixed-type liposarcoma", "liposarcoma not otherwise specifid", liposarcoma "NOS").
Tłuszczakomięsak dobrze zróżnicowany.
Stanowi 40–45% wszystkich przypadków tłuszczakomięsaka. Jest to guz lokalnie złośliwy, często wytwarzający liczne wznowy miejscowe, ale niemal nie daje przerzutów odległych, o ile nie ulegnie odróżnicowaniu. Najczęstszymi lokalizacjami są kończyny (około 40%), tułów (30%) i przestrzeń pozaotrzewnowa (20%), rzadziej pojawia się w klatce piersiowej (5%) i okolicy głowy i szyi (3%). Makroskopowo jest to duży, dobrze odgraniczony guz o guzkowej powierzchni. Zwykle jest to pojedynczy guz, choć w przestrzeni pozaotrzewnowej może być to kilka guzów. Przybiera kolor od żółtego do białego w zależności od udziału w nim adipocytów, zwłóknienia i obszarów śluzowatych. W dużych guzach mogą występować obszary martwicy tłuszczowej. Mikroskopowo dojrzały tłuszczakomięsak składa się z dojrzałych proliferujących adipocytów ze znacznym zróżnicowaniem wielkości komórek. Ogniskowo jest widoczna atypia jądrowa z nadbarwliwymi (hiperchromatycznymi) jądrami. Komórki te mają tendencję do gromadzenia się w pobliżu przegród łącznotkankowych. Również komórki zrębowe są nadbarwliwe i wielojądrowe. Wiele lipoblastów zawiera pojedyncze lub liczne wakuole w cytoplazmie.
Tłuszczakomięsak odróżnicowany.
W 10% przypadków tłuszczakomięsak dobrze zróżnicowany ulega odróżnicowaniu. Makroskopowo jest to duży wieloguzkowy guz koloru żółtego zawierający lite obszary o szarym kolorze (obszary odróżnicowania), często ze strefami martwicy i krwotoków. Stopień odróżnicowania jest zmienny. Ryzyko odróżnicowania prawdopodobnie jest większe w zmianach zaotrzewnowych i innych głębokich lokalizacjach w porównaniu do kończyn, gdzie ryzyko wydaje się mniejsze. W 90% odróżnicowaniu ulega tłuszczakomięsak "de novo", a tylko w 10% nawrotowy. Obok obszarów dobrze zróżnicowany występują obszary nisko zróżnicowanego mięsaka. Obszary odróżnicowane mają zmienny obraz i mogą przypominać niezróżnicowanego mięsaka wielopostaciowego albo pośredniego lub wysokiego stopnia śluzakowłókniakomięsaka ("myxofibrosarcoma"). Nowotwór charakteryzuje się bardzo dużą skłonnością do nawrotów, które pojawiają się w 40% przypadków, a w przypadku lokalizacji pozaotrzewnowej niemal zawsze. Przerzuty odległe występują w 20% przypadków.
Tłuszczakomięsak śluzowaty i okrągłokomórkowy.
Jest to drugi co do częstości typ tłuszczakomięsaka, stanowi 40% przypadków tłuszczakomięsaków. Do grupy zalicza się nowotwór dawniej osobno klasyfikowany jako tłuszczakomięsak okrągłokomórkowy. W 66% przypadków jest zlokalizowany w udzie, znacznie rzadziej w przestrzeni pozaotrzewnowej lub tkance podskórnej. Zwykle są to dobrze odgraniczone wieloguzkowe guzy wewnątrzmięśniowe, koloru jasnobrązowego, o galaretowatym przekroju. Guzy są zbudowane z okrągłych lub owalnych prymitywnych mezenchymalnych komórek z wczesnych etapów lipogenezy i zmiennej liczby małych sygnetowatych lipoblastów w śluzowatym zrębie z charakterystycznym wzorem unaczynienia.
Nowotwór często wykazuje skłonność do nawrotów lokalnych i u 33% chorych dochodzi do powstawania przerzutów odległych, co jest zależne od stopnia złośliwości histologicznej. Ten typ mięsaka ma tendencje do tworzenia przerzutów i wieloogniskowych nowotworów synchronicznych lub metachronicznych (pojawienie się nowego ogniska nowotworu w pewnym odstępie od rozpoznania ogniska pierwotnego). Przerzuty i nowotwory synchroniczne mają tendencję do pojawiania się w nietypowych miejscach w obrębie tkanek miękkich z dużą zawartością tkanki tłuszczowej (przeciwna kończyna, pacha, przestrzeń zaotrzewnowa) oraz kości, szczególnie do kręgosłupa, a dopiero w drugiej kolejności pojawiają się przerzuty do płuc. Odróżnienie choroby synchronicznej od przerzutowej jest bardzo trudne i jest możliwe tylko poprzez dokładną analizę różnorodności cytogenetycznej komórek nowotworowych.
Tłuszczakomięsak wielopostaciowy (polimorficzny, pleomorficzny).
Jest to mięsak o dużym stopniu złośliwości. Zlokalizowany jest głównie w głębokich tkankach miękkich w obrębie kończyn, częściej w kończynie dolnej niż górnej. Rzadziej występuje w tułowiu, przestrzeni pozaotrzewnowej, śródpiersiu, skalpie, w okolicy jąder i oczodole. Stanowi poniżej 5% wszystkich typów tłuszczakomięsaków. Makroskopowo często jest to twardy, wieloogniskowy, duży guz o średnicy nawet powyżej 10 cm o kolorze białym do żółtego. W wielu przypadkach występują strefy martwicy lub śluzowate obszary. Mogą być guzami dobrze odgraniczonymi lub naciekającymi. Mikroskopowo jest zbudowany z różnej liczby polimorficznych lipoblastów w tle do wielopostaciowego mięsaka. Zwykle nowotwór składa się z wrzecionowatych komórek nowotworowych o wielu postaciach oraz pęczków wrzecionowatych i okrągłych komórek przemieszanych z wielojądrzastymi gigantycznymi komórkami (podobnymi do komórek niezróżnicowanego mięsaka pleomorficznego – UPS). Również może składać się z polimorficznych, wielowodniczkowych lipoblastów z dziwacznymi, hiperchromatycznymi, półokrągłymi jądrami. Często są widoczne wewnątrzkomórkowe lub zewnątrzkomórkowe eozynofilne kropelki, rzadko występuje naciek zapalny. Choć ten typ tłuszczakomięsaka zawiera wielopostaciowe lipoblasty, to brak wysoko zróżnicowanych składników tłuszczakowatych odróżnia go od typu odróżnicowanego. Klinicznie bardzo często występują przerzuty, które dotyczą aż 50% chorych. Początkowo lokalizują się w płucach.
Tłuszczakomięsak nieokreślony.
Jest to guz wykazujący jednocześnie cechy tłuszczakomięsaka śluzowatego, okrągłokomórkowego, dobrze zróżnicowanego, odróżnicowanego i polimorficznego. Ten typ nowotworu dotyczy głównie osób starszych. Pojawia się najczęściej w przestrzeni zaotrzewnowej lub jamie brzusznej, a rzadziej w obrębie kończyn. Makroskopowo jest dużym zielonożółtym wieloogniskowym guzem zawierającym torbielowate i lite obszary. Mikroskopowo charakteryzuje się występowaniem obszarów śluzowatych, które pozwalają odróżnić go od tłuszczakomięsaka dobrze zróżnicowanego, szczególnie w lokalizacji wewnątrzbrzusznej lub zaotrzewnowej, w której tłuszczakomięsak śluzowaty występuje rzadziej. Faktycznie typowo powstaje w wyniku zwyrodnienia śluzowatego lub odróżnicowanie tłuszczakomięsaka dobrze zróżnicowanego z cechami podobnymi do śluzakowłókniakomięsaka ("myxofibrosarcoma-like dedifferentiated liposarcoma").
Epidemiologia.
Jest to rzadki nowotwór dotyczący przede wszystkim ludzi dorosłych pomiędzy 50 a 65 rokiem życia. Stanowi przynajmniej 20% mięsaków tkanek miękkich u osób dorosłych. Zapadalność na tłuszczakomięsaka wynosi 6 przypadków na milion. Szczytowa częstość występowania przypada na czwartą i piątą dekadę życia, choć rzadko może pojawiać się około dwudziestego roku życia. Tłuszczakomiesak śluzowaty częściej dotyczy ludzi młodych. Podtyp wielopostaciowy (pleomorficzny) dotyczy przede wszystkim ludzi powyżej 50 roku życia. U dzieci jest to rzadki nowotwór, gdyż stanowi od 2% do 3% wszystkich mięsaków tkanek miękkich, przy czym najczęstszym podtypem jest tłuszczakomięsak śluzowaty stanowiący 90% przypadków tłuszczakomięsaka u dzieci.
Objawy.
Objawy są uzależnione od lokalizacji i histologicznego typu guza. Zwykle są to zmiany bezbolesne i długo bezobjawowe. Często są one głęboko zlokalizowane i mogą osiągać spore rozmiary. Szczególnie duże guzy mogą występować w przestrzeni zaotrzewnowej, gdzie nierzadko przekraczają 20 cm średnicy. W literaturze są opisywane przypadki guzów o masie nawet 20–40 kg w tej lokalizacji. Szacuje się, że 20% guzów w momencie rozpoznania ma wielkość przekraczającą 10 cm. Często są wykrywane przypadkowo. Guzy wewnątrzbrzuszne powodują ściśnięcie narządów jamy brzusznej, co powoduje powstawanie nieokreślonego uczucia dyskomfortu w brzuchu, utratę masy ciała, a w przypadku dużych guzów znaczne zniekształcenie brzucha. Tłuszczakomięsak śluzowaty zwykle występuje jako duży bezbolesny guz w głębokich tkankach miękkich kończyn, często powodując powstanie widocznego i macalnego guza. Długa historia choroby i niedawny szybki wzrost guza, który najłatwiej zaobserwować na kończynach, sugerują tłuszczakomięsaka odróżnicowanego. Tłuszczakomięsak wielopostaciowy objawia się jako twarda rozprężająca masa, często stwierdza się krótką historię choroby.
Rozpoznanie.
Tłuszczakomięsak, podobnie jak inne mięsaki jest wykrywany w badaniach obrazowych, z których największą rolę pełni rezonans magnetyczny (MRI). Ponadto, w przeciwieństwie do innych mięsaków tkanek miękkich, rozpoznanie tłuszczakomięsaka może być postawione poprzez badania obrazowe.
Badania obrazowe.
Badaniem obrazowym mającym największe znaczenie dla postawienia rozpoznania tłuszczakomięsaka jest rezonans magnetyczny, a mniejszą przydatność wykazuje tomografia komputerowa (TK). Ta druga technika znajduje zastosowanie w diagnostyce przerzutów w płucach oraz zmian w przestrzeni pozaotrzewnowej, gdzie jej skuteczność jest porównywalna do rezonansu magnetycznego. Do wstępnej diagnostyki może być stosowana ultrasonografia (USG).
Tłuszczakomięsak dobrze zróżnicowany w rezonansie magnetycznym na ogół przypomina tkankę tłuszczową, podczas gdy guzy o niskim zróżnicowaniu są zmianami beztłuszczowymi. Tłuszczakomięsak dobrze zróżnicowany przybiera formę słabo unaczynionego guza o intensywności sygnału odpowiadającemu tkance tłuszczowej, z grubymi przegrodami łącznotkankowymi zawierającymi guzkowate elementy nietłuszczowe. W rezonansie magnetycznym w obrazach T1-zależnych wykazuje niski lub pośredni sygnał i wysoki sygnał w obrazach T2-zależnych. Zwykle guz jest dobrze odgraniczony.
Tłuszczakomięsak śluzowaty z powodu mniejszego odsetka tkanki tłuszczowej, charakteryzuje się dużą zawartością wody w tkankach guza, co jest wykrywalne w MRI, TK i USG. Wykrycie niewielkiej ilości tkanki tłuszczowej w przegrodach lub niewielkich zmianach ogniskowych umożliwia rozpoznanie 80–95% przypadków guza. W tłuszczakomięsaku śluzowatym obraz zależy od ilości tkanki tłuszczowej, materiału śluzowatego, stopnia komórkowości, unaczynienia i martwicy. Tłuszczakomięsak śluzowaty w MRI w obrazach T1-zależnych zwykle wykazuje niski sygnał i obraz może zawierać w mniejszej proporcji wysoki sygnał. W guzie występują koronkowe, linearne lub bezpostaciowe ogniska tkanki tłuszczowej. W części z tych guzów w obrazie T1-zależnym nie uwidaczniają się strefy tłuszczowe i w tych guzach w obrazach T2-zależnych jest obserwowany homogenny lub heterogenny wysoki sygnał. Przegrody mogą dawać słaby sygnał w obrazie T2-zależnym. Po podaniu kontrastu gadolinowego następuje wzmocnienie obrazu guza. Guz jest dobrze odgraniczony.
Tłuszczakomięsak odróżnicowany typowo zawiera składniki o obrazie tłuszczakomięsaka dobrze zróżnicowanego oraz ogniskowe nietłuszczowe masy. Granice guza mogą być dobrze lub słabo odgraniczone. Guzy posiadają heterogenny lub mieszany niski, pośredni lub wysoki sygnał w obrazach T1 i T2-zależnych. W części nietłuszczowej mogą być widoczne krwotoki lub martwica. Po podaniu środka cieniującego guzy wykazują wybitne wzmocnienie kontrastowe o heterogennym wzorze. Występowanie dominującej ogniskowej zmiany powyżej 1 cm w tłuszczakomięsaku dobrze zróżnicowanym sugeruje odróżnicowany tłuszczakomięsak.
Tłuszczakomięsak wielopostaciowy jest widoczny jako zmiany mięsakowate o wysokiem stopniu zróżnicowania, z niewielkimi ilościami tkanki tłuszczowej, które w 60–75% przypadków umożliwiają rozpoznanie. Często są widoczne ogniska krwotoczne i martwica. Cechują się mieszanym niskim, pośrednim lub wysokim sygnałem w obrazach T1 i T2-zależnych. Po podaniu kontrastu guzy wykazują wybitne wzmocnienie kontrastowe o heterogennym wzorze.
Zmiany cytogenetyczne.
Tłuszczakomięsak dobrze zróżnicowany oraz odróżnicowany charakteryzuje się występowaniem dodatkowego chromosomu pierścieniowego, który powstaje z amplifikowanego regionu 12q14-15, występuje on w 80% przypadków. Region zawiera geny "MDM2" oraz "CDK4" – białka MDM2 i CDK4 mogą być przydatne w diagnostyce tłuszczakomięsaka dobrze zróżnicowanego i odróżnicowanego. Również nadekspresja genu "p16" może być przydatna w diagnostyce różnicowej tych guzów.
W 90–95% przypadków tłuszczakomięsaka śluzowatego i okrągłokomórkowego występuje translokacja t(12;16)(q13-14;p11), w wyniku której dochodzi do połączenia genów "CHOP" ("DDIT3") oraz "TLS" ("FUS"), w rezultacie ekspresji połączonych genów powstaje hybrydowe białko CHOP-TLS (FUS-DDIT3), będące czynnikiem transkrypcyjnym, i które zwiększa zdolność przyłączania kinazy CDK2 do białek cytoszkieletu. Jest to bardzo czuły i swoisty marker tłuszczakomięsaka śluzowatego i okrągłokomórkowego. Obecność translokacji t(12;16)(q13-14;p11) prawdopodobnie nie ma wpływu na rokowanie. Rzadziej występuje translokacja t(12;22)(q13;q12), która prowadzi do fuzji genów "DDIT3" i "EWSR1". W jej wyniku dochodzi do produkcji białka fuzyjnego DDIT3-EWSR1.
W tłuszczakomięsaku wielopostaciowym obserwuje się wiele różnych zmian cytogenetycznych. Najczęstszymi aberracjami są dodatkowe regiony 20q13 (90% guzów), 5p13-p15 (70%), 17p11.2-p12 (65%) 1q21-q22 (57%), 9q22 (57%), 1p21 (50%), 6p21 (50%), 6q23-q24 (50%), a rzadziej 7p15, 7p22, 7q11, 7q22, 12q24, 22q13, 17q25 oraz delecje regionów 12p13 (50%), 13q21 (43%), 11q22-q23 i 13q14.
Biopsja.
Biopsja jest standardowym postępowaniem po stwierdzeniu zmiany mogącej odpowiadać mięsakowi. Wykonuje się biopsję gruboigłową z wielu miejsc guza, a przy niewielkich zmianach powierzchniowych biopsję wycinającą. Biopsja cienkoigłowa nie jest zalecana. Biopsja może spowodować niedoszacowanie złośliwości histologicznej nowotworu. Jednak większość pozaotrzewnowych guzów jest rozpoznawana za pomocą badań obrazowych bez wykonania biopsji, ponieważ chemioterapia lub radioterapia neoadiuwantowa prawdopodobnie nie jest skuteczna. Powinna być wykonana, gdy guz przestrzeni zaotrzewnowej zawierający tłuszcz prawdopodobnie nie będzie możliwy do całkowitej resekcji lub wykazuje podobieństwo do naczyniakomięśniakotłuszczaka. Biopsja jest częściej wykonywana w zmianach zlokalizowanych w kończynach, w których stosuje się neoadiuwantową chemioterapię. Biopsja powinna być zaplanowana w taki sposób, aby jej przebieg w tkankach i blizna mogły być usunięte podczas zabiegu chirurgicznego usuwającego guza.
Leczenie.
Chirurgia onkologiczna.
Całkowita chirurgiczna resekcja guza jest najskuteczniejszą metodą postępowania w chorobie zlokalizowanej. Zakres resekcji jest uzależniony od lokalizacji guza i jego typu histopatologicznego. Standardowo stosuje się szerokie wycięcie w zakresie zdrowych tkanek (tzw. mikroskopowo ujemny margines chirurgiczny – resekcje R0). Sama wielkość marginesu resekcji jest uzależniona od podtypu histopatologicznego. Makroskopowo ujemne marginesy resekcji (resekcje R0 i R1) są osiągane u 80% leczonych.
Tłuszczakomięsak dobrze zróżnicowany w obrębie kończyn najczęściej jest leczony za pomocą procedur oszczędzających kończynę przed amputacją. Powinien być zachowany margines wynoszący przynajmniej 1–2 cm. Jeśli ten margines nie jest możliwy z powodu bezpośredniego przylegania do pęczka naczyniowo-nerwowego lub kości to guz należy dokładnie usunąć z nienaruszoną powięzią, pochewką powrózka naczyniowo-nerwowego lub okostną. Jeśli tłuszczakomięsak dobrze zróżnicowany otacza powrózek naczyniowo-nerwowy może być konieczna resekcja struktur. Miąższ nerki rzadko jest zajęty przez nowotwór i w przypadku jej naciekania usunięcie powięzi nerki jest wystarczające. W przypadku braku ujemnych mikroskopowo marginesów (resekcja R1) należy rozważyć reoperację ośrodkach referencyjnych, a w przypadku resekcji bez zachowanych makroskopowo ujemnych marginesów (resekcja R2) reoperacja jest obligatoryjna.
Bardzo istotna jest lokalna kontrola choroby, szczególnie przy podtypach dobrze zróżnicowanych, które rzadziej tworzą przerzuty. W przeciwieństwie do lokalizacji w kończynach, w przypadku mięsaków zlokalizowanych w obrębie jamy brzusznej i tułowia większość zgonów następuje w efekcie niekontrolowanej wznowy miejscowej i uszkodzenia sąsiednich istotnych życiowo narządów, a nie w konsekwencji powstawania przerzutów odległych. W guzach na kończynach zgony są rzadsze i zwykle są skutkiem wytworzenia się przerzutów. Jeśli resekcja radykalna nie jest możliwa, to wykonuje się resekcje cytoredukcyjne, które mogą zmniejszyć nasilenie objawów, ryzyko powikłań oraz wydłużyć przeżycie. Nie ma konsensusu co do skuteczności powtarzanych operacji cytoredukcyjnych. Jednak w niektórych ośrodkach referencyjnych często wykonuje się reoperacje, ponieważ uważa się, że nawet niekompletne reoperacje mogą złagodzić objawy i prawdopodobnie wydłużyć przeżycie.
Radioterapia.
W leczeniu mięsaków tkanek miękkich radioterapia jest standardowym postępowaniem po szerokiej resekcji głębokich guzów o wielkości powyżej 5 cm i wysokiej złośliwości histologicznej (G2-G3). Często również głębokie zmiany o wysokiej złośliwości histologicznej, ale wielkości mniejszej niż 5 cm są leczone radioterapią, mimo braku konsensusu co do skuteczności tego leczenia. Lokalna kontrola choroby oraz przeżycie nie zależą od harmonogramu radioterapii, a od wystąpienia wczesnych lub późnych powikłań. Gdy przewiduje się, że powikłania rany operacyjnej będą problematyczne – lepszym rozwiązaniem jest radioterapia adiuwantowa, niż neoadiuwantowa, którą można rozważyć, gdy nie przewiduje się powikłań chirurgicznych.
Jednak zastosowanie radioterapii w leczeniu tłuszczakomięsaka jest kontrowersyjne, choć są pewne dowody na skuteczność radioterapii adiuwantowej, która może pomóc w lokalnej kontroli choroby. Znajduje ona zastosowanie głównie w leczeniu guzów zaotrzewnowych lub wewnątrzbrzusznych oraz w zmianach o niskiej złośliwości na kończynach. Radioterapia kończyn może umożliwić operację zachowującą kończynę, chroniąc ją przed amputacją oraz poprawia wskaźnik lokalnej kontroli guza w tej lokalizacji.
Korzyści z adiuwantowej radioterapii w guzach pozaotrzewnowych i w jamie brzusznej nie są wystarczająco udokumentowane. Część badań wskazuje na redukcję ryzyka wznowy i polepszenie kontroli lokalnej choroby. W przypadku tłuszczakomięsaka dobrze zróżnicowanego w lokalizacji pozaotrzewnowej wykorzystanie radioterapii nie jest uzasadnione, ponieważ jej stosowanie znacząco podnosi chorobowość leczonych. Prawdopodobnie otrzymanie przedoperacyjnej radioterapii nie jest korzystne dla chorych nawet w sytuacji pooperacyjnych dodatnich marginesów. Tłuszczakomięsak śluzowaty najlepiej odpowiada na radioterapię i radioterapia może być stosowana, gdy istnieją przerzuty odległe. Radioterapia może być skuteczną metodą paliatywnego leczenia przerzutów tłuszczakomięsaka śluzowatego.
Radioterapia może być zalecana jako leczenie paliatywne, gdy resekcja nie jest możliwa.
Chemioterapia.
Chemioterapia adiuwantowa i neoadiuwantowa.
Kilka badań wskazuje na pewną skuteczność chemioterapii neoadiuwantowej lub adiuwantowej w tłuszczakomięsaku śluzowatym. Jednak metaanaliza z 2008 roku sugeruje brak wpływu tej terapii na przeżycie. Prawdopodobnie największe korzyści w chemioterapii neoadiuwantowej lub adiuwantowej uzyskują chorzy na tłuszczakomięsaka śluzowatego w młodym wieku o wysokim ryzyku nawrotu.
Chemioterapia w chorobie z przerzutami.
W zaawansowanej chorobie nowotworowej z przerzutami stosuje się chemioterapię. Poszczególne typu tłuszczakomięsaka znacząco różnią się wrażliwością na cytostatyki. Zgodnie z wytycznymi ESMO (European Society for Medical Oncology) w leczeniu mięsaków tkanek miękkich, w tym tłuszczakomięsaka, stosuje się chemioterapię opartą na antracyklinach, głównie doksorubicynę.
Doksorubicyna z połączeniu z ifosfamidem jest skuteczna w leczeniu tłuszczakomięsaka śluzowatego, w którym odsetek odpowiedzi w badaniu klinicznym wynosił 48% w porównaniu z 18% odsetkiem odpowiedzi dla pozostałych typów tego nowotworu. Również inne badania wskazują na jego skuteczność. Jest to zalecane połączenie, gdy pozwala na to stan ogólny leczonego i guz wykazuje odpowiedź na te połączenie.
W leczeniu tłuszczakomięsaka śluzowatego skuteczna jest również trabektedyna, która według zaleceń ESMO jest lekiem drugiego rzutu w leczeniu tego podtypu tłuszczakomięsaka.
W tłuszczakomięsaku dobrze zróżnicowanym podaje się doksorubicynę w monoterapii, która charakteryzuje się około 12% odsetkiem odpowiedzi. Połączenie doksorubicyny z innymi cytostatykami, w tym ifosfamidem, prawdopodobnie podnosi odsetek odpowiedzi, jednak nie obserwuje się wzrostu przeżycia.
Połączenie gemcytabiny i docetakselu jest związane w niewielkimi odpowiedziami w odróżnicowanym tłuszczakomięsaku.
W przypadku braku zgody chorego na okaleczającą operację w obrębie kończyn lub nieoperacyjnego guza opcją terapeutyczną może być izolowana perfuzja kończyny z interferonem α i melfalanem.
Zaawansowanie kliniczne.
Zaawansowanie tłuszczakomięsaka jest oceniane w klasyfikacji TNM dla mięsaków tkanek miękkich.
Rokowanie.
Tłuszczakomięsak cechuje się stosunkowo dobrym rokowaniem w porównaniu do innych mięsaków tkanek miękkich u dorosłych. Najlepszym rokowaniem charakteryzuje się tłuszczakomięsak dobrze zróżnicowany i śluzowaty, które mają niski wskaźnik występowania przerzutów. Typ odróżnicowany i wielopostaciowy charakteryzuje się znacznie gorszym rokowaniem.
Czynnikami rokowniczymi są: typ histologiczny guza, wieloogniskowość nowotworu, kompletność resekcji oraz zachowanie integralności guza podczas resekcji. Chorzy z niekompletną resekcją (R2) guza wykazują znacząco gorsze wskaźniki przeżycia. Dla guzów w obrębie tułowia wielkość guza powyżej 5 cm jest niekorzystnym czynnikiem rokowniczym, jednak w lokalizacji pozaotrzewnowej wielkość guza nie jest czynnikiem prognostycznym. Średnia mediana przeżycia całkowitego wynosi około 60–83 miesięcy, a pięcioletnie przeżycie swoiste dla choroby około 60%.
Rokowanie w tłuszczakomięsaku dobrze zróżnicowanym silnie zależy od jego lokalizacji, która decyduje o możliwości szerokiego wycięcia guza. Ryzyko nawrotu tłuszczakomięsaka dobrze zróżnicowanym w kończynach wynosi 40%, w tułowiu 70%, a w przestrzeni pozaotrzewnowej aż 90%, co jest związane z trudnościami w uzyskaniu ujemnych marginesów wycięcia. Jednak w typie dobrze zróżnicowanym samo przeżycie całkowite (OS) nie wykazuje znaczących różnic w różnych lokalizacjach i wynosi około 115 miesięcy, przy czym jednocześnie pięcioletnie przeżycie swoiste dla choroby (DSS) jest znacząco gorsze w lokalizacji pozaotrzewnowej. Pięcioletnie przeżycie swoiste dla choroby wynosi w lokalizacji w kończynach 98%, w tułowiu 93% i w przestrzeni pozaotrzewnowej 87%.
W typie śluzowatym i okrągłokomórkowym do czynników ryzyka należą: wiek powyżej 45 lat, duży guz powyżej 10 cm, odsetek typu okrągłokomórkowego powyżej 5% i obecność martwicy nowotworu. Nowotwór wieloogniskowy charakteryzuje znacząco gorsze rokowanie. W typie śluzowatym nie zawierającym stref z okrągłych komórek przeżycie pięcioletnie osiąga około 70–90% chorych. W zmianach zawierających odsetek typu okrągłokomórkowego powyżej 5% przeżycia pięcioletnie są znacznie gorsze i osiąga je około 50% chorych.
Typ odróżnicowany charakteryzuje się około 50% odsetkiem przeżyć pięcioletnich. Typ wielopostaciowy rokuje źle. Często dochodzi do rozwoju przerzutów odległych i chorzy często umierają w krótkim czasie od rozpoznania. Odsetek przeżyć pięcioletnich wynosi około 40%.
Tłuszczakomięsak u zwierząt.
Tłuszczakomięsak został opisany u licznych zwierząt domowych i dzikich.
Podejrzanie mięsaka jest stawiane na podstawie badania klinicznego oraz biopsji z badaniem cytologicznym. Ostateczne rozpoznanie jest stawiane na podstawie badania histopatologicznego. Leczenie polega na możliwie radykalnym zabiegu chirurgicznym lub postępowaniu paliatywnym. Przy nieradykalnym zabiegu bywa stosowana radioterapia i chemioterapia, jednak ich skuteczność jest nieokreślona. Podobnie jak u ludzi ryzyko nawrotu zależy od stopnia radykalności zabiegu, lokalizacji i wielkości guza oraz stopnia złośliwości histologicznej guza.
Historia.
Mięsaki po raz pierwszy zostały wydzielone jako osobna grupa nowotworów przez Rudolfa Virchowa. Jako pierwszy podał on opis tłuszczakomięsaka w 1857 roku. W 1916 roku H.E. Robertson zebrał serię 50 przypadków tego nowotworu. W 1935 roku James Ewing rozszerzył kryteria diagnostyczne tego nowotworu. W 1969 roku WHO opublikowała pierwszą wersję zasad klasyfikacji mięsaków. Obecnie obowiązująca, trzecia wersja tej klasyfikacji, została wydana w 2002 roku.

</doc>
<doc id="1215305" url="https://pl.wikipedia.org/wiki?curid=1215305" title="Arnaud Nouvel">
Arnaud Nouvel

Arnaud Nouvel (zm. 14 sierpnia 1317) – francuski kardynał, wuj papieża Benedykta XII.
Życiorys.
Pochodził z Saverdun. Początkowo był profesorem na uniwersytecie w Tuluzie, później jednak wstąpił do zakonu cystersów i został opatem klasztoru Fontfroide w Narbonne (sprawował tę funkcję do 1310). Wicekanclerz Świętego Kościoła Rzymskiego od końca 1307 do 1316. Członek komisji do przeprowadzenia procesu oskarżonego o nadużycia w działalności inkwizycyjnej biskupa Albi Bernarda de Castanet w lipcu 1307. Bliski przyjaciel i współpracownik papieża Klemensa V, który na konsystorzu 19 grudnia 1310 mianował go kardynałem prezbiterem S. Prisca. Uczestniczył w konklawe 1316. Zmarł w Awinionie, ale został pochowany w opactwie Fontfroide w Narbonne.

</doc>
<doc id="1215307" url="https://pl.wikipedia.org/wiki?curid=1215307" title="Mangere">
Mangere

 
Mangere – jedna z większych dzielnic podmiejskich Manukau w Nowej Zelandii. Według spisu z 2001 roku dzielnica liczyła 8202 mieszkańców. Dzielnica położona jest na płaskim terenie, na północnowschodnim wybrzeżu przy Manukau Harbour. Centrum Manukau znajduje się na północny zachód. Natomiast Auckland jest oddalone o około 15km na północ. Tutaj zlokalizowany jest międzynarodowy Port lotniczy Auckland. 

</doc>
<doc id="1215311" url="https://pl.wikipedia.org/wiki?curid=1215311" title="Teodors Grīnbergs">
Teodors Grīnbergs

Teodors Grīnbergs (ur. 2 kwietnia 1870 w Dundadze w Kurlandii, zm. 14 czerwca 1962 w Esslingen w RFN) – łotewski duchowny luterański, nauczyciel i poseł na Sejm w Rydze.
Po ukończeniu gimnazjum w Mitawie kształcił się na Wydziale Teologii w Dorpacie, który ukończył w 1896 roku. Studiował również filozofię i historię. Po studiach podjął pracę jako nauczyciel domowy pomocnik pastora w kurlandzkim Pope.
W 1899 roku został wikariuszem w Lutrini, po czym w latach 1907-34 sprawował posługę pastoralną w Windawie. Jednocześnie był w latach 1919-32 dyrektorem lokalnego gimnazjum łotewskiego.
Angażował się w życie polityczne kraju: posłował na Sejm Łotwy w latach 1922-23 z listy Związku Narodowo-Chrześcijańskiego.
W 1932 roku doczekał się przyznania godności luterańskiego arcybiskupa Łotwy. Oprócz posługi religijnej i pracy politycznej zajmował się wykładaniem teologii na Uniwersytecie Łotwy w Rydze (do 1940 roku).
W 1943 roku znalazł się w gronie sygnatariuszy listu łotewskiej inteligencji domagającej się przestrzegania podstawowych praw narodu łotewskiego przez okupacyjne wojska niemieckie.
Po 1945 roku przebywał na emigracji, gdzie do śmierci stał na czele łotewskiego Kościoła Luterańskiego na emigracji.

</doc>
<doc id="1215313" url="https://pl.wikipedia.org/wiki?curid=1215313" title="Wicekanclerz Św. Kościoła Rzymskiego">
Wicekanclerz Św. Kościoła Rzymskiego



</doc>
<doc id="1215317" url="https://pl.wikipedia.org/wiki?curid=1215317" title="Persepolis (film)">
Persepolis (film)

Persepolis – francuski pełnometrażowy film animowany z 2007 roku wyreżyserowany przez Vincenta Paronnauda i Marjane Satrapi na podstawie autobiograficznej powieści graficznej o tym samym tytule (Persepolis), której autorką jest Satrapi.
Prace nad filmem.
Marjane Satrapi i Vincent Paronnaud wspólnie napisali scenariusz i wyreżyserowali film, wyprodukowany przez Marc-Antoine Roberta i Xaviera Rigault z 2.4.7. Films. Film powstawał przez trzy lata, prace rozpoczęły się w październiku 2005, ukończono je w kwietniu 2007. Światowa premiera odbyła się na festiwalu w Cannes w 2007 roku.
Kontrowersje.
Autorka zaznaczała, że zależy jej na tym, aby czytelnicy i widzowie zrozumieli, że społeczeństwo irańskie nie składa się z samych zagorzałych islamistów i terrorystów. To tylko cząstka prawdziwego życia i prawdziwego oblicza społeczeństwa. Pomimo tych deklaracji władze irańskie oprotestowały pokaz filmu w Cannes, nazywając go „aktem politycznym i antykulturalnym”. Mehdi Hallor, doradca rządu irańskiego ds. kinematografii oskarżył film o popularyzowanie islamofobii w zachodnim świecie i pokazywanie nieprawdziwego oblicza dokonań Rewolucji Irańskiej. Islamofobia w zachodnim kinie rozpoczęła się we Francji, a wyprodukowanie i nagrodzenie antyirańskiego filmu w Cannes potwierdza ten stan rzeczy. W konsekwencji dystrybucja filmu duetu Satrapi i Paronnaud została zakazana w Iranie.
Fabuła.
Satrapi, zarówno w komiksie, jak i w filmie, wyraża się sugestywnie, dzięki skoncentrowaniu się w przeważającej części "Persepolis" na czarno-białej przeszłości. Oczami dziewczynki obserwujemy wyraziste obrazy, dokumentujące dwoistość egzystencji w Iranie (oficjalnej, stojącej w kontrze do prywatnej) i niezłomność Persów w osiągnięciu wolności. Jej przeżycia, emocje, strach i bunt z Teheranu kontrastują z dekadencko-zblazowanym towarzystwem podczas nauki w wiedeńskim gimnazjum. Moment dojrzewania zbiega się u Marjane ze specyficznym kontestowaniem zakazów i nakazów. Również pierwsze miłości, jak i wstyd z powodu irańskiego pochodzenia są elementami zachowań dziewczyny ze Środkowego Wschodu.
Nagrody.
Francuska Akademia Sztuki i Techniki Filmowej.
Marjane Satrapi, Vincent Paronnaud,
Marjane Satrapi, Vincent Paronnaud,

</doc>
<doc id="1215318" url="https://pl.wikipedia.org/wiki?curid=1215318" title="9 Kołobrzeski Batalion Saperów">
9 Kołobrzeski Batalion Saperów

9 Kołobrzeski Batalion Saperów (9 bsap) – samodzielny pododdział wojsk inżynieryjnych ludowego Wojska Polskiego.
Historia.
Sformowany w miejscowości Lebiedin ("okolice Sum") na podstawie rozkazu dowódcy 1 Armii Polskiej w ZSRR nr 1 z 1 kwietnia 1944 roku, jako jednostka 1 Warszawskiej Brygady Saperów. Wyróżniony mianem „Kołobrzeski” nadanym rozkazem Naczelnego Dowódcy Armii czerwonej z 18 marca 1945 r., odznaczony krzyżem Virtuti Militari V klasy nadanym rozkazem Naczelnego Dowódcy Wojska Polskiego z 21 czerwca 1945 r. i orderem Czerwonej Gwiazdy nadanym uchwałą Rady Najwyższej ZSRR nr 253/132 z 9 lipca 1945 r.
Przysięgę żołnierze batalionu złożyli 9 lipca 1944 we wsi Ostrów na Wołyniu.
30 września 1967 roku dziedzictwo tradycji, numer i nazwę wyróżniającą przyjął 51 batalion saperów w Ełku.
27 marca 1970 roku 9 Kołobrzeski batalion saperów został rozformowany.
Struktura organizacyjna.
Stan etatowy liczył 321 żołnierzy, w tym: 31 oficerów, 62 podoficerów i 228 szeregowych.
Na wyposażeniu znajdowały się między innymi 483 miny.

</doc>
<doc id="1215319" url="https://pl.wikipedia.org/wiki?curid=1215319" title="Długa Górka">
Długa Górka

Długa Górka – osada w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość należała administracyjnie do województwa konińskiego.

</doc>
<doc id="1215321" url="https://pl.wikipedia.org/wiki?curid=1215321" title="10 Batalion Saperów (LWP)">
10 Batalion Saperów (LWP)

10 Samodzielny Batalion Saperów (10 bsap) – samodzielny pododdział wojsk inżynieryjnych ludowego Wojska Polskiego.
Historia.
Batalion został sformowany w miejscowości Lebiedin ("okolice Sum") na podstawie rozkazu nr 01 dowódcy 1 Armii Polskiej w ZSRR z 1 kwietnia 1944 w składzie 1 Warszawskiej Brygady Saperów.
Przysięgę żołnierze batalionu złożyli 9 lipca 1944 we wsi Ostrów na Wołyniu.
28 maja 1945 Rada Najwyższa ZSRR odznaczyła batalion Orderem Czerwonej Gwiazdy za „wzorowe wypełnianie zadań bojowych Naczelnego Dowództwa przy przerwaniu obrony Niemców i ofensywie na Berlin”.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1215324" url="https://pl.wikipedia.org/wiki?curid=1215324" title="Grabina (gmina Zagórów)">
Grabina (gmina Zagórów)

Grabina – osada w Polsce położona w województwie wielkopolskim, w powiecie słupeckim, w gminie Zagórów.
Historia.
Wieś jest typowym przykładem osadnictwa olęderskiego. Wraz z sąsiednimi wsiami (np. Łazińsk Pierwszy i Drugi) powstała w XVIII wieku. Kolonizatorzy zobowiązani byli do karczowania lasów i osuszania bagien. W zamian za czynsz cieszyli się wolnościami religijnymi i samorządem. Do dziś zachował się tutaj charakterystyczny dla osadnictwa olęderskiego krajobraz, będący mozaiką pól, lasów, samotnych zagród, ścieżek polnych i rowów wodnych. Kres tej wspólnocie położyła II wojna światowa i będące jej wynikiem wysiedlenia niemieckojęzycznej ludności po 1945. Pozostałością po Olędrach są budynki z drewna, cegły i rudy darniowej.
Okolice wsi były terenem wydobywania rudy darniowej przetapianej w miejscowych, prostych zakładach hutniczych. 
W 1939 w pobliskim lesie członkowie Selbstschutzu dokonali bestialskiego mordu na Polakach, co upamiętnia stosowny pomnik.
Do 1954 roku siedziba gminy Trąbczyn. W latach 1954–1961 wieś należała i była siedzibą władz gromady Grabina, po jej zniesieniu w gromadzie Trąbczyn. W latach 1954–1961 wieś należała i była siedzibą władz gromady Grabina, po jej zniesieniu w gromadzie Trąbczyn. W latach 1975–1998 miejscowość należała administracyjnie do województwa konińskiego.
Przyroda.
W wyniku powojennych wysiedleń następuje stopniowa renaturyzacja dawnych terenów rolnych – na obszarach suchych zarastają one borami sosnowymi, a na wilgotnych olsami. U źródeł rzeki Bartosz odnowieniu uległy tereny bagienne, będące ostoją ptactwa. Występują tam m.in.: bocian biały, bocian czarny, żuraw, kszyk, dudek, a nawet bielik. W lasach i na wysokich wydmach w okolicy żyją m.in.: gacek wielkouchy, mroczek posrebrzony, dzięcioły (sześć gatunków), a także dziki, sarny i jelenie.
Komunikacja.
Od 1943 do 1993 w miejscowości była stacja kolei wąskotorowej grabin na linii z Witaszyc. Ruch pasażerski zawieszono 29 czerwca 1991. Budynek z napisem stacyjnym i resztkami peronu istnieje do dziś, a w jego pobliżu znajduje się przystanek autobusowy zbudowany z rudy darniowej.

</doc>
<doc id="1215327" url="https://pl.wikipedia.org/wiki?curid=1215327" title="11 Batalion Saperów (LWP)">
11 Batalion Saperów (LWP)

11 Samodzielny Batalion Saperów (11 bsap) – samodzielny pododdział wojsk inżynieryjnych ludowego Wojska Polskiego.
Sformowany w miejscowości Lebiedin ("okolice Sum") na podstawie rozkazu dowódcy 1 Armii Polskiej w ZSRR nr 1 z 1 kwietnia 1944 jako jednostka 1 Warszawskiej Brygady Saperów.
Przysięgę żołnierze batalionu złożyli 9 lipca 1944 we wsi Ostrów na Wołyniu.
28 maja 1945 Rada Najwyższa ZSRR odznaczyła Batalion Orderem Czerwonej Gwiazdy za "wzorowe wypełnianie zadań bojowych Naczelnego Dowództwa przy przerwaniu obrony Niemców i ofensywie na Berlin".
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1215328" url="https://pl.wikipedia.org/wiki?curid=1215328" title="Kirchol">
Kirchol

Kirchol – osada w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość należała administracyjnie do województwa konińskiego.

</doc>
<doc id="1215329" url="https://pl.wikipedia.org/wiki?curid=1215329" title="Kopojno-Parcele">
Kopojno-Parcele

Kopojno-Parcele – część wsi Kopojno w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 Kopojno-Parcele należało administracyjnie do województwa konińskiego.

</doc>
<doc id="1215330" url="https://pl.wikipedia.org/wiki?curid=1215330" title="Oleśnica-Folwark">
Oleśnica-Folwark

Oleśnica-Folwark – część wsi Oleśnica w Polsce, położona w województwie wielkopolskim, w powiecie słupeckim, w gminie Zagórów.
W latach 1975–1998 Oleśnica-Folwark należała administracyjnie do województwa konińskiego.

</doc>
<doc id="1215331" url="https://pl.wikipedia.org/wiki?curid=1215331" title="Przybysław (Nowa Wieś)">
Przybysław (Nowa Wieś)

Przybysław – część wsi Nowa Wieś w Polsce, położona w województwie wielkopolskim, w powiecie słupeckim, w gminie Zagórów.
W latach 1975–1998 Przybysław należał administracyjnie do województwa konińskiego.

</doc>
<doc id="1215332" url="https://pl.wikipedia.org/wiki?curid=1215332" title="Mariusz Jurkiewicz">
Mariusz Jurkiewicz

Mariusz Longin Jurkiewicz (ur. 3 lutego 1982 w Lubinie) – polski trener i piłkarz ręczny, środkowy rozgrywający.
Reprezentant Polski, dwukrotny brązowy medalista mistrzostw świata (2009, 2015), uczestnik igrzysk olimpijskich w Rio de Janeiro (2016). Klubowy mistrz Hiszpanii (z Ciudad Real) i mistrz Polski (z Vive Kielce). Zdobywca Super Globe (z Atlético Madryt) oraz zwycięzca Ligi Mistrzów (z Vive Kielce w sezonie 2015/2016). Od 2021 roku trener Wybrzeża Gdańsk.
Kariera klubowa.
Wychowanek Zagłębia Lubin. Następnie uczył się i występował w SMS-ie Gdańsk (w sezonie 2000/2001 zdobył w jego barwach 163 bramki w I lidze). W latach 2001–2003 ponownie grał w Zagłębiu Lubin. W 2003 przeszedł do Ciudad Real, z którym w sezonie 2003/2004 zdobył mistrzostwo Hiszpanii. W barwach tej drużyny zadebiutował ponadto w rozgrywkach Ligi Mistrzów – 22 listopada 2003 wystąpił w wygranym meczu z włoskim AS Conversano 2003 (38:14), w którym zdobył dwie bramki. W latach 2004–2009 występował w JD Arrate. W sezonie 2008/2009 dotarł z nim do ćwierćfinału Pucharu EHF (rzucił w tych rozgrywkach 29 goli).
W sezonie 2009/2010 grał w SDC San Antonio, z którym doszedł do półfinału Pucharu Zdobywców Pucharów (zdobył w tych rozgrywkach 28 bramek). W sezonie 2010/2011 ponownie był zawodnikiem Ciudad Real, z którym dotarł do finału Ligi Mistrzów – jego klub przegrał w nim z Barceloną (24:27), a on zdobył pięć goli. W latach 2011–2013 występował w Atlético Madryt, z którym dwukrotnie zdobył Puchar Króla i raz sięgnął po puchar ligi. W sezonie 2011/2012 dotarł z Atlético do finału Ligi Mistrzów (nie wystąpił w Final Four ze względu na kontuzję kolana; w fazach grupowej i pucharowej rzucił 16 bramek). W 2012 wygrał z Atlético Madryt turniej Super Globe – w wygranym meczu finałowym z THW Kiel (28:23) zdobył pięć goli.
W 2013 podpisał dwuletni kontrakt z Wisłą Płock. W sezonach 2013/2014 i 2014/2015 zdobył w jej barwach 64 gole w Lidze Mistrzów. Pod koniec maja 2014 poinformował, że w lipcu 2015 zostanie zawodnikiem Vive Kielce. Transfer ten wywołał szeroką dyskusję w środowisku piłki ręcznej. Prezes Wisły Płock Robert Raczkowski ocenił zachowanie zawodnika jako „daleko nieprofesjonalne, wręcz naganne w świecie poważnego sportu”. Sam Jurkiewicz traktował przejście do kieleckiego klubu jako możliwość dalszego rozwoju sportowego. Decyzję o podpisaniu kontraktu z Vive motywował osobą trenera Tałanta Dujszebajewa.
Na początku maja 2015, na niespełna dwa miesiące przed przejściem do Vive Kielce, w meczu z Azotami-Puławy zerwał więzadła krzyżowe przednie oraz poboczne przyśrodkowe w lewym kolanie. Kontuzja ta wykluczyła go z gry na 10 miesięcy. W kieleckim zespole zadebiutował 1 marca 2016 w wygranym spotkaniu ligowym ze Śląskiem Wrocław (37:20), w którym rzucił sześć goli. W sezonie 2015/2016 zdobył wraz z Vive mistrzostwo Polski oraz wygrał Ligę Mistrzów (wystąpił jedynie w meczu fazy grupowej z Pickiem Szeged (27:26), w którym zdobył jedną bramkę, bowiem grę w końcówce sezonu uniemożliwiło mu zapalenie prawego kolana). W sezonie 2016/2017, w którym rozegrał w Superlidze 16 spotkań i rzucił 41 goli, ponownie wywalczył mistrzostwo kraju. Zdobył też Puchar Polski, rzucając w rozegranym 21 maja 2017 w Lublinie meczu finałowym z Wisłą Płock (31:24) jedną bramkę. W Lidze Mistrzów wystąpił dziewięć razy i zdobył 19 goli. W sezonie 2017/2018 zdobył trzecie mistrzostwo Polski i trzeci puchar kraju z Vive. W Superlidze rozegrał 31 meczów i rzucił 67 bramek, natomiast w Lidze Mistrzów wystąpił w 18 spotkaniach, w których zdobył 13 goli.
Kariera reprezentacyjna.
W 2002 wraz z młodzieżową reprezentacją Polski, której był kapitanem, zdobył mistrzostwo Europy U-20 – podczas turnieju rozegranego w Polsce rzucił w siedmiu meczach 33 bramki i miał 21 asyst. W reprezentacji Polski seniorów zadebiutował 1 listopada 2002 w zremisowanym spotkaniu z Norwegią (26:26).
Uczestniczył w jednych igrzyskach olimpijskich, czterech turniejach mistrzostw świata (zdobywając dwa brązowe medale) oraz pięciu turniejach mistrzostw Europy.
Brał udział w przygotowaniach kadry narodowej do igrzysk olimpijskich w Pekinie (2008), uczestnicząc w zgrupowaniu i meczach kontrolnych w Korei Południowej. Ostatecznie w turnieju olimpijskim nie wystąpił. Podczas igrzysk olimpijskich w Rio de Janeiro (2016) zastąpił w kadrze Łukasza Gieraka. W przegranym spotkaniu o 3. miejsce w Niemcami (25:31) zdobył trzy bramki.
Podczas mistrzostw świata w Chorwacji (2009), w których wraz z reprezentacją wywalczył brązowy medal, wystąpił w trzech z dziesięciu rozegranych przez Polskę meczów. Podczas mistrzostw świata w Katarze (2015), w których Polacy ponownie zdobyli brązowy medal, wystąpił we wszystkich dziewięciu spotkaniach i zdobył 23 bramki. Uczestniczył również w MŚ w Szwecji (2011; rzucił 15 goli w dziewięciu meczach) i MŚ w Hiszpanii (2013). Przed mistrzostwami świata we Francji (2017), wobec kontuzji Michała Jureckiego, został wybrany kapitanem reprezentacji. Podczas przygotowań do mistrzostw, w trakcie ostatniego meczu turnieju towarzyskiego w hiszpańskim Irun z Argentyną (26:26; zdobył cztery gole), doznał kontuzji barku, uniemożliwiającej mu występ w MŚ.
Po raz pierwszy w mistrzostwach Europy uczestniczył w 2004 (16. miejsce). Podczas ME w Norwegii (2008; 7. miejsce) zastąpił w kadrze kontuzjowanego Rafała Kuptela. Grał również na ME w Austrii (2010; 4. miejsce), ME w Serbii (2012; 9. miejsce) i ME w Danii (2014; 6. miejsce), w których zdobył 20 bramek i był obok Krzysztofa Lijewskiego najlepszym strzelcem reprezentacji Polski.
Życie prywatne.
Żonaty z Magdaleną. Brat siatkarza Wojciecha Jurkiewicza.

</doc>
<doc id="1215334" url="https://pl.wikipedia.org/wiki?curid=1215334" title="Smoleniec">
Smoleniec

Smoleniec – część wsi Koszelewska Łąka w Polsce, położona w województwie wielkopolskim, w powiecie słupeckim, w gminie Zagórów.
W latach 1975–1998 Smoleniec należał administracyjnie do województwa konińskiego.

</doc>
<doc id="1215335" url="https://pl.wikipedia.org/wiki?curid=1215335" title="Cabo da Boa Esperança">
Cabo da Boa Esperança



</doc>
<doc id="1215337" url="https://pl.wikipedia.org/wiki?curid=1215337" title="24 Batalion Saperów (LWP)">
24 Batalion Saperów (LWP)

24 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Włodawy na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 2 Warszawskiej Brygady Saperów.
Przysięgę żołnierze batalionu złożyli w listopadzie 1944 we Włodawie.
Struktura organizacyjna.
razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1215338" url="https://pl.wikipedia.org/wiki?curid=1215338" title="Brunhilda (królowa)">
Brunhilda (królowa)

Brunhilda (ur. ok. 545/550 – zm. 613) – córka wizygockiego króla Atanagilda, od 567 r. żona frankijskiego króla Austrazji, Sigeberta I. 
Jej tragicznie zakończone życie było pasmem ciągłej rywalizacji o władzę. 
Gdy brat Sigeberta I, król Neustrii, Chilperyk I był na wojnie, jego żona Audowera urodziła córkę. Gdy trzeba było ochrzcić dziecko, okazało się, że nie ma matki chrzestnej. Na to służebnica Audoewery, Fredegunda (ur. ok. 545, zm. 597 r.), poradziła, by to jej pani nią była. Tak oto królowa została matką chrzestną swej córki, co stanowiło przeszkodę w kontynuowaniu małżeństwa. Dowiedziawszy się o tym, Chilperyk I zamknął Audowerę w klasztorze, a Fredegundę uczynił królową.
Małżeństwo ze służebną pomniejszyło autorytet Chilperyka I. Nie chcąc być gorszym od brata, ożenił się z siostrą Brunhildy – Galswintą. Warunkiem tego małżeństwa była rezygnacja Chilperyka I z wcześniejszych konkubin. Fredegunda jednak mogła przebywać na dworze, przez co Chilperyk I znów jej uległ, zaniedbując Galswintę. Ta, zrozpaczona, prosiła o rozwód z zastrzeżeniem, że może zachować wiano. Chilperyk I odmówił ze względów politycznych. Zaledwie miesiąc minął od zawarcia małżeństwa, a Galswinta niespodziewanie zmarła (prawdopodobnie zabiła ją Fredegunda). Z inicjatywy Brunhildy i jej męża wytoczono proces, w wyniku którego Chilperyk I musiał zwrócić Brunhildzie miasta ofiarowane jej siostrze. 
Niebawem wybuchła wojna między braćmi. Sigebert I oblegał brata w Tournai, chciał go pozbawić godności królewskiej, do czego podżegała go żona, chcąc pomścić śmierć swojej siostry. Brunhilda była tak pewna zwycięstwa (w Neustri ogłoszono Sigeberta królem), że czekała w Paryżu ze skarbcem prywatnym, dwiema córkami i następcą tronu, Childebertem II (5 l.). 
Podczas oblężenia Sigebert nieoczekiwanie zginął zasztyletowany (575). Zabójcami byli dwaj ludzie, którzy rzekomo uciekli od Chilperyka, by przejść na służbę Sigeberta. Śmierć króla spowodowała rozproszenie jego armii i Chilperyk I z Fredegundą ocaleli. Z inicjatywy Fredegundy ostrza były zatrute. Wobec tego Brunhilda wysłała syna Childeberta II do Austrazji, gdzie tamtejsi możnowładcy ogłosili go królem i ustanowili radę regencyjną (kobiety nie mogły być regentkami). Po wkroczeniu do Paryża Chilperyk wygnał Brunhildę do Rouen. Syn Chilperyka, a zarazem następca, Meroweusz (z małżeństwa z Audowerą), zakochał się z wzajemnością w swej 25-letniej ciotce-wdowie Brunhildzie. Zawarli potajemnie ślub sprzeczny z prawem kanonicznym, gdyż udzielający im go biskup Rouen, św. Pretekstat, był ojcem chrzestnym Meroweusza. 
Chilperyk uległ sugestiom Fredegundy i uwierzył, że syn chce go obalić i z żoną zapanować nad całym królestwem. W rzeczywistości Fredegunda chciała pozbyć się syna swej dawnej pani. Brunhildę zamknięto, a Meroweusza odesłano do klasztoru, z którego udało mu się uciec. Przedostał się z żoną do Austrazji, ale rada regencyjna widząc w nim rywala, wydaliła go. Ostatecznie Meroweusza z przyjacielem schwytali szpiedzy Fredegundy. Nie chcąc wpaść w szpony ojca, Meroweusz poprosił przyjaciela, by ten go zabił (i tak też się stało).
Potem miał miejsce proces biskupa Pretekstata oskarżonego o pogwałcenie prawa kanonicznego i obrazę majestatu królewskiego. Wszyscy sędziowie byli przekupieni; Pretekstata zesłano na wyspę Jersey. Powrócił po 7 latach (tj. w 585 r.) z inicjatywy mieszkańców Rouen, mimo zakazu owdowiałej już Fredegundy. Biskup pewien swego oparcia w ludzie udzielił jej napomnienia, a ta wynajęła zabójcę, który pchnął go nożem — podobno podczas odprawiania nabożeństwa na oczach wiernych. Pretekstat umierając odmówił przyjęcia od Fredegundy pomocy lekarskiej i szydził z niej:
"Mnie Bóg każe opuścić ten świat, ty jednak sprawczyni wielu zbrodni przeklęta będziesz na tym świecie, a Bóg pomści na tobie moją krew." 
Chilperyka I zasztyletowano z rozkazu Fredegundy w 584 r., gdyż odkrył, że żona go zdradza z jego majordomem Landerichem. Po tym wydarzeniu Brunhilda sprzymierzyła się z królem Burgundii Guntramem, który w 587 r. usynowił swego bratanka Childeberta II, gdyż sam nie miał następców. Guntram zmarł w 592 r. i władzę objął Childebert II, ale umarł po 4 latach. Państwo podzielono między jego synów: Teudeberta II (Austrazja) i Teuderyka II (Burgundia). Ich babka, Brunhilda, wywalczyła sobie opiekę nad nimi. Doszło jednak do sporów rodzinnych; Teudebert II, ulegając swej żonie Bihildzie, zaatakował brata, którego wsparła Brunhilda (Bihilda nie znosiła Brunhildy). Z wojny tej skorzystał Chlotar II – syn Fredegundy i Chilperyka I – przeciągając na swą stronę całą magnaterie Austrazji i Burgudii. W wyniku walk Teudebert II i Teuderyk II zginęli. 
Brunhilda po stracie swych wnuków, chcąc zachować jedność państwa, wyznaczyła na następcę najstarszego z 4 synów Teoderyka – Sigiberta. W 613 r. została wydana Chlotarowi w Orb w Burgundii, po 3 dniach tortur zabito ją przez przywiązanie jej włosów, ręki i nogi do ogona dzikiego ogiera, który wlókł ją przez plac.
Królem Franków został Chlotar II.
Córka Brunhildy, Ingunda, była żoną wizygockiego następcy tronu św. Hermenegilda (syn Leowigilda), którego nawróciła na katolicyzm. 
Historia rywalizacji Brunhildy z Fredegundą jest uważana przez historyków za jedno z podłoży historycznych niemieckiego eposu narodowego "Pieśń o Nibelungach".

</doc>
<doc id="1215339" url="https://pl.wikipedia.org/wiki?curid=1215339" title="Stawisko">
Stawisko



</doc>
<doc id="1215341" url="https://pl.wikipedia.org/wiki?curid=1215341" title="Kazys Škirpa">
Kazys Škirpa

Kazys Škirpa (ur. 18 lutego 1895 w Sałotach koło Birż, zm. 18 sierpnia 1979 w Waszyngtonie) – litewski wojskowy i dyplomata, attaché wojskowy w Berlinie oraz litewski poseł w II RP i III Rzeszy, działacz emigracji litewskiej w USA. 
Życiorys.
W 1915 ukończył gimnazjum w Mitawie, dalej kształcił się w Instytucie Handlowym w Petersburgu. Rok później ukończył szkołę wojenną w Peterhof, następnie studiował na fakultetach i uczelniach wojskowych w Zurychu, Kownie i Brukseli (1921–1925). 
Od 1920 do 1921 posłował na Sejm Ustawodawczy Litwy. W grudniu 1926 sprzeciwił się wojskowemu zamachowi stanu. Mimo tego rok później rząd nacjonalistyczny wysłał go jako attaché wojskowego do Berlina, którym pozostał do 1937, kiedy mianowano go przedstawicielem Litwy przy Lidze Narodów. 
Po nawiązaniu stosunków dyplomatycznych z Polską w marcu 1938, wymuszonych przez polskie ultimatum wobec Litwy, litewski poseł w Warszawie (do grudnia 1938), następnie oficjalny przedstawiciel Litwy w Berlinie. 
Po okupacji terytorium Litwy przez Armię Czerwoną (VI 1940) i aneksji Litwy przez ZSRR pozostał w Niemczech, gdzie skupił wokół siebie grono litewskich działaczy niepodległościowych. Po Ataku Niemiec na ZSRR w czerwcu 1941 wybrany szefem rządu niepodległej Litwy – władze niemieckie nie pozwoliły mu jednak przedostać się do Kowna. 
Po 1945 pozostawał na emigracji – najpierw w Paryżu i Irlandii, gdzie wykładał język rosyjski, od 1949 w USA.

</doc>
<doc id="1215343" url="https://pl.wikipedia.org/wiki?curid=1215343" title="27 Batalion Saperów (LWP)">
27 Batalion Saperów (LWP)

27 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Włodawy na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 2 Warszawskiej Brygady Saperów.
Przysięgę żołnierze batalionu złożyli w listopadzie 1944 we Włodawie.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1215345" url="https://pl.wikipedia.org/wiki?curid=1215345" title="Stawisko (powiat słupecki)">
Stawisko (powiat słupecki)

Stawisko – osada (według TERYT osada) w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość należała administracyjnie do województwa konińskiego.
Zobacz też: Stawisko

</doc>
<doc id="1215348" url="https://pl.wikipedia.org/wiki?curid=1215348" title="Trąbczyn B">
Trąbczyn B

Trąbczyn B – kolonia w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość należała administracyjnie do województwa konińskiego.

</doc>
<doc id="1215349" url="https://pl.wikipedia.org/wiki?curid=1215349" title="Trąbczyn D">
Trąbczyn D

Trąbczyn D – kolonia w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość należała administracyjnie do województwa konińskiego.

</doc>
<doc id="1215350" url="https://pl.wikipedia.org/wiki?curid=1215350" title="29 Batalion Saperów (LWP)">
29 Batalion Saperów (LWP)

29 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Włodawy na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 2 Warszawskiej Brygady Saperów.
Przysięgę żołnierze batalionu złożyli w listopadzie 1944 we Włodawie.
Struktura organizacyjna.
Batalion posiadał:
żołnierzy – 321 ("oficerów – 31, podoficerów – 62, szeregowych – 228")
sprzęt:
Okres powojenny.
21 lipca 1946 8 Batalion Saperów przekazany został do dyspozycji Marynarki Wojennej. Jednocześnie przemianowano go na 52 batalion saperów MW i dyslokowano do Wejherowa. W 1955 przemianowano batalion na 29 batalion saperów MW, a w 1957 batalion zmienił po raz kolejny garnizon na Dziwnów.
30 grudnia 1959 na podstawie zarządzenia SG WP nr 138/0rg. 3 batalion piechoty morskiej połączono z 29 Kołobrzeskim batalionem saperów morskich tworząc 3 pułk piechoty morskiej.
Według planów mobilizacyjnych z pułku wyłączano jednak batalion saperów morskich, który rozwijał się do stanu 652 żołnierzy i stawał się jednostką samodzielną. Batalion miał wydzielić na potrzeby pułku kompanię saperów z dwoma plutonami saperów i dwoma plutonami PTG o łącznym stanie osobowym 95 żołnierzy.
Na podstawie Zarządzenia Szefa Sztabu Generalnego WP Nr 011/Org. z 16 stycznia 1963 Dowódca Marynarki Wojennej przekazał Dowódcy POW 3 pułk piechoty morskiej bez batalionu saperów.
W 1967 przywrócono batalionowi jego historyczną nazwę 8 Kołobrzeski batalion saperów. Od 9 lutego 1977 roku batalion podlega 8 Flotylli Obrony Wybrzeża.

</doc>
<doc id="1215353" url="https://pl.wikipedia.org/wiki?curid=1215353" title="Wymysłów (powiat słupecki)">
Wymysłów (powiat słupecki)

Wymysłów – osada w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość należała administracyjnie do województwa konińskiego.

</doc>
<doc id="1215358" url="https://pl.wikipedia.org/wiki?curid=1215358" title="Wózek widłowy">
Wózek widłowy



</doc>
<doc id="1215363" url="https://pl.wikipedia.org/wiki?curid=1215363" title="Read (Unix)">
Read (Unix)

read czyta linię ze standardowego wejścia
Opis.
Interpreter komend (ang. shell) sczytuje ze standardowego wejścia linię (aż do znaku backslash codice_1), wyjątkiem jest, gdy polecenie to zostanie wywołane z parametrem codice_2
Argumenty.
codice_3 - nazwa istniejącej lub nieistniejącej zmiennej interpretera komend (ang. shell variable)
Standardowe wejście.
Standardowe wejście powinno być plikiem tekstowym
Zmienne środowiskowe.
Poniższe zmienne środowiskowe powinny wpływać na działanie polecenia codice_4:
Przykład.
 while read -r aa bb
 do
 printf "%s %s\n" "$aa" "$bb"
 done &lt; plik_wyjsciowy
Wyświetla plik w którym pierwsze pole (ang. field) każdej linii jest przenoszone na koniec linii

</doc>
<doc id="1215368" url="https://pl.wikipedia.org/wiki?curid=1215368" title="Bogodar Winid">
Bogodar Winid

Bogodar Winid (ur. 25 maja 1922 w Brzezinach, zm. 14 grudnia 1996 w Warszawie) – polski geograf i kartograf. Syn znanego geografa Walentego Winida, konsula Polski w Chicago. Ukończył studia geograficzne na Uniwersytecie Jagiellońskim w 1947 i studia konsularne w krakowskiej Akademii Handlowej w 1948. W 1963 otrzymał tytuł doktora, a w 1971 profesora nadzwyczajnego. 
Był jednym z organizatorów Instytutu Geograficznego Uniwersytetu Warszawskiego, następnie pracował na Uniwersytecie Wrocławskim, a w latach 1964-1969 wykładał w Addis Abebie. Po powrocie do Polski ponownie pracował na Uniwersytecie Warszawskim jako dyrektor Studium Afrykanistycznego. W latach 1977-1980 był kierownikiem Katedry Kartografii. Od 1980 do 1986 był ekspertem ONZ w zakresie kartografii tematycznej w Bangladeszu, a następnie w Jemenie Południowym. Po powrocie do Polski został dyrektorem Instytutu Krajów Rozwijających się.
Wśród ponad 150 publikacji, ponad 40 dotyczyło kartografii. Opracował również kilkadziesiąt map i atlasów.
Odznaczony Srebrnym Krzyżem Zasługi (1954).
Pochowany na Cmentarzu Wojskowym na Powązkach w Warszawie (kwatera A dodane, rząd 5, miejsce 9).

</doc>
<doc id="1215369" url="https://pl.wikipedia.org/wiki?curid=1215369" title="Bonnet (żagiel)">
Bonnet (żagiel)

Bonnet (ze starofr., rodzaj materiału) – stosowany na XIV-XVI wiecznych żaglowcach żagiel. Umożliwiał zmniejszanie powierzchni ożaglowania poprzez podział jednego żagla rejowego w poziomie na dwie wiązane ze sobą części. Dowiązany pod żaglem zasadniczym żagiel nazywa się bonnet.
Rozwinięciem tego sposobu zmniejszania powierzchni żagli rejowych było (żaglowce XVIII-XX w.) wyposażanie żagli rejowych w refbanty i refowanie ich poprzez podwiązanie odcinka żagla pod refbantą przy pomocy refsejzingów. Następnym krokiem było zwiększenie liczby żagli rejowych przy zmniejszeniu ich powierzchni. Współczesne żaglowce najczęściej mają żagle nie przewidziane do refowania; zmniejszenie powierzchni żagli realizuje się przez zwinięcie całych żagli.
Czasem stosowano jeszcze żagiel podwiązany poniżej bonneta. Żagiel ten nosi nazwę drabler.

</doc>
<doc id="1215371" url="https://pl.wikipedia.org/wiki?curid=1215371" title="Dixon Denham">
Dixon Denham

Dixon Denham (ur. 1 stycznia 1786 w Londynie, zm. 8 maja 1828 w Sierra Leone) − brytyjski odkrywca, oficer armii brytyjskiej, badacz północnej i zachodniej Afryki.
Jako nastolatek zaciągnął się do armii brał udział w czasie wojen napoleońskich w walkach na Półwyspie Iberyjskim oraz w bitwie pod Waterloo w roku 1815.
W roku 1821 brytyjskie Foreign Office wybrało Denhama − wówczas w randze majora − jako towarzysza wyprawy Hugh Clappertona i Waltera Oudney'ego do królestwa Bornu w Afryce Zachodniej; celem ekspedycji było wyznaczenie biegu rzeki Niger. Z końcem roku Denham dołączył do Clappertona i Oudney'ego oczekujących go w Trypolisie w dzisiejszej Libii.
Denham, Clapperton i Oudney przemierzyli z północy na południe pustynne pustkowia Sahary, by w lutym 1823 stanąć − jako pierwsi Europejczycy − nad brzegami jeziora Czad. Stamtąd Clapperton w towarzystwie Oudney'ego udał się dalej na południe i zachód z zamiarem dotarcia do mitycznego miasta Timbuktu, podczas gdy Denham skierował się na południowy wschód wzdłuż Szari, głównej rzeki zasilającej wody jeziora Czad. Po zbadaniu biegu dwóch innych rzek − Waube (?) i Logone − dołączył do Clappertona obozującego na południe od jeziora (według innego przekazu spotkali się w stolicy królestwa Bornu, Kuce); stamtąd obaj razem wrócili do Trypolisu. Oudney zmarł nieco wcześniej na zapalenie płuc.
Denham wrócił do Anglii w roku 1825. Wkrótce został mianowany komisarzem ds. wyzwolonych niewolników w Afryce Zachodniej i wicegubernatorem Brytyjskiej Afryki Zachodniej. Do Freetown dotarł w roku 1827, by umrzeć w rok później na "gorączkę tropikalną", przypuszczalnie dengę.
Dixon Denham, wraz z Clappertonem i Oudney'm, uczestniczył w jednej z pierwszych wypraw brytyjskich w głąb Czarnego Lądu i choć wyprawa nie osiągnęła zamierzonego celu (zbadania biegu Nigru), dostarczyła wielu informacji na temat szlaków karawanowych łączących tę rzekę z Jeziorem Czad. Jego zapiski pt. "Narrative of Travels and Discoveries in Northern and Central Africa" zostały opublikowane w roku 1826.

</doc>
<doc id="1215375" url="https://pl.wikipedia.org/wiki?curid=1215375" title="Mirror Ball">
Mirror Ball

Mirror Ball – album Neila Younga z grupą Pearl Jam nagrany pomiędzy 26 stycznia 1995 r. a 10 lutego 1995 r. i wydany przez firmę nagraniową Reprise w czerwcu tego samego roku.
Historia i charakter albumu.
Album został nagrany niezwykle szybko na czterech sesjach – dwóch w styczniu i dwóch w lutym 1995 r.
Prezentuje surowy styl nagrania, bez zbytniej finezji; na początku i końcu niektórych utworów słychać rozmowy i uwagi muzyków.
Otrzymał następujące nominacje do nagród Grammy: najlepszy album rockowy, najlepsza rockowa piosenka ("Downtown"), najlepsze męskie rockowe wykonanie ("Peace and Love").
Po zakończeniu sesji Neil Young i Pearl Jam udali się na 11-koncertowe tournée. Przez fanów nazywani byli "Neil Jam".

</doc>
<doc id="1215378" url="https://pl.wikipedia.org/wiki?curid=1215378" title="Adam Natanek">
Adam Natanek

Adam Tadeusz Natanek (ur. 23 lipca 1933 w Krakowie) – polski dyrygent, profesor nadzwyczajny i współorganizator IWA UMCS, miłośnik zwierząt. W latach 1961–1990 dyrygent Filharmonii im. H. Wieniawskiego w Lublinie, od 1969 – jej dyrektor naczelny i artystyczny. W latach 1961–1976 kierownik artystyczny Chóru Towarzystwa Śpiewaczego „Echo”, w latach 1992–1998 dyrektor artystyczny Filharmonii im. A. Malawskiego w Rzeszowie oraz Festiwalu Muzycznego w Łańcucie, w latach 1980–1983 członek Rady Muzyki przy Ministerstwie Kultury i Nauki, w latach 1983–1989 stały gościnny dyrygent Orkiestry Symfonicznej Miasta Valladolid ("La Orquesta Ciudad de Valladolid").
Życiorys artystyczny.
Ukończył studia w Państwowej Wyższej Szkole Muzycznej na Wydziale Teorii, Kompozycji i Dyrygentury w klasie dyrygentury symfonicznej prof. Artura Malawskiego i prof. Witolda Krzemieńskiego oraz na Wydziale Pedagogicznym w zakresie dyrygentury chóralnej. W 1964 roku ukończył seminarium dyrygenckie prowadzone przez światowej sławy dyrygenta, Pawła Kleckiego. Od 1966 należał do PZPR. Przyczynił się do rozwoju lokalnej chóralistyki, angażując do estradowych prezentacji zespoły szkolne, uczelniane oraz stowarzyszenia chóralne. Pod jego dyrekcją wykonano ponad sto koncertów oratoryjno-kantatowych oraz operowych, integrując środowisko melomanów i muzyków. W 1971 roku był współorganizatorem Instytutu Wychowania Muzycznego UMCS (obecnie Wydział Artystyczny) na Wydziale Pedagogiki i Psychologii, pozostając od 1972 roku jego docentem, zaś od 1987 roku – profesorem nadzwyczajnym.
W czasie jego kadencji orkiestra Filharmonii Lubelskiej gościnnie występowała w Filharmonii Narodowej w Warszawie (dwukrotnie), na Węgrzech, Czechosłowacji, we Włoszech (kilkakrotnie), we Francji, Szwecji, w Szwajcarii, Hiszpanii. On sam gościnnie koncertował prawie w całej Europie. Poza tym w USA (San Francisco), w ZSRR (Leningradzka Orkiestra Filharmonii w Petersburgu), w Hawanie, w Tunisie, w Taegu, w Meksyku (Xalapa), w RFN oraz na licznych festiwalach, m.in. z Orkiestrą Symfoniczną w Skopje. W latach 1980–1983 był członkiem Rady Muzyki przy Ministerstwie Kultury i Nauki w Warszawie. Kilkakrotnie delegowany za granicę w charakterze obserwatora muzycznego, m.in. do Pragi, Berlina, Bergen, Bułgarii. Gościnnie dyrygował w wielu filharmoniach w Polsce i za granicą. W Polsce najczęściej Orkiestrą i Chórem Filharmonii Narodowej w Warszawie, wielokrotnie Wielką Orkiestrą Polskiego Radia i TV w Katowicach (obecnie NOSPR), w Filharmonii Krakowskiej oraz Orkiestrą i Chórem Polskiego Radia w Krakowie. Dokonał wielu nagrań archiwalnych, radiowych i telewizyjnych. Od połowy lat 80. XX wieku gościnnie współpracował z Orkiestrą Symfoniczną Valladolid w Hiszpanii, pełniąc od 1990 roku przez kilka miesięcy obowiązki jej szefa artystycznego i dyrygenta. W latach 1992–1998 pełnił stanowisko dyrektora artystycznego Filharmonii im. A. Malawskiego w Rzeszowie oraz Festiwalu Muzycznego w Łańcucie. Wraz z filharmonikami prowadził działalność edukacyjną dla dzieci i młodzieży (tzn. koncerny edukacyjne i symfoniczne) w szkołach, w makroregionie lubelskim i podkarpackim.
Żonaty z Danutą Damięcką-Natanek (1946–2006), śpiewaczką (sopran), uczennicą Ady Sari.
Działalność na rzecz zwierząt.
Adam i Danuta Natankowie w 2000 roku założyli Stowarzyszenie Opieki nad Zwierzętami „Lubelski Animals”. Do komitetu założycielskiego dołączyły Jolanta Polberg i prof. Halina Kowalska-Pyłka, emerytowana wykładowczyni Uniwersytetu Przyrodniczego w Lublinie. Stowarzyszenie organizuje zbiórki karmy dla zwierząt domowych, zapewnia opiekę weterynaryjną, poszukuje nowych opiekunów oraz zbiera środki finansowe. Z inicjatywy stowarzyszenia powstało Schronisko dla Bezdomnych Zwierząt w Lublinie. Adam Natanek dwukrotnie (2002, 2004) był powoływany na członka Lokalnej Komisji Etycznej w Lublinie, do której należało realizowanie standardów przeprowadzania doświadczeń oraz badanie stopnia ich inwazyjności. Wypowiadał się również na łamach lokalnej prasy, piętnując naganne zachowania w stosunku do zwierząt.
Publikacje o dyrygencie.
W 2013, Teresa Księska-Falger, prezes Towarzystwa Muzycznego im. H. Wieniawskiego w Lublinie oraz Marek Dudek, lubelski muzykolog wydali książkę pt. "Adam Natanek. Portret artysty". 
Promocja książki odbyła się podczas ostatniego z koncertów II Międzynarodowego Festiwalu „Andrzej Nikodemiowicz czas i dźwięk” w ramach Międzynarodowego Dnia Muzyki w Auli Kardynała Stefana Wyszyńskiego na Katolickim Uniwersytecie Lubelskim.
W Lublinie, w 2017, została wydana monografia autorstwa Marka Dudka pt. "Adam Natanek: człowiek, artysta, pedagog". 

</doc>
<doc id="1215379" url="https://pl.wikipedia.org/wiki?curid=1215379" title="Samuel Mardsen">
Samuel Mardsen



</doc>
<doc id="1215380" url="https://pl.wikipedia.org/wiki?curid=1215380" title="Archizoom Associati">
Archizoom Associati

Archizoom Associati - studio designerskie stworzone we Florencji w 1966 roku, przez Andreę Branziego, Paola Deganelę, Massima Morozziego i Gilberta Correttiego. Czołowa grupa antydesignu. Nazwa studia wywodzi się od brytyjskiej grupy architektonicznej Archigram i wydawanego przez nich pisma "Zoom".
Twórczość.
Grupa tworzyła w nurcie antydesignu - odpowiedzi na ustalone modernistyczne normy projektowania. Hołdowali kiczowi, ironii, mocnym kolorom, efemeryczności.
Członkowie Archizoomu tworzyli koncepcyjne projekty miast: Wind City (1969), Non-Stop City (1970). Miały one ukazywać, że podporządkowanie się racjonalizmowi tworzy w efekcie konstrukcję nielogiczne, irracjonalne. Twierdzili iż: "Ostatecznym celem architektury jest jej całkowite wyeliminowanie".
Współpracując z Superstudio, Archizoom zorganizował dwie wystawy "Superaarchitettura" w latach 1966 i 1967, w Pistoii i Modenie.
W roku 1968 do grupy dołączyli Dario (ur. 1943) i Lucia Bartolini (ur. 1944), wskutek czego w latach 1971-1973, do strefy zainteresowań grupy dołączyła moda.
Stworzyli kilka mebli. Serię Dream Beds(1969), zestaw modułowy Safari(1968), sofę Superonda(1966) i krzesło Mies(1969).

</doc>
<doc id="1215382" url="https://pl.wikipedia.org/wiki?curid=1215382" title="Złącze XLR">
Złącze XLR

XLR – standard profesjonalnych złączy wykorzystywany w technice audio. Potocznie zwany Cannon (nazwa wywodzi się od nazwiska wynalazcy tychże złączy – Jamesa H. Cannona – założyciela firmy Cannon Electric, obecnie będącej częścią amerykańskiej korporacji ITT).
Głównym walorem tych złączy jest zapewnienie jak najniższych strat i zakłóceń sygnału dzięki odpowiednio zaprojektowanej izolacji oraz odporność na warunki pogodowe i uszkodzenia mechaniczne. Minimalizacja zakłóceń zapewniona jest dzięki połączeniom symetrycznym, które wykazują wysoką odporność na zakłócenia natury elektromagnetycznej.
Podstawowe złącze składa się z trzech pinów/otworów (zł. męskie – piny, zł. żeńskie – otwory):
Istnieje wiele odmian złączy XLR z różną liczbą pinów. Spotkać można złącza cztero-, pięcio-, siedmiopinowe, niekiedy nawet o jeszcze większej liczbie pinów. Warto również wspomnieć, że 4-pinowe złącze XLR jest czasami używane w studyjnych słuchawkach do przesyłania sygnału zbalansowanego.

</doc>
<doc id="1215383" url="https://pl.wikipedia.org/wiki?curid=1215383" title="Live in Concert/Równowaga strachu/2 ostatnie piosenki">
Live in Concert/Równowaga strachu/2 ostatnie piosenki

Recydywa in Concert Rura 86/Równowaga strachu/2 ostatnie piosenki – wznowienie albumów muzycznych wydanych przez zespół Recydywa wydane 26 maja 2006 roku.
Płyta CD zawiera dwa (jedyne) albumy, które wydała grupa Recydywa Blues Band (później Recydywa): debiutancki "In Concert" z występów w klubie Rura oraz drugi, już studyjny - "Równowaga strachu" (uwaga: bez pierwszego i ostatniego utworu z płyty winylowej). Jako bonus zamieszczono "2 ostatnie piosenki", które miały znaleźć się na planowanym nowym albumie zespołu (utwory te nagrywane były w składzie Pluszcz/Mrożek/Marut, teksty - Barbara Łuszczyńska).
Lista utworów.
W nagraniach 1-7 ("Recydywa in Concert") udział brali:
Andrzej Pluszcz - gitara basowa, śpiew; Aleksander Mrożek - gitara; Ireneusz Nowacki - perkusja .
W nagraniach 8-14 ("Równowaga strachu"): Andrzej Pluszcz - gitara basowa, śpiew; Krzysztof Mandziara - gitara; Ireneusz Nowacki - perkusja; Paweł Noszkiewicz - harmonijka.
W nagraniach 15-16 ("2 ostatnie piosenki"): Andrzej Pluszcz - gitara basowa, śpiew; Aleksander Mrożek - gitara; Kazimierz Marut - perkusja.

</doc>
<doc id="1215384" url="https://pl.wikipedia.org/wiki?curid=1215384" title="Henry Beck">
Henry Beck

Henry Charles Beck, znany także jako Harry Beck (ur. 1902, zm. 1974) – projektant, typograf, zaprojektował nowatorską mapę londyńskiego metra.
Twórczość.
W latach 1920. mapy londyńskiego metra stały się niezwykle trudne do odczytania, ponieważ próbowały wiernie odtworzyć przebieg linii i usytuowanie geograficzne stacji. W 1933 roku Beck stworzył nową mapę na podstawie wykresu, uwzględniając, zamiast geograficznego położenia stacji, ich wzajemne relacje przestrzenne. Jej podstawą była siatka ośmiokąta, linie przebiegały pod kątem prostym lub 45 stopni. Dzięki temu mapa stała się niezwykle klarowna. Stała się ona standardem w tworzeniu map połączeń komunikacyjnych.

</doc>
<doc id="1215386" url="https://pl.wikipedia.org/wiki?curid=1215386" title="Superlicencja">
Superlicencja

Superlicencja – licencja wymagana przez Fédération Internationale de l’Automobile (FIA) od wszystkich kierowców startujących w wyścigach Formuły 1. Licencję wydaje FIA na żądanie.
Wymogiem do uzyskania superlicencji jest posiadanie przez kierowcę licencji stopnia A (Grade A) oraz spełnienie dodatkowych warunków przedstawionych w załączniku L Międzynarodowego Kodeksu Sportowego FIA.
Wymogi te określają, iż kierowca ubiegający się o superlicencję jest mistrzem w niższej klasie (Formuła 3, Formuła 2), lub regularnie osiągał w nich dobre wyniki. Dla przykładu wystarczy znalezienie się w pierwszej trójce w pięciu wyścigach Serii GP2 w przeciągu ostatnich dwóch lat, aby uzyskać superlicencję.
Dodatkowo, kierowcy którzy uczestniczyli w zawodach Champ Car World Series albo Indy Racing League mogą uzyskać superlicencję, jeśli ukończyli mistrzostwa na jednym z pierwszych sześciu miejsc. Umożliwia to startowanie w Formule 1 kierowcom z amerykańskich serii wyścigowych, bez wcześniejszego brania udziału w zawodach organizowanych przez FIA.
W szczególnych przypadkach istnieje możliwość przydzielenia superlicencji kierowcy, który nie spełnia wcześniej wymienionych wymogów, jeśli istnieje zgoda wszystkich członków FIA oraz kierowca odbył przynajmniej 300 km testowych w bolidzie Formuły 1 (np. Jenson Button, Kimi Räikkönen). Istnieje również możliwość cofnięcia licencji w szczególnych przypadkach wymienionych w regulaminach.
Od sezonu 2008 koszt superlicencji dla obecnych kierowców Formuły 1 wynosi 10 000€ + 2 000€ za każdy punkt zdobyty w poprzednim sezonie.

</doc>
<doc id="1215394" url="https://pl.wikipedia.org/wiki?curid=1215394" title="Czesław Lissowski">
Czesław Lissowski

Czesław Lissowski (ur. 13 stycznia 1895 w Zasadkach, zm. 15 listopada 1942 w Dachau) – polski ksiądz katolicki, kapelan Wojska Polskiego II RP, działacz społeczny, historyk.
Życiorys.
Urodził się w rodzinie Franciszka i Marianny Michaliny z Rykaczewskich. Ojciec Czesława, rządca majątku, umieścił synów w zakupionym domku w Skępem, gdzie pod opieką dziadków pobierali naukę. W 1908 Czesław ukończył tamtejszą szkołę powszechną i podjął naukę w Seminarium Nauczycielskim w Wymyślinie, które ukończył z wyróżnieniem. W czasie pobytu w Wymyślinie prowadził intensywne samokształcenie w zakresie polskiej literatury i historii, zakazanych w programach szkolnych przez władze carskie.
Pierwszą pracę w charakterze wiejskiego nauczyciela podjął w Gołkowie k. Świedziebni na granicy ówczesnego zaboru rosyjsko-pruskiego. Tam przez dwa lata uczył dzieci, zyskując opinię dobrego pedagoga i wychowawcy. Po dwóch latach, w 1915 za namową ówczesnego proboszcza rypińskiego, ks. kanonika Stanisława Gogolewskiego, wraz z trzema kolegami z seminarium wymyślińskiego, rozpoczął naukę w liceum diecezjalnym przy Seminarium Duchownym w Płocku. Po uzyskaniu świadectwa dojrzałości, wstąpił do tamtejszego seminarium. 19 maja 1923 otrzymał święcenia kapłańskie i niebawem objął wikariat w Czyżewie-Blichowie w dekanacie bodzanowskim.
Duchowy opiekun młodego kapłana, ksiądz S. Gogolewski po dwóch miesiącach spowodował jego przeniesienie i powierzył mu obowiązki wikariusza i prefekta gimnazjum w Rypinie. Od tego czasu ks. Lissowski był pomocnikiem w pracy duszpasterskiej rypińskiego dziekana. Lissowski pomagał przy budowie Domu Katolickiego (obecnie domu kultury) w Rypinie, jednocześnie przez siedem lat piastował mandat radnego miejskiego, był kapelanem w miejscowym szpitalu oraz straży pożarnej.
Pełnił także obowiązki prefekta szkolnego. Był pedagogiem lubianym przez uczniów i rodziców. Pomagał materialnie mniej zamożnej młodzieży, płacąc za nią czesne. Kiedy w lipcu 1932 Rypin utracił szkołę średnią, podjął starania o jej ponowne uruchomienie. W tym celu z początkiem 1938 rozpoczął prace organizacyjne. Powołał komitet budowy gimnazjum, a na zwołanym w Domu Katolickim zebraniu mieszkańców miasta powołał Towarzystwo Szkoły Średniej w Rypinie i przeprowadził wybór jego zarządu złożonego z dziewięciu dawnych wychowanków rypińskiego gimnazjum. Działalność komitetu spotkała się z życzliwością ówczesnego burmistrza miasta, Józefa Budzanowskiego i miejscowych działaczy samorządowych. Ks. Lissowski był organizatorem działań przy budowie budynku gimnazjum, a także jałmużnikiem przy zbieraniu środków pieniężnych na ten cel. Gdy miejscowi ziemianie, a także Wydział Powiatowy i Sejmik, odmówili pomocy, Lissowski zwrócił się o pomoc do społeczeństwa ziemi dobrzyńskiej i duchowieństwa dekanatu rypińskiego. Już w pierwszych dniach po apelu otrzymał zadeklarowaną sumę 25 tys. zł. Na budowę gimnazjum przeznaczył także własne dochody, zaciągnął także na ten cel prywatną pożyczkę w miejscowym banku spółdzielczym.
Od kwietnia do sierpnia 1938, ks. Lissowski wybudował główne skrzydło gmachu rypińskiego gimnazjum. 1 września 1938, po sześciu latach przerwy, uruchomiono szkołę. W tym dniu Lissowski przedstawił projekt dalszej rozbudowy zespołu budynków szkoły średniej w Rypinie, do którego realizacji przystąpiono wiosną 1939. Uzyskano potrzebne uprawnienia i dwa etaty nauczycielskie na koszt Skarbu Państwa. Wybuch II wojny światowej uniemożliwił realizację tych planów.
Ks. Lissowski poza działalnością duszpasterską i społeczną zajmował się zbieraniem i opracowywaniem materiałów dotyczących historii regionu. Zgromadził i pozostawił znaczny dorobek naukowy, obejmujący 18 pozycji bibliograficznych. W 1938 wydał książkę pt. "Powstanie styczniowe w ziemi dobrzyńskiej". Publikował ją także na łamach „Głosu Mazowieckiego”. W swojej pracy badawczej wiele czasu poświęcał zbieraniu materiałów historycznych do opisu parafii w dekanacie rypińskim. W 1933 wydał monografię kaplicy-kościółka pod wezwaniem Przenajświętszej Rodziny w Studziance, a w 1935 powieść Franciszka S. Dmochowskiego pt. "Przekleństwo matki". Razem z T. Sadkowskim napisał szkic historyczny miasta Rypina. Z dorobku naukowego ks. Lissowskiego pozostały także rękopisy monografii Rypina i Sadłowa. Wiele jednak prac i artykułów w rękopisie uległo zniszczeniu w czasie wojny. Ks. Lissowski prowadził także działalność popularyzatorską. Wygłaszał liczne prelekcje i organizował spotkania dyskusyjne.
W sierpniu 1939 powołany został do wojska i w randze kapitana wziął udział w kampanii wrześniowej. Po klęsce armii polskiej wraz z innymi kapelanami WP został internowany w więzieniu w Łęczycy. Organizował tam i prowadził działalność duszpasterską. W październiku 1939 w czasie nabożeństw różańcowych tymczasowa kaplica więzienna wypełniała się po brzegi jeńcami. Około 15 października tego samego roku przez Łódź, Pabianice i Kępno więźniowie z Łęczycy zostali wywiezieni do Wrocławia, a stamtąd do Oflagu VII B w Eichstätt na terenie Bawarii. Tam także ks. Lissowski zorganizował parafię obozową i urządził kaplicę. Wraz z ks. Kazimierzem Krzyżanowskim, prefektem ze Skrwilna odprawiał Msze Święte, umożliwiając jeńcom korzystanie ze spowiedzi i komunii świętej.
W czasie pobytu w oflagu ks. Lissowski nie tracił woli wytrwania. Mimo pogłębiających się dolegliwości żołądka, zawsze był pełen nadziei i „optymistycznymi wiadomościami” pocieszał jeńców. Snuł także plany dalszej rozbudowy szkoły i zamiany jej na gimnazjum państwowe. W jednym z listów do ks. dra Wacława Jezuska z Płocka pisał: „Gdy wrócę do mego Rypina, dokończę budowę swego gimnazjum”.
9 grudnia 1939 został skierowany do Oflagu IX C w Rottenburgu nad Fuldą, gdzie spotkał prawie wszystkich kapelanów wojskowych. Przebywał tam do połowy kwietnia 1940. Po zwolnieniu przez władze wojskowe, wraz z innymi duchownymi został następnie zatrzymany przez Gestapo w Kessel i wywieziony do obozu koncentracyjnego w Buchenwaldzie. Tam, jak napisał ks. K. Krzyżanowski, księży pozbawiono „munduru i brewiarza oraz mszy świętej i kaplicy. W ciągu tego czasu przeżywaliśmy wszystkie okropności życia obozowego, godzinami trwające apele w mroźnej mgle i wietrze, nie będąc pewni życia, ni dnia, ni godziny”. Po pewnym czasie księży skierowano do ciężkiej pracy. W tym momencie przyszło osłabienie fizyczne i załamanie psychiczne ks. Czesława. Jedynie „modlitwa była mu wtedy pokrzepieniem, a odmawiał ją, jak wielu księży kapelanów, na pięciu paciorkach różańca zrobionego ze znalezionego sznurka”.
W początku lipca 1942 ks. Lissowski wraz z innymi kapelanami i grupą tzw. inwalidów został skierowany do niemieckiego obozu koncentracyjnego w Dachau. Drogę do obozu przebył w szczelnie zaciemnionym bydlęcym wagonie. Z kraju dochodziły do niego tragiczne wiadomości. W liście do brata, Kazimierza, prosił o przysłanie garnituru. Skierował także kartkę do dr F. Dłutka. Wysłana przez tego ostatniego paczka doszła już za późno. Wyczerpanie fizyczne spowodowało, że po kolejnym przeglądzie lekarskim, w stanie beznadziejnym ks. Lissowski trafił do obozowego szpitala. Zmarł 15 listopada 1942 na bloku nr 7, nosząc numer obozowy 31220.
Ks. Czesław Lissowski nie ma swojego grobu. O jego zasługach dla miasta nad Rypienicą przypominają pamiątkowe tablice w Kościele św. Trójcy oraz Liceum Ogólnokształcącym (obecnie Zespół Szkół nr 1) w Rypinie. Jego imię nosi jedna z ulic w tym mieście.

</doc>
<doc id="1215397" url="https://pl.wikipedia.org/wiki?curid=1215397" title="Walter Oudney">
Walter Oudney

Walter Oudney (ur. w 1790 w Edynburgu, zm. w 1824 w Bornu w Afryce) – szkocki lekarz, fizyk i botanik, badacz północnych i zachodnich obszarów Czarnego Lądu.
Pochodził ze średnio zamożnej szkockiej rodziny. W młodości poznał podstawy medycyny i w roku 1810 zaciągnął się w stopniu mata do służby medycznej w Royal Navy. W roku 1814, gdy służył na wodach południowo-wschodniej Azji, został mianowany lekarzem okrętowym.
Wkrótce po zakończeniu wojen napoleońskich porzucił marynarkę wojenną i podjął studia medyczne na uniwersytecie w Edynburgu. Równolegle studiował historię naturalną i chemię, wykazując znaczne zainteresowanie botaniką. Po uzyskaniu dyplomu podjął (w roku 1817) prywatną praktykę lekarską, pogłębiając swe uniwersyteckie studia naturalistyczne i chemiczne w nadziei zostania w przyszłości wykładowcą uniwersyteckim z zakresu botaniki.
W roku 1820 przyjął propozycję rządu brytyjskiego wzięcia udziału w ekspedycji, której celem byłoby ustalenie rzeczywistego biegu rzeki Niger. W towarzystwie drugiego podróżnika Hugh Clappertona wyruszył do Trypolisu w dzisiejszej Libii, gdzie obaj dotarli w październiku 1821. Tam wkrótce dołączył do nich oficer brytyjski Dixon Denham i szkutnik nazwiskiem William Hillman.
Oudney, zgodnie z wytycznymi władz w Londynie, miał rozpocząć poszukiwania Nigru od stolicy królestwa Bornu leżącego w dzisiejszej Nigerii, a więc po przeciwnej względem Trypolisu stronie wielkiego zachodniego wybrzuszenia kontynentu afrykańskiego. Wykonując polecenie poprowadził swoją ekspedycję na południe poprzez pustynię Saharę. W kwietniu 1822 roku podróżnicy dotarli do Marzuku, starożytnej stolicy Fazzanu (południowo-zachodnia Libia), gdzie spędzili siedem miesięcy w oczekiwaniu na zgodę lokalnego władcy na dalszą podróż i zbrojną eskortę. W grudniu, korzystając z pomocy miejscowego bogatego kupca Abu Bakra bu Chulluma, uzyskali wreszcie zgodę i przekroczyli granicę udając się do Bornu.
4 lutego 1823 Oudney, Clapperton, Denham i Hillman ujrzeli – jako pierwsi przybysze z Europy – wody wielkiego jeziora Czad. Podczas wyprawy rekonesansowej wokół jeziora Oudney odkrył ujście rzeki Szari, głównego dopływu Czadu.
Wkrótce podróżnicy odwiedzili stolicę Bornu, Kuka (dzisiaj Kukawa w Nigerii), gdzie pozostali do jesieni. 14 grudnia Oudney z Clappertonem ruszyli na zachód, podczas gdy Denham i Hillman zostali w Kuce. Zdaniem Oudney'ego rzeka Niger powinna znajdować się na południowy zachód od Bornu, w regionie zwanym Nupe. W drodze Oudney przeziębił się, a następnie zapadł na ciężkie zapalenie płuc. 12 stycznia 1824, w niecały miesiąc po opuszczeniu Kuki, zmarł. Clapperton chciał kontynuować podróż, ale ostrzeżony przez lokalnych kacyków, że droga przez Nupe może być niebezpieczna, zawrócił. Wraz z Denhamem i Hillmanem wrócił przez Trypolis do Anglii, gdzie wylądowali w czerwcu 1825 roku.
Niektóre wyniki badań mineralogicznych Waltera Oudney'ego oraz jego opis drogi z Marzuku do Bornu zostały wykorzystane w sprawozdaniu Dixona Denhama. Badania biegu Nigru zakończyła wyprawa Richarda Lemona Landera, który w roku 1830 popłynął – ze swoim bratem Johnem – rzeką do jej ujścia do Zatoki Gwinejskiej.

</doc>
<doc id="1215398" url="https://pl.wikipedia.org/wiki?curid=1215398" title="Torfowisko bałtyckie (kopułowe)">
Torfowisko bałtyckie (kopułowe)

Torfowisko wysokie typu bałtyckiego – typ torfowiska wysokiego z wyłącznie ombrofitycznym sposobem zasilania w wodę oraz kopułową sylwetką torfowego złoża. Torfowiska tego typu związane są zasadniczo z wpływem klimatu morskiego i występują głównie w pasie nadbałtyckim, gdzie przebiega południowa granica ich zasięgu. Występują one w dolinach dolnej Odry, dolnej Łeby, środkowej Biebrzy, w Pradolinie Kaszubskiej, na tarasach nadzalewowych na Pojezierzu Bytowskim, nad wielkimi jeziorami nadmorskimi oraz na lokalnych wododziałach. Do obszarowo największych torfowisk, osiągających powierzchnię około tysiąca hektarów, należą Wilcze Uroczysko koło Szczecina, Ciemińskie Bagno, Bielawskie Błoto w woj. pomorskim.

</doc>
<doc id="1215400" url="https://pl.wikipedia.org/wiki?curid=1215400" title="Choroby genetyczne w populacji fińskiej">
Choroby genetyczne w populacji fińskiej

Opisano około 35 genetycznych chorób, których częstość w populacji fińskiej jest znacznie wyższa niż w jakiejkolwiek innej grupie etnicznej. Uważa się to za jeden z najlepszych przykładów na rolę efektu założyciela w epidemiologii chorób genetycznych. W historii Finów wielokrotnie dochodziło do ograniczenia puli genowej populacji: przez zmniejszenie jej liczebności lub izolację małych grup ludności w trudno dostępnych regionach kraju. Mutacje założycielskie odpowiadają za 70 do nawet 100% alleli warunkujących wystąpienie chorób należących do tej grupy. Natomiast choroby dziedziczone autosomalnie recesywnie, typowe dla populacji europejskiej: mukowiscydoza, galaktozemia, fenyloketonuria, są prawie niespotykane u rdzennych mieszkańców Finlandii.

</doc>
<doc id="1215401" url="https://pl.wikipedia.org/wiki?curid=1215401" title="Hipoplazja chrząstek i włosów">
Hipoplazja chrząstek i włosów



</doc>
<doc id="1215402" url="https://pl.wikipedia.org/wiki?curid=1215402" title="Duff Goldman">
Duff Goldman

Jeffrey Adam „Duff” Goldman (ur. 17 grudnia 1974) – cukiernik i gwiazda amerykańskiego programu "Ace of Cakes". Goldman jest właścicielem cukierni Charm City Cakes w Baltimore, w stanie Maryland, która specjalizuje się w wyrobie unikatowych tortów.

</doc>
<doc id="1215405" url="https://pl.wikipedia.org/wiki?curid=1215405" title="Broken Arrow (album)">
Broken Arrow (album)

Broken Arrow – album studyjny Neila Younga z grupą Crazy Horse nagrany w marcu i kwietniu 1996 r. oraz wydany przez firmę nagraniową Reprise w tym samym roku.
Historia i charakter albumu.
Album rozpoczyna się trzema długimi kompozycjami o charakterze jamowym, co zbliża ich brzmienie do brzmienia albumu Everybody Knows This Is Nowhere z początków kariery Neila Younga.
Ostatni utwór z CD, blues "Baby What You Want Me to Do" Jimmy'ego Reeda, został nagrany podczas koncertu dla małej grupy zaproszonych osób.
Do albumu analogowego (winyl) dołożono bonusowy utwór "Interstate", który jest właściwie odrzutem z sesji do albumu Ragged Glory i został nagrany 17 maja 1990 r. Oprócz tego ukazał się on również na singlu "Big Time".
Jest to jeden z gorzej ocenianych przez krytykę albumów Neila Younga, przede wszystkim ze względu na brak celu w jakim został nagrany; cechuje go brak jakiegoś ukierunkowania.

</doc>
<doc id="1215406" url="https://pl.wikipedia.org/wiki?curid=1215406" title="Samorozprężalny metalowy stent">
Samorozprężalny metalowy stent



</doc>
<doc id="1215408" url="https://pl.wikipedia.org/wiki?curid=1215408" title="Richard Lemon Lander">
Richard Lemon Lander

Richard Lander (ur. w 1804 w Truro, w Kornwalii, zm. w 1834 w Nigerii) – brytyjski badacz Afryki Zachodniej.
Dzieciństwo i młodość.
Ojciec Landera był karczmarzem i z trudem utrzymywał liczną rodzinę. To było przyczyną, że Richard w wieku 11 lat zaciągnął się, jako chłopiec kabinowy, na statek handlowy płynący do Indii Zachodnich i pozostał tam przez trzy lata. Będąc nastolatkiem pracował jako służący bogatych podróżników, odwiedzając tym sposobem wiele krajów europejskich. Uczestniczył także, w służbie majora Colebrooka, w ekspedycji do Afryki Południowej.
W 1825 roku Lander został asystentem kapitana Hugh Clappertona podczas jego drugiej wyprawy mającej poznać bieg rzeki Niger. Dowódca ekspedycji skierował statek do wybrzeży Nigerii, skąd podróżni udali się w głąb lądu, ku miastom Kano i Sokoto. Gdy Clapperton zmarł w Sokoto w kwietniu 1827 roku, Lander – jedyny biały członek wyprawy, który przeżył trudy podróży – wrócił, wraz z przewodnikiem Clappertona, murzynem z plemienia Hausa Williamem Pascoe, na wybrzeże, skąd odpłynął do Anglii, gdzie dotarł w 1828 roku. W 1830 roku wydany został drukiem dziennik Clappertona: "Records of Captain Clapperton's Last Expedition to Africa".
Do ujścia Nigru.
Odwaga i zaradność młodego podróżnika zwróciły uwagę brytyjskiego Foreign and Commonwealth Office. Za sprawą lorda Bathurst, sekretarza wojny i spraw kolonialnych, Lander został ponownie wysłany do Afryki celem dalszego szukania biegu i ujścia Nigru. 9 stycznia 1830 roku zaokrętował się w Portsmouth – wraz z bratem, Johnem Landerem – na statek, którym pożeglował do Zatoki Gwinejskiej. Po krótkim postoju w Cape Coast (dzisiejsza Ghana), gdzie przyjął, jako członka ekspedycji, dawnego przewodnika Clappertona, Williama Pascoe, udał się do Badagri (koło dzisiejszego Lagos), skąd podróżnicy ruszyli w głąb lądu. Wędrując na północ dotarli do brzegów Nigru w okolicach Bussy, gdzie 24 lata wcześniej poniósł śmierć Mungo Park. Stamtąd wędrowali w górę rzeki około 100 mil, po czym zawrócili i rychło natknęli się na główny dopływ Nigru Benue.
Podczas badania rozlicznych odnóg delty Nigru Richard i John zostali uwięzieni przez władcę plemienia Ibo, Obiego. Kacyk oddał ich pod straż miejscowemu handlarzowi, którego nazywali "King Boy". Ten zgodził się popłynąć z obu braćmi do ujścia, gdzie Richard miał nadzieję natrafić na jakiś europejski statek i uzyskać okup. Do brzegu Oceanu Atlantyckiego dotarli w połowie listopada ustalając ostatecznie miejsce ujścia wielkiej rzeki.
Podczas gdy John czekał na brzegu w charakterze zakładnika, Richard szukał statku. Kapitan brytyjskiej jednostki o nazwie "Thomas" zgodził się zapłacić okup, a "King Boy" zwolnił Johna na słowo. Jednak gdy tylko obaj bracia znaleźli się na pokładzie kapitan kazał podnieść kotwicę i odpłynął. Niezadowoleni z takiego obrotu sprawy bracia kazali wysadzić się na wyspie Fernando Po, gdzie trafili na statek "Caernarvon" płynący do Rio de Janeiro. Dopiero stamtąd, w roku 1831, wrócili do Anglii, gdzie – jako odkrywcy ujścia Nigru – byli przyjmowani jak bohaterowie. By zachować dobre imię Richarda Landera wśród ludów delty Nigru, brytyjski urząd ds. kolonii wypłacił "King Boyowi" obiecany okup, przekazując mu 135 niewolników.
W 1832 roku Lander opublikował swoje sprawozdanie z podróży zatytułowane "Journal of an Expedition to Explore the Course and Termination of the Niger", a nowo powstałe Royal Geographical Society przyznało mu wysoką nagrodę pieniężną.
Ostatnia wyprawa.
Reputacja Landera jako badacza Afryki zwróciła nań uwagę grupy kupców z Liverpoolu, którzy wynajęli go do poprowadzenia kolejnej ekspedycji celem otwarcia wnętrza Czarnego Lądu dla europejskiego handlu. Wróciwszy nad dolny Niger prowadził więc szereg karawan kupieckich przez cały następny rok. Pascoe, który ponownie mu towarzyszył, zmarł podczas jednej z wypraw, prawdopodobnie otruty przez krajowców.
W pierwszych dniach 1834 roku Lander otrzymał ranę postrzałową podczas starcia z wojownikami miejscowego plemienia koło wioski Angiama, około 160 km od ujścia. Zmarł 2 lutego na wyspie Fernando Po, gdzie szukał pomocy lekarskiej. Z 48 uczestników jego ostatniej ekspedycji przeżyło zaledwie ośmiu.
Richard Lemon Lander, choć nie posiadał żadnego wykształcenia ani majątku, rozwiązał jedną z największych zagadek Afryki Zachodniej, dowodząc że Niger, o którym przez stulecia myślano, iż jest zachodnim dopływem Nilu, w rzeczywistości uchodzi do Zatoki Gwinejskiej.

</doc>
<doc id="1215410" url="https://pl.wikipedia.org/wiki?curid=1215410" title="Year of the Horse">
Year of the Horse

Year of the Horse – podwójny koncertowy album Neila Younga z grupą Crazy Horse nagrany podczas tournée w 1996 r. i wydany przez firmę nagraniową Reprise w tym samym roku. w czerwcu 1997 r.
Historia i charakter albumu.
Na wybór utworów, a tym samym na charakter albumu, wpłynęła śmierć na raka płuc w 1995 r. wieloletniego producenta Neila Younga Davida Briggsa. Young wybrał na koncert wszystkie utwory, które Briggs szczególnie lubił.
Przyjaciel Younga, reżyser Jim Jarmusch, nakręcił film z tej koncertowej tury, który ukazał się na DVD. Utwory na filmie i na CD częściowo się nie pokrywają.

</doc>
<doc id="1215411" url="https://pl.wikipedia.org/wiki?curid=1215411" title="Alchimia">
Alchimia

Studio Alchimia – studio projektowe, założone w 1976 roku w Mediolanie przez architekta Alessandra Guerriera. Początkowo galeria sztuki wystawiająca prace eksperymentalne, nieskrępowane żadnymi normami. Jedno z centrów antydesignu, a następnie Memphis.
Rozwój.
Dzięki współpracy z takimi projektantami, jak Ettore Sottsass, Alessandro Mendini, Andrea Branzi, Paola Navone i Michele De Lucchi, Studio Alchimia stało się znaczącym biurem designerskim.
W latach 1978, 1979, zaprezentowano antydisignerskie, prześmiewczo zatytułowane wystawy Bau.Haus 1 oraz Bau.Haus 2.
Lata 80. przypadają na dominacje w grupię Mendiniego. Tworzył pastisze znanych i klasycznych mebli.
Projekty studia Alchimia, naznaczone polityką, z przesłaniem, były wyzwaniem intelektualnym dla odbiorcy. Obiektem estetycznej kontemplacji, skierowanym do niewielkiej elitarnej grupy ludzi.
Studio Alchimia stało się podstawą do rozpowszechnienia drugiej fali włoskiego designu radykalnego, czego skutkiem było spopularyzowanie antydisignu w latach 80.

</doc>
<doc id="1215412" url="https://pl.wikipedia.org/wiki?curid=1215412" title="Wrodzony zespół nerczycowy typu fińskiego">
Wrodzony zespół nerczycowy typu fińskiego

Wrodzony zespół nerczycowy typu fińskiego (ang. congenital nephrotic syndrome of Finnish type) – uwarunkowana genetycznie choroba z grupy glomerulopatii, stanowiąca najczęstszą postać wrodzonego zespołu nerczycowego. 
Etiopatogeneza.
Spowodowana jest mutacją w "locus" 19q13.1 w genie "NPHS1" kodującym białko nefrynę, należące do nadrodziny immunoglobulin i do rodziny komórkowych cząsteczek adhezyjnych. Cząsteczki nefryny zlokalizowane są w kłębuszkach nerkowych pomiędzy wyrostkami stopowatymi podocytów. Choroba jest stosunkowo częsta w populacji fińskiej, gdzie została opisana w latach 60. XX wieku. Jej częstość szacowana jest tam na 1:8.000 urodzeń. Najczęstszymi mutacjami "NPHS1" (odpowiadającymi za około 94% przypadków w populacji fińskiej) są delecja dwóch par
zasad w eksonie 2 (tzw. mutacja "Fin major") i mutacja nonsensowna w eksonie 26 ("Fin minor").
Objawy kliniczne.
Po urodzeniu występują: wodobrzusze, niedorozwój fizyczny, obrzęki i objawy neurologiczne. Wkrótce rozwija się pełnoobjawowy zespół nerczycowy z nadciśnieniem tętniczym. 
Postępuje niewydolność nerek, która między 3-8 rokiem życia osiąga stadium schyłkowe.
Leczenie.
Leczenie polega na stosowaniu inhibitorów enzymu konwertującego (ACE-I), cyklosporyny i NLPZ.
Istotne jest uzupełnianie niedoborów spowodowanych nasilonym zespołem nerczycowym (albuminy, hormony tarczycy, wapnia i inne) oraz stosowanie profilaktyki przeciwzakrzepowej.
Leczenie pojawiającej się niewydolności nerek polega początkowo na stosowaniu dializy otrzewnowej, a później transplantacji nerki.

</doc>
<doc id="1215413" url="https://pl.wikipedia.org/wiki?curid=1215413" title="Rodzinna amyloidoza typu fińskiego">
Rodzinna amyloidoza typu fińskiego

Rodzinna amyloidoza typu fińskiego, amyloidoza typu V, amyloidoza typu Meretoji (ang. familial amyloidosis, Finnish type) – choroba genetyczna spowodowana mutacja w genie kodującym białko gelsolinę. Chorobę opisał Meretoja w populacji fińskiej w 1973 roku. Choroba objawia się dystrofią rogówki i neuropatią nerwów czaszkowych.

</doc>
<doc id="1215414" url="https://pl.wikipedia.org/wiki?curid=1215414" title="Alessandro Mendini">
Alessandro Mendini

Alessandro Mendini, (ur. 16 sierpnia 1931 w Mediolanie, zm. 18 lutego 2019 tamże) – włoski architekt i designer. Odgrywał dużą rolę we włoskim designie. Przyczynił się do rozpowszechnienia postmodernizmu.
Życiorys.
Studiował architekturę na Politecnico di Milano, ukończył ją w 1959 roku. Wstąpił do stowarzyszenia projektowania przemysłowego Nizzoli Associati. Pracował tam do roku 1970. W latach 70. został czołową postacią designu radykalnego. Lata 1970–1976 ubiegły mu na stanowisku redaktora naczelnego pisma „Casabella”. W 1973 stał się jednym z założycieli awangardowej szkoły wzornictwa i architektury Global Tools. W 1979 roku dołączył do Studia Alchimia, pracował tam jako partner Ettore Sottsassa, oraz Michele De Lucchi, osiągając pozycję głównego ideologa. Następnie założył czasopismo „Modo”, w którym działał do 1981 roku. W latach 1980–1985 został redaktorem naczelnym gazety „Domus”, poświęconej wzornictwu. Począwszy od roku 1983 wykładał wzornictwo w Hochshule fur Angewandte Kunst w Wiedniu. W roku 1981 od firmy Cassina, producenta mebli, otrzymał propozycję uczestnictwa w projekcie Braccidiferro. W grudniu 2014 roku, uhonorowany został tytułem doktora honoris causa przez ASP we Wrocławiu, przy czym była zorganizowana wystawa z jego dziełami.
Twórczość.
W 1978 roku przedstawił przykłady nowego poglądu na projektowanie re-disign: krzesło "Universale" Joego Colomba zdobione sztucznym marmurem, krzesło "Wassili" Marcela Brauera wykończone dodatkowymi ozdobami, oraz krzesło "Gio" Pontiego Superlagera z przyczepionymi proporczykami z napisem „"re-design"”. Te przedmioty - manifestacje, miały za cel uświadomić odbiorcy, że już nic całkowicie nowego nie mogło być zaprojektowane na wzgląd na to, co zostało stworzone w przeszłości. Chciał także przeciwstawić się zapędom modernizmu. Przedstawił, że także dekoracja może wyrazić wartość i znaczenie projektu. Propagował teorię „banalnego designu”, stojącą w opozycji do intelektualnej kulturowej pustki którą przedstawiała era industrialna. Mendini poprzez stosowanie dziwnych dekoracji i jasnych kolorów ujawniał brak wyrazu i banalność produkowanych przedmiotów. Mendini objął również stanowisko dyrektora artystycznego i do spraw wizerunku w firmie Alessi. Uczestniczył tam w projekcie "Tea &amp; Coffe Piazza", wraz z Archille Castiglinonim i Aldo Rossim zaprojektował "Casa della Felicità".
Zorganizował wystawę "L'oggetto banale" („Banalny przedmiot”) na Biennale w Wenecji w 1980 roku. Jego wkład we wzornictwo zwiastował szybki koniec modernizmu oraz powrotu symboliki do łask. Świetnym przykładem jego dążeń jest sofa Kandissi, zaprojektowana na wystawę Bau.Haus I, dla studia Alchimia. Była ona ozdobiona kolorowymi płaskorzeźbami zaczerpniętymi z twórczości Kandinsky'ego Zaprezentował brak istnienia granicy między sztuką a wzornictwem.
W ramach projektu Braccidieferro stworzył serię mebli "Mobile Infinito", do których dołączył magnesy zachęcając użytkowników do twórczego współtworzenia. W firmie Alessi uczestniczył w projekcie "Tea &amp; Coffe Piazza", wraz z Archille Castiglinonim i Aldo Rossim zaprojektował "Casa della Felicità". Następnie zaprojektował "Groninger museum" w Groningen, w Holandii (1988-1993.
Jako architekt zaprojektował między innymi rezydencję "Alessi" we Omegnie, kompleks teatralny "„Teatrino della Bicchieraia”" w Azzero, wieże pamięci w Hiroshimie.
Wielokrotnie zdobywał międzynarodowe nagrody, w tym Compaso d'Oro w 1979 i 1982 roku.

</doc>
<doc id="1215416" url="https://pl.wikipedia.org/wiki?curid=1215416" title="Niskorosłość Mulibrey">
Niskorosłość Mulibrey

Niskorosłość MULIBREY (zespół Perheentupy, ang. MULIBREY nanism, muscle-liver-brain-eye nanism, MUL, Perheentupa syndrome) – rzadka choroba genetyczna opisana po raz pierwszy w Finlandii. Choroba wywołana jest przez mutacje w genie "TRIM37" kodującym białko peroksysomów. Nazwa zespołu pochodzi od nazw zajętych w tej chorobie narządów: mięśni (MUscle), wątroby (LIver), mózgu (BRain) i oczu (EYes). 
Historia.
Chorobę opisał na początku lat 70. J. Perheentupa i wsp..
Epidemiologia.
Zespół występuje szczególnie często w Finlandii, co ma związek z genetyczną izolacją tamtejszej populacji; opisywano jednak poszczególne przypadki z Egiptu, USA, Czech i Kanady.
Etiologia.
Choroba wywoływana jest przez mutacje w locus 17q22–q23 w genie "TRIM37". Gen ulega ekspresji w wielu tkankach, a białko TRIM37 lokalizuje się w peroksysomach, jednak jego funkcja nie jest dotąd poznana.
Objawy i przebieg.
Na fenotyp zespołu składają się następujące wady wrodzone i cechy dysmorficzne:
Rozpoznanie.
Zaproponowano kryteria rozpoznania zespołu:

</doc>
<doc id="1215417" url="https://pl.wikipedia.org/wiki?curid=1215417" title="Zespół Perheentupy">
Zespół Perheentupy



</doc>
<doc id="1215418" url="https://pl.wikipedia.org/wiki?curid=1215418" title="Karłowatość MULIBREY">
Karłowatość MULIBREY



</doc>
<doc id="1215420" url="https://pl.wikipedia.org/wiki?curid=1215420" title="Zakład Mechatroniki Politechniki Świętokrzyskej">
Zakład Mechatroniki Politechniki Świętokrzyskej



</doc>
<doc id="1215428" url="https://pl.wikipedia.org/wiki?curid=1215428" title="VDub">
VDub

VDub – hasło serii trzech reklam Volkswagena, powstałych na potrzeby kampanii reklamowej w 2006 roku. Za kształt kampanii odpowiadała agencja reklamowa Crispin Porter + Bogusky; filmy wyreżyserował Jonas Åkerlund, wystąpili w nich szwedzki aktor Peter Stormare jako inżynier Wolfgang i niemiecka modelka Zonja Wöstendiek jako jego asystentka Miss Helga. Reklamy były pomyślane jako parodia programu "Pimp My Ride" z MTV
Telewizyjną emisję reklam rozpoczęto w lutym 2006 roku. Wkrótce trzy 30-sekundowe reklamy trafiły do serwisu YouTube, i zyskały olbrzymią popularność. W sierpniu liczba wyświetleń tych reklam wyniosła 4 miliony.
Reklamy.
Reklamy opierają się na jednym schemacie: występują Wolfgang, asystentka Helga, zaproszony gość i jego samochód, wymagający "odpicowania". Następnie samochód gościa zostaje zniszczony i zastąpiony nowym modelem Volkswagena GTI. Na zakończenie Woilfgang układa dłonie w charakterystyczny wymyślny sposób, mający symbolizować V i W w logo Volkswagena.
Zniszczona zostaje Honda Civic. Slogan: "Holdin' it down on the engineering tip, ja".
Ford Focus ZX3 ulega zmiażdżeniu przez spadający z góry kontener z Volkswagenem GTI w środku. Ford Focus określany jest tu jako "98 Vatchamacallit". Slogan: "VDub: representing Deutschland!".
Mitsubishi Eclipse zostaje wyrzucony w powietrze przy pomocy katapulty. Slogan użyty w tej reklamie to "V-Dub: German engineering in da haus, ja!".

</doc>
<doc id="1215430" url="https://pl.wikipedia.org/wiki?curid=1215430" title="Marco Airosa">
Marco Airosa

Marco Airosa, właśc. Marco Ibraim de Sousa Airosa (ur. 6 sierpnia 1984 w Luandzie) – piłkarz angolski grający na pozycji prawego obrońcy.
Kariera klubowa.
Airosa urodził się w Luandzie, ale piłkarską karierę rozpoczął już w Portugalii, do której wyemigrował jako nastolatek. Jego pierwszym klubem był Pescadores FC, występujący w piątej lidze kraju w regionie Setúbal. W 2004 roku przeniósł się do drugoligowej Alverki, gdzie występował przez rok. W 2005 roku trafił do FC Barreirense, z którym spadł z drugiej do trzeciej ligi. W 2006 roku został sprzedany do União Leiria, jednak na sezon 2006/2007 wypożyczono go do SC Olhanense. Od lata 2007 do 2008 występował w beniaminku Liga de Honra, CD Fátima. Następnie przeszedł do pierwszoligowego Nacionalu Funchal. W sezonie 2010/2011 był wypożyczony do CD Aves. Latem 2011 przeszedł do AEL Limassol.
Kariera reprezentacyjna.
W reprezentacji Angoli Airosa zadebiutował 1 marca 2006 roku w przegranym 0:1 towarzyskim meczu z Koreą Południową. W tym samym roku został powołany przez selekcjonera Gonçalvesa do kadry na Mistrzostwa Świata w Niemczech, jednak nie zagrał tam w żadnym spotkaniu. W 2008 roku znalazł się w drużynie na Puchar Narodów Afryki 2008, w 2012 roku na Puchar Narodów Afryki 2012, a w 2013 roku na Puchar Narodów Afryki 2013.

</doc>
<doc id="1215432" url="https://pl.wikipedia.org/wiki?curid=1215432" title="Juraj Slávik">
Juraj Slávik

Juraj Slávik (ur. 28 stycznia 1890 w Dobrej Nivie, zm. 30 maja 1969 w Waszyngtonie) – czechosłowacki polityk i dyplomata, wieloletni minister i działacz emigracyjny, działacz partii słowackich agrarystów, poseł Czechosłowacji w Polsce (1936–1939).
Życiorys.
Urodził się w rodzinie pastora luterańskiego. Studiował prawo w Budapeszcie, Berlinie i Paryżu. W młodości zajmował się dziennikarstwem, redagował gazetę „Prúdy”.
W 1918 stanął na czele Słowackiej Rady Narodowej. Po agresji węgierskich bolszewików na Słowację w 1919 mianowany komisarzem rządowym ds. wschodniej Słowacji.
Sprawował mandat posła do Zgromadzenia Narodowego w Pradze (1918–1920 i 1929–1935), reprezentując słowackich agrarystów – należał do ich władz naczelnych. Był wiceprezesem czechosłowackiego „Sokoła”, szefował Związkowi Oficerów Czechosłowackich oraz Aeroklubowi. W 1926 sprawował krótko funkcję ministra rolnictwa, a w latach 1929–1932 kierował czechosłowackim MSW.
Po wygaśnięciu mandatu poselskiego zajmował się dyplomacją: w 1936 wysłano go do Warszawy, gdzie objął funkcję posła Czechosłowacji, którą sprawował aż do likwidacji państwa 15 marca 1939. Na jesieni 1939 był oficjalnym przedstawicielem Czechosłowackiego Komitetu Narodowego przy polskim rządzie emigracyjnym w Angers.
Na emigracji sprawował nadzór nad resortem spraw wewnętrznych (1940–1945), uczestniczył w polsko-czechosłowackich negocjacjach o powołaniu federacji po II wojnie światowej.
W 1945 powrócił do kraju – rok później rząd mianował go posłem w Waszyngtonie. Po przejęciu władzy przez komunistów w 1948 zrzekł się wszystkich funkcji i pozostał na emigracji. W 1949 był jednym ze współzałożycieli Rady Wolnej Czechosłowacji.
Odznaczenia.
W 1992 roku został pośmiertnie odznaczony Orderem Tomáša Garrigue Masaryka II klasy.

</doc>
<doc id="1215433" url="https://pl.wikipedia.org/wiki?curid=1215433" title="Gossypiboma">
Gossypiboma

Gossypiboma ("textiloma") – określenie medyczne na chustę chirurgiczną zostawioną przypadkowo wewnątrz ciała pacjenta po operacji chirurgicznej. Określenie powstało z połączenia łac. "gossypium" (oznaczającego bawełnę) i "boma" – oznaczającego w suahili "miejsce ukrycia".
Co roku dochodzi do 3 000–5 000 przypadków przypadkowego pozostawieni chust chirurgicznych wewnątrz ciała pacjenta, co daje częstość około 1 przypadku na 1 500 interwencji chirurgicznych. Zapobieganie temu powikłaniu polega na starannym liczeniu zużywanych chust podczas zabiegu.

</doc>
<doc id="1215443" url="https://pl.wikipedia.org/wiki?curid=1215443" title="Nigdy cię nie zapomnę (film)">
Nigdy cię nie zapomnę (film)

Nigdy cię nie zapomnę (oryg. "Tumko Na Bhool Paayenge") – bollywoodzki film akcji z 2002 roku wyreżyserowany przez Pankaj Parashara. W rolach głównych Salman Khan, Sushmita Sen i Dia Mirza. Inspiracja dla filmu była The Bourne Identity (z Matt Damonem). Akcja filmu rozgrywa się w Dżajpurze w Radżastanie i w Mumbaju. Tematem filmu jest miłość rodzicielska, braterska, między mężczyzną i kobietą, a także ciężar prześladującej przeszłości, rozpaczliwe szukanie swojej zapomnianej tożsamości i walka z tymi, którzy skrzywdzili, wykorzystali, zemsta na nich.
Fabuła.
Veer Singh Thakur (Salman Khan) żyje zwyczajnym życiem gdzieś w Radżastanie szanując swoich rodziców, zakochany w Muskaan (Dia Mirza), dziękując Bogu w świątyni z matką, cierpliwie znosząc ojca (Sharat Saxena) codziennie szkolącego go na wojownika, którym nie chce być. Sytuacja zmienia się, gdy podczas zapasów jego ojciec zostaje publicznie zwyciężony przez budzącego grozę z powodu swej siły przeciwnika. Veer z wściekłością wypada na arenę i zaskakuje wszystkich pokonując go w spektakularny sposób. Przerażenie budzi jego zaciekłość w walce. Veer walczy z taką zajadłością, że tylko głos ojca jest w stanie zatrzymać go, aby jego bicie nie stało się zabijaniem. Od tego momentu Veer traci swój spokój ducha i dobroduszność. Zaczynają go prześladować obrazy z przeszłości. Widzi ludzi próbujących go zabić. Przerażony na oczach wszystkich ucieka od swoich urojeń. Podejrzliwie wypytuje rodziców, dlaczego w domu nie ma jego fotografii z dzieciństwa i skąd na jego ciele ślady po kulach. Nie wierzy ich wyjaśnieniom. Tajemnica wychodzi na jaw podczas zaręczyn Veera z Muskaan. W trakcie radosnego tańca prześladujące go obrazy stają się prawdą. Kilku uzbrojonych ludzi rzuca się na Veera. Rozpoznają w nim Alego z Mumbaju. Próbują go zabić. Dochodzi do walki, w której Veer budzi grozę wszystkich z radosnego roztańczonego narzeczonego przemieniając się w skuteczne narzędzie zabijania. Jego przeciwnicy giną. Wstrząśnięty ojciec wyjawia mu prawdę o jego przeszłości. Trzy lata temu, gdy zrozpaczony Kunal Singh Thakur wrzucał do rzeki prochy swojego syna Veera, zabitego na wojnie, z wody wynurzyło się ciało nieprzytomnego mężczyzny. Kunal Singh Thakur uznał, że Bóg wysłuchał jego próśb zwracając mu w ten sposób syna. Po wielu miesiącach troskliwej pielęgnacji chory odzyskał przytomność, ale nie pamięć. Rodzice pokochali go jak syna. Teraz ten, przestawszy być Veerem, a nie czując się jeszcze Alim, wyjeżdża do Mumbaju pragnąc tam dowiedzieć się, kim naprawdę jest. W rodzinnym mieście zaczyna odzyskiwać pamięć. Hinduista daje się przywołać głosowi muezina do meczetu. Modląc się do Boga zastępuje dotychczasowe słowo Baghban słowem Allah. W jego ramionach umiera zastrzelony przez nieznanych mu wrogów ktoś, kogo dopiero z czasem rozpoznaje jako swego brata. Jego twarz budzi przerażenie wielu ludzi. Musi uciekać przed policją. Już nie Veer, ale muzułmanin Ali ze zgrozą uświadamia sobie, kim jest. Wyszkolonym zabójcą szukającym zemsty na tych, którzy złamali mu życie.

</doc>
<doc id="1215446" url="https://pl.wikipedia.org/wiki?curid=1215446" title="Namyślin (stacja kolejowa)">
Namyślin (stacja kolejowa)

Namyślin – stacja kolejowa w Namyślinie, w województwie zachodniopomorskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1215448" url="https://pl.wikipedia.org/wiki?curid=1215448" title="Jamba">
Jamba

Jamba, właśc. João Pereira Batlha Santos (ur. 10 lipca 1977 w Bengueli) – piłkarz angolski grający na pozycji środkowego obrońcy.
Kariera klubowa.
Jamba pochodzi z miasta Benguela. Piłkarską karierę rozpoczął w tamtejszym klubie Primeiro de Maio. W 1996 roku w wieku 19 lat zadebiutował w jego barwach w pierwszej lidze i w zespole tym występował do końca 1998 roku. Na początku 1999 przeszedł do swojego klubu Atlético Sport Aviação ze stołecznej Luandy. W 2002 roku osiągnął swój pierwszy sukces zdobywając mistrzostwo kraju. W latach 2003–2004 powtórzył ten sukces, a także dwukrotnie wywalczył Superpuchar Angoli. W 2005 roku, oprócz trzeciego w karierze superpucharu, zdobył też Puchar Angoli.
W 2007 roku Jamba odszedł do Petro Atlético. W 2008 roku wrócił jednak do Aviação, a w 2010 roku zakończył tam karierę.
Kariera reprezentacyjna.
W reprezentacji Angoli Jamba zadebiutował 19 lipca 1998 roku w zremisowanym 1:1 towarzyskim meczu z Mozambikiem. W 2006 roku został powołany przez selekcjonera Gonçalvesa do kadry na Puchar Narodów Afryki 2006, a następnie na Mistrzostwa Świata w Niemczech. Tam był podstawowym zawodnikiem zespołu i wystąpił we wszystkich trzech grupowych meczach: z Portugalią (0:1), z Meksykiem (0:0) i z Iranem (1:1). W 2008 roku znalazł się w drużynie na Puchar Narodów Afryki 2008.

</doc>
<doc id="1215452" url="https://pl.wikipedia.org/wiki?curid=1215452" title="Port lotniczy Flamingo">
Port lotniczy Flamingo

Port lotniczy Flamingo (IATA: BON, Kod lotniska ICAO: TNCB) – międzynarodowy port lotniczy położony na wyspie Bonaire (gmina zamorska Holandii), w Kralendijk.

</doc>
<doc id="1215453" url="https://pl.wikipedia.org/wiki?curid=1215453" title="Jasność">
Jasność



</doc>
<doc id="1215455" url="https://pl.wikipedia.org/wiki?curid=1215455" title="Zamek Okazaki">
Zamek Okazaki

 – zamek w Japonii, w Okazaki, w prefekturze Aichi. 
Opis.
Zamek został zbudowany w 1455 roku przez Tsugiyori Saigō na ziemiach należących do świątyni buddyjskiej Myōdai-ji, a następnie przeniesiony w 1531 roku na obecne miejsce przez dziadka ostatniego z trzech „zjednoczycieli” kraju, Ieyasu Tokugawy (1543–1616), który tam się urodził.
Gdy Ieyasu Tokugawa był już w stanie kontrolować całą Japonię po bitwie pod Sekigaharą, przeniósł w 1600 roku swoją bazę operacyjną do Edo (dzisiejsze Tokio), a zamek Okazaki pozostawił swoim wasalom. 
W okresie Edo zamek służył jako siedziba daimyō prowincji Mikawa i był dominującym w regionie aż do okresu Meiji.
Zamek został rozebrany w 1873 roku na polecenie nowego rządu Meiji. Pozostawiono jedynie kamienne fundamenty, które wykorzystano do odbudowy w 1959 roku.

</doc>
<doc id="1215456" url="https://pl.wikipedia.org/wiki?curid=1215456" title="Locó">
Locó

Locó, właśc. Manuel Antonio Morais Cange (ur. 25 grudnia 1984 w Luandzie) – piłkarz angolski grający na pozycji prawego obrońcy.
Kariera klubowa.
Locó pochodzi z Luandy. Piłkarską karierę rozpoczął w tamtejszym klubie Sport Luanda e Benfica. W 2003 roku zadebiutował w jego barwach pierwszej lidze. W zespole Benfiki występował przez rok i w 2004 roku przeszedł do Petro Atlético Luanda, jednak już po roku wrócił do swojego pierwotnego zespołu. W 2006 roku został zawodnikiem innego stołecznego klubu, Clube Desportivo Primeiro de Agosto i w swoim pierwszym sezonie wywalczył zarówno mistrzostwo kraju, jak i Puchar Angoli. W kolejnych latach grał w Petro Atlético, a w 2012 roku przeszedł do Santosu Luanda.
Kariera reprezentacyjna.
W reprezentacji Angoli Locó zadebiutował 20 września 2003 roku w wygranym 3:1 towarzyskim meczu z Namibią. W 2006 roku został powołany przez selekcjonera Gonçalvesa do kadry na Puchar Narodów Afryki 2006, a następnie na Mistrzostwa Świata w Niemczech. Tam był podstawowym zawodnikiem zespołu i wystąpił we wszystkich trzech grupowych meczach: z Portugalią (0:1), z Meksykiem (0:0) i z Iranem (1:1). W 2008 roku znalazł się w drużynie na Puchar Narodów Afryki 2008.

</doc>
<doc id="1215457" url="https://pl.wikipedia.org/wiki?curid=1215457" title="DAT (linie lotnicze)">
DAT (linie lotnicze)

DAT (do 2020 r. pod nazwą Danish Air Transport) – duńska linia lotnicza z siedzibą w Vamdrup.
Porty docelowe.
DAT obecnie wykonuje loty rejsowe na terenie dwóch państw:

</doc>
<doc id="1215461" url="https://pl.wikipedia.org/wiki?curid=1215461" title="Choroba autoimmunologiczna">
Choroba autoimmunologiczna



</doc>
<doc id="1215464" url="https://pl.wikipedia.org/wiki?curid=1215464" title="Blask (estetyka)">
Blask (estetyka)

Blask (łac. "claritas"), blask formy, czasem także jasność – w filozofii klasycznej jeden z podstawowych wyznaczników piękna. Najbardziej znane rozumienie blasku w estetyce sformułował Tomasz z Akwinu, w którego myśli stanowi on jedną z trzech obiektywnych właściwości piękna obok proporcjonalności i zupełności (całkowitości). Jako wyznacznik piękna blask odnosi się w myśli św. Tomasza tak do przedmiotów fizycznych, jak i duchowych.

</doc>
<doc id="1215465" url="https://pl.wikipedia.org/wiki?curid=1215465" title="Mirakle">
Mirakle



</doc>
<doc id="1215468" url="https://pl.wikipedia.org/wiki?curid=1215468" title="Lamborghini Gallardo Superleggera">
Lamborghini Gallardo Superleggera

Lamborghini Gallardo Superleggera – wzbogacona wersja Lamborghini Gallardo produkowana w latach 2007–2008. O 100 kg niższa masa w połączeniu z o 7 kW wyższą mocą poprawiły czas przyśpieszenia 0–100 km/h z 4,2 do 3,8 s w stosunku do modelu standardowego.
Firma z Sant’Agata Bolognese przygotowała samochód w postaci odchudzonej i wzmocnionej wersji najmniejszego modelu Gallardo. Superleggera w porównaniu do konkurencyjnego Ferrari 430 Scuderia posiada o dwa cylindry więcej.
Wzrost osiągów uzyskano poprzez podniesienie mocy silnika V10 o pojemności 4961 cm³. Po tym zabiegu wynosi ona 390 kW przy 8000 obr./min. Wyższą moc uzyskano dzięki między innymi poprawie sprawności wypełnienia cylindrów, obniżeniem strat w układzie dolotowym i zmniejszeniem podciśnienia układu wydechowego oraz zmianą oprogramowania jednostki sterującej.
Parametry elastyczności udało się polepszyć przez obniżenie masy o ok. 100 kg (północnoamerykańska wersja o 70 kg). Elementy nadwozia z tradycyjnych materiałów jak stal czy szkło zastąpiono lekkimi częściami z kompozytów węglowych czy plastiku. Wewnątrz zamontowano skorupy obite Alcantarą. W standardzie Lamborghini Gallardo Superleggera oferowane jest z automatyczną skrzynią biegów e-gear.
W 2008 r. w związku z faceliftingiem standardowego modelu Gallardo do wersji LP560-4, mającego lepsze osiągi niż Superleggera, zaprzestano jego produkcji.

</doc>
<doc id="1215471" url="https://pl.wikipedia.org/wiki?curid=1215471" title="Choroby genetyczne w populacji Żydów aszkenazyjskich">
Choroby genetyczne w populacji Żydów aszkenazyjskich

Populację Żydów aszkenazyjskich charakteryzuje częstsze niż w innych grupach etnicznych występowanie pewnych chorób uwarunkowanych genetycznie. Część tych chorób jest dziedziczona autosomalnie recesywnie i ich występowanie w tej grupie etnicznej tłumaczone jest kulturową regułą endogamii. Pozornie większa liczba chorób w populacji Aszkenazyjczyków wydaje się wynikać z dokładniejszego przebadania tej grupy etnicznej przez genetyków, w porównaniu z innymi równie homogennymi populacjami. 
Choroby częstsze w populacji Żydów Aszkenazyjskich:

</doc>
<doc id="1215472" url="https://pl.wikipedia.org/wiki?curid=1215472" title="Wiktor Grygorenko">
Wiktor Grygorenko

Wiktor Grygorenko (ur. 6 marca 1927 w Morawinku, zm. 25 lutego 2008 w Warszawie) – polski kartograf, teoretyk i historyk kartografii, autor odwzorowań kartograficznych, wykładowca uniwersytecki, profesor, pułkownik.
Życiorys.
Po maturze uzyskanej w 1949 w Katowicach ukończył Międzywydziałowe Studium Pedagogiczne. Powołany do wojska, został skierowany do nowo powołanej Oficerskiej Szkoły Topografów w Warszawie, którą ukończył otrzymując stopień porucznika. Następnie, już po przeprowadzce szkoły do Jeleniej Góry w 1951, pracował w niej jako wykładowca kartografii. 
W 1952 został oddelegowany na studia magisterskie na Wydziale Geodezji Wojskowej Akademii Inżynieryjnej im. Waleriana Kujbyszewa w Moskwie, które ukończył z wyróżnieniem w 1958. 
Przez trzy lata pracował w Wojskowych Zakładach Kartograficznych, m.in. kierował tam Oddziałem Analiz Redakcyjnych. W 1963 został przeniesiony do Zarządu Topograficznego Sztabu Generalnego WP i pełnił funkcję redaktora map w Oddziale Redakcyjno-Kartograficznym. Był członkiem redakcji największego polskiego "Atlasu Świata Służby Topograficznej Wojska Polskiego", publikowanego w latach 1962–1968, odpowiadał za odwzorowania i konstrukcję matematyczną tego atlasu. Opracował do niego nowatorskie odwzorowanie umowne, nazwane na jego wniosek „odwzorowaniem Służby Topograficznej Wojska Polskiego”, które – opisane szczegółowo i uzasadnione przez niego w „Polskim Przeglądzie Kartograficznym” w 1975 – do dziś jest stosowane w polskich atlasach geograficznych, encyklopediach i podręcznikach.
W 1971 na Politechnice Warszawskiej otrzymał stopień doktora nauk technicznych (rozprawa pt. "Niektóre teoretyczne problemy automatycznego odczytywania i przetwarzania informacji kartograficznej"). Do 1980 wykładał kartografię matematyczną i redakcję map w Wojskowej Akademii Technicznej. 
Po zwolnieniu z wojska związał się z Instytutem Geograficznym Uniwersytetu Warszawskiego (od 1977 – Wydziałem Geografii i Studiów Regionalnych). Od 1972 pracował jako adiunkt w Zakładzie Kartografii, a od 1975 także jako kierownik Pracowni Programowania i Maszyn Liczących. W 1978 otrzymał habilitację na podstawie pracy o kwantytatywnych parametrach kompozycji treści mapy. W latach 1980–1997 był kierownikiem Katedry Kartografii UW. Od 1981 przez dwie kadencje pełnił funkcję prodziekana WGiSR ds. studenckich, podczas stanu wojennego wielokrotnie stawał w obronie studentów, zyskując ich wdzięczność i szacunek. Równocześnie w latach 1982–1992 był kierownikiem Zakładu Kartografii Instytutu Nauk o Ziemi Uniwersytetu Marii Curie-Skłodowskiej. 
Tytuł profesora nadzwyczajnego otrzymał w 1986, a zwyczajnego w 1992. 
W latach 70. opracował założenia teoretyczne układu współrzędnych "GUGiK-80" wykorzystanego następnie przy opracowywaniu mapy topograficznej Polski do celów gospodarczych w skali 1:100.000 oraz mapy przeglądowej w skali 1:500.000. 
W pracy naukowej zajmował się automatyzacją procesów wykonywania map, teoretycznymi podstawami kartografii oraz historią kartografii XIX i XX w. Był autorem krytycznej oceny kartografii urzędowej okresu PRL, zawartej w referacie zaprezentowanym na XIX Ogólnopolskiej Konferencji Kartograficznej w Warszawie w 1990. 
Działał w Komitecie Geodezji PAN, od 1975 kierował w nim Sekcją Fotogrametrii i Kartografii, a w ramach tej sekcji – Zespołem Problemów Kartografii. W latach 1973–1982 był członkiem komitetu redakcyjnego „Polskiego Przeglądu Kartograficznego”, a w okresie 1983–2003 – zastępcą przewodniczącego jego rady redakcyjnej, przez wiele lat pełnił także funkcję sekretarza rady programowej „Przeglądu Geodezyjnego”. 
Autor licznych publikacji dotyczących kartografii, w tym czterech podręczników akademickich – m.in. "Redakcja i opracowanie map ogólnogeograficznych" (1970) i "Kartografia matematyczna, teoria elementarna i zastosowania" (1975), prawie stu rozpraw i artykułów.
Wśród wypromowanych przez niego doktorów znaleźli się: Andrzej Czerny (1990), Zenon Kozieł (1991).

</doc>
<doc id="1215473" url="https://pl.wikipedia.org/wiki?curid=1215473" title="Front zachodni (II wojna światowa)">
Front zachodni (II wojna światowa)

Front zachodni – całokształt działań wojennych w Europie Zachodniej podczas II wojny światowej, dzielących się na dwa zasadnicze okresy:
Front zachodni był najkrócej istniejącym frontem II wojny światowej – w związku z dwiema zasadniczymi przerwami w działaniach wojennych na nim, które trwały łącznie dziewiętnaście miesięcy. Jest też jedynym frontem II wojny światowej, na którym historycy nie wyznaczyli umownego punktu zwrotnego, z uwagi na czteroletnią przerwą w działaniach zbrojnych na tym teatrze wojny. W pierwszym okresie istnienia frontu panowali na nim Niemcy, w drugim zaś alianci.
Na froncie zachodnim hitlerowska III Rzesza starła się z zachodnimi państwami alianckimi, na czele z trzema przyszłymi supermocarstwami – Stanami Zjednoczonymi, Wielką Brytanią i Francją. Jednak w przeciwieństwie do innych frontów, nie da się tu jednoznacznie wyłonić alianckiego państwa prowadzącego na tym teatrze wojny.
Jako określenie teatru działań zbrojnych, nazwa "front zachodni" najlepiej przyjęła się w większości krajów europejskich, zwłaszcza w Niemczech, gdzie nazwy frontów wyznaczały kierunki geograficzne (zachodni i wschodni). W Wielkiej Brytanii z kolei zamiennie używa się określenia "bój o Kontynent", związanego z wyspiarskim położeniem tego kraju. Najrzadziej nazwa "front zachodni" występuje w Stanach Zjednoczonych, gdzie znacznie częściej używa się określenia "front europejski", gdyż wojska amerykańskie walczyły na kilku teatrach wojny – na Pacyfiku, w Afryce i w Europie.
Działania na froncie zachodnim toczyły się wyłącznie w Europie Zachodniej, na obszarze Francji, Krajów Beneluksu, Danii, Norwegii, zachodnich, południowych i środkowych Niemiec, a także w przestrzeni powietrznej Wielkiej Brytanii i na wodach przybrzeżnych Europy.
Geneza i strony konfliktu.
W latach 1939–1940 Niemcy walczyli praktycznie samodzielnie. Skromnego wsparcia przy inwazji na Francję udzieliły im jedynie Włochy w czerwcu 1940 roku. Przeciwko Niemcom stanęła Francja i Wielka Brytania wraz ze swoimi dominiami (Kanada, Australia, Nowa Zelandia i Związek Południowej Afryki), a także kilka zaatakowanych państw neutralnych, których słabe armie stawiały opór krótkotrwały (Belgia, Holandia, Dania i Norwegia) lub prawie nie stawiły oporu (Luksemburg).
Decyzja o odtworzeniu frontu w 1944 roku zapadła podczas konferencji teherańskiej, gdzie Wielka Brytania, ZSRR (zaatakowany przez państwa Osi w czerwcu 1941) i USA (wciągnięte do wojny przez Japonię w grudniu tego roku), powzięły wobec siebie zobowiązania sojusznicze. Podczas gdy Związek Radziecki miał nadal wiązać walką główne siły niemieckie, dwa mocarstwa zachodnie powinny odstąpić od wyzwolenia Bałkanów z wyjątkiem Grecji i otworzyć drugi front w Europie, by odciążyć w walkach Armię Czerwoną.
W latach 1944–1945 III Rzesza (po kapitulacji Włoch) walczyła samotnie przeciwko zachodnim państwom alianckim. Należały do nich głównie Stany Zjednoczone, Wielka Brytania, dominia brytyjskie, Wolna Francja, w ograniczonym stopniu Brazylia i ruchy oporu w państwach okupowanych. Zarówno w 1940, jak i w 1944/45 przeciwko Niemcom walczyły także wojska polskie i czechosłowackie.
Charakterystyka frontu.
Front zachodni był całkowitym przeciwieństwem frontu wschodniego. Tu liczyła się taktyka pododdziałów, siła ognia i życie pojedynczego żołnierza, a nie skala prowadzonych działań. Obie strony konfliktu zazwyczaj przestrzegały konwencji genewskiej. Na tym froncie zaistniało tylko kilka przypadków egzekucji jeńców na dużą skalę. Najbardziej kontrowersyjnym było rozstrzelanie w Ardenach w 1944 roku przez Amerykanów kilkuset dywersantów Otto Skorzennego. Problem dezercji również był mniejszy, niż na innych frontach. Jego nasilenia następowały, gdy któraś ze strony konfliktu napotykała ciężki opór, lub przegrywała, np. Francuzi pod koniec maja 1940, Amerykanie w Ardenach i Niemcy pod koniec wojny. W latach 1944–1945 Niemcy rozstrzelali pięćdziesiąt tysięcy dezerterów, zaś alianci jednego – szeregowego Eddiego Slovika, który zdezerterował pod Hürtgen. Jego egzekucja miała zapobiec spodziewanej fali dezercji spod linii Zygfryda.
Stosunkowy spokój panował również na terytoriach okupowanych. Niemcy we Francji prawie nigdy nie stosowali zasady odpowiedzialności zbiorowej, co dawało francuskiemu ruchowi oporu pewną swobodę działania. Przez całą wojnę zastosowano w tym kraju tylko cztery razy faktyczny terror okupacyjny. Najbardziej znany przypadek to pacyfikacja wioski Oradour 10 czerwca 1944 roku w odwecie za zabicie oficera SS.
Również alianci wkraczający do Niemiec nie terroryzowali ludności cywilnej. Najczęstszymi przestępstwami tam popełnianymi były grabieże. Zanotowano natomiast tylko kilkanaście przypadków pobić, rozbojów i zgwałceń, ale ani jednego morderstwa. W 1945 tylko raz rozkazem upokorzono niemiecką ludność cywilną. Był to rozkaz generała Dwighta Eisenhowera nakazujący Niemcom pracować przy grzebaniu ciał ofiar obozów koncentracyjnych.
Front zachodni nazwany został "wojną bez nienawiści". Jednym z powodów humanitarnego charakteru walk było osobiste nastawienie żołnierzy. W latach 1944–1945 około jedna trzecia żołnierzy Armii Amerykańskiej była niemieckiego pochodzenia. Takie nastawienie dało się wyczuć także z drugiej strony frontu. W obozach jenieckich w Europie Środkowej znacznie lepiej traktowano żołnierzy z krajów anglosaskich, niż Francuzów, Polaków, czy Holendrów, a zwłaszcza Włochów i obywateli Związku Radzieckiego. Dało się jednak zauważyć także lepsze odnoszenie się do podoficerów niż szeregowych. Dlatego też każdy amerykański pilot bombardujący Niemcy od 1944 roku dostawał stopień sierżanta.
Uzbrojenie wykorzystywane na froncie zachodnim.
Od zakończenia działań w Polsce Niemcy znacznie rozbudowali swoje siły pancerne. O ich zwycięstwie nad alianckimi czołgami zadecydowała użyta taktyka wykorzystująca w pełni potencjał broni pancernej. Najczęściej spotykanym w owym czasie niemieckim czołgiem był PzKpfw II, o niskiej sile ognia (działo kal. 20 mm) i cienkim opancerzeniu. W służbie czynnej był też PzKpfw I, który w ogóle nie posiadał działa. Najsilniejszymi niemieckimi czołgami tamtego okresu były PzKpfw III i PzKpfw IV, jedyne, które mogły nawiązać równą walkę z francuskimi siłami pancernymi. Francuzi posiadali w 1940 dobre czołgi, w dodatku mieli ich więcej niż strona niemiecka, ale w przeciwieństwie do Wehrmachtu nie umieli ich sensownie wykorzystać – przydzielano je dywizjom piechoty podczas gdy Niemcy formowali z nich dywizje pancerne. Najlepszy francuski czołg, Somua S-35, przewyższał PzKpfw II pod wszystkimi względami. Francuzi mieli ich jednak tylko 500. Znacznie słabsze siły pancerne mieli Brytyjczycy, wykorzystujący przestarzałe konstrukcje, takie jak Vickers E, zaś czołgi nowocześniejsze (np. Cruiser Mk I) w chwili niemieckiego uderzenia nie były jeszcze gotowe do walki.
Francuzi, bazując na doświadczeniach I wojny światowej, przygotowywali się do walk pozycyjnych. Dlatego też zawiedli się na linii Maginota, która nie sprawdziła się w warunkach wojny błyskawicznej. Niemieckiej inwazji nie była też w stanie zatrzymać silna, ale statyczna francuska artyleria.
W broni indywidualnej najczęściej były wówczas wykorzystywane karabiny powtarzalne – najczęściej Kar98k przez Niemców, MAS 36 u Francuzów i Lee-Enfield u Brytyjczyków.
Od zamknięcia frontu w 1940 roku do jego ponownego otwarcia w 1944 zaszły duże zmiany w uzbrojeniu obu stron konfliktu. Niemcy postawili na czołgi ciężkie i wysłali na front zachodni "Pantery" i "Tygrysy". Maszyny te znacznie przewyższały siłę ognia "Shermanów", podstawowych czołgów aliantów zachodnich w 1944. Miały jednak problemy z silnikami i kiepskie właściwości jezdne. Każdy amerykański, czy brytyjski czołg miał większą prędkość maksymalną. Niemcy użyli także pod koniec 1944 roku "Tygrysa Królewskiego", najcięższego czołgu kiedykolwiek wprowadzonego do produkcji seryjnej. Nie mógł z nim stoczyć równej walki żaden czołg aliantów zachodnich, nawet eksperymentalny Pershing. Brytyjczycy używali najczęściej Shermanów nabytych w ramach programu "lend-lease", podobnie ich dominia, jednak w służbie były także czołgi Cromwell i Churchill.
Duże zmiany zaszły też w dziedzinie broni ręcznej. Niemcy nadal używali karabinów powtarzalnych, lecz do powszechnego użytku weszły karabiny samopowtarzalne Gewehr 43, pistolety maszynowe MP 40, karabiny maszynowe MG 42, a także pierwsza w historii automatyczna broń na amunicję pośrednią – karabinek automatyczny Stg 44. Brytyjczycy i Kanadyjczycy obok karabinów Lee-Enfield używali pistoletów maszynowych STEN i erkaemów typu Bren. Amerykanie zaś za regulaminowy karabin armii uznali samopowtarzalnego M1 Garanda. Był to jedyny kraj na świecie, który praktycznie nie wysyłał już na front karabinów powtarzalnych, poza karabinami snajperskimi takimi jak M1903 Springfield z celownikiem optycznym. M1 Garand był najlepszym karabinem II wojny światowej, który generał George Patton nazwał "największym wynalazkiem wprowadzonym kiedykolwiek do walki". Amerykanie wprowadzili też do swojego arsenału pierwszą masowo produkowaną broń na amunicję pośrednią – karabinek M1. Ponadto Amerykanie wykorzystywali pistolety maszynowe Thompson, erkaemy BAR, karabiny maszynowe Browning M1919 i Browning M2, z których ten drugi jest produkowany seryjnie do dzisiaj.
Działania zbrojne 1939–1940.
„Dziwna wojna”.
Francja i Wielka Brytania wypowiedziały wojnę III Rzeszy 3 września 1939 roku, w konsekwencji agresji Niemiec na Polskę w dniu 1 września i odrzucenia przez rząd niemiecki przedstawionego mu ultimatum brytyjskiego i francuskiego z żądaniem natychmiastowego wycofania Wehrmachtu z terytorium Polski i Wolnego Miasta Gdańska. W konsekwencji w wykonaniu zobowiązań sojuszniczych wobec Polski oba mocarstwa zachodnie znalazły się w stanie wojny z Niemcami. Belgia, Holandia i Luksemburg pozostawały neutralne. Francja ogłosiła mobilizację powszechną 2 września i rozpoczęła koncentrację oddziałów.
W chwili wybuchu wojny na terytorium Francji stacjonowały 34 dywizje, a w lotnictwie – liczącym według stanu ok. 3300 samolotów – znajdowało się 130 nowoczesnych myśliwców Bloch MB.152 oraz kilkaset przestarzałych typu Morane i Dewoitine, co najmniej 175 bombowców Bloch i ok. 400 samolotów rozpoznawczych (Potez). W sumie na froncie zachodnim w pierwszej połowie września 1939 znajdowało się minimum 1275 samolotów bojowych, co oznaczało ilościową przewagę lotnictwa francuskiego nad 1186 samolotów Luftwaffe. Do francuskiej Armée de l’air dochodziło ok. 1500 samolotów sojuszniczych brytyjskich Królewskich Sił Powietrznych (RAF) (myśliwskich – Spitfire, Hurricane i bombowych – Fairey Battle, Bristol Blenheim i Whitley). Maszyny te znajdowały się wprawdzie w bazach w Wielkiej Brytanii, a przerzucenie ich do Francji i włączenie w osłonę ofensywy armii francuskiej na Niemcy wymagało czasu, dotyczyło to jednak wyłącznie rzutu naziemnego – samoloty RAF po przelocie na lotniska francuskie mogły korzystać bezzwłocznie z logistyki Armee de l’Air. W sumie 3 września 1939 Sprzymierzeni dysponowali około 2775 samolotami francuskimi i brytyjskimi, co dawało im ponad dwukrotną przewagę w powietrzu nad siłami Luftwaffe na froncie zachodnim. W roku 1939 Francja dysponowała trzecią (po Armii Czerwonej i Wehrmachcie) armią lądową świata i czwartą na świecie (po Royal Navy, US Navy i Japońskiej Cesarskiej Marynarce Wojennej) flotą wojenną (następne w kolejności były włoska Regia Marina i niemiecka Kriegsmarine).
Strona francuska 3 września 1939 na głównym odcinku działań pomiędzy granicą Luksemburga a Renem, posiadała 2 Grupę Armii (cztery armie) w sile jedenastu dywizji (ośmiu dywizji piechoty, dwóch dywizji zmotoryzowanych i jednej dywizji kawalerii), a łącznie w Europie 16 dywizji. 
Front zachodni Wehrmachtu tworzyła Grupa Armii „C” generała von Leeba. Niemcy na zachodzie dysponowali 43 szkieletowymi dywizjami, jednak siły niemieckie były rozciągnięte wzdłuż granic Niemiec z Holandią, Belgią i Francją, z uwzględnieniem Francji jako głównego przeciwnika. Wehrmacht dysponował też budowanym w latach 1936–1939 systemem umocnień linii Zygfryda, jednak był on gotowy tylko w 30% i miał wiele luk. Luftwaffe na froncie zachodnim posiadała 1186 samolotów (w tym m.in. 568 myśliwców, 343 bombowce, 152 rozpoznawcze).
Do 7 września francuska armia na kierunku niemieckim posiadała już 40 dywizji piechoty, z 4700 armat i 2400 czołgów, podczas gdy w rejonie Saary znajdowało się 12 dywizji niemieckich. 7 września 1939 siły francuskich 3 i 4 Armii po przekroczeniu granicy francusko-niemieckiej w Saarze przystąpiły do oczyszczania przedpola i zdobywania dojść do niemieckiej głównej pozycji obrony, przy faktycznym braku oporu niemieckiego i ewakuacji przez Niemców ludności cywilnej z Saary. W operację Francuzi zaangażowali 10 w pełni wyposażonych dywizji z łącznie 57 przebywających w kontynentalnej Francji. Dowodzący siłami niemieckimi Erwin vol Witzleben dysponował w chwili rozpoczęcia francuskiej operacji 10 dywizjami piechoty.
Do 12 września 1939 siły francuskie w tym rejonie zostały zwiększone do 36 dywizji (w tym cztery zmotoryzowane) i 18 samodzielnych batalionów czołgów. 12 września po stronie niemieckiej na tym samym odcinku znajdowało się 12 dywizji piechoty (z czego 7 pełnowartościowych, reszta rezerwy). Niemcy nie posiadali w tym momencie dywizji pancernej ani zmotoryzowanej oraz ani jednego batalionu czołgów – wszystkie zaangażowane były w Polsce. W konsekwencji oznaczało to w dniu 12 września co najmniej trzykrotną przewagę armii francuskiej nad Wehrmachtem na kierunku potencjalnej ofensywy, przy silnym nasyceniu wojsk francuskich artylerią ciężką i najcięższą – niezbędną dla przełamywania rejonów umocnionych. Termin głównego uderzenia został określony – zgodnie z polsko-francuską konwencją wojskową – na piętnasty dzień od rozpoczęcia mobilizacji francuskiej, tzn. 17 września. 
Tymczasem 12 września 1939 roku w Abbeville odbyło się posiedzenie Najwyższej Rady Wojennej francusko-brytyjskiej z udziałem Neville Chamberlaina, Edouarda Daladiera i referującego głównodowodzącego armii francuskiej gen. Maurice Gamelina. W konsekwencji dyskusji podjęto decyzję o „maksymalnym zmobilizowaniu środków, zanim zostaną podjęte duże operacje lądowe oraz ograniczeniu działań powietrznych” RAF i Armee de l’Air nad Niemcami w celu „minimalizacji niemieckiego odwetu”. Oznaczało to w praktyce wstrzymanie wszystkich działań ofensywnych armii francuskiej na przedpolu linii Zygfryda i złamanie zobowiązań sojuszniczych wobec Polski, podjętych 19 maja 1939 w aneksie do konwencji wojskowej polsko-francuskiej z 1921, ratyfikowanym ostatecznie poprzez podpisanie w Paryżu 4 września 1939 protokołu politycznego do konwencji. Ostatecznie Francuzi posunęli się o 10 km, 200 km² z 20 wsiami. O ustaleniach konferencji Polaków początkowo nie poinformowano, przekazano za to nieprawdziwą informację o rzekomym przesunięciu ofensywy na 20 września.
Aneks do konwencji wojskowej zobowiązywał stronę francuską do rozpoczęcia ofensywy siłami głównymi w piętnastym dniu od rozpoczęcia mobilizacji armii francuskiej, a ofensywę powietrzną nad Niemcami od chwili rozpoczęcia działań wojennych Niemiec przeciw sojusznikowi. Ambasadorowie Rzeczypospolitej w Wielkiej Brytanii – Edward Raczyński i we Francji – Juliusz Łukasiewicz bezskutecznie próbowali wpłynąć we wrześniu 1939 na wykonanie zobowiązań krajów sojuszniczych. Była to ze strony Francji i Wielkiej Brytanii klasyczna felonia – zdrada sojusznika na polu bitwy, przy czym to Francuzi wpływali hamująco na Brytyjczyków. Na założeniu ofensywy sojuszniczej w piętnastym dniu od rozpoczęcia francuskiej mobilizacji oparty był plan obrony „Z” i strategia obrony terytorium Polski marszałka Edwarda Rydza-Śmigłego.
Do końca działań wojennych w Polsce siły francuskie w Europie urosły do 70 dywizji piechoty, 5 dywizji kawalerii, 3 dywizji lekkich i 39 batalionów czołgowych. Siły niemieckie dysponowały w drugiej połowie września (po zakończeniu mobilizacji) 42 dywizjami piechoty. W tej liczbie 23 pierwszoliniowe, 8 drugorzutowych i 11 rezerwowych. Jednocześnie III Rzesza nie była w stanie przerzucić żadnych pełnowartościowych jednostek bojowych (z wyjątkiem jednej dywizji) z frontu polskiego. Był to jedyny w latach 1939–1940 okres, gdy alianci na froncie zachodnim, dzięki zaciętej obronie Wojska Polskiego, posiadali przewagę liczebną nad Wehrmachtem. Okres ten został całkowicie niewykorzystany, co było podstawową przyczyną klęski wojsk francusko-brytyjskich w roku 1940, gdy III Rzesza mogła skupić wszystkie swoje siły wojskowe na jednym froncie – nie uzyskując mimo to ani przewagi liczebnej, ani materiałowej (z wyjątkiem lotnictwa) nad armiami francuską, brytyjską, belgijską i holenderską. Brak interwencji militarnej Brytyjczyków i Francuzów umożliwił siłom niemieckim i (od 17 września 1939) sowieckim pokonanie wojsk polskich i rozbiór państwa polskiego.
Jednocześnie Francuska Partia Komunistyczna po zawarciu paktu Ribbentrop-Mołotow rozpoczęła kampanię antywojenną, posuwając się do wzywania żołnierzy francuskich do dezercji. Deputowani FPK głosowali 2 września przeciw kredytom wojennym. Sekretarz generalny Francuskiej Partii Komunistycznej Maurice Thorez, powołany do wojska zdezerterował, uciekł do ZSRR i został przez sąd wojenny Francji skazany na śmierć za dezercję. Konsekwencją działań KPF była oficjalna delegalizacja we Francji partii komunistycznej 26 września 1939 jako ugrupowania antypaństwowego. Propaganda FPK nie pozostała jednak bez skutku na morale armii francuskiej i postaw żołnierzy w czasie bitwy o Francję.
Wobec zakończenia walk regularnych oddziałów w Polsce, 6 października 1939 w przemówieniu w Reichstagu Adolf Hitler publicznie zaproponował Francji i Wielkiej Brytanii pokój, pod warunkiem uznania przez te kraje podboju Polski i rozbioru jej terytorium pomiędzy III Rzeszę a ZSRR. Propozycja zawarta w mowie Hitlera została odrzucona już 11 października 1939 przez Eduarda Daladiera, a następnie, w przemówieniu Neville’a Chamberlaina w Izbie Gmin 12 października 1939.
W obawie przed podjęciem przez Niemców ofensywy na zachodzie po pokonaniu Polski, 30 września Francuzi rozpoczęli zaplanowany i uporządkowany odwrót z Saary i na powrót obsadzili linię Maginota. Po pokonaniu Polski niemieckie siły przerzucono na front zachodni i 16 października podjęto kontrofensywę w Saarze. Do 24 października Niemcy odzyskali wszystkie stracone terytoria i zajęli niewielki fragment francuskiego terytorium przed główną linią umocnień. Obszar pomiędzy obiema liniami umocnień stał się miejscem lokalnych działań wywiadowczych, rozpoznawczych, okazjonalnych pojedynków artyleryjskich i działań propagandowych.
Kampania norweska.
Po podbiciu Polski, Niemcy wstrzymali wszystkie działania wojenne i skupili się na uzupełnieniu strat oraz przeszkoleniu nowych jednostek. Zmiany nadeszły w lutym 1940 roku, gdy niemieccy planiści uznali, że dla panowania na europejskich morzach konieczna jest okupacja krajów skandynawskich. Najważniejszy cel, Norwegia, był państwem neutralnym. Hitler jednak obawiał się, że Brytyjczycy mogą mimo to zaatakować ten kraj. Gdyby to zrobili, szybko pokonaliby Norwegię i okopali się na jej południowych brzegach, stając się wrogiem nie do pokonania. Hitler postanowił więc uprzedzić ich ruch.
Na drodze do Norwegii stała jednak Dania. Choć sama w sobie nie stanowiła dla Niemiec atrakcyjnego celu, jej terytorium było strategicznie niezbędne do przeprowadzenia desantu w Norwegii. Niemcy uderzyli wczesnym rankiem 9 kwietnia 1940 roku, definitywnie kończąc "dziwną wojnę". Po dwóch godzinach walki Dania się poddała. Zginęło 16 obrońców.
Atak na Norwegię nastąpił niemal równolegle z inwazją na Danię. Na południu kraju wylądował desant morski, a w okolicach Oslo, Kristiansand i Stavanger wylądowały z powietrza oddziały Fallschirmjäger. Południa Norwegii broniło głównie pospolite ruszenie, niedostatecznie uzbrojone, niewyszkolone, często nieumundurowane. Opór, choć zacięty, był bezskuteczny. Niemcy wciąż posuwali się naprzód, ale gdy do Norwegii przybyły oddziały brytyjskie, francuskie i polskie, udało się spowolnić ofensywę na północ od Oslo. Również sama stolica twardo opierała się niemieckim atakom.
Tymczasem na morzu stoczony został szereg Bitew morskich o Narwik. Pierwsza z nich rozegrała się 9 kwietnia, druga 10, a trzecia 13 kwietnia. Pierwsza została wygrana przez Niemców, przegrana zaś przez samotnych jeszcze Norwegów, a dwie ostatnie wygrane przez Brytyjczyków. Zwycięstwa okupiono jednak ciężkimi stratami, a poskutkowały one jedynie umożliwieniem wojskom lądowym odwrotu na północ Norwegii.
Nie powiodły się dwa główne niemieckie cele całej kampanii, czyli pojmanie króla Haakona VII, któremu udało się 29 kwietnia uciec wraz z księciem Olafem i całym rządem do Wielkiej Brytanii, i skradzenie złota ze Skarbca Królewskiego, które również zostało wywiezione z kraju. Dzięki temu Norwegia "de facto" nigdy się nie poddała i stała się członkiem koalicji antyhitlerowskiej
1 maja nastąpiło wycofanie wojsk z Andalsnes, tym samym Niemcy zajęli całą południową Norwegię. Opór wciąż trwał, ale w momencie niemieckiego ataku na Francję 10 maja spadł do znaczenia czysto propagandowego. Morale aliantów podnosiła dramatyczna obrona Fortecy Hegra, która poddała się dopiero 5 maja oraz kontratak pod Narwikiem. Samodzielna Brygada Strzelców Podhalańskich pod dowództwem Zygmunta Bohusza-Szyszko wraz z wojskami norweskimi, brytyjskimi i francuskimi, odbiła miasto Narwik 28 maja. Umożliwiło to ewakuację wojsk alianckich z centralnej Norwegii i pozwoliło sprzymierzonym zachować prestiż
10 czerwca 1940 roku Norwegia skapitulowała. Kampania norweska miała daleko idące konsekwencje, jak założenie we fiordach niemieckich baz U-Bootów, takich jak w Trondheim, które aż do wyzwolenia Norwegii mogły, wypływając stamtąd, terroryzować aliancką żeglugę na Atlantyku. Jednocześnie kampania ta nauczyła Niemców ostrożności w używaniu Kriegsmarine, która poniosła w tej operacji duże straty. Niemieckie zwycięstwo pozwoliło sterroryzować Szwecję i jej handel zagraniczny, a silny aliancki opór, zwłaszcza pod Narwikiem, był przełomem w karierze politycznej Winstona Churchilla, który 10 maja został premierem Wielkiej Brytanii.
Kampania francuska.
10 maja 1940 roku Niemcy, oceniając, że problem norweski jest bliski rozwiązania, ruszyli na Zachód. Tego dnia zaatakowali jednocześnie Belgię, Holandię i Luksemburg. Jednocześnie rozpoczęła się kampania francuska. Z dniem tym zbiegła się abdykacja premiera Wielkiej Brytanii, Neville’a Chamberlaina. Stanowisko po nim objął były Pierwszy Lord Admiralicji, Winston Churchill.
Od pierwszego dnia kampania okazała się pasmem zwycięstw Niemców. W zamian za wysokie straty własne – ok. 300 samolotów – wypracowali sobie niemal całkowitą przewagę w powietrzu niszcząc francuskie lotnictwo na ziemi. Ta przewaga pozwoliła w ciągu następnych dni zapanować nad szlakami zaopatrzeniowymi, a tym samym dezorganizować tyły i ostrzeliwać wycofujące się wojska.
Tymczasem Brytyjczycy duże siły wysłali do Holandii, aby przeciwstawić się niemieckiej Grupie Armii B. Dzięki temu postępy wroga zostały zahamowane. Jednak 14 maja, po terrorystycznym nalocie na Rotterdam rząd holenderski podpisał akt kapitulacji.
Jednocześnie przez Ardeny ruszyła niemiecka pięść pancerna gen. Heinza Guderiana. Francuska 9 Armia stawiała bardzo słaby opór, opuściła góry właściwie bez walki. Żołnierze 7 Dywizji Pancernej gen. Erwina Rommla jako pierwsi przekroczyli Mozę. Francuzi przypuścili kontratak. Niemcy, przy silnym wsparciu z powietrza, utrzymali się na przyczółku.
Po zabezpieczeniu przyczółków na Mozie Niemcy mogli bez przeszkód ominąć linię Maginota i błyskawicznie nacierać ku zachodowi i północy. 19 maja zapadła decyzja o wycofaniu wojsk na Wyspy Brytyjskie. W dniach 22-24 maja toczyła się bitwa pancerna pod Arras, w której Francuzi użyli najlepszego sprzętu i doborowych oddziałów. Szalę zwycięstwa na korzyść Niemców przechylił Rommel używając armat przeciwlotniczych 88 mm jako dział przeciwpancernych. Dzięki tej bitwie zyskał sobie sławę, zarówno wśród swoich żołnierzy, jak i u nieprzyjaciela. Żołnierze Rommla jako pierwsi dotarli też do kanału La Manche i błyskawicznie, pomimo przewagi liczebnej i lepszego ustawienia wroga, zdobyli Cherbourg.
28 maja skapitulowała, po zajęciu całego jej terytorium przez wroga, Belgia. Bruksela, jako że ogłosiła się miastem otwartym, uniknęła zniszczeń. Wojska alianckie w północnej i wschodniej Francji zostały zmuszone do odwrotu na plaże Dunkierki. Ewakuacja rozpoczęła się 27 maja. Hitler zakazał pościgu pancernego na jeden dzień i pozostawił to zadanie Luftwaffe, co pozwoliło aliantom na wycofanie większej ilości wojsk. Dopiero dzień później Niemcy zaatakowali na lądzie. Dla osłony ewakuacji w lasach Dunkierki pozostawiono 40 000 żołnierzy alianckich, którzy wykonawszy swoje zadanie sami nie zdołali uciec i dostali się do niewoli. Po zakończeniu ewakuacji Winston Churchill podkreślił, że swoje symboliczne zwycięstwo odniósł tam RAF. Do Wielkiej Brytanii udało się ewakuować w ramach operacji Dynamo 338 000 żołnierzy.
Druga faza kampanii (operacja Fall Rot), rozpoczęła się 5 czerwca. Grupa Armii B ruszyła na Rouen, a potem zawróciła w stronę morza zamykając całą brytyjską dywizję w potrzasku. Von Kleist napotkał twardy opór Francuzów na swoim kierunku natarcia. Guderian zaś sukcesywnie parł na południe. Gdy 10 czerwca wojnę Francji wypowiedziały Włochy, wojska obsadzające linię Maginota zaczęły wycofywać się w kierunku Morza Śródziemnego, do tej części umocnień, która chroniła południową część kraju.
Mimo to na linii Maginota toczyły się krwawe walki. Około piętnastu większych starć Niemcy przegrali. Ich siły były rozdzielone, atakowali jednocześnie na południe, wschód i północny zachód (Bretania). Jednak 14 czerwca Paryż został zajęty bez walki jako miasto otwarte.
Włoska ofensywa, rozpoczęta 10 czerwca, była skromna i krótkotrwała, doprowadziła tylko do zajęcia niewielkich terenów na południowym wschodzie Francji, z jednym większym miastem – Niceą. Niemcy nadal nacierali, zdobywając ok. 150 km terenu dziennie. 17 czerwca Philippe Pétain, w dniu objęcia urzędu premiera Francji, publicznie wygłosił przemówienie, w którym uznał za konieczność poddanie się. 22 czerwca podpisane zostało separatystyczne zawieszenie broni. Na jego mocy pod okupację niemiecką dostała się cała Francja północna i mniejsza część centralnej, a także szeroki pas wybrzeża na zachodzie, aż do granicy z Hiszpanią. Prawie całe południe i centrum Francji były nieokupowane, a niewielkie tereny na południowym wschodzie zajęły Włochy. Alzacja i Lotaryngia zostały oficjalnie anektowane do III Rzeszy.
Bitwa o Anglię.
Po zajęciu Francji, Niemcy uderzyli na Wielką Brytanię. Na szeroką skalę przygotowano plan desantu sił lądowych, lecz nigdy do niego nie doszło. Pomimo że armia brytyjska w ojczyźnie właściwie nie istniała, to niemiecka flota desantowa również była słabo rozwinięta. Aby inwazja się powiodła, potrzeba było całkowitej przewagi na morzu i w powietrzu. Tych nigdy nie osiągnięto.
Royal Navy była jedyną brytyjską formacją w tym czasie, która mogła przeciwstawić się swojemu niemieckiemu odpowiednikowi, czyli Kriegsmarine. Niemcy, wiedząc o tym, nie mogli posyłać w morze zbyt dużej liczby okrętów. Wobec tego ewentualny desant musiałby się odbyć bez osłony pancerników, czy niszczycieli. Wtedy za ubezpieczenie mogłoby służyć tylko Luftwaffe. Najpierw jednak niemieckie lotnictwo musiało wyeliminować RAF.
Pomimo znacznej przewagi liczebnej i częściowo technicznej nad RAF-em, Niemcy musieli przełożyć o miesiąc datę inwazji na Wielką Brytanię. Dowódca Luftwaffe, Hermann Göring, zdecydował się na wojnę na wyczerpanie. Postanowił nękać Brytyjczyków nalotami i stopniowo uszczuplać ich siły przy współpracy z Kriegsmarine, której "wilcze stada" terroryzowały Atlantyk zatapiając konwoje z zaopatrzeniem płynącym z USA. Niemcy postanowili pozostawić Wielką Brytanię bez zapasów wojskowych, jak i żywieniowych, by nie mogła się bronić.
Pierwszą fazą bitwy był tzw. "bój o żeglugę". W sierpniu 1940 roku Brytyjczycy chcieli za wszelką cenę zatrzymać nieprzyjaciela na wybrzeżach Francji i zachować swoje panowanie na kanale La Mache. Luftwaffe stopniowo jednak spychało RAF w stronę Wielkiej Brytanii, zadając mu ciężkie straty. Niemiecka piechota wylądowała na Wyspach Normandzkich już 30 czerwca. Było to jedyne okupowane przez Niemców brytyjskie terytorium podczas II wojny światowej. Niemcy nie oddali tych wysp aż do dnia kapitulacji III Rzeszy.
Drugą fazą bitwy był bój o właściwe Wyspy Brytyjskie. Luftwaffe od połowy sierpnia intensywnie bombardowało cele wojskowe, głównie radary i lotniska. Zadawali Brytyjczykom tak ciężkie straty, że fabryki nie nadążały z produkcją samolotów. Bombardowania nie przynosiły jednak spodziewanych efektów. Dowódca RAF-u, Hugh Dowding, zastosował umiejętny system reperacji zniszczeń, a także dobrze wykorzystywał w boju radar, w porę podrywając myśliwce do walki. Sytuacja Brytyjczyków stawała się co prawda coraz cięższa, ale Niemcy płacili za to zbyt wysoką cenę w ludziach i samolotach. Pod koniec sierpnia Luftwaffe zmieniła taktykę, skupiając się na bombardowaniu fabryk. Brytyjskie straty stały się jeszcze dotkliwsze.
Przełomowym momentem bitwy był pierwszy w tej wojnie nalot na Berlin, wykonany w nocy z 25 na 26 sierpnia przez 9 bombowców. Jego skutki materialne były znikome, jednak efekt psychologiczny odwrócił wynik tej bitwy. Hitler osobiście nakazał Göringowi zarzucenie nalotów na cele wojskowe na rzecz bombardowania Londynu. Ten uległ. Rozpoczęła się trzecia faza bitwy. Odtąd Brytyjczycy ponosili straty głównie w ludności cywilnej i zabudowie stolicy. To pozwoliło fabrykom na odrobienie strat w szeregach RAF-u, na front trafiali lepsi, bo dłużej przytrzymani na szkoleniu piloci. Niemcy ponosili coraz dotkliwsze straty. RAF powoli wypracowywał sobie przewagę. Dnia 15 września doszło do decydującego starcia, w którym Brytyjczycy zatrzymali niemiecką armadę powietrzną zajmującą 50 kilometrów kwadratowych nieba. Straty wojskowe malały, a w Londynie zadziałał umiejętny system przeciwdziałania skutkom nalotów, na który składało się np. zaciemnienie i wybudowanie podziemnych schronów dla cywilów. Dobrze spisywali się też obserwatorzy, obsługujący szperacze, i obrona przeciwlotnicza.
Ogromne zasługi w Bitwie o Anglię mieli także Polacy. Dywizjon 303 był najskuteczniejszym alianckim dywizjonem tej kampanii i jednym z najlepszych w II wojnie światowej, który w samej Bitwie o Anglię zestrzelił 126 niemieckich samolotów.
Od 15 września tempo niemieckich nalotów osłabło. RAF przywracał swoją siłę bojową z początku wojny, odpierając sporadyczne ataki. Z końcem września Brytyjczycy całkowicie panowali w powietrzu nad swoją ojczyzną. Dzień 31 października przez zachodnich historyków uważany jest za koniec bitwy o Anglię i tym samym pierwszego okresu istnienia frontu zachodniego. Jednak historycy niemieccy optują za wersją, jakoby kampania lotnicza nad Wielką Brytanią została wstrzymana dopiero 22 czerwca 1941 roku. Wtedy to Niemcy całkowicie zarzucili wszelkie loty nad Anglię na rzecz inwazji na ZSRR. Oznaczało to przyjęcie polityki, że Wielka Brytania padnie na skutek niemieckiego zwycięstwa nad Związkiem Radzieckim i dalszego zatapiania konwojów z zaopatrzeniem na Atlantyku. Tak się jednak nie stało.
Działania marynarek wojennych.
Równolegle z działaniami lądowymi na froncie zachodnim toczyła się również wojna na wodach przybrzeżnych Europy Zachodniej.
14 października 1939 roku do brytyjskiej bazy Royal Navy w Scapa Flow na Orkadach przedarł się niemiecki okręt podwodny U-16, który przekazał dane o obronności bazy. Tego samego dnia U-47 zatopił stary brytyjski pancernik HMS Royal Oak. 17 października 23 niemieckie samoloty zbombardowały bazę, uszkadzając jeden okręt liniowy. Ponadto na minach uszkodzeń doznały jeszcze dwie jednostki morskie. Atak był dla Brytyjczyków dotkliwym ciosem propagandowym – pokazał, jak słaba jest ich obrona przez tego typu wrogimi operacjami.
Najwięcej działań morskich w tamtym okresie przeprowadzono podczas ataku na Norwegię. Patrz: sekcja "Kampania norweska".
Marynarka brytyjska wzięła na swe barki cały ciężar ewakuacji aliantów z Dunkierki i przewiozła na Wyspy Brytyjskie 338 tysięcy alianckich żołnierzy. Poniosła przy tym straty 19 zniszczonych lub zatopionych okrętów.
Po zajęciu Francji przez Niemców działania na morzach Europy Zachodniej zostały praktycznie wstrzymane na rzecz Bitwy o Atlantyk. Mimo to niemiecka Kriegsmarine przeprowadziła jeszcze jedną dużą operację morską, jaką było zaminowanie wschodnich wód przybrzeżnych Wielkiej Brytanii. Miny usunięto dopiero przed inwazją na Normandię.
Działania zbrojne 1940–1944.
W okresie od 31 października 1940 roku do 5 czerwca 1944 roku front zachodni formalnie nie istniał, jednak na jego obszarze sporadycznie toczyły się walki.
Najczęstszymi starciami, jakie w tych latach miały miejsce w Europie zachodniej, są działania partyzanckie. Prym wiódł w nich francuski ruch oporu, który regularnie organizował akcje nękające, takie jak wysadzanie mostów, eliminowanie niemieckich oficerów, odbijanie zakładników itp., ale przede wszystkim małosabotażowe, czyli działania propagandowe w celu ośmieszenia okupanta. Sławę zdobył też holenderski ruch oporu, który pod okupacją zajmował się np. rozpowszechnianiem zakazanych, pomarańczowych symboli pod okupacją, zaś po dotarciu do Holandii aliantów, czynnie wspierał ofensywę. Wartym zauważenia jest także norweski ruch oporu, który brał udział w bitwie o ciężką wodę i przeszkodził Niemcom w ich badaniach nad rozszczepianiem atomów.
Drugimi najczęstszymi działaniami bojowymi pomiędzy dwoma okresami istnienia frontu zachodniego były akcje oddziałów Commando. Te eksperymentalne jednostki powstały latem 1940 roku, gdy brytyjskie dowództwo wyciągnęło wnioski z przyczyn porażki sił lądowych we Francji. Składały się one, tak jak wszystkie pozostałe tego typu jednostki, wyłącznie z ochotników, starannie wyszkolonych do wszelkiego rodzaju działań dywersyjnych i posługiwania się bronią każdego rodzaju, także zdobyczną. Komandosi przez całą wojnę przeprowadzili w Europie zachodniej około pięciu tysięcy akcji, z czego trzy tysiące w latach 1940–1944. Do największych akcji komandosów przeprowadzonych w latach 1940–1944, należą operacje Archery, Anklet, Claymore czy Biting.
Jedną z największych akcji komandosów w całej wojnie był Rajd na Saint-Nazaire. Przeprowadzony został 28 marca 1942 roku we francuskim doku Saint-Nazaire u delty Loary. 257 komandosów zniszczyło niemieckie instalacje na brzegu, a stary niszczyciel HMS „Cambeltown” wbił się we wrota doku i eksplodował, niszcząc je doszczętnie. Akcja zyskała sobie miano najbardziej błyskotliwego rajdu komandosów podczas II wojny światowej. Uwagę zwracają jednak ciężkie straty własne. 168 komandosów zginęło, 214 dostało się do niewoli, zniszczonych zostało, oprócz „Campbelltowna”, 14 brytyjskich okrętów. Zginęło także kilkudziesięciu francuskich cywilów w mieście Saint-Nazaire. Tylko pięciu komandosom udało się uciec przez okupowaną Francję, Hiszpanię i Gibraltar.
Jedyną regularną kampanią na froncie zachodnim w tych latach była ofensywa lotnicza 1941-1943. Był to okres ciężkich nalotów na terytoria okupowane przez III Rzeszę. Gdy w 1941 roku Niemcy ostatecznie zawiesili wszystkie loty bojowe nad Wielką Brytanię, Brytyjczycy przenieśli bliżej południowych i wschodnich wybrzeży Wysp Brytyjskich dywizjony bombowe i rozpoczęli bombardowania na wielką skalę. Ich ofiarami padały fabryki i inne obiekty przemysłowe w Rzeszy oraz największe miasta – Brytyjczycy mścili się za zniszczenie Londynu. RAF prowadził tę kampanię samodzielnie, aż przyłączyło się do niego lotnictwo amerykańskie, jakie przybyło do Wielkiej Brytanii wraz z siłami, które miały niebawem odtworzyć front zachodni. Dało to początek ofensywie lotniczej 1944–1945.
W latach 1940–1944 znaczne częściej niż bitwy na obszarze Europy Zachodniej rozgrywały się działania polityczne dotyczące losów tamtych rejonów. 10 maja 1941 roku został aresztowany jeden z najważniejszych ludzi w III Rzeszy, zastępca Hitlera Rudolf Hess, którego wyprawa miała na celu przeprowadzenie negocjacji z Wielką Brytanią, aby ta opowiedziała się przeciwko Związkowi Radzieckiemu i walczyła z nim u boku Niemców. Jednak jego Messerschmitt Bf 110 rozbił się nad Szkocją, a on wyskoczył na spadochronie, został pojmany i spędził resztę wojny w więzieniu Tower of London. Misja pokojowa nie powiodła się. Brytyjczycy odrzucili wszystkie propozycje Hessa, a że rozmawiali z nim tylko niscy rangą urzędnicy, Zjednoczone Królestwo nie było nawet zainteresowane negocjacjami. Hessa potraktowano jako jeńca wojennego, a Hitler na łamach niemieckiej prasy przekonywał, że jego były zastępca działał na własną rękę.
Działania były podejmowane także na morzu. W dniach 11 – 13 lutego 1942 roku w ramach operacji Cerberus niemieckie pancerniki Scharnhorst i Gneisenau oraz ciężki krążownik Prinz Eugen przedarły się przez kanał La Manche praktycznie bez strat. Sukces zawdzięczano sprawnemu przeprowadzeniu akcji, jak i przypadkowi, dzięki któremu Brytyjczycy zbyt późno zareagowali na niemieckie działania. Warta wspomnienia jest również operacja Wilfred, czyli brytyjskie plany zaminowania wód przybrzeżnych Norwegii.
Największą bitwą na obszarze frontu zachodniego, gdy ten formalnie nie istniał, był Rajd na Dieppe. Ta próba odtworzenia frontu już 19 sierpnia 1942 roku zakończyła się aliancką klęską. Po kilku godzinach walki zginęło lub dostało się do niewoli 3363 Kanadyjczyków, 247 brytyjskich żołnierzy sił lądowych, 550 marynarzy Royal Navy, 190 lotników RAF-u. Zniszczono też 33 czołgi, 106 samolotów i 1 niszczyciel. Alianci materialnie nie zyskali nic, ale zdobyli bezcenne doświadczenie. Zauważyli, że operacja na tak wielką skalę może odbyć się dopiero po zgromadzeniu wystarczających sił i dogłębnym zaplanowaniu każdego kroku. Rajd na Dieppe jest do dzisiaj elementarnym przykładem braku współpracy pomiędzy rodzajami wojsk. W 1944 roku wzięto pod uwagę wszystkie te czynniki podczas planowania kolejnej inwazji na okupowaną Francję.
Działania zbrojne 1944–1945.
Lądowanie w Normandii.
Przygotowania do inwazji na Kontynent alianci rozpoczęli na początku 1944 roku.
Planiści alianccy postanowili przenieść lądowanie z maja, na początek czerwca, gdyż meteorolodzy wtedy właśnie przewidzieli kilka czynników sprzyjających inwazji:
Po dłuższych badaniach wybrano 5 dzień tegoż miesiąca. Meteorolodzy jednak zawiedli. 5 czerwca kanał La Manche nawiedziły gwałtowne sztormy. naczelny Dowódca Sił Inwazyjnych, generał Dwight Eisenhower, przesunął inwazję na 6 czerwca.
Od bezpośrednich działań przy lądowaniu został odsunięty generał George Patton, co stanowiło karę za niesubordynację na Sycylii. Dowódca ten został przesunięty do oddziałów FUSAG. Ta grupa armii-widmo była obok 14 i 4 armii jedną z fikcyjnych jednostek mających w ramach operacji Fortitude przekonać Niemców, że inwazja nastąpi w Norwegii lub w Pas-de-Calais, pasa wybrzeża najbliższego Wielkiej Brytanii. Był to główny akt szeroko zakrojonej akcji dezinformacyjnej, której celem było zmylenie Niemców, jak i przekonanie o nieistniejącej w rzeczywistości potędze ich wywiadu poprzez umyślne przecieki radiowe. Działania dezinformacyjne uznaje się za bezapelacyjny sukces aliantów, bowiem Niemcy przesunęli do Norwegii znaczne siły, osłabiając obronę Calvadosu, gdzie dokonano inwazji
Ważnym elementem przygotowań do inwazji była ofensywa lotnicza 1944–1945. Rozpoczęła się na początku 1944 roku. Dokonywane w jej ramach intensywne bombardowania Niemiec przyczyniły się do osłabienia przemysłu zbrojeniowego III Rzeszy, ale przede wszystkim zmusiły Luftwaffe do wycofania się na macierzystą ziemię. Sprawiło to, że niemieckie lotnictwo we Francji było bardzo mało liczne i nie miało szans na odparcie inwazji. Ofensywa lotnicza trwała prawie do końca wojny. W jej ramach bombardowano fabryki, składy amunicji, bazy wojskowe na terenie III Rzeszy i państw okupowanych, a przede wszystkim niemieckie miasta. Prowadzące ofensywę USAAF i RAF ponosiły duże straty. Oblicza się, że na jeden zestrzelony niemiecki myśliwiec przepadało pięć alianckich bombowców.
W nocy z 5 na 6 czerwca zrzucono nad Normandią w ramach operacji Chicago 82. i 101. Dywizję Powietrznodesantową. Najważniejszym celem było miasteczko Sainte-Mère-Eglise, przez które przebiegała jedna z najważniejszych autostrad półwyspu i tym samym niemieckich szlaków zaopatrzeniowych. Podczas zrzutu panowały bardzo złe warunki – część samolotów została zestrzelona, a spadochroniarze w środku spłonęli żywcem. Transportowce leciały za szybko i za nisko, a piloci nie potrafili odnaleźć zrzutowisk. Spadochroniarze lądowali kilometry od swoich celów, dwie dywizje spadochronowe całkowicie się wymieszały. Straty sięgały pięćdziesięciu procent składu obu dywizji.
Tej samej nocy odbyła się operacja Tonga – zrzut brytyjskiej 6 Dywizji Powietrznodesantowej. Kluczowym elementem tej operacji był desant szybowcowy w okolicy Mostu Pegaza na rzece Orne. Most i jego okolice zostały zdobyte w pół godziny minimalnymi stratami 2 zabitych i 10 rannych
Spadochroniarze z 82 DPD wyzwolili Sainte-Mère-Eglise jeszcze przed świtem, jako pierwsze europejskie miasto na odtworzonym froncie zachodnim. Później utrzymali miejscowość aż do nadejścia posiłków z plaż
6 czerwca, w dniu okrzykniętym jako "D-Day", odbył się desant na pięciu plażach w Normandii. Amerykanie wylądowali na Omaha i Utah, wojska brytyjskie na Sword i Gold, a Kanadyjczycy zajęli plażę Juno. Poza tym na klifie Pointe du Hoc desantował się 2. Batalion Rangers, który uciszył baterię dział 105 mm
Ze zdobytych przyczółków na plażach wyruszyła ofensywa, która jeszcze tego samego dnia połączyła się z większością oddziałów spadochronowych zrzuconych w nocy kilkanaście kilometrów dalej.
Jedyną większą bitwą morską stoczoną bezpośrednio po lądowaniu w Normandii była bitwa pod Ushant. W dniach 8-9 czerwca Niemcy wysłali do odparcia inwazji wszystkie siły Kriegsmarine w rejonie. Połączona flota brytyjsko-kanadyjsko-polska odparła wszystkie ataki zatapiając dwa niemieckie niszczyciele i uszkadzając jeden.
We Francji.
Z plaż zajętych przez Brytyjczyków Montgomery wyruszył na Caen, do którego dotarł już po dwóch dniach, lecz tam napotkał twardy opór 12 Dywizji SS i chwilowo wstrzymał bitwę. Zaczął dążyć do całkowitego okrążenia miasta, co nie było łatwe m.in. przez silnie bronione wzgórze 112. Brytyjskie szlaki zaopatrzeniowe były wielokrotnie przerywanie, np. w Villers-Bocage.
101. DPD ruszyła za północny zachód. Jej głównym celem było miasto Carentan. Na drodze do niego stało Saint-Côme-du-Mont, zajęte 11 czerwca. Dzień później spadochroniarze zajęli Carentan. 13 czerwca Niemcy przypuścili na miasto kontratak, który został odparty na Wzgórzu 30 na obrzeżach miasta. Ostateczny atak odparto na wzgórzu 30. Po walkach w Normandii 101. DPD została wycofana do Wielkiej Brytanii jako pierwsza aliancka dywizja. 82 DPD zatrzymano zaś na froncie, by iść dalej na północ półwyspu Cotentin i oczyścić drogę siłom mającym zaatakować Cherbourg. Miasto zostało wyzwolone 30 czerwca po tygodniu zażartych walk. Port w tym mieście, choć zniszczony przez niemieckich saperów i przywrócony do działalności dopiero po sześciu tygodniach, stał się jednym z głównych miejsc, do których przybywało zaopatrzenie dla wojsk alianckich walczących we Francji, aż do zdobycia Antwerpii.
Po wyzwoleniu Cherbourga ofensywa skierowała się na południe. 9 lipca Montgomery wreszcie wyzwolił Caen – miesiąc po planowanym terminie. Na drodze do Paryża stała jednak ciężka do przebycia przeszkoda – wysokie na kilka metrów żywopłoty. Alianccy żołnierze nie byli szkoleni do walki w takich warunkach, w przeciwieństwie do niemieckich. Naturalna bariera zmniejszyła postępy aliantów do około kilometra dziennie i drastycznie podwyższyła straty własne. Słabo opancerzone i posiadające niezbyt silne działa Shermany straciły z powodu braku mobilności tamtejszego pola walki swój ostatni atut, jakimi była dużą prędkość maksymalna. Starsi żołnierze często porównywali walki wśród żywopłotów z I wojną światową.
Montgomery wobec patu na froncie zdecydował się na realizację planu pod kryptonimem Goodwood. Był to nalot przy użyciu ponad 7 tysięcy ton bomb skoordynowany z natarciem pancernym i szturmem piechoty. Operacja, przeprowadzona w dniach 18-21 lipca 1944 roku, okazała się pyrrusowym zwycięstwem. Zmarnowano jednorazowo najwięcej od początku wojny środków bojowych, stracono 400 czołgów, a straty w ludziach wynosiły ok. 2600 zabitych. Taka cena pozwoliła przesunąć front o zaledwie 11 kilometrów. 25 lipca miała miejsce podobna operacja pod kryptonimem "Cobra", przeprowadzona przez siły amerykańskie. Pozwoliła przedrzeć się przez żywopłoty i w efekcie umożliwiła okrążenie niemieckiej 7 Armii pod Falaise.
Dopiero 18 lipca amerykańska 29 Dywizja Piechoty wyzwoliła Saint-Lô. Stało się to po kilkunastu nieudanych próbach, podczas których Niemcom pomogły warunki meteorologiczne. Na skutek gęstego deszczu amerykańskie pojazdy zatrzymywały się w błocie. Dopiero 17 lipca, gdy pogoda się poprawiła, rozpoczął się ostateczny atak, zakończony rankiem 18 lipca.
Przełamawszy główny pas niemieckiej obrony alianci ruszyli dalej. Wojska amerykańsko-brytyjsko-kanadyjsko-polskie dotarły do Falaise 7 sierpnia i zamknęły niemiecką 7 Armię w potężnym kotle, który nazwano "normandzkim Stalingradem". Okrążenie było jednak nieszczelne i zostało całkowicie zamknięte dopiero 19 sierpnia pod Chambois. Ta sytuacja była pierwszym w historii spotkaniem wojsk amerykańskich i polskich na polu bitwy, kiedy to podali sobie dłonie kapitan Laughin Waters i major Władysław Zgorzelski.
Niemcy mimo zamknięcia okrążenia przedzierali się z kotła dużymi grupami. Polscy żołnierze prawie zostali zmasakrowani przez napierające na nich kilkanaście dywizji. Ostatecznie siedem dywizji niemieckich uległo zagładzie, kolejnych siedem wycofało się w szkieletowym składzie. Bitwa skończyła się 22 sierpnia razem z osiemdziesięciojednodniową "kampanią normandzką".
George Patton, dowódca 3 Armii USA, rozpoczął wtedy błyskawiczny marsz przez Normandię. Jego strategia to blitzkrieg dostosowany do amerykańskich realiów. Czołgiści na pierwszej linii ataku przekazywali informację o umocnionym wrogu lotnikom. Samoloty niszczyły najważniejsze cele, czołgi unieszkodliwiały większą część nieprzyjacielskich wojsk, a piechota zajmowała się niedobitkami. Taki plan bojowy pozwalał w ciągu kilku godzin zajmować 30-50 kilometrów. Marsz Pattona powstrzymał Eisenhower tuż przez Paryżem, aby pozwolić francuskiemu sojusznikowi samodzielnie wyzwolić swoją stolicę. 25 sierpnia miasto zostało zajęte w naprędce zorganizowanym powstaniu. Brały w nim udział nieregularne oddziały ruchu oporu dowodzone przez Marie Kœniga, francuska 2 Dywizja Pancerna Philippe Leclerca i w ostatniej fazie także wojska amerykańskie. Następnego dnia przez miasto przemaszerowała defilada amerykańsko-francuska, na którą przyjechali przywódcy państw alianckich i znane osobistości, takie jak Ernest Hemingway, który sam brał udział w wyzwalaniu miasta.
Po wyzwoleniu Paryża armia Pattona szła przez Francję we wszystkich kierunkach. 6 Grupa Armii generała Jacoba Deversa, która wylądowała na południu kraju 15 sierpnia w ramach operacji Dragoon i toczyła "kampanię szampańską", jak nazwali ją żołnierze amerykańscy ze względu na praktyczny brak oporu ze strony Niemców. Największe miasto południowej Francji, Marsylia, zostało wyzwolone bez walki 28 sierpnia. Dotarłszy do granicy z Włochami, 6 Grupa Armii nie przekroczyła jej do końca wojny, zgodnie z wyznaczonymi sektorami dla grup armii. Ciężkie walki toczyły się zaś na północy, zwłaszcza w Bretanii, gdzie niemiecka 2 Dywizja Spadochronowa generała Ramckego broniła się przez trzydzieści dziewięć dni, do 18 września 1944 roku.
Po zajęciu Bretanii główne siły aliantów mogły uderzyć na wschód. Ofensywa utknęła jednak w Lotaryngii na skutek braków w zaopatrzeniu. Aby kontynuować ofensywę potrzeba było portu w Antwerpii. Ponadto nawet z wystarczającym zaopatrzeniem alianci nie byliby w stanie przebyć linii Zygfryda. Linia ta, zwana też Wałem Zachodnim, stanowiła sześciuset kilometrowy pas stałych umocnień na granicy III Rzeszy z Belgią, Luksemburgiem i Francją. Złożona była z dwunastu tysięcy żelbetonowych bunkrów, pól minowych i zasieków. We wrześniu 1944 prawie na całej jej długości stały już wojska alianckie, jednak nie były w stanie przesunąć frontu choć o kilometr. 16 września pierwszy raz wojska alianckie weszły na teren III Rzeszy. Rozpoczęła się trzymiesięczna bitwa o las Hürtgen. Była to najdłuższa oraz najbardziej kosztowna bitwa w historii Stanów Zjednoczonych. Do końca bitwy zginęły 22 tysiące żołnierzy. Była to ofiara daremna. Bitwa pozostała nierozstrzygnięta. Po porażce w Ardenach Niemcy wycofali się z lasu Hürtgen, pozostawiając jedynie dla osłony odwrotu pewne siły na linii Zygfryda. Jej ostateczne zdobycie nie miało żadnego znaczenia strategicznego.
W tym czasie wojska brytyjskie poruszające się wzdłuż kanału La Manche w tempie niewiele szybszym od tego znanego z I wojny światowej – co pokazywało różnicę w nowoczesności techniki walki poszczególnych państw alianckich – wyzwoliły m.in. Dieppe i Calais. Tym samym cała Francja została wyzwolona.
W Belgii i w Holandii.
W połowie września 1944 roku prawie cała Belgia i Holandia były pod kontrolą aliantów. Linia Zygfryda stanowiła nadal mocny punkt umocnień, który trudno było przebyć słabo zaopatrzonymi oddziałami na południu frontu. Dowództwo opracowało plan Market Garden, który zużywał sporo środków, ale pozwalał zakończyć wojnę do końca 1944 roku, po błyskawicznym przeniesieniu walk w centrum Niemiec. Wybierając ten plan, Eisenhower odrzucił natarcie Kanadyjczyków na Antwerpię, która i tak została zdobyta, ale bez przyboczności, czyli ujścia Skaldy, dlatego port przez kilka miesięcy pozostał bezużyteczny. Drugą zarzuconą operacją było natarcie Pattona na południe od Ardenów i sforsowanie Renu w tamtych okolicach.
Operacja Market Garden miała na celu ujęcie przez spadochroniarzy mostów na rzekach Waal, Moza i Ren. Akcja rozpoczęła się 17 września. Amerykańska 101. Dywizja Powietrznodesantowa nie uchwyciła przed wysadzeniem mostów w Eindhoven, Son i Grave, lecz udało się szybko wybudować tam przeprawy pontonowe. 82. Dywizja Powietrznodesantowa po ciężkich walkach zabezpieczyła jedyny nienaruszony most w Nijmegen i obroniła go aż do przybycia czołgów Pancernej Gwardii Irlandzkiej. Jednak główny cel, postawiony przed brytyjską 1. Dywizją Powietrznodesantową, później wspartą przez polską 1 Samodzielną Brygadę Spadochronową, czyli most na Górnym Renie w Arnhem, nie został osiągnięty. Po ujęciu tylko północnego brzegu mostu dywizja została okrążona. Z ciężkimi stratami siły brytyjskie i polskie wycofały się 27 września.
21 października zdobyty został leżący blisko belgijskiej i holenderskiej granicy Akwizgran, pierwsze niemieckie miasto zajęte przez aliantów w 1944 roku.
Z początkiem listopada zakończyło się wypieranie Niemców z ujścia Skaldy, którzy blokowali wejście do portu w Antwerpii, zajętej 4 września przez Kanadyjczyków. Dopiero 29 listopada oczyszczono linię brzegową z min i pierwszy okręt z zaopatrzeniem wszedł do portu, co ustabilizowała sytuację zaopatrzeniową aliantów.
16 grudnia 1944 roku rozpoczęła się ofensywa w Ardenach, uważana za ostatnią niemiecką ofensywę II wojny światowej. Początkowa faza ofensywy odnosiła duże sukcesy dzięki efektowi zaskoczenia. Rozciągnięte na dużą odległość, słabo obsadzone i okopane linie obronne padały po kilku minutach walki. W grudniu 1944 roku niemal wszystkie obozy jenieckie w zachodnich Niemczech były przepełnione.
Niemcy napotkali problem w miasteczku Sankt Vith, które zdobyli z trzydniowym opóźnieniem, 20 grudnia, a pobliskie skrzyżowanie, na które wycofały się główne siły, dopiero 23 dnia tego miesiąca. Niebagatelne znaczenie dla odparcia ofensywy miała siedmiodniowa obrona Bastogne, podczas której Amerykanie blokowali główny węzeł drogowy w Ardenach. Tracony w ten sposób przez Niemców czas pozwolił Brytyjczykom pod Dinant umocnić się i ostatecznie odeprzeć wroga.
1 stycznia 1945 roku ruszyła kontrofensywa sprzymierzonych w Ardenach. Aby szybko odzyskać utracone tereny, Amerykanie zaatakowali od południa, Brytyjczycy od północy, jednak ci drudzy dopiero 3 stycznia, co pozwoliło dużym siłom niemieckim wyrwać się z zaciskającego się okrążenia. Wojska aliantów spotkały się w miasteczku Houffalize. 7 stycznia Niemcy wycofali się, w Ardenach pozostali tylko maruderzy. Alianci ruszyli na wschód, aby odzyskać utracone tereny. 15 stycznia jest uważany za koniec bitwy ardeńskiej, jednak tereny wyzwolone we wrześniu znalazły się ponownie w rękach sprzymierzonych dopiero na przełomie stycznia i lutego. Wtedy też alianci wkroczyli do Niemiec północną częścią zachodniej granicy.
Gdy losy ofensywy w Ardenach były już przesądzone, Niemcy postanowili zaatakować Alzację w ramach operacji Nordwind, aby odciążyć walką jednostki walczące w Ardenach i umożliwić im wyrwanie się z okrążenia. Głównym celem operacji było odbicie położonego na równinie Strasburga. Eisenhower uważał, że należy wycofać się na położone na zachód od miasta wzgórza, bo wtedy Niemcy będą na spalonej pozycji. Charles de Gaulle bał się jednak zemsty gestapo na mieszkańcach miasta oraz utraty prestiżu Francji i nie pozwolił na odwrót. Strasburg został obroniony. Operacja Nordwind zakończyła się 21 stycznia niepowodzeniem Niemców.
W Niemczech.
Na początku lutego Amerykanie wkroczyli do Nadrenii. Tę stosunkowo dużą krainę geograficzną zajęli w ciągu miesiąca. Niemcy na całkowicie płaskim terenie stracili swój ostatni atut – możliwość rozmieszczenia na wzgórzach armat 88mm, które, nawet w pojedynkę, zadawały aliantom duże straty w górzystej Normandii. Nadrenia była broniona głównie piechotą, niemieckie siły pancerne i lotnictwo właściwie już nie istniały. Większość Nadrenii została opanowana do końca lutego, jednak Kolonia poddała się dopiero 6 marca.
13 lutego USAAF i RAF przeprowadziły kontrowersyjny nalot na Drezno, który zrujnował miasto i zabił 25 000 ludzi, głównie cywilów. Nalot jest różnie oceniany, jednak uznaniu go za terroryzm przeczy istnienie na terenie miasta kilku fabryk sprzętu wojskowego.
Bombardowanie Drezna było jednym z ostatnich aktów ofensywy lotniczej 1944–1945. Odtąd aliantom zaczęło brakować celów do bombardowania. Berlin został odstąpiony radzieckiemu lotnictwu, Zagłębie Ruhry było już w zasięgu amerykańskich i brytyjskich wojsk lądowych. Wszystkie niemieckie miasta powyżej stu tysięcy mieszkańców były zrujnowane. W marcu i kwietniu 1945, wskutek słabnącego niemieckiego oporu, loty bombowe stawały się coraz rzadsze. Na początku maja ofensywa lotnicza wygasła.
Na początku marca Niemcy wysadzali wszystkie mosty na rzece tuż przed dotarciem tam nieprzyjaciela. Przetrwał jednak most kolejowy w Remagen. Nie ustalono do dzisiaj, czy przeprawa nie została zniszczona dzięki wadliwości ładunków wybuchowych, czy też grupa polskich i radzieckich jeńców wcielonych siłą do Wehrmachtu przeprowadziła sabotaż. 9. Dywizja Pancerna zdobyła most 7 marca i przeszła na drugą stronę, stając się pierwszym alianckim oddziałem na wschodnim brzegu Renu. Niemcy usiłowali odbić most, lecz gdy to okazało się niemożliwe – jego zachodni brzeg był niezwykle silnie obsadzony – postanowili go zniszczyć ostrzałami artyleryjskimi i nalotami przy użyciu m.in. bombowców odrzutowych Arado Ar 234. 17 marca most zawalił się na skutek wstrząsów od bomb spadających pobliżu. Przyczółek po drugiej stronie był już jednak na tyle silny, że wytrzymał wszystkie kontrataki wroga, aż dotarły do niego oddziały generała Pattona.
22 marca 3 Armia USA przekroczyła Ren na moście pontonowym koło Oppenheim. Tam Patton, aby podkreślić rozmiar sukcesu, oddał mocz do Renu. Dwa dni później Brytyjczycy dokonali swojej przeprawy w okolicach Wesel.
Dzień przeprawy jest uważany przez większość historyków za ostateczne przypieczętowanie losu III Rzeszy.
Skład wojsk Aliantów Zachodnich w ostatniej ofensywie w marcu 1945 roku wyglądał następująco:
Po przekroczeniu Renu alianci uderzyli na Zagłębie Ruhry, którego siła przerobowa była podstawą niemieckiego przemysłu zbrojeniowego. Pierwszym aktem alianckiego natarcia na ten cel o znaczeniu strategicznym była operacja Varsity – największa operacja powietrznodesantowa w historii. Brała w niej udział brytyjska 6 Dywizja Powietrznodesantowa i amerykańska, debiutująca na polu bitwy 17 Dywizja Powietrznodesantowa. Celem operacji było ułatwienie przeprawy przez Ren 2 Armii gen. Milesa Dempseya. Miało to nastąpić poprzez zajęcie lesistych wzgórz Diersfordter Wald w pobliżu Wesel, oraz uchwycenie mostu nad Issel w Hamminkeln. operacja Varsity zakończyła się pełnym powodzeniem, jednak pozostaje obecnie stosunkowo mało znana ze względu na jej nikłe znaczenie. Przeprawa 2 Armii była możliwa bez przeprowadzenia operacji, tym bardziej że okupiono ją wysokimi stratami.
Broniące Zagłębia Ruhry 300-tysięczne zgrupowanie skapitulowało 18 kwietnia, po intensywnych bombardowaniach. Jego dowódca, feldmarszałek Walther Model, popełnił samobójstwo. Zagłębie Ruhry było celem aliantów praktycznie od dnia lądowania w Normandii, dlatego po jego zajęciu sztabowcy w SHAEF zaczęli dyskutować, w którym kierunku dalej uderzać. Atrakcyjnym celem wydawał się Berlin, jednak Eisenhower miał co najmniej kilka powodów, żeby go nie zdobywać. Po pierwsze, od dnia przekroczenia Renu sowieccy dowódcy niemal codziennie mówili w imieniu Stalina, że to Związek Radziecki najbardziej ucierpiał z rąk Niemców i to jego narodom należy się ich stolica. Po drugie niemiecka propaganda ogłaszała tworzenie "Reduty Alpejskiej" – ostatniej linii obrony w Alpach, gdzie Niemcy mieli zatrzymać aliantów. Po trzecie – po wywiezieniu z Berlina wyników badań nad Wunderwaffe miasto samo w sobie traciło znaczenie strategiczne. Eisenhower pozwolił maszerować swoim ludziom na Berlin, ale znaczne siły odesłał na południe, do Alp, by zapobiec tworzeniu "Reduty".
Alianci zdobywając środkowe i południowe Niemcy odkrywali kolejne obozy koncentracyjne. Gdy rozniosły się informacje o hitlerowskich metodach uśmiercania ludzi, jeńcy niemieccy w niewoli alianckiej byli dużo brutalnej traktowani. Ci, którzy zostali złapani w pobliżu obozu, często byli nawet zabijani, tak jak cała załoga obozu KL Dachau.
W marcu i kwietniu 1945 roku opór Niemców na zachód od Łaby był już minimalny. Oddziały Wehrmachtu poddawały się masowo Amerykanom i Brytyjczykom, całymi batalionami i pułkami. Opór stawiali jedynie nieliczni fanatycy z SS, jednak przewaga w artylerii aliantów zachodnich pozwalała im szybko eliminować nieprzyjaciela. Zasięg ofensywy zależał już niemal wyłącznie od tempa marszu żołnierzy i prędkości maksymalnej czołgów. Jeszcze bardziej zaostrzyło to wzrastającą niechęć sowieckich sojuszników, którzy po przekroczeniu Odry mozolnie i z ciężkim stratami posuwali się do przodu. Było powszechnie wiadomo, że każdy niemiecki żołnierz chciał poddać się aliantom zachodnim, bo Rosjanie w odwecie za zbrodnie w ich kraju mogli rozpocząć masowe egzekucje.
W kwietniu 1945 roku polityka między państwami alianckimi zaczęła schodzić na drogę "zimnej wojny". Narastały napięcia pomiędzy Sowietami a aliantami zachodnimi. Radzieckich oficerów doprowadzały do wściekłości szerzone przez Niemców kapitulujących przed Amerykanami teorie o antysowieckim sojuszu III Rzeszy z aliantami zachodnimi. Niemieckie społeczeństwo wyraźnie opowiadało się za krajami anglosaskimi – było to widoczne jeszcze przed końcem wojny. Niemcy dzięki humanitarnemu charakterowi frontu zachodniego nie żywili nienawiści do Amerykanów i Brytyjczyków, chcieli zaś pomścić ciężkie straty zadane im przez Rosjan na froncie wschodnim. Przymierze z aliantami zachodnimi wydawało się dla Niemców atrakcyjne tym bardziej, że pozwoliłoby uniknąć okupacji, a przynajmniej złagodzić jej charakter. Mimo to większość amerykańskich i brytyjskich oficerów opowiadała się przeciwko niemu. Żołnierze byli już zmęczeni wojną, a poza tym Związek Radziecki stanowił w 1945 roku najsilniejsze obok Stanów Zjednoczonych państwo na świecie. Wypowiedzenie mu wojny oznaczałoby kolejne kilka lat ciężkiej walki, a być może totalną klęskę. Plan przymierza amerykańsko-brytyjsko-niemieckiego był więc zupełnie nierealny, mimo że Niemcy wciąż go wyczekiwali.
13 kwietnia wojska amerykańskie dotarły do Berlina i stoczyły na jego przedmieściach kilka starć, a potem wycofały się na skutek protestów z Moskwy.
19 kwietnia skapitulował Lipsk, 20 dnia tego miesiąca Norymberga, 21-go Stuttgart, dopiero 29-go Monachium. 25 kwietnia front zachodni połączył się ze wschodnim. Wojska amerykańskie i radzieckie spotkały się w miejscowości Torgau nad rzeką Łabą.
Gdy na południu kolejne jednostki były wysyłane do Alp, już tylko 7 Armia Montgomery’ego na północy miała szansę zdobyć Berlin przed Rosjanami. Jednak ambasador Japonii w Szwecji wysłał list do Eisenhowera, w którym wyraził swoje zaniepokojenie radzieckimi postępami. Ike poparł go i kazał Monty’iemu zmienić kierunek marszu i zamiast na Berlin, ruszyć na Danię. Uważał, podobnie jak japoński ambasador, iż Rosjanie mogą wykorzystać Danię jako bazę dla swej marynarki i po wojnie terroryzować Morze Północne oraz Atlantyk. Alianci wobec tego zajęli nasadę półwyspu jutlandzkiego, jednak nie zdążyli go opanować przed kapitulacją III Rzeszy. Dania została wyzwolona bez jednego wystrzału 7 maja, podobnie jak Norwegia wieczorem 8 maja.
W ostatnich tygodniach wojny amerykańska 3 Armia zapuściła się daleko na przedwojenne terytorium Czechosłowacji, choć zgodnie z postanowieniami konferencji jałtańskiej kraj ten znalazł się w radzieckiej strefie wpływów. Możliwe, że była to próba zmiany postanowień Wielkiej Trójki przez dowódcę 3 Armii, którego znano z mocno akcentowanego antykomunizmu. Gdy Patton zbliżał się już do stolicy kraju, Pragi, Eisenhower zakazał mu dalszego marszu. Tym razem powodem byli Rosjanie, którzy walczyli już o wschodnie rogatki miasta. Dowódca SHAEF znał porywczy charakter Pattona i jego skłonności do niesubordynacji. Nie mógł dopuścić, aby w mieście wybuchły walki pomiędzy jego wojskami a Armią Czerwoną. Ponadto pod Pragą walczyli własowcy, których za wszelką cenę chciało zabić lub pojmać NKWD. Obecnie przyjmuje się, że najdalej wysuniętym na wschód miejscem, do którego dotarli alianci na froncie zachodnim, było czeskie Pilzno, wyzwolone 6 maja. Walczący niedaleko żołnierze polskiej Brygady Świętokrzyskiej, którzy wyzwolili pobliski obóz koncentracyjny w Holiszowie, odeszli z Czechosłowacji razem z wycofującymi się na zachód oddziałami 3 Armii. W uznaniu ich zasług, po kapitulacji Niemiec Patton zezwolił jej żołnierzom na noszenie odznak amerykańskich jednostek i broni osobistej.
7 maja 1945 roku, dzień przed generalną kapitulacją, Niemcy poddali się na froncie zachodnim. Akt kapitulacji Eisenhower przyjął w Reims od Alfreda Jodla. Trwające od jedenastu miesięcy działania zbrojne na froncie zachodnim II wojny światowej zakończyły się.

</doc>
<doc id="1215480" url="https://pl.wikipedia.org/wiki?curid=1215480" title="Aleksandr Sutułow">
Aleksandr Sutułow

Aleksandr Michajłowicz Sutułow (; ur. 17 sierpnia 1880 w stanicy Raspopinskaja w Rosji, zm. 3 lipca 1958 w Cannes) – rosyjski wojskowy (generał lejtnant), współpracował z Niemcami podczas II wojny światowej
Ukończył doński korpus kadetów, a następnie Mikołajewską Szkołę Kawalerii. Od 1902 służył w 7 pułku kawalerii Kozaków dońskich. W latach 1906-1909 był oficerem szkoleniowym w kozackiej szkole junkierskiej w Nowoczerkasku, a następnie w Nikołajewskiej Szkole Kawalerii. Brał udział w I wojnie światowej jako dowódca sotni, a następnie zastępca dowódcy 19 pułku kawalerii Kozaków dońskich. W 1917 r. awansował do stopnia pułkownika. W lutym 1918 r. wstąpił do kozackich oddziałów wojskowych białych. Został zastępcą szefa sztabu marszowego atamana Kozaków dońskich. Od maja tego roku dowodził ochotniczym oddziałem kozackim. Pod koniec 1918 r. objął dowództwo 4 brygady kawalerii Kozaków dońskich, w 1919 r. – 10 dywizji kawalerii Kozaków dońskich, zaś 25 marca 1920 – II samodzielnego korpusu kawalerii Kozaków dońskich. W marcu 1919 r. awansował na generała majora, zaś w listopadzie tego roku na generała lejtnanta. Od kwietnia 1920 znajdował się w rezerwie oficerskiej. Po ewakuacji wojsk białych z Krymu do Gallipoli w listopadzie tego roku, zamieszkał w Królestwie SHS. W okresie II wojny światowej podjął współpracę z Niemcami. W marcu 1942 uczestniczył w okupowanym Belgradzie w wyborach wojskowego atamana Kozaków dońskich. Po zakończeniu wojny wyjechał na krótko do Albanii, a następnie do południowej Francji, gdzie zmarł.

</doc>
<doc id="1215483" url="https://pl.wikipedia.org/wiki?curid=1215483" title="Édson Nobre">
Édson Nobre

Édson, właśc. Édson de Jesus Nobre (ur. 2 marca 1980 w Bengueli) – angolski piłkarz grający na pozycji napastnika. Posiada także obywatelstwo portugalskie.
Kariera klubowa.
Édson urodził się w angolskim mieście Benguela. W młodym wieku wyemigrował do Portugalii i tam też rozpoczął piłkarską karierę. Jego pierwszym klubem w karierze był zespół GD Mealhada, w barwach którego przez 2 lata występował w 5. lidze w regionie Aveiro. W 2001 roku przeszedł do czwartoligowego zespołu Anadia FC.
W 2003 roku awansował piłkarsko do trzeciej ligi, gdy podpisał kontrakt z Oliveira do Bairro SC. Tam, podobnie jak w poprzednich klubach, grał przez dwa sezony i latem 2005 trafił do beniaminka pierwszej ligi, FC Paços de Ferreira, gdzie od samego początku zaczął występować w pierwszym składzie. W lidze zadebiutował 21 sierpnia w przegranym 0:1 meczu z Nacional Funchal. W 2007 roku zajął z Paços 6. miejsce w lidze, najwyższe w historii klubu. W Paços de Ferreira grał do 2009 roku.
Następnie występował w cypryjskim Ethnikosie Achna, angolskim Recreativo Libolo, a także w portugalskich drużynach FC Arouca i Aliados Lordelo. W 2012 roku zakończył karierę.
Kariera reprezentacyjna.
W reprezentacji Angoli Édson zadebiutował 16 listopada 2005 roku w przegranym 0:1 towarzyskim meczu z Japonią. W 2006 roku został powołany przez selekcjonera Gonçalvesa do kadry na Puchar Narodów Afryki 2006, a następnie na Mistrzostwa Świata w Niemczech. Tam zagrał tylku w pierwszym spotkaniu z Portugalią (0:1). W 2008 roku znalazł się w drużynie na Puchar Narodów Afryki 2008.

</doc>
<doc id="1215484" url="https://pl.wikipedia.org/wiki?curid=1215484" title="Edson Nobre">
Edson Nobre



</doc>
<doc id="1215489" url="https://pl.wikipedia.org/wiki?curid=1215489" title="Przetoka tchawiczo-przełykowa">
Przetoka tchawiczo-przełykowa



</doc>
<doc id="1215490" url="https://pl.wikipedia.org/wiki?curid=1215490" title="Vela 1A">
Vela 1A

Vela 1A – amerykański satelita rozpoznawczy do wykrywania wybuchów i prób jądrowych na ziemi i w przestrzeni kosmicznej; pierwszy z pierwszej pary satelitów serii Vela; wyniesiony razem z satelitami Vela 1B i ERS 12.
Drugorzędnym zadaniem statku były badania przestrzeni kosmicznej za pomocą:
Statek pracować mógł w trybie czasu rzeczywistego (jedna ramka danych na sekundę) lub w trybie zapisu danych (jedna ramka co 256 sekund). Przez pierwsze 40% czasu trwania misji używany był pierwszy tryb. Trybu zapisu danych używano aż do czasu wystrzelenia następnej pary satelitów Vela.
Statek pozostaje na orbicie okołoziemskiej.

</doc>
<doc id="1215493" url="https://pl.wikipedia.org/wiki?curid=1215493" title="26 Batalion Saperów (LWP)">
26 Batalion Saperów (LWP)

26 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Włodawy na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 2 Warszawskiej Brygady Saperów.
Przysięgę żołnierze batalionu złożyli w listopadzie 1944 we Włodawie.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:
Okres powojenny.
W latach 1951–1956 batalion brał udział w rozminowania Pomorza Zachodniego w miejscowościach: Szczecin, Cedynia, Szwecja, Wadorzyce, Moryń, Głębock i Zakrzewo k. Braniewa. W 1952 roku 26 batalion saperów był jednostką podległą dowódcy 1 Korpusu Armijnego i stacjonował w Podjuchach

</doc>
<doc id="1215496" url="https://pl.wikipedia.org/wiki?curid=1215496" title="Kolegium Małorosyjskie">
Kolegium Małorosyjskie

Kolegium Małorosyjskie – kolegium, urząd centralny Imperium Rosyjskiego w latach 1722–1727 oraz 1764–1786, nadzorujący czynność hetmana kozackiego i Starszyzny Generalnej w ramach podległego Rosji Hetmanatu. Kolegium było kontynuacją powołanego w 1662 roku Prikazu Małorosyjskiego.
Składało się z sześciu wyższych oficerów rosyjskich pułków zakwaterowanych w Małorosji. W sprawach cywilnych podlegało senatowi, a w wojskowych – głównodowodzącemu miejscowymi rosyjskimi wojskami.
Siedziba kolegium znajdowała się w Głuchowie. Kolegium stanowiło najwyższą władzę w Małorosji, a sam hetman posiadał jedynie głos doradczy. W 1727 roku zniesiono I Kolegium Małorosyjskie, a jego uprawnienia przekazano hetmanowi, jako najwyższemu organowi władzy.
W 1764 Katarzyna II zwolniła hetmana i powtórnie powołała Kolegium Małorosyjskie, które działało do zniesienia małorosyjskiej autonomii w 1786 roku i pełnej integracji Hetmanatu z Rosją. Od roku 1775 tytuł hetmana wojsk kozackich przysługiwał panującej rodzinie carskiej. Starszyzna kozacka została zrównana w prawach z dworiaństwem rosyjskim, a wolnych Kozaków zrównano z wolnymi chłopami rosyjskimi (kriepostniki).

</doc>
<doc id="1215497" url="https://pl.wikipedia.org/wiki?curid=1215497" title="Sweeney Todd">
Sweeney Todd



</doc>
<doc id="1215499" url="https://pl.wikipedia.org/wiki?curid=1215499" title="Główny zbiornik wód podziemnych">
Główny zbiornik wód podziemnych

Główny zbiornik wód podziemnych, GZWP – naturalny zbiornik wodny znajdujący się pod powierzchnią ziemi, gromadzący wody podziemne i spełniający szczególne kryteria ilościowe i jakościowe. Główne zbiorniki wód podziemnych mają strategiczne znaczenie w gospodarce wodnej kraju.
Parametry, które musi spełniać GZWP:
Na terenie Polski wytypowano 180 głównych zbiorników wód podziemnych, a spośród nich wyodrębniono 53 najzasobniejsze. Rozpoznawanie i dokumentowanie GZWP należy do zadań państwowej służby hydrogeologicznej, której funkcję pełni Państwowy Instytut Geologiczny.

</doc>
<doc id="1215500" url="https://pl.wikipedia.org/wiki?curid=1215500" title="Robert del Naja">
Robert del Naja



</doc>
<doc id="1215504" url="https://pl.wikipedia.org/wiki?curid=1215504" title="25 Batalion Saperów (LWP)">
25 Batalion Saperów (LWP)

25 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Lubartowa ("miejscowość Firlej") na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 4 Łużyckiej Brygady Saperów.
Sztandar ufundowany przez społeczeństwo powiatu legnickiego wręczono batalionowi 27 grudnia 1945.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1215510" url="https://pl.wikipedia.org/wiki?curid=1215510" title="Struwe">
Struwe



</doc>
<doc id="1215511" url="https://pl.wikipedia.org/wiki?curid=1215511" title="28 Batalion Saperów (LWP)">
28 Batalion Saperów (LWP)

28 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Lubartowa ("miejscowość Firlej") na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 4 Łużyckiej Brygady Saperów.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1215513" url="https://pl.wikipedia.org/wiki?curid=1215513" title="30 Batalion Saperów (LWP)">
30 Batalion Saperów (LWP)

30 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Lubartowa ("miejscowość Firlej") na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 4 Łużyckiej Brygady Saperów.
Sztandar ufundowali mieszkańcy Strzelina. Wręczony został 15 października 1945 w mieście fundatorów.
Struktura organizacyjna.
razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1215516" url="https://pl.wikipedia.org/wiki?curid=1215516" title="Auto motor i sport">
Auto motor i sport

Auto motor i sport – czasopismo motoryzacyjne, miesięcznik wydawany pod tym tytułem w latach 1996–2022. Wcześniej (od czerwca 1991 r.) – jako „AUTO International”. Redaktorem naczelnym magazynu był Roman Popkiewicz.
Główne działy pisma.
Co roku ukazują się zeszyty specjalne „am i s” – „Nowy auto katalog”, „Auta używane”, „Formuła 1”, „Multimedia”.
Średni nakład czasopisma sięga egzemplarzy. Właścicielem dziennika jest spółka Motor-Presse Polska Sp z o.o., wchodząca w skład Motor Presse Stuttgart.
18 grudnia 2007 roku ukazał się 200. numer miesięcznika. 16 marca 2012 roku ukazał się 251. numer.

</doc>
<doc id="1215517" url="https://pl.wikipedia.org/wiki?curid=1215517" title="32 Batalion Saperów">
32 Batalion Saperów

32 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w okolicach Lubartowa ("miejscowość Firlej") na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 4 Łużyckiej Brygady Saperów.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
Sprzęt:

</doc>
<doc id="1215519" url="https://pl.wikipedia.org/wiki?curid=1215519" title="Klimatyzator">
Klimatyzator

Klimatyzator – urządzenie do chłodzenia pomieszczenia.
Składa się ze sprężarki, parownika i skraplacza (te dwa ostatnie wyposażone w wentylator). Wentylator promieniowy wymusza obieg powietrza na parowniku umieszczonym wewnątrz chłodzonego pomieszczenia. Powietrze z pomieszczenia ochładza się na parowniku, oddając ciepło czynnikowi chłodniczemu pośredniemu, który krąży w obiegu zamkniętym. Następnie czynnik pośredni (gaz) zostaje sprężony w sprężarce (wzrasta jego temperatura) i jest przetłoczony do skraplacza, który znajduje się na zewnątrz (w powietrzu zewnętrznym). W skraplaczu ciepło z czynnika zostaje oddane do powietrza zewnętrznego, gaz skrapla się i staje cieczą (nadal pod wysokim ciśnieniem). Ciecz dostaje się do elementu rozprężnego (kapilara lub TZR), gdzie jest dławiona – zostaje zmniejszone jej ciśnienie i temperatura. Schłodzony czynnik w postaci cieczy ponownie zostaje podany na parownik, gdzie się ogrzewa od powietrza w pomieszczeniu i przechodzi w stan gazowy.
Klimatyzatory wyposażone w układy sterowania mogą utrzymywać stałą, zadaną temperaturę w pomieszczeniu oraz (w niewielkim zakresie) również wilgotność powietrza.
Początkowo klimatyzator był zwartym urządzeniem, montowanym najczęściej na elewacji budynku lub w oknach. Ze względu jednak na znaczny hałas, jaki generuje sprężarka, zdecydowano się podzielić urządzenie: parownik wraz z wentylatorem tworzy jednostkę wewnętrzną, natomiast skraplacz wraz ze sprężarką – jednostkę zewnętrzną. Obie jednostki połączone są ze sobą dwoma przewodami freonowymi (gazowym i cieczowym). Rozwiązanie takie pozwala umiejscowić jednostkę zewnętrzną z dala od przebywania ludzi. Klimatyzatory podzielone na dwie części, tj. jednostkę wewnętrzną i jednostkę zewnętrzną nazywamy klimatyzatorami typu split.
Obecnie jednostka wewnętrzna klimatyzatora – oprócz chłodnicy freonowej i wentylatora – często wyposażona jest w standardzie w filtr powietrza, a czasami w nagrzewnicę elektryczną. Obecnie klimatyzatory są najczęściej również pompą ciepła dzięki odwróceniu układu chłodniczego – parownik staje się skraplaczem. Tego typu urządzenia zazwyczaj regulują temperaturę w zakresie od +16 do +30 °C.
Klimatyzatora nie należy mylić z systemem klimatyzacyjnym, gdyż zgodnie z definicją urządzenie to nie zapewnia wentylacji pomieszczenia, a czasami urządzenia nie są nawet wyposażone w elementy umożliwiające swobodną regulację temperatury (chłodzenie i ogrzewanie) oraz wilgotności powietrza (osuszanie i nawilżanie).
Rodzaje czynników chłodniczych.
Czynnikiem chłodniczym w klimatyzatorach jest substancja szybko wrząca zwana popularnie, aczkolwiek błędnie, freonem. Najbardziej popularnym freonem w klimatyzatorach starego typu był R-22, którego obecnie stosowanie jest zabronione ze względu na jego szkodliwość. Współcześnie stosuje się pro-ekologiczne gazy, np.: R-407C, R-410A, R-134A oraz R32.

</doc>
<doc id="1215522" url="https://pl.wikipedia.org/wiki?curid=1215522" title="Jasność i wyraźność">
Jasność i wyraźność

Jasność (łac. "claritas", fr. "clarté") i wyraźność (fr. "netteté") – para pojęć, które od czasów Kartezjusza współwystępują ze sobą w myśli metodologicznej, przybierając przy tym jednak odmienne znaczenia. Jasność może oznaczać to co jawi się umysłowi jako pewne i proste, to, co pozwala odnosić pojęcia do przedmiotów i odróżniać przedmioty od siebie, czy też poprawne stosowanie wyrażeń. Wyraźność może oznaczać to, co pozwala odnosić pojęcia do przedmiotów i odróżniać przedmioty od siebie, to, co pozwala wskazywać na cechy szczególne przedmiotów i to, że użytkownik danego wyrażenia potrafi podać jego znaczenie.
Jasność i wyraźność w filozofii Kartezjusza.
Jasność i wyraźność.
W filozofii Kartezjusza jasność i wyraźność to dwie główne cechy idei – wziętych w specyficznym dla niego rozumieniu, jako to, co przedstawia się umysłowi i znajduje się w polu uwagi. Jasne i zarazem wyraźne ("clair et distinct") jest według Kartezjusza to, co jest proste. Jednocześnie jasność i wyraźność jako to, co jest proste, stanowi kryterium pewności. Jako kryterium pewności jasność i wyraźność jest więc dla Kartezjusza kryterium prawdy. Takie rozumienie prawdy stanowi jedno z głównych nieklasycznych rozumień tego terminu, tj. takich rozumień prawdy, przy których za prawdziwe uznaje się jakieś kryterium. W przypadku Kartezjusza kryterium tym jest oczywistość. Jasne i wyraźne są według Kartezjusza wszystkie pojęcia, które pochodzą od substancji myślącej ("res cogitans", duszy), natomiast te, które pochodzą ze związku substancji myślącej z substancją rozciągłą nie są jasne i wyraźne dla intelektu.
Jasność a wyraźność.
Druga cecha idei postulowana przez Kartezjusza, wyraźność, to taka cecha pojęcia, które pozwala: 1) odnosić je do jego przedmiotu, 2) odróżniać ten przedmiot od każdego innego przedmiotu. Wszystko, co jest wyraźne, musi być zarazem jasne – i tym samym stanowić kryterium pewności – ale nie wszystko, co jest jasne, musi być wyraźne. Kartezjusz tłumacząc to rozróżnienie posługuje się przykładem idei bólu, która według jego rozumienia tych terminów jest jasna, nie jest jednak wyraźna.
Jasność i wyraźność w filozofii Leibniza.
Jasność.
Gottfried Wilhelm Leibniz rozumiał jasność inaczej niż Kartezjusz. Według niego jasność to taka cecha danego pojęcia, która pozwala: 1) odnosić to pojęcie do jego przedmiotu, 2) odróżniać ten przedmiot od innych przedmiotów. Pojęcie jasności w myśli Leibniza pokrywa się więc w znacznej mierze z Kartezjańskim pojęciem wyraźności.
Wyraźność.
Wyraźność to w filozofii Leibniza pojęcie szersze niż pojęcie jasności. Stanowi ona taką cechę danego pojęcia, która nie tylko pozwala odnosić je do jego przedmiotu i odróżniać ten przedmiot od innych przedmiotów, ale też pozwala wskazać cechy szczególne przysługujące temu przedmiotowi.
Jasność i wyraźność we współczesnej metodologii.
Jasność.
Termin "jasność" we współczesnej metodologii odnosi się do znaków językowych (wyrażeń) i ma dwa podstawowe znaczenia – w pierwszym dotyczy relacji między danym znakiem językowym a stanem umysłu jego nadawcy, w drugim do relacji między danym znakiem językowym a stanem umysłu jego odbiorcy.
W pierwszym znaczeniu to, że dany znak językowy jest jasny dla jakiejś osoby znaczy, że osoba ta trafnie stosuje ten znak językowy. W przypadku nazw osoba ta wie, co dana nazwa oznacza, tj. potrafi stwierdzić o dowolnym przedmiocie, czy należy on do zakresu tej nazwy. Tak rozumiana cecha jasności jest cechą stopniowalną. Przeciwieństwem jasności jest niejasność, przeważnie (np. przez Kazimierza Ajdukiewicza) utożsamiana z nieostrością.
Jasność w pierwszym znaczeniu, jako trafne stosowanie danego wyrażenia przez jego nadawcę, nie oznacza jeszcze, że wyrażenie to będzie całkowicie lub częściowo zrozumiałe dla jego odbiorcy. Dlatego też wyróżnia się drugie znaczenie terminu "jasność", tj. właśnie dostateczne rozumienie pojęcia, którego użył nadawca, przez odbiorcę.
Wyraźność.
W metodologii współczesnej przez wyraźność rozumie się taką cechę danego wyrażenia, że ten, kto wyrażenia tego używa, nie tylko je rozumie, ale też potrafi podać jego znaczenie. Dlatego też przeciwstawia się znaczenie wyraźne danego wyrażenia dla jego użytkownika znaczeniu intuicyjnemu tego wyrażenia dla tego użytkownika. Przy znaczeniu wyraźnym danego wyrażenia jego użytkownik potrafi podać jego znaczenie, przy znaczeniu intuicyjnym tego wyrażenia jego użytkownik nie potrafi podać jego znaczenia (tj. np. podać definicji wchodzących w jego skład terminów) – pomimo że je rozumie.

</doc>
<doc id="1215523" url="https://pl.wikipedia.org/wiki?curid=1215523" title="Frankfurt-Louisa">
Frankfurt-Louisa

Frankfurt-Louisa – przystanek kolejowy we Frankfurcie nad Menem, w kraju związkowym Hesja, w Niemczech. Ma 1 peron.

</doc>
<doc id="1215525" url="https://pl.wikipedia.org/wiki?curid=1215525" title="Wyraźność">
Wyraźność



</doc>
<doc id="1215526" url="https://pl.wikipedia.org/wiki?curid=1215526" title="Nürnberg Ost">
Nürnberg Ost

Nürnberg Ost – stacja kolejowa w Norymberdze, w kraju związkowym Bawaria, w Niemczech. Stacja ma 2 perony.

</doc>
<doc id="1215527" url="https://pl.wikipedia.org/wiki?curid=1215527" title="Mateus">
Mateus

Mateus, właśc. Mateus Galiano da Costa (ur. 18 stycznia 1984 w Luandzie) – piłkarz angolski grający na pozycji ofensywnego pomocnika.
Kariera klubowa.
Mateus urodził się w Luandzie, ale piłkarską karierę rozpoczął już w Portugalii, do której wyemigrował jako nastolatek. Wychował się w szkółce piłkarskiej lizbońskiego Sportingu, ale w 2004 roku nie przebił się do pierwszego składu i trafił do trzecioligowego klubu Casa Pia AC. Był najlepszym strzelcem klubu, a po sezonie trafił do innego klubu z tej samej ligi, FC Lixa. W drużynie tej spędził tylko pół sezonu i już w 2006 roku grał w drugiej lidze w Gil Vicente FC. Na drugim froncie grał jednak mało, ale latem 2007 zgłosiła się po niego pierwszoligowa Boavista Porto, w której występował wraz z rodakiem Zé Kalangą. W 2008 roku Mateus odszedł do Nacional Funchal. W 2014 roku przeszedł do CD Primeiro de Agosto.
W 2016 roku Mateus odszedł do portugalskiej drużyny FC Arouca. Następnie przeniósł się do Boavisty.
Kariera reprezentacyjna.
W reprezentacji Angoli Mateus zadebiutował 29 kwietnia 2005 roku w wygranym 5:1 towarzyskim meczu z Mauritiusem – w debiucie zdobył jednego gola. W 2006 roku został powołany przez selekcjonera Gonçalvesa do kadry na Mistrzostwa Świata w Niemczech. Tam był podstawowym zawodnikiem zespołu i wystąpił we wszystkich trzech grupowych meczach: z Portugalią (0:1), z Meksykiem (0:0) i z Iranem (1:1). W 2008 roku znalazł się w drużynie na Puchar Narodów Afryki 2008, w 2012 roku na Puchar Narodów Afryki 2012, a w 2013 na Puchar Narodów Afryki 2013.

</doc>
<doc id="1215528" url="https://pl.wikipedia.org/wiki?curid=1215528" title="Faustin-Archange Touadéra">
Faustin-Archange Touadéra

Faustin-Archange Touadéra (ur. 21 kwietnia 1957 w Bangi) – środkowoafrykański matematyk i polityk, premier Republiki Środkowoafrykańskiej od 22 stycznia 2008 do 17 stycznia 2013, prezydent Republiki Środkowoafrykańskiej od 30 marca 2016.
Życiorys.
Faustin-Archange Touadéra urodził się w 1957 w Bangi. Jego rodzina pochodziła z miasta Damara. Edukację na szczeblu średnim pobierał w Barthelemy Boganda College w Bangi. Następnie studiował matematykę na Uniwersytecie Bangijskim oraz Uniwersytecie Abidżańskim. Doktoryzował się na Université des sciences et technologies w Lille, we Francji. W 2004 uzyskał również doktorat z matematyki na Uniwersytecie w Jaunde, w Kamerunie.
W 1987 został wykładowcą matematyki na Uniwersytecie Bangijskim. W latach 1989–1992 był wicedziekanem Wydziału Nauk. W 1999 wszedł w skład Międzypaństwowego Komitetu Standaryzacji Programów Matematycznych w Krajach Francuskojęzycznych (CIEHPM) i był jego przewodniczącym w latach 2001–2003. W maju 2004 objął funkcję wicekanclerza Uniwersytetu Bangijskiego.
W styczniu 2008 w Republice Środkowoafrykańskiej wybuchł strajk pracowników służb państwowych, domagających się wypłaty zaległych wynagrodzeń. W tych okolicznościach prezydent François Bozizé mianował nowym szefem rządu Faustina-Archange Touadérę. 28 stycznia 2008 został ogłoszony skład rządu Touadery, w którym znalazło się 29 ministrów. W nowym rządzie stanowisko wiceministra obrony objął syn prezydenta, Francis Bozizé, a sam prezydent utrzymał pozycję ministra obrony.
Po roku urzędowania, 18 stycznia 2009, prezydent Bozizé rozwiązał rząd Touadéry, aby na jego miejsce powołać nowy rząd jedności narodowej. Było to następstwem podpisanego 20 grudnia 2008 w Bangi porozumienia między prezydencką partią rządzącą a ugrupowaniami opozycyjnymi. Porozumienie to kończyło polityczny konflikt między dwoma stronami po tym, jak Bozizé przejął władzę w 2003 w wyniku zamachu stanu. Przewidywało włączenie do rządu przedstawicieli opozycji, zorganizowanie wyborów parlamentarnych w 2009 i prezydenckich w 2010 oraz utworzenie specjalnej komisji nadzorującej wprowadzanie w życie porozumienia.
19 stycznia 2009 prezydent na czele nowego gabinetu ponownie postawił niezależnego Touadérę. Tego samego dnia został powołany cały 31-osobowy gabinet. Część miejsc objęli w nim członkowie APRD (Powszechna Armia na rzecz Odnowy Republiki i Demokracji) oraz dwóch innych partii opozycyjnych.
Urząd zajmował do 17 stycznia 2013, kiedy nowym premierem został mianowany Nicolas Tiangaye. Zmiana na stanowisku premiera nastąpiła w wyniku konfliktu zbrojnego w Republice Środkowoafrykańskiej, do wybuchu którego doszło w grudniu 2012, kiedy to rebelianci wystąpili przeciwko władzy prezydenta Bozizé i opanowali północną część kraju. Konflikt zakończył się w wyniku porozumienia z Libreville zawartego 11 stycznia 2013, którego jednym z postanowień było powołanie nowego rządu jedności narodowej złożonego z przedstawicieli obozu rządzącego, opozycji oraz rebeliantów i przeprowadzenie nowych wyborów parlamentarnych.
12 stycznia 2013 prezydent Bozizé zgodnie z porozumieniem z Libreville zdymisjonował rząd Touadéry, a 17 stycznia 2013 nowym szefem rządu mianował Nicolasa Tiangaye'a.
Wybory prezydenckie w 2016 roku.
W wyborach prezydenckich przeprowadzonych 30 grudnia 2015 i 14 lutego 2016 Faustin-Archange Touadéra zwyciężył w drugiej turze pokonując Aniceta-Georgesa Dologuélé z wynikiem 62,71% głosów. 30 marca 2016 Touadéra złożył przysięgę i oficjalnie objął stanowisko prezydenta kraju.

</doc>
<doc id="1215529" url="https://pl.wikipedia.org/wiki?curid=1215529" title="Pascale Paradis-Mangon">
Pascale Paradis-Mangon

Pascale Paradis-Mangon (ur. 24 kwietnia 1966 w Troyes) – francuska tenisistka, mistrzyni świata juniorów w singlu z 1983.
W 1988 dostała się do ćwierćfinału Wimbledonu, gdzie przegrała z Niemką Steffi Graf. Najwyższą pozycję w rankingu WTA odnotowała w 1988, zajmując 20. miejsce. W ciągu swojej kariery wygrała dwa turnieje WTA w grze podwójnej. Karierę zakończyła w 1993 z bilansem 204 wygranych i 192 przegranych w singlu. Na kortach zarobiła łącznie 584 979 dolarów.

</doc>
<doc id="1215530" url="https://pl.wikipedia.org/wiki?curid=1215530" title="Tawuła japońska">
Tawuła japońska

Tawuła japońska, t. Bumalda, t. drobna ("Spiraea japonica" L.) – gatunek rośliny wieloletniej należący do rodziny różowatych. Pochodzi z Azji, z obszaru Chin, Japonii i Korei. W Polsce jest uprawiany jako roślina ozdobna. Oprócz odmian pochodzących od typowej formy tego gatunku znajdują się w uprawie także kultywary i mieszańce tawuły oznaczane jako "Spiraea" hybr.
Zastosowanie.
Roślina ozdobna: jest uprawiana ze względu na swoje ozdobne liście, kwiaty i ładny, gęsty pokrój. Doskonale komponuje się z innymi roślinami. Może być uprawiana na rabatach, w ogrodach skalnych, doskonale także nadaje się na niskie żywopłoty. Istnieją odmiany ozdobne o różnych kolorach kwiatów oraz o barwnych liściach.
Uprawa.
Uprawiana jest z półzdrewniałych sadzonek, które pozyskuje się późnym latem. Wymaga stanowiska słonecznego i dobrej, dobrze nawożonej gleby. Aby ładnie wyglądała i miała zwarty pokrój, należy ją corocznie przycinać wczesną wiosną ok. 20–30 cm ponad ziemią. Nie pozbawia jej to kwiatów, kwitnie bowiem na jednorocznych pędach. Cięcie znosi dobrze, może być używana na strzyżone żywopłoty (przycinanie może nie odbywać się co roku jednak wtedy kwitnięcie jest mniej obfite). Jest odporna na choroby i szkodniki, dodatkowo nie wymaga osłaniania jej na zimę gdyż jest mrozoodporna.

</doc>
<doc id="1215531" url="https://pl.wikipedia.org/wiki?curid=1215531" title="AB Scania-Vabis">
AB Scania-Vabis



</doc>
<doc id="1215533" url="https://pl.wikipedia.org/wiki?curid=1215533" title="Chmura tagów">
Chmura tagów



</doc>
<doc id="1215534" url="https://pl.wikipedia.org/wiki?curid=1215534" title="Spiraea x bumalda">
Spiraea x bumalda



</doc>
<doc id="1215535" url="https://pl.wikipedia.org/wiki?curid=1215535" title="Tawuła Bumalda">
Tawuła Bumalda



</doc>
<doc id="1215537" url="https://pl.wikipedia.org/wiki?curid=1215537" title="Outgrow">
Outgrow

Outgrow - czwarty japoński album studyjny koreańskiej wokalistki BoA. Album pochodzi z singli: "Do the Motion", "make a secret", "Dakishimeru" i "Everlasting". Czternasty utwór to piosenka "First snow", która pojawiła się na singlu "Merry Christmas from BoA" (singel ten był sprzedawany online). Album "Outgrow" można było zakupić w wersji CD i DVD.
Lista utworów.
CD
DVD

</doc>
<doc id="1215538" url="https://pl.wikipedia.org/wiki?curid=1215538" title="Charles McCarthy">
Charles McCarthy



</doc>
<doc id="1215539" url="https://pl.wikipedia.org/wiki?curid=1215539" title="Tgb m/42SKP">
Tgb m/42SKP

Terrängbil m/42 Scania Kaross Pansar (oznaczenie fabryczne "Scania Vabis F11-0") – szwedzki transporter opancerzony skonstruowany w latach 40. XX wieku. Znajdował się na uzbrojeniu armii szwedzkiej do początku lat 90.
Wybuch II wojny światowej spowodował zwiększenie wydatków na modernizację szwedzkich sił zbrojnych. Uruchomiono szereg programów których celem było skonstruowanie i uruchomienie produkcji nowych wzorów uzbrojenia. Wśród nich znalazł się program lekkiego transportera opancerzonego. Skonstruowanie odpowiednich pojazdów powierzono firmom AB Scania-Vabis i Volvo AB. Obydwa koncerny zdecydowały się na oparcie konstrukcji transportera na podwoziu seryjnie produkowanego samochodu ciężarowego. Efektem tych prac były wprowadzone do uzbrojenia transportery Tgb m/42SKP i Tgb m/42VKP. W latach 1942-1946 powstało 262 sztuk Tgb m/42SKP i około 100 sztuk Tgb m/42VKP.
Zaprojektowany z zakładach Scania-Vobis transporter wykorzystywał podwozie ciężarówki Scania-Vabis F10. Przystosowanie pojazdu do nowych zadań ograniczyło się do dodania opancerzenia silnika, kabiny kierowcy i desantu. Podobnie jak inne pojazdy z tego okresu Tgb m/42SKP miał odkryty przedział desantowy. Pojazd nie posiadał żadnego uzbrojenia. Dopiero w 1956 roku część wozów zmodernizowano dodając nad kabiną kierowcy obrotnicę z podwójnie sprzężonymi ciężkimi karabinami maszynowymi "Ksp m/1936" (szwedzka wersja chłodzonego wodą ckm-u Browning M1917). W 1963 roku większość sprawnych Tgb m/42SKP została przekazana pułkowi pancernemu "Gotlands regemente, P 18" który powstał z przeformowania pułku piechoty "Gotlands infanteriregemente, I 18".
W latach 80. pozostałe w służbie wozy poddano modernizacji. Przedział desantowy zamknięto wówczas dachem i dodano drzwi zamocowane w tylnej płycie. Dodatkowy właz umieszczono na stropie przedziału desantowego. W bocznych ścianach kadłuba znalazły się po trzy otwory strzelnicze umożliwiające prowadzenie ognia desantowi. W tej postaci dotrwały do początku lat 90, kiedy ostatnie wozy tego typu zostały wycofane z uzbrojenia.
Kilka egzemplarzy zostało przekazanych wojsku łotewskiemu, gdzie służyły w batalionie rozpoznawczym IDB.
Tgb m/42SKP był używane przez szwedzkie pododdziały biorące udział w misjach ONZ. Służyły w ramach ONUC (Demokratyczna Republika Konga, od 1963 roku), UNFICYP i UNEF stając się jednym z charakterystycznych znaków szwedzkich "błękitnych hełmów". Z uwagi na kanciastą sylwetkę przypominającą kształtem kadłuby pojazdów trudnowykrywalnych radarem otrzymały żartobliwy przydomek "pierwszego szwedzkiego pojazdu stealth"

</doc>
<doc id="1215540" url="https://pl.wikipedia.org/wiki?curid=1215540" title="Dławienie">
Dławienie

Dławienie jest zjawiskiem zmniejszenia się ciśnienia płynu przy przepływie przez przeszkodę w postaci zwężenia przekroju (np. przez zawór lub tarczę z otworem zainstalowana w przewodzie). Przy przepływie przez przewężenie prędkość płynu (szczególnie gazów) zwiększa się, ciśnienie i temperatura spadają. Za przewężeniem prędkość strugi gazu zmniejsza się na skutek tarcia wewnętrznego. Równocześnie podwyższa się temperatura i w pewnym stopniu ciśnienie, jednak nie osiąga ona wartości występującej przed przewężeniem. 
Podczas dławienia praca ekspansji czynnika zostaje zużyta na pokonanie sił tarcia (tarcie strug czynnika o ściany naczynia, tarcie pomiędzy przemieszczającymi się względem siebie strugami czynnika).
Proces dławienia wykorzystuje się w reduktorach ciśnienia, w aparatach mierniczych (np. do pomiaru wilgotności pary), chłodnictwie i klimatyzacji.

</doc>
<doc id="1215543" url="https://pl.wikipedia.org/wiki?curid=1215543" title="Bamberg (stacja kolejowa)">
Bamberg (stacja kolejowa)

Bamberg – stacja kolejowa w Bambergu, w kraju związkowym Bawaria, w Niemczech. Stacja ma 4 perony.

</doc>
<doc id="1215552" url="https://pl.wikipedia.org/wiki?curid=1215552" title="Browar Jurand">
Browar Jurand



</doc>
<doc id="1215555" url="https://pl.wikipedia.org/wiki?curid=1215555" title="Berlin Plänterwald">
Berlin Plänterwald

Berlin Plänterwald – przystanek kolejowy w Berlinie, w Niemczech. Przystanek posiada 1 peron.

</doc>
<doc id="1215556" url="https://pl.wikipedia.org/wiki?curid=1215556" title="Closed-eye visualizations">
Closed-eye visualizations

Closed-eye visualizations (lub closed-eye hallucinations) - w psychologicznym znaczeniu jest to stan wywołujący halucynacje przy zamkniętych oczach.
Przy zamkniętych oczach lub w ciemnościach człowiek zwykle, oprócz czarnego tła, widzi ruchome plamy o różnych kolorach, rozmiarach i kształtach. Bardziej zaawansowane obrazy przy zamkniętych oczach mogą się pojawiać zarówno podczas różnych chorób psychicznych, jak i gorączce, ale wywoływane są najczęściej przez substancje psychoaktywne, a zwłaszcza przez psychodeliki i dysocjanty. 
Znanym z dysocjantów jest dekstrometorfan, który wywołuje przy zamkniętych oczach halucynacje. Obrazy przy zamkniętych oczach u niektórych osób pojawiają się przed zaśnięciem. Potrafią być na tyle realne, że osoba nie jest w stanie określić, czy dane wydarzenie dzieje się realnie, czy też jest to złudzenie wywołane przez odmienny stan psychiczny.

</doc>
<doc id="1215558" url="https://pl.wikipedia.org/wiki?curid=1215558" title="Scania serii 4">
Scania serii 4

Scania serii 4 – samochód ciężarowy produkowany przez szwedzkiego producenta samochodów ciężarowych Scania w latach 1995 - 2004.
Pojazd zdobył w 1996 roku tytuł International Car of the Year. Przez 8 lat produkcji 4. serii sprzedano około 300 tysięcy egzemplarzy tego modelu.
Warianty.
Wszystkie pojazdy były produkowane jako ciągniki siodłowe lub solo w różnych wariantach podwozia:
Dodatkowo wprowadzono podział na klasy w zależności od zastosowania:
Silniki.
Pojazdy wyposażone były w wysokoprężne jednostki napędowe o pojemnościach 9-, 11-, 12- i 14 litrów oraz mocach od 220 do 530 KM. W 2000 roku zaprezentowano widlasty, ośmiocylindrowy silnik V8 o pojemności 16 litrów i mocy 480 i 580 KM.
Wnętrze pojazdu.
Wnętrze pojazdu posiada dużą przestrzeń życiową potrzebną podczas długich tras. Wewnątrz zmieniono wszystko z wyjątkiem deski rozdzielczej pochodzącej z ostatniej serii produkcyjnej 3 generacji. Kokpit zaprojektowany przez Giorgetto Giugiaro jest ergonomiczny i przyjazny kierowcy, jednak razi wielki wieniec kierownicy regulowany w dwóch płaszczyznach oraz montowana do 1999 roku na tunelu środkowym szuflada przeszkadzająca w swobodnym poruszaniu się po szoferce. Sporym ułatwieniem jest łamany drążek zmiany biegów, który "kładzie się" na tunelu. Nowe, specjalnie dla tego modelu zaprojektowane fotele są w pełni pneumatyczne z podgrzewaniem i regulacją we wszystkich kierunkach. Górne łóżko jest największe w swojej klasie. Pod łóżkiem znajduje się sporych rozmiarów schowek, z czego środkowa część jest wielką szufladą z wysuwanym stolikiem. Do dwóch pozostałych części skrytki dostęp jest z obydwu stron ciężarówki.
Na tylnej ścianie kabiny, nad łóżkiem znajdują się schowki. W opcji można było zamówić aneks kuchenny w skład którego wchodziła kuchenka mikrofalowa, ekspres do kawy i lodówka. 
Stylistyką pojazd nawiązuje do swoich poprzedników, szczególnie atrapą wlotu powietrza oraz kształtem reflektorów. Kabina Topline jest wyższa od CR19 o 90 cm.
Zderzaki w tej serii były metalowe (klasy C i G) oraz plastikowe (standard w L, klasy C i G za dopłatą).

</doc>
<doc id="1215561" url="https://pl.wikipedia.org/wiki?curid=1215561" title="Gare de Nîmes">
Gare de Nîmes

Gare de Nîmes – stacja kolejowa w Nîmes, w regionie Oksytania, we Francji. Stacja posiada 2 perony.

</doc>
<doc id="1215562" url="https://pl.wikipedia.org/wiki?curid=1215562" title="Parafia Rozesłania Apostołów w Mrzygłodzie">
Parafia Rozesłania Apostołów w Mrzygłodzie

Parafia Rozesłania Apostołów w Mrzygłodzie – parafia rzymskokatolicka, w dekanacie Sanok I, w archidiecezji przemyskiej.
Historia.
Prawdopodobnie po 1410 roku została erygowana parafia jako wotum dziękczynne po zwycięstwie pod Grunwaldem. Przed 1434 rokiem zbudowano i konsekrowano kościół parafialny. Przed 1431 rokiem król Władysław Jagiełło nadał wsi "Tyrawa" prawo magdeburskie. Po licznych najazdach wojennych miejscowość podupadła i w XVIII wieku zmieniono nazwę wsi na "Mrzygłód".
Do 1918 roku parafia obejmowała miejscowości Dębna, Dobra, przysiółek Hruszówka (Groszówka), Hłomcza, Kreców, Lachawa, Liszna, Łodzina, Siemuszowa, Ulucz, Tyrawa Solna i Wola Krecowska.
Murowany gotycki kościół rzymskokatolicki pw. Rozesłania Apostołów został erygowany ok. roku 1424. Na terenie placu przykościelnego znajduje się grobowiec rodziny Kościuszko, przedwojennych właścicieli wsi Siemuszowa.
W lipcu 2010 odbyły się uroczystości 600 lecia istnienia parafii, którym przewodniczył arcybiskup Archidiecezji Przemyskiej – Józef Michalik; w trakcie ochodów odsłonięto kapliczkę Najświętszej Maryi Panny przed kościołem i nowy pomnik Władysława Jagiełły w Mrzygłodzie.
Na terenie parafii jest 2 097 wiernych (w tym: Mrzygłód – 436, Dębna – 250, Dobra – 328, Hłomcza – 290, Łodzina – 260, Siemuszowa – 190, Tyrawa Solna – 385).
Grupy parafialne.
Żywy Różaniec, Oaza Rodzin, Ministranci,

</doc>
<doc id="1215564" url="https://pl.wikipedia.org/wiki?curid=1215564" title="Fragaria ×ananassa">
Fragaria ×ananassa



</doc>
<doc id="1215565" url="https://pl.wikipedia.org/wiki?curid=1215565" title="To nie jest kraj dla starych ludzi (film)">
To nie jest kraj dla starych ludzi (film)

To nie jest kraj dla starych ludzi () – film Joela i Ethana Coenów z 2007 roku, oparty na powieści Cormaca McCarthy’ego o tym samym tytule.
Fabuła.
Film opowiada historię myśliwego Llewelyna Mossa (Josh Brolin), który polując niedaleko meksykańskiej granicy znajduje grupę rozbitych samochodów, a wśród nich martwe ciała, dwa miliony dolarów oraz bagażnik pełen heroiny. Przywłaszczenie znaleziska jest początkiem jego problemów, musi uciekać przed zawodowym zabójcą Antonem Chigurhem (Javier Bardem) oraz meksykańską mafią. Jego tropem podąża również doświadczony szeryf Bell (Tommy Lee Jones) (myślący o przejściu na emeryturę).
Chigurh jest uosobieniem zła, zabija wszystkich, którzy staną na jego drodze, również przypadkowych ludzi. Szeryf Bell jest zaś symbolem „starego świata”, który odchodzi w zapomnienie. Obraz rozpoczyna się monologiem Bella o „starych czasach”, kończy się zaś jego rozmową z żoną o dwóch snach oraz refleksją nad życiowymi wyborami.
Obsada.
i inni
Box office.
Film uzyskał przychód ze sprzedanych biletów w wysokości ponad 160 mln dolarów, w tym 7 776 773 dolarów w otwierający weekend. W amerykańskich kinach był obecny przez 154 dni.

</doc>
<doc id="1215566" url="https://pl.wikipedia.org/wiki?curid=1215566" title="Bratislava-Rača">
Bratislava-Rača

Bratislava-Rača – stacja kolejowa w Bratysławie, na Słowacji. Stacja ma 2 perony.

</doc>
<doc id="1215568" url="https://pl.wikipedia.org/wiki?curid=1215568" title="Siedzuniowate">
Siedzuniowate

Siedzuniowate ("Sparassidaceae" Herter) – rodzina grzybów z rzędu żagwiowców ("Polyporales"). 
Charakterystyka.
Rodzina "Sparassidaceae" zawiera gatunki grzybów w większości pasożytniczych, rzadziej saprotroficznych, pozornie naziemnych. Wytwarzają jasne owocniki w zarysie kuliste złożone z krótkiego, zagłębionego trzonu i listkowatych rozgałęzień.
Systematyka.
Pozycja w klasyfikacji według Index Fungorum: " Polyporaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Według Index Fungorum bazującego na "Dictionary of the Fungi" do rodziny "Sparassidaceae" należą rodzaje:
Dawniej rodzina miała polską nazwę szmaciakowate. Władysław Wojewoda w 2003 r. uznał ją za niewłaściwą i zaproponował nazwę siedzuniowate.

</doc>
<doc id="1215570" url="https://pl.wikipedia.org/wiki?curid=1215570" title="Sparassidaceae">
Sparassidaceae



</doc>
<doc id="1215572" url="https://pl.wikipedia.org/wiki?curid=1215572" title="Chrissie Hynde">
Chrissie Hynde

Christine Ellen Hynde (ur. 7 września 1951 w Akron, Ohio) – amerykańska piosenkarka i gitarzystka rockowa, liderka zespołu The Pretenders. W 1985 roku nagrała wraz z zespołem UB40 cover piosenki „I Got You Babe”, dokładnie po 20 latach od jej wykonania przez duet Sonny &amp; Cher.

</doc>
<doc id="1215573" url="https://pl.wikipedia.org/wiki?curid=1215573" title="August Kork">
August Kork

August Iwanowicz Kork ros. Август Иванович Корк (ur. 3 sierpnia 1887 w Aardla, zm. 11 czerwca 1937) – rosyjski i radziecki oficer pochodzenia estońskiego, uczestnik I wojny światowej oraz wojny domowej w Rosji (po stronie czerwonych), podpułkownik armii Imperium Rosyjskiego, w Armii Czerwonej komandarm 2 rangi. Ofiara stalinowskiej czystki w Armii Czerwonej.
Życiorys.
Służba w armii Imperium Rosyjskiego.
Pochodził z estońskiej rodziny chłopskiej. W 1905 r. ukończył czteroklasową szkołę w Tartu, następnie podjął naukę w szkole junkrów w Wilnie, a w związku z reorganizacją placówki ukończył w 1908 r. szkołę piechoty w Czugujewie. Służył następnie w 98 Jurjewskim pułku piechoty w Dzwińsku. W latach 1911-1914 r. studiował w Akademii Sztabu Generalnego, kończąc studia jako jeden z najlepszych absolwentów w danym roczniku. Za osiągnięcia w nauce otrzymał order św. Stanisława III stopnia. 
Podczas I wojny światowej służył w sztabie Wileńskiego Okręgu Wojskowego, następnie w sztabach 8 dywizji strzeleckiej, 20 korpusu armijnego i 3 korpusu Syberyjskiego. W 1917 r. ukończył szkołę lotników-obserwatorów. W armii Imperium Rosyjskiego dosłużył się stopnia podpułkownika, ostatnim stanowiskiem, jakie zajmował, było stanowisko oficera do poruczeń ds. lotnictwa przy sztabie Frontu Zachodniego.
Po rewolucji lutowej, w sierpniu 1917 r. został przewodniczącym komitetu żołnierskiego Frontu Zachodniego. 
Służba w Armii Czerwonej.
Wojna domowa w Rosji.
W czerwcu 1918 roku dobrowolnie wstąpił do Armii Czerwonej. Służył w oddziale operacyjnym Wszechrosyjskiego Sztabu Głównego. Od października 1918 r. był kierownikiem wydziału sztabu Frontu Zachodniego. W grudniu 1918 r. został doradcą ludowego komisarza wojny proklamowanej 29 listopada tego roku Estońskiej Komuny Ludu Pracującego. Estońska republika radziecka ze stolicą w Narwie przetrwała do 19 stycznia 1919 r., gdy jej rząd musiał wycofać się na wschód wobec kontrofensywy wojsk estońskich. W lutym 1919 r. August Kork został szefem sztabu Armii Estońskiej - nazwę tę dowództwo Armii Czerwonej nadało czerwonej 7 Armii. W czerwcu 1919 r. Armia Estońska została ponownie przemianowana na 7 Armię; August Kork kontynuował służbę w niej jako pomocnik dowódcy, Aleksandra Riemiezowa, w takim charakterze biorąc udział w obronie Piotrogrodu przed białą Armią Północno-Zachodnią gen. Nikołaja Judenicza.
W lipcu 1919 r. został dowódcą 15 Armii (przekształconej z Łotewskiej Armii Radzieckiej). W ocenie Siergieja Kamieniewa był najlepszym czerwonym dowódcą na zachodnim froncie rosyjskiej wojny domowej. Na czele 15 Armii brał udział w wojnie polsko-bolszewickiej.
W październiku 1920 r., po podpisaniu przez rząd bolszewicki traktatu pokojowego z Polską, August Kork został mianowany dowódcą 6 Armii w składzie Frontu Południowego. Brał udział w ostatnich operacjach przeciwko Armii Rosyjskiej gen. Wrangla. Na początku października i w pierwszych dniach listopada 1920 r. dowodzona przez niego 6 Armia brała udział w wyparciu białych z Północnej Taurydy na Krym. Następnie 6 Armia wspólnie z 1 i 2 Armią Konną przeprowadzała główne uderzenie podczas szturmu Krymu - operacji perekopsko-czongarskiej. 30 grudnia 1920 r. został odznaczony Honorową Bronią Rewolucyjną za dowodzenie podczas operacji perekopsko-czongarskiej. Podczas wojny domowej został również dwukrotnie odznaczony Orderem Czerwonego Sztandaru, w 1919 i 1920 r.
Dalsza służba w Armii Czerwonej.
Od maja 1921 r. do czerwca 1922 r. był dowódcą Charkowskiego Okręgu Wojskowego. Następnie od czerwca do października 1922 r. był pomocnikiem naczelnego dowódcy wojsk Ukrainy i Krymu, w 1922 r. - dowódcą Frontu Turkiestańskiego. Od lipca do grudnia 1923 r. pełnił obowiązki pierwszego pomocnika naczelnika Zarządu Głównego Sił Powietrznych ZSRR. Od grudnia 1923 r. do lutego 1925 r. był najpierw pomocnikiem dowódcy, a następnie dowódcą Zachodniego Okręgu Wojskowego. Od lutego do listopada 1925 r. dowodził Armią Kaukaską. W listopadzie 1925 r. został ponownie dowódcą Zachodniego Okręgu Wojskowego. Od maja 1927 do 1928 r. był dowódcą Leningradzkiego Okręgu Wojskowego. W czerwcu 1928 r. został radzieckim attaché wojskowym w Niemczech. W maju 1929 r. został naczelnikiem zaopatrzenia Armii Czerwonej. W listopadzie 1929 r. mianowano go dowódcą Moskiewskiego Okręgu Wojskowego. 
W latach 1935-1937 był komendantem Akademii Wojskowej im. Michaiła Frunzego w stopniu komandarma II rangi. Cieszył się autorytetem w armii. Siergiej Biriuzow opisał go jako człowieka, który w Akademii "nie miał sobie równych pod względem autorytetu, głębi i zakresu wiedzy", a "wysokie wymagania łączył z uprzejmością i taktem". Jan Bierzin charakteryzował Korka jako człowieka zdolnego do rozeznawania się w skomplikowanych kwestiach politycznych, energicznego i upartego w rozwiązywaniu postawionych przed nim zadań. 
W marcu 1937 roku na naradzie partyjnego aktywu Akademii poparł stalinowskie czystki, powtarzając wnioski z lutowo-marcowego plenum KC WKP (b), podczas którego ogłoszono rozprawę z "bandami trockistowsko-zinowjewowskimi, bucharinowcami i rykowcami". Nie uchroniło to samego Korka, którego Stalin nie lubił i któremu nie ufał, przed aresztowaniem. Komendant Akademii Wojskowej został aresztowany przez NKWD 12 maja 1937 r. w swoim mieszkaniu w rządowym "domu na nabrzeżu" (na bulwarze Biersieniewskim w Moskwie). 
11 czerwca 1937 pod zarzutem "udziału w spisku wojskowym w Armii Czerwonej i przygotowań do obalenia władzy sowieckiej poprzez powstanie zbrojne i klęskę ZSRR w przyszłej wojnie" (z art. 58 radzieckiego kodeksu karnego) został postawiony przed Sądowym Trybunałem Specjanym Sądu Najwyższego ZSRR, pod przewodnictwem Wasilija Ulricha, razem z siedmioma innymi dowódcami: Michaiłem Tuchaczewskim, Ioną Jakirem, Robertem Ejdemanem, Witowtem Putną, Witalijem Primakowem, Borisem Feldmanem oraz Ijeronimem Uborewiczem (tzw. sprawa Tuchaczewskiego). Wszyscy zostali skazani na śmierć"." Wszyscy zostali rozstrzelani następnego dnia. Ciała skremowano w krematorium na Cmentarzu Dońskim, prochy pochowano anonimowo (ob. mogiła zbiorowa nr 1). Proces pokazowy wywarł ogromne wrażenie w całym ZSRR, gdyż straceni oficerowie należeli do czołowych dowódców Armii Czerwonej, najsłynniejszych czerwonych dowódców okresu wojny domowej. Był to początek wielkiej czystki w Armii Czerwonej. Aresztowana jako członek rodziny wroga ludu została również żona Korka Jekatierina, skazana na śmierć 13 lipca 1941 r. i stracona 28 lipca tego samego roku.
W 1957 r. August Kork został zrehabilitowany.

</doc>
<doc id="1215574" url="https://pl.wikipedia.org/wiki?curid=1215574" title="Arunachala">
Arunachala

Arunachala ("Góra Rudego Płomienia", "Wzgórze ognia")
– góra o wysokości 885 metrów, w stanie Tamil Nadu w Indiach u podnóża której zlokalizowano miasto Tiruvannamalai. Tradycyjna hinduistyczna pielgrzymka piesza (w kierunku zgodnym z ruchem wskazówek zegara) dookoła Arunaćali nosi nazwę Giripradakszina. Arunachala, podobnie jak Brahmagiri i Mahabaleśwar ucieleśnia samego Śiwę.
Świątynie śiwaizmu tamilskiego.
W bezpośrednim sąsiedztwie góry usytuowane są:
Świątynie lingamów.
Wokół Arunachali rozmieszczono pięć szczególnie sławnych obiektów sakralnych, w których zainstalowano lingi o następujących nazwach:
Inne ważniejsze okoliczne lingamy to:
Aśramy.
Na trasie giripradakśiny, jak i na zboczach góry od wieków powstawały aśramy i pustelnie. Można wśród nich wymienić aśramy guru:
Groty.
Dla celów medytacyjnych jogini wykorzystywali okoliczne jaskinie i groty o następujących nazwach:

</doc>
<doc id="1215579" url="https://pl.wikipedia.org/wiki?curid=1215579" title="Kamienna cisza">
Kamienna cisza

Kamienna cisza – polski film dokumentalny w reżyserii Krzysztofa Kopczyńskiego z 2007.
W maju 2005 producent Krzysztof Kopczyński przebywał w Afganistanie na dokumentacji do filmu "Latawce" Beaty Dzianowicz. Dowiedział się tam z notatki BBC, że kilka dni wcześniej ukamienowano kobietę w małej wiosce Spingul nieopodal Fajzabadu. Kopczyński postanowił wyruszyć tam z kamerą.
Ekipa dokumentalistów dotarła do Spingulu tydzień po fatalnym wydarzeniu. Część mieszkańców wioski była zamknięta w więzieniu w Urgu, reszta, podejrzliwa wobec przybyszów czekała z niepokojem na rozwój wypadków. Kopczyńskiemu udało się doprowadzić do rozmowy z rodzicami zabitej Aminy i jej domniemanego kochanka Karima. Matka zabitej nie tylko nie potępia zbrodni, ale jej przyklaskuje. Wielokrotnie powtarza, że sama zabiłaby dziewczynę, gdyby nie zrobili tego inni. Inni mówią, że Amina nie została ukamienowana, tylko zmarła na serce, a matka Karima twierdzi, że została powieszona.
Kopczyński wrócił do Spingulu rok później. Rodzina Karima skazana na ostracyzm, próbuje znaleźć dla siebie miejsce do życia. Rodzina Aminy żyje spokojnie w rodzinnej wiosce. Warunki ich życia bardzo się poprawiły. Siostra Aminy chodzi do szkoły, gdzie uczy się na pamięć sur Koranu.

</doc>
<doc id="1215586" url="https://pl.wikipedia.org/wiki?curid=1215586" title="Parafia Matki Boskiej Wspomożenia Wiernych w Pielni">
Parafia Matki Boskiej Wspomożenia Wiernych w Pielni

Parafia Matki Boskiej Wspomożenia Wiernych w Pielni – parafia rzymskokatolicka w archidiecezji przemyskiej, w dekanacie Sanok I.
Historia.
Pierwsza wzmianka o wsi Pielnia pochodzi z 1400 roku. Już w 1536 roku w Pielni znajdowała się drewniana cerkiew "pw. Zmartwychwstania Chrystusa", która spłonęła. Następna drewniana cerkiew w 1803 roku również spłonęła. 
W 1805 roku zbudowano murowaną cerkiew św. Jana Ewangelisty. Do 1946 roku parafia greckokatolicka obejmowała miejscowości: Dudyńce (cerkiew filialna do 1947), Jędruszkowce (Andruszkowce), Markowce, Pobiedno (Pobidno), Podgaj, Prusiek i Pisarowce. 
W połowie XVII wieku powstał zbór kalwiński, później braci polskich, którego patronem był Paweł Brzeski.
W 1939 roku w Pielni było 750 Ukraińców i 550 Polaków.
W 1947 roku cerkiew została zaadaptowana na kościół, który poświęcono "pw. Matki Boskiej Wspomożenia Wiernych". 17 czerwca 1975 roku dekretem bpa Ignacego Tokarczuka została erygowana parafia, z wydzielonego terytorium parafii w Nowotańcu. 
We wnętrzu kościoła zachował się późnobarokowy ołtarz główny i dwa boczne klasycystyczne. Ambona rokokowa. Na ścianach epitafia, patronów świątyni, kolatorów: Stanisława i Magdaleny Truskolaskich z 1806 roku.
Na terenie parafii jest 764 wiernych.
Grupy parafilane.
Żywy Różaniec, Oaza Rodzin, Ministranci

</doc>
<doc id="1215590" url="https://pl.wikipedia.org/wiki?curid=1215590" title="Schöneberg (Berlin)">
Schöneberg (Berlin)

Schöneberg, Berlin-Schöneberg – dzielnica "(Ortsteil)" Berlina w okręgu administracyjnym Tempelhof-Schöneberg. Od 1 października 1920 w granicach miasta.
W latach 1899–1920 należała do rejencji rejencji poczdamskiej w prowincji Brandenburgia.
W dzielnicy znajdują się stacje kolejowe Berlin Südkreuz i Berlin-Schöneberg.
Transport.
Przez dzielnicę przebiega linia metra U1 ze stacjami:
linia metra U2 ze stacjami:
linia metra U3 ze stacjami:
linia metra U4 ze stacjami:
linia metra U7 ze stacjami:

</doc>
<doc id="1215591" url="https://pl.wikipedia.org/wiki?curid=1215591" title="Sorbaria sorbifolia">
Sorbaria sorbifolia



</doc>
<doc id="1215592" url="https://pl.wikipedia.org/wiki?curid=1215592" title="Tawlina jarzębinowa">
Tawlina jarzębinowa



</doc>
<doc id="1215593" url="https://pl.wikipedia.org/wiki?curid=1215593" title="Schoeneberg">
Schoeneberg



</doc>
<doc id="1215594" url="https://pl.wikipedia.org/wiki?curid=1215594" title="Bakterie śluzowe">
Bakterie śluzowe

Bakterie śluzowe (myksobakterie) – jednokomórkowe bakterie Gram-ujemne, pałeczki należące do królestwa "Eubacteria", wydzielające śluz i poruszające się ruchem ślizgowym.
Większość to saprobionty, rozkładające związki organiczne w glebie, nawozie lub gnijącym drewnie. Niektóre mają zdolność do rozkładania peptydoglikanu lub celulozy, inne żerują na innych bakteriach. 
Rozmnażanie niektórych myksobakterii jest o wiele bardziej skomplikowane od innych. Tworzą one skupienia, które przekształcają się w wielokomórkowe, wznoszące się ponad powierzchnię ciała owocowe. Podczas tego procesu komórki bakteryjne wewnątrz ciała owocowego wchodzą w stan spoczynku, podobnie jak przetrwalniki. W sprzyjających warunkach spory pękają i komórki spoczynkowe stają się aktywne.

</doc>
<doc id="1215599" url="https://pl.wikipedia.org/wiki?curid=1215599" title="Sparassis">
Sparassis

Sparassis Fr. (siedzuń) – rodzaj grzybów z rodziny siedzuniowatych ("Sparassidaceae"). 
Systematyka i nazewnictwo.
Pozycja w klasyfikacji według Index Fungorum: "Sparassidaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Synonim naukowy "Masseeola" Kuntze:
Nazwę polską podał Henryk Orłoś w 1949 r. W polskim piśmiennictwie mykologicznym należące do tego rodzaju gatunki opisywane były także jako płaskosz, sorokop, siedź, szmaciak, strzępiak. 
Cechy charakterystyczne.
Pasożyty korzeni i saprotrofy powodujące brunatną zgniliznę drewna. Owocniki gąbczaste, ze zrośniętymi elementami kędzierzawymi, falisto-tasiemkowatymi (po obu stronach pokrytymi warstwą rodzajną), wyrastającymi ze wspólnego trzonu. Wysyp zarodników żółtawokremowy, nieamyloidalny. Zarodniki eliptyczne, gładkie, bez pory rostkowej.
Gatunki.
W Polsce występują 3 gatunki: "S. brevipes", "S. crispa", "S. laminosa".

</doc>
<doc id="1215605" url="https://pl.wikipedia.org/wiki?curid=1215605" title="Skandowanie">
Skandowanie

Skandowanie (z łac. "scandere" "wstępować, wchodzić na coś") – dobitny i nienaturalny sposób mówienia, polegający na dzieleniu wypowiedzi na niezróżnicowane prozodyjnie sylaby, bez zaznaczania granic wyrazów. W nauce o literaturze skandowaniem nazywa się recytowanie utworu wierszowanego z regularnym podkreślaniem jego rytmu.

</doc>
<doc id="1215606" url="https://pl.wikipedia.org/wiki?curid=1215606" title="Zhang Daoling">
Zhang Daoling

Zhang Daoling (ur. 34? w Pei w prow. Jiangsu, zm. 156 w Hanzhong) – chiński filozof religijny. Zasłynął jako twórca taoizmu religijnego. Uważa się go za jednego z prawdopodobnych autorów "Xiang’er" (想尔), komentarza do "Daodejing".
Zhang Daoling żył i działał w prowincji Syczuan. Tradycja uważa go za potomka Zhang Lianga. Zgodnie z legendą w 142 roku miał otrzymać objawienie od Taishang Laojuna (ubóstwionego Laozi), który przekazał mu swoje nauki i nadał rangę Niebiańskiego Mistrza (天師, "Tianshi").
Na skutek otrzymanego objawienia Zhang założył Szkołę Niebiańskich Mistrzów (天師道, "Tianshi dao"), pierwszą szkołę taoizmu religijnego. Jej wyznawcy podzieleni byli na jednostki terytorialne z własnymi naczelnikami. Każda rodzina musiała płacić roczny podatek w wysokości pięciu miar ryżu, od którego pochodzi inna nazwa szkoły – Szkoła Pięciu Miar Ryżu (五斗米道, "Wudoumi dao").
Wyznawcy taoizmu wierzą, że Zhang Daoling nie umarł, lecz wstąpił do nieba i stał się jednym z nieśmiertelnych.

</doc>
<doc id="1215611" url="https://pl.wikipedia.org/wiki?curid=1215611" title="Wybór papieża">
Wybór papieża



</doc>
<doc id="1215612" url="https://pl.wikipedia.org/wiki?curid=1215612" title="Goffredo da Alatri">
Goffredo da Alatri

Goffredo da Alatri (ur. ok. 1200 w Alatri – zm. w maju 1287 w Rzymie) – włoski kardynał.
Życiorys.
Pochodził z Alatri i w 1229 został kanonikiem miejscowej kapituły katedralnej. Papież Urban IV na konsystorzu w grudniu 1261 mianował go kardynałem diakonem San Giorgio in Velabro. Był przyjacielem króla Sycylii Karola I Andegaweńskiego i przez wiele lat należał do jego stronników w Kolegium Kardynałów. Ufundował w Alatri kościół św. Stefana. Jako kardynał-protodiakon (od 2 kwietnia 1285) koronował papieża Honoriusza IV w dniu 20 maja 1285. Podesta Alatri od 1286. Zmarł w Rzymie wskutek zarazy panującej w Rzymie w 1287.

</doc>
<doc id="1215614" url="https://pl.wikipedia.org/wiki?curid=1215614" title="Cheeta">
Cheeta

Cheeta (czytaj "czita") – zwierzęca postać filmowa szympansa występująca w cyklu filmów o Tarzanie, w roli towarzysza tytułowego bohatera. Rolę Cheety w pierwszych filmach z tego cyklu grał szympans o imieniu Jiggs tresowany przez tresera zwierząt Tony’ego Gentry.

</doc>
<doc id="1215615" url="https://pl.wikipedia.org/wiki?curid=1215615" title="Light This City">
Light This City

Light This City - zespół grający melodic death metal uformowany w Stanach Zjednoczonych (San Francisco).

</doc>
<doc id="1215616" url="https://pl.wikipedia.org/wiki?curid=1215616" title="Arbalet">
Arbalet

Arbalet (także: arbaleta; niem. "balester") – rodzaj kuszy, przystosowanej do miotania pocisków kamiennych lub ołowianych (zamiast bełtów).
Arbalet posiadał łoże (często z charakterystycznym wygięciem w przedniej części), do którego przymocowane było stalowe łuczysko. Wyposażony był w podwójną cięciwę na środku której znajdowała się skórzana miseczka (podobnie jak w procy). Niektóre arbalety posiadały również prymitywne przyrządy celownicze, zazwyczaj w postaci koralika zawieszonego na ramce, w miejscu łączenia łuczyska z łożem, oraz blaszki z przeziernikiem lub szczerbinką, umiejscowionej za orzechem mechanizmu spustowego.
Stosowany przede wszystkim do polowań i zawodów strzeleckich, głównie w XVI–XVIII wieku.

</doc>
<doc id="1215617" url="https://pl.wikipedia.org/wiki?curid=1215617" title="Kamionka (powiat gostyniński)">
Kamionka (powiat gostyniński)

Kamionka – wieś w Polsce położona w województwie mazowieckim, w powiecie gostynińskim, w gminie Pacyna.
Według danych urzędu gminy Pacyna na 13 lipca 2009 wieś zamieszkiwało 182 mieszkańców.
W latach 1975–1998 miejscowość należała administracyjnie do województwa płockiego.
Swoje gospodarstwo rolne prowadzi tutaj od roku 1984 Waldemar Pawlak, były premier (1992, 1993–1995), kandydat na prezydenta RP w wyborach 1995 i 2010.

</doc>
<doc id="1215618" url="https://pl.wikipedia.org/wiki?curid=1215618" title="Zespół opóźnionej fazy snu">
Zespół opóźnionej fazy snu

 
Zespół opóźnionej fazy snu, DSPS (od ang. "delayed sleep-phase syndrome"), DSPD (od ang. "delayed sleep-phase disorder"), DSWPD (od ang. "delayed sleep-wake phase disorder") – zaburzenie snu polegające na zbyt późnym zasypianiu.
Obraz kliniczny.
Zespół opóźnionej fazy snu polega na opóźnieniu głównego epizodu snu dobowego, tak że odbiega on od wymogów społecznych. Opóźnienie to trwa od 3 do 6 godzin. Tak więc człowiek objęty zaburzeniem zasypia pomiędzy godziną 2 a 6 nad ranem, śpiąc następnie aż do południa. Zachowując takie właśnie godziny spoczynku, pacjent czuje się dobrze. Jeśli próbuje jednak dostosować się do spełniających normę społeczną godzin snu, objawia się to sennością i niedoborem snu, co utrudnia mu zwyczajne funkcjonowanie. Funkcjonuje sprawnie późnym wieczorem i w nocy. Zarówno struktura snu, jak i jego długość nie przedstawiają żadnych odchyleń. Po prostu pacjent śpi w innych godzinach niż większa część społeczeństwa, w którym żyje.
Zaburzenie pojawia się już w dzieciństwie lub w okresie dojrzewania. Za adolescencji nasila się. Pierwsze objawy pojawiają się, kiedy pacjent zaczyna uczęszczać do szkoły, później do pracy, a więc wtedy, gdy zmuszony jest wstawać rano. DSPS charakteryzuje się wieloletnim przebiegiem. Z wiekiem objawy łagodzą się, gdyż w naturalny sposób faza snu przesuwa się wcześniej.
Etiologia.
Zespół ten wynikać może z długiego rytmu dobowego pacjenta lub ze zbyt małej wrażliwości jego wewnętrznego oscylatora na czynniki zewnętrzne.
Diagnostyka.
Zespół opóźnionej fazy snu diagnozuje się na podstawie wywiadu. Wykorzystuje się dzienniczek snu, a także aktografię przez tydzień.
Od DSPS należy odróżniać nawykową opóźnioną fazę snu, wynikającą z przyzwyczajeń pacjenta, który zwykle późno kładzie się spać.
Klasyfikacja.
Zespół opóźnionej fazy snu zalicza się do zaburzeń rytmu dobowego. Tak też klasyfikuje je DSM-IV TR. Zaburzenia rytmu dobowego należą natomiast do dyssomnii.
Nieorganiczne zaburzenia rytmu snu i czuwania kodowane są w ICD-10 jako F51.2, należą więc do nieorganicznych zaburzeń snu (F51). Natomiast organiczne zaburzenia rytmu snu i czuwania kodowane są jako G47.2.
Z kolei ICSD-2 wyróżnia w swym rozdziale IV zaburzenia rytmu dobowego.
Epidemiologia.
Nie wiadomo, jak często zespół opóźnionej fazy snu występuje w populacji ogólnej, choć jest to najczęstsze z zaburzeń rytmu dobowego. Istnieją tylko dane mówiące o jego częstości wśród osób szukających pomocy w poradniach zaburzeń snu z powodu bezsenności – od 7% do 10% takich pacjentów podaje zespół opóźnionej fazy snu.
Chociaż pojawia się już u dzieci, szczególnie często spotyka się ten zespół u osób młodych, przed 30. rokiem życia.
Terapia.
W zespole opóźnionej fazy snu dobrym rozwiązaniem okazać się może dostosowanie godzin pracy. Cierpiący nań pacjent powinien pracować wieczorami.
Terapia omawianego zespołu polega na stopniowym przesuwaniu czasu snu w kierunku pożądanych godzin spoczynku nocnego. Najpierw pacjent musi zacząć przestrzegać rytmu dobowego. Nie wolno mu wieczorem przebywać przed komputerem ani też oglądać telewizji. Postępowanie takie pozwala wyeliminować zmiany nawykowe, które po 6–8 tygodniach zanikną, nie musi natomiast pomóc w zespole opóźnionej fazy snu. Utrzymywanie się objawów potwierdza diagnozę DSPS. Ponadto zastosowanie ma fototerapia, stosowana rano. Farmakoterapia obejmuje podaż melatoniny czy też innych leków melatoninergicznych. Przeciwwskazane jest natomiast użycie leków nasennych lub stymulujących.

</doc>
<doc id="1215619" url="https://pl.wikipedia.org/wiki?curid=1215619" title="Ancher Pantaleon">
Ancher Pantaleon

Ancher Pantaleon (ur. 1210 w Troyes— zm. 1 listopada 1286) – francuski duchowny pochodzący z Troyes. Bratanek papieża Urbana IV, który w 1262 mianował go kardynałem prezbiterem Santa Prassede. W 1266 był członkiem legacji papieskiej na koronację Karola I d'Anjou na króla Sycylii. Protoprezbiter od 1277 roku. Przez wiele lat należał do frakcji andegaweńskiej w Kolegium Kardynałów. Zmarł w Rzymie i został pochowany w swoim kościele tytularnym.

</doc>
<doc id="1215621" url="https://pl.wikipedia.org/wiki?curid=1215621" title="Stenotritidae">
Stenotritidae

Stenotritidae – najmniejsza z formalnie rozpoznanych rodzin z nadrodzin pszczół. Zalicza się do niej zaledwie 21 gatunków w dwóch rodzajach. Wszystkie gatunki żyją w Australii.
Charakterystyka rodziny.
Stenotritidae są to duże, gęsto owłosione pszczoły, które potrafią szybko latać. Gnieżdżą się w ziemi.
Główną cechą odróżniającą Stenotritidae od lepiarkowatych jest brak rozdwojonego języczka, co dla lepiarkowytych jest cechą charakterystyczną.
Systematyka.
Historycznie Stenotritidae należała do rodziny lepiarkowatych, ale obecnie stwierdzono, że tworzą one takson siostrzany i należy im się status rodziny.
Rodzina Stenotritidae dzieli się na rodzaje:

</doc>
<doc id="1215623" url="https://pl.wikipedia.org/wiki?curid=1215623" title="XXY (film)">
XXY (film)

XXY – argentyński dramat filmowy z 2007 roku, wyreżyserowany przez Lucíę Puenzo.
Fabuła.
Historia 15-letniej (15-letniego) Alex, opisuje jej pierwsze doświadczenia seksualne i problemy jakie dotykają ją i jej rodzinę. Alex biologicznie jest hermafrodytą. Rodzice wychowywali ją i przedstawiali światu jako dziewczynkę, tylko nieliczni znają prawdę.
Matka Alex zaprasza do domu swojego znajomego chirurga, który uważa, że niezbędna jest operacja.
Między zamkniętym w sobie synem chirurga, Alvaro, a Alex nawiązuje się uczucie.

</doc>
<doc id="1215626" url="https://pl.wikipedia.org/wiki?curid=1215626" title="Dżemaja Islamija">
Dżemaja Islamija



</doc>
<doc id="1215627" url="https://pl.wikipedia.org/wiki?curid=1215627" title="Herb Dobrodzienia">
Herb Dobrodzienia

Herb Dobrodzienia – jeden z symboli miasta Dobrodzień i gminy Dobrodzień w postaci herbu.
Wygląd i symbolika.
Herb przedstawia na tarczy herbowej dwudzielnej w słup, w polu heraldycznie prawym, czerwonym, połowę białej sześciopłatkowej róży o żółtym środku i zielonych listkach. W polu heraldycznie lewym, błękitnym, połowę złotego orła górnośląskiego. 
Barwy błękitna i żółta, a także orzeł górnośląski, nawiązują do opolskiej linii Piastów, a w przypadku Dobrodzienia do księcia Władysława Opolczyka, który nadał Dobrodzieniowi prawa miejskie w 1374, poszerzając je o dodatkowe przywileje w 1384. Róża w polu czerwonym to "Rosa Mistica", symbol Najświętszej Marii Panny, częsty średniowieczny motyw heraldyczny wśród miast posiadających kościół pod wezwaniem NMP, lub uznających ją za patronkę.
Historia.
Najstarszy zachowany wzór miejskiego godła pochodzi z odcisku pieczęci miejskiej na dokumencie z 1680. Nie zachował się dokument lokacyjny Dobrodzienia, uwzględniając jednakże analogię z innymi miastami regionu posiadającymi herby o zbliżonej symbolice można domniemywać, że herb został nadany wraz z prawami miejskimi, ma zatem rodowód XIV-wieczny. 

</doc>
<doc id="1215628" url="https://pl.wikipedia.org/wiki?curid=1215628" title="Wyższa Szkoła Zarządzania i Bankowości w Krakowie">
Wyższa Szkoła Zarządzania i Bankowości w Krakowie

Wyższa Szkoła Zarządzania i Bankowości w Krakowie (WSZIB) – uczelnia niepubliczna uzyskała wpis do Księgi Rejestru Uczelni Niepaństwowych Nr 55 z dnia 11.05.1995 r. oraz z dn. 19 marca 2004 r.
Władze.
Dziekani wydziałów.
Wydział Zarządzania Finansów i Informatyki
Kierunki.
Studia pierwszego stopnia (licencjackie i inżynierskie).
Zarządzanie
Informatyka
Finanse i Rachunkowość
Logistyka
Studia drugiego stopnia.
Zarządzanie
Finanse i Rachunkowość
Finanse i prawo.
Rachunkowość

</doc>
<doc id="1215629" url="https://pl.wikipedia.org/wiki?curid=1215629" title="Guillaume de Bray">
Guillaume de Bray

Guillaume de Bray (zm. 29 kwietnia 1282) – francuski duchowny i uczony.
Życiorys.
W młodości uzyskał tytuł mistrza teologii i został dziekanem kapituły w Laon i archidiakonem Reims. Zyskał sławę jako matematyk, jurysta i poeta. Papież Urban IV mianował go kardynałem prezbiterem S. Marci w 1262. Należał do frakcji andegaweńskiej wśród kardynałów. Od 1272 roku sprawował funkcję kamerlinga Św. Kolegium. Zmarł w Orvieto.

</doc>
<doc id="1215631" url="https://pl.wikipedia.org/wiki?curid=1215631" title="XXY">
XXY



</doc>
<doc id="1215632" url="https://pl.wikipedia.org/wiki?curid=1215632" title="Fabio Caserta">
Fabio Caserta

Fabio Caserta (ur. 24 września 1978 w Melito di Porto Salvo) – włoski piłkarz występujący na pozycji środkowego pomocnika, a także trener.
Kariera klubowa.
Fabio Caserta zawodową karierę rozpoczął w 1997 w zespole A.C. Locri. Przez dwa sezony rozegrał 29 spotkań i strzelił dziewięć goli, a następnie przeniósł się do Cremapergo. W nowym klubie wywalczył sobie miejsce w podstawowej jedenastce, jednak sezon zakończył tylko z dwoma trafieniami na koncie. W 1999 Caserta powrócił do AC Locri. Latem 2000 został zawodnikiem drużyny US Igea Virtus Barcellona, w której spędził cztery lata. Rozegrał dla niej łącznie 90 ligowych pojedynków i zdobył 17 goli.
Dzięki dobrym występom dla tego zespołu Casertą zainteresowali się działacze drugoligowej Catanii, do której Włoch trafił w 2004. W tym sycylijskim klubie Caserta grał przez trzy sezony i wywalczył awans do Serie A. 31 sierpnia 2007, czyli w ostatni dzień letniego okienka transferowego włoski napastnik podpisał kontrakt z US Palermo. Caserta w barwach tego zespołu zadebiutował w rozgrywkach Pucharu UEFA, a w lidze rozegrał dla niego łącznie 26 meczów. 31 lipca 2008 Włoch odszedł natomiast do beniaminka pierwszej ligi – Lecce. W jego barwach po raz pierwszy wystąpił 31 sierpnia w przegranym 3:0 wyjazdowym spotkaniu z Torino FC. Pierwszego gola strzelił natomiast 14 września w zwycięskim 2:0 pojedynku przeciwko Chievo Werona.
10 lipca 2009 Caserta odszedł do Atalanty BC. Kwota transferu nie została ujawniona. Z nowym zespołem spadł do Serie B, a po sezonie wypożyczono go do beniaminka Serie A – Ceseny. W 2011 wrócił do Atalanty, a w 2012 odszedł do Juve Stabia, gdzie w 2016 roku zakończył karierę.

</doc>
<doc id="1215633" url="https://pl.wikipedia.org/wiki?curid=1215633" title="Tim Flowers">
Tim Flowers

Timothy David "Tim" Flowers (ur. 3 lutego 1967 w Kenilworth) – były angielski piłkarz występujący na pozycji bramkarza.
Kariera.
Swoją karierę zaczynał w Wolverhampton Wanderers. Występował jeszcze także w Southampton FC, Swindon Town, Blackburn Rovers, Leicester City, Stockport County, i Coventry City. W sumie rozegrał około 500 spotkań ligowych.
Gdy w 1993 roku przeszedł z Southampton FC do Blackburn Rovers F.C. za 2,4 miliony funtów stał się wtedy najdroższym bramkarzem w Anglii.
W sezonie 1994/1995 miał dużą zasługę w wygraniu Premier League przez "Rovers".
Flowers zaliczył 11 występów w reprezentacji Anglii. Był powołany na Mistrzostwa Europy w Piłce Nożnej 1996 i Mistrzostwa Świata w Piłce Nożnej 1998.
Po zakończeniu kariery trenował bramkarzy Manchesteru City. Od 19 lutego 2007 do roku 2008 był asystentem trenera w Coventry City. Następnie przez krótki czas pełnił tę samą funkcję w drużynie Queens Park Rangers.

</doc>
<doc id="1215643" url="https://pl.wikipedia.org/wiki?curid=1215643" title="Mózgowa autosomalna dominująca arteriopatia z podkorowymi zawałami i leukoencefalopatią">
Mózgowa autosomalna dominująca arteriopatia z podkorowymi zawałami i leukoencefalopatią



</doc>
<doc id="1215645" url="https://pl.wikipedia.org/wiki?curid=1215645" title="William G. Sumner">
William G. Sumner



</doc>
<doc id="1215647" url="https://pl.wikipedia.org/wiki?curid=1215647" title="Muchowskie Wzgórza">
Muchowskie Wzgórza

Muchowskie Wzgórza – wzgórza w południowo-zachodniej Polsce, na Pogórzu Zachodniosudeckim, w województwie dolnośląskim. Zgodnie z podziałem fizycznogeograficznym (według Kondrackiego i Walczaka) jest to masyw należący do mikroregionu Pogórza Złotoryjskiego.
Położenie.
Wzgórza położone są na Pogórzu Kaczawskim, na obszarze Parku Krajobrazowego "Chełmy", w środkowo-zachodniej części Pogórza Złotoryjskiego, między miejscowościami Myślinów na północnym wschodzie a Muchowem na południowym zachodzie, około 5,5 km na zachód od centrum miejscowości Myślibórz.
Charakterystyka.
Niewielkie pasmo wzgórz pochodzenia wulkanicznego. Pasmo złożone jest z kilku niewielkich wzniesień nieprzekraczających wysokości 475 m n.p.m., jednak ze względu na kształt zboczy nabrało charakteru małego pasma górskiego. Masyw ma kształt nerkowaty o długości ok. 3 kilometrów, rozciąga się równoleżnikowo, największą szerokość osiąga w środkowej części pasma. Najwyższym szczytem pasma jest Mszana (475 m), w części południowo-wschodniej wznosi się Obłoga.
Budowa geologiczna.
Muchowskie Wzgórza są zbudowane z bazanitu epoki mioceńskiej i stanowią część dawnego wulkanu z pokrywą zasadowej lawową. Bazanit budujący wzniesienie jest spękany w regularne słupy o średnicy od 30 do 40 cm, oraz w nieregularne pseudosłupy, o średnicy do 2 m, występujące w najwyższej części wzgórz. Słupy bazaltowe najlepiej są widoczne w wyrobisku dawnego kamieniołomu pod szczytem Mszany, od strony południowo-zachodniej.
W szczytowej partii Muchowskich Wzgórz, powyżej 450 m n.p.m., występują ściany i żebra skalne (klify mrozowe), o wysokości do 8 m. Poniżej występują rumowiska skalne, które tworzą duże ostrokrawędziste bloki skalne powstałe w plejstocenie w wyniku detrakcji i zamrozu. Rumowiska pokrywają terasy krioplanacyjne oraz niższe partie stoków.
Niższe partie stoków o łagodnym nachyleniu przykryte są utworami soliflukcyjnymi, u podnóża występują osady lodowcowe.
Krajobraz.
Krajobraz niskich gór o dobrze rozwiniętej rzeźbie peryglacjalnej niższej części wzgórz. Cały obszar zajmują lasy liściaste. Pierwotny charakter krajobrazu w większości został zachowany.
Ochrona przyrody.
Najwyższe partie wzniesień Mszanej i Obłogi w 2015 roku objęto ochroną rezerwatową jako rezerwat przyrody Mszana i Obłoga.

</doc>
<doc id="1215649" url="https://pl.wikipedia.org/wiki?curid=1215649" title="Luís Delgado">
Luís Delgado

Luís Manuel Ferreira Delgado, pseud. Delgado (ur. 1 listopada 1979 w Luandzie) – angolski piłkarz grający na pozycji lewego obrońcy.
Kariera klubowa.
Delgado pochodzi z Luandy. Piłkarską karierę rozpoczynał w klubie Petro Atlético Luanda. W 1997 roku zadebiutował w jego barwach w pierwszej lidze Angoli. W tym samym roku wywalczył swój pierwszy tytuł mistrza kraju oraz zdobył swój pierwszy Puchar Angoli. W 1998 roku powtórzył ten drugi sukces, a na kolejne mistrzostwo Angoli czekał do 2000 roku. W 2001 roku znów został mistrzem ligi, a w 2002 zdobył krajowy puchar. W 2003 roku przeszedł do rywala Primeiro de Agosto, jednak przez trzy sezony nie wywalczył żadnego trofeum, a w 2006 roku znów występował w Petro Atlético.
Latem 2006 Delgado wyjechał do Francji i przeszedł do FC Metz. Więcej czasu spędził jednak w rezerwach klubu, grających w czwartej lidze, a w Ligue 2 wystąpił w 8 meczach. W sezonie 2006/2007 wraz z zespołem wywalczył awans do Ligue 1, a w ekstraklasie francuskiej zadebiutował 12 sierpnia 2007 w przegranym 1:2 domowym meczu z Lille OSC. W sezonie 2007/2008 spadł z Metz do Ligue 2.
W 2009 roku Delgado odszedł do także drugoligowego En Avant Guingamp, gdzie spędził sezon 2009/2010. Potem występował jeszcze w angolskiej Benfice Luanda, a w 2012 roku zakończył karierę.
Kariera reprezentacyjna.
W reprezentacji Angoli Delgado zadebiutował 8 marca 1998 roku w wygranym 1:0 towarzyskim meczu ze Suazi. W 2006 roku został powołany przez selekcjonera Gonçalvesa do kadry na Mistrzostwa Świata w Niemczech. Tam był podstawowym zawodnikiem zespołu i wystąpił we wszystkich trzech grupowych meczach: z Portugalią (0:1), z Meksykiem (0:0) i z Iranem (1:1). W 2008 roku znalazł się w drużynie na Puchar Narodów Afryki 2008.

</doc>
<doc id="1215651" url="https://pl.wikipedia.org/wiki?curid=1215651" title="Luis Delgado">
Luis Delgado



</doc>
<doc id="1215653" url="https://pl.wikipedia.org/wiki?curid=1215653" title="Husband E. Kimmel">
Husband E. Kimmel



</doc>
<doc id="1215654" url="https://pl.wikipedia.org/wiki?curid=1215654" title="Remains of the Gods">
Remains of the Gods

Remains of the Gods - drugi studyjny album zespołu Light This City. 

</doc>
<doc id="1215655" url="https://pl.wikipedia.org/wiki?curid=1215655" title="Papieski Wydział Teologiczny w Poznaniu">
Papieski Wydział Teologiczny w Poznaniu



</doc>
<doc id="1215656" url="https://pl.wikipedia.org/wiki?curid=1215656" title="Wysoczyzna Drohobycka">
Wysoczyzna Drohobycka

Wysoczyzna Drohobycka - wyżyna przedgórska w obwodzie lwowskim na Ukrainie, w międzyrzeczu Dniestru i Stryja.
Średnia wysokość wynosi 300-400 m n.p.m., maksymalna - ponad 450 m n.p.m. Geostrukturalnie powiązana jest z Zapadliskiem przedkarpackim.
Występują na niej źródła wód mineralnych.

</doc>
<doc id="1215658" url="https://pl.wikipedia.org/wiki?curid=1215658" title="Nicola Pozzi">
Nicola Pozzi

Nicola Pozzi (ur. 30 czerwca 1986 w Santarcangelo di Romagna) – włoski piłkarz występujący na pozycji napastnika.
Kariera klubowa.
Nicola Pozzi zawodową karierę rozpoczął w 2002 w zespole AC Cesena. Przez półtora sezonu rozegrał dziewiętnaście meczów i strzelił cztery gole w Serie A, po czym został zauważony przez działaczy Milanu i kupiony do tego klubu w styczniu 2004. W nowym klubie nie udało mu się jednak zadebiutować i w sezonie 2004/2005 był wypożyczany do innych drużyn. Najpierw reprezentował barwy SSC Napoli, a następnie Pescary Calcio, jednak w obu tych klubach pełnił rolę rezerwowego i rzadko kiedy dostawał szanse występów.
Po zakończeniu rozgrywek połowę praw do karty Pozziego wykupiło Empoli FC. W nowym zespole zadebiutował w Serie A, kiedy 28 sierpnia Empoli przegrało na wyjeździe z Udinese Calcio 0:1. 9 grudnia 2007 włoski napastnik strzelił wszystkie bramki dla swojej drużyny w wygranym 4:1 spotkaniu przeciwko Cagliari Calcio. W 67 minucie tego pojedynku Pozzi został zmieniony przez Lukę Saudatiego. 17 lutego 2008 podczas wygranego 3:1 wyjazdowego meczu z Napoli wychowanek Ceseny zdobył dwa gole, jednak później z powodu kontuzji musiał opuścić plac gry. Diagnoza wykazała, że Pozzi zerwał więzadła w kolanie i uraz ten wykluczył go z gry do końca sezonu. Na początku sezonu 2008/2009 Włoch stał się pełnoprawnym graczem Empoli, które wykupiło drugą połowę jego karty od Milanu.
31 sierpnia 2009 Pozzi został wypożyczony do Sampdorii, gdzie został rezerwowym. 14 marca 2010 w zremisowanym 1:1 meczu z Bologną doznał kontuzji kolana, która początkowo miała wykluczył go z gry do końca sezonu. Ostatecznie Pozzi na boisko powrócił jednak na początku maju. Po zakończeniu rozgrywek działacze Sampdorii wykupili włoskiego gracza z Empoli na stałe.
Kariera reprezentacyjna.
Pozzi ma za sobą występy w młodzieżowych reprezentacjach Włoch. Grał w zespołach do lat 17, 18, 20 oraz 21. W zespole do lat 21 zadebiutował 15 sierpnia 2006 w zremisowanym 0:0 meczu z młodzieżową reprezentacją Chorwacji.

</doc>
<doc id="1215662" url="https://pl.wikipedia.org/wiki?curid=1215662" title="Zespół Jacobsa">
Zespół Jacobsa



</doc>
<doc id="1215671" url="https://pl.wikipedia.org/wiki?curid=1215671" title="Osiedle im. Ludwika Waryńskiego">
Osiedle im. Ludwika Waryńskiego



</doc>
<doc id="1215676" url="https://pl.wikipedia.org/wiki?curid=1215676" title="Paweł Blomberg">
Paweł Blomberg

Paweł Blomberg (ur. 1 marca 1954) – polski siatkarz, potem trener.
Jako szkoleniowiec pracował m.in. w Czarnych Radom, Skrze Bełchatów i Wifamie Łódź. W 1984 roku pod jego dowództwem radomianie wywalczyli historyczny awans do ekstraklasy.
Od 1 października 2005 do listopada tego samego roku trenował zespół Chemika Bydgoszcz.
Do czerwca 2007 roku prowadził w II lidze drużynę Szkoły Mistrzostwa Sportowego w Łodzi, gdzie był również koordynatorem do spraw siatkówki męskiej.
Obecnie szkoleniowiec II ligowego Pronaru Parkiet Hajnówka.

</doc>
<doc id="1215678" url="https://pl.wikipedia.org/wiki?curid=1215678" title="Walter Kelsch">
Walter Kelsch

Walter Kelsch (ur. 3 września 1955 w Stuttgarcie) - piłkarz niemiecki.
W Bundeslidze wystąpił w 246 meczach i zdobył 54 gole. We Francji rozegrał 78 meczów i strzelił 20 goli dla RC Strasbourg. W reprezentacji RFN w latach 1979–1980 zagrał w 4 meczach, strzelając 3 bramki.

</doc>
<doc id="1215683" url="https://pl.wikipedia.org/wiki?curid=1215683" title="Miłowe">
Miłowe

Miłowe () – osiedle typu miejskiego w obwodzie ługańskim na Ukrainie, siedziba władz rejonu miłowskiego. Miejscowość jest najbardziej wysunięta na wschód na Ukrainie.
Historia.
W 1932 roku zaczęto wydawać gazetę.
Status osiedla typu miejskiego posiada od 1938. 
W 1959 roku miejscowość liczyła 4592 mieszkańców, a w 1989 roku 5921 mieszkańców.

</doc>
<doc id="1215684" url="https://pl.wikipedia.org/wiki?curid=1215684" title="Libuše Valentová">
Libuše Valentová

Libuše Valentová (ur. 8 sierpnia 1945) – czeska rumunistka, italianistka oraz filolog francuska; specjalistka w zakresie historii literatury rumuńskiej.
Życie.
Wzkształcenie:

</doc>
<doc id="1215685" url="https://pl.wikipedia.org/wiki?curid=1215685" title="Zespół Stüve i Wiedemanna">
Zespół Stüve i Wiedemanna



</doc>
<doc id="1215695" url="https://pl.wikipedia.org/wiki?curid=1215695" title="Sołombała">
Sołombała

Sołombała (ros. "Соло́мбала") — historyczna dzielnica Archangielska. Znajduje się na Wyspach Sołombalskich (częściej - wyspa Sołombała) w delcie Dwiny. Do Sołombalskiego okręgu Archangielska administracyjnie przynależą także wyspy Szyłow, Chabarka, Mosiejew (Mojżeszowa), Mołodiożnyj. Z centralną częścią miasta łączy go most Kuznieczewski. Liczba mieszkańców: 90 tys.
Przemysł.
Główne przedsiębiorstwa przemysłowe: Sołombalska stocznia budowy statków, Sołombalska Fabryka Budowy Maszyn, fabryka "Krasnaja Kuznica", fabryka "Strojdetal", Sołombalski kombinat celulozowo-papierniczy, Sołombalski zakład obróbki drewnianej. 
Transport.
Na wyspie znajduje się cumowisko, kilka przystani i stacja wioślarska. W latach 1916-2004 w Sołombale jeździł tramwaj. Obecnie transport publiczny opiera się autobusach i mikrobusach. Funkcjonują dwie trasy trolejbusowe.

</doc>
<doc id="1215696" url="https://pl.wikipedia.org/wiki?curid=1215696" title="Stereotypia">
Stereotypia

Stereotypia – ciągłe powtarzanie bezcelowych lub rytualnych ruchów, postaw ciała, wypowiedzi występujące u osób z niepełnosprawnością intelektualną, z zaburzeniami ze spektrum autystycznego, dyskinezami późnymi, stereotypowym zaburzeniem ruchowym, a także z innymi zaburzeniami. Stereotypią może być wykonywanie prostych ruchów, takich jak kołysanie ciałem, a także złożonych, jak na przykład naprzemienne krzyżowanie nóg, a także wykonywanie ruchów marszowych w miejscu. Stereotypie słowne to perseweracje. 
Stereotypia występuje także u zwierząt przebywających długo w zamknięciu w sztucznym środowisku, np. w ogrodach zoologicznych, hodowlach przemysłowych, fermach zwierząt futerkowych. Wzbogacanie otoczenia, dostarczanie zwierzętom różnych dodatkowych bodźców i powiększanie wybiegów opóźnia lub zmniejsza intensywność stereotypii.

</doc>
<doc id="1215697" url="https://pl.wikipedia.org/wiki?curid=1215697" title="Purple (album Stone Temple Pilots)">
Purple (album Stone Temple Pilots)

Purple – drugi album studyjny zespołu Stone Temple Pilots, opublikowany 7 czerwca 1994 nakładem wytwórni Atlantic.

</doc>
<doc id="1215700" url="https://pl.wikipedia.org/wiki?curid=1215700" title="Stereotypie">
Stereotypie



</doc>
<doc id="1215707" url="https://pl.wikipedia.org/wiki?curid=1215707" title="Deluzje">
Deluzje



</doc>
<doc id="1215708" url="https://pl.wikipedia.org/wiki?curid=1215708" title="António Mendonça">
António Mendonça

Mendonça, właśc. António Manuel Viana Mendonça (ur. 9 października 1982 w Luandzie) – angolski piłkarz grający na pozycji ofensywnego pomocnika. Posiada także obywatelstwo portugalskie.
Kariera klubowa.
Piłkarską karierę Mendonça rozpoczął w klubie Primeiro de Agosto. W 1999 roku zadebiutował w jego barwach w lidze angolskiej i wtedy też wywalczył mistrzostwo Angoli. Na początku 2000 roku wyjechał do Portugalii i został zawodnikiem Varzim SC. W sezonie 2000/2001 awansował do pierwszej ligi i grał w niej półtora roku, a w styczniu 2003 wypożyczono go do drugoligowego GD Chaves. W międzyczasie Varzim spadło do drugiej ligi i w rozgrywkach tych António występował przez kolejne cztery sezony, a latem 2007 zasilił szeregi lizbońskiego CF Os Belenenses. W sezonie 2007/2008 był stamtąd wypożyczony do Estreli Amadora.
W 2008 roku Mendonça wrócił do Varzim SC, a w 2009 roku wrócił do Anglii, gdzie grał w zespołach GD Interclube, Primeiro de Agosto, Santos FC, Onze Bravos oraz ponownie w Santosie. W 2014 roku zakończył karierę.
Kariera reprezentacyjna.
W reprezentacji Angoli Mendonça zadebiutował 24 kwietnia 1999 roku w wygranym 2:1 towarzyskim meczu ze Malawi. W 2006 roku został powołany przez selekcjonera Gonçalvesa do kadry na Mistrzostwa Świata w Niemczech. Tam był podstawowym zawodnikiem zespołu i wystąpił we wszystkich trzech grupowych meczach: z Portugalią (0:1), z Meksykiem (0:0) i z Iranem (1:1). W 2008 roku znalazł się w drużynie na Puchar Narodów Afryki 2008.

</doc>
<doc id="1215709" url="https://pl.wikipedia.org/wiki?curid=1215709" title="Odległość ciemieniowo-siedzeniowa">
Odległość ciemieniowo-siedzeniowa

Odległość ciemieniowo-siedzeniowa (ang. crown rump length, CRL) – parametr mierzony w położniczym badaniu USG. Jest to odległość od szczytu głowy zarodka lub płodu do dolnej granicy pośladków. Pomiar dokonywany jest przed 10. tygodniem ciąży. 

</doc>
<doc id="1215710" url="https://pl.wikipedia.org/wiki?curid=1215710" title="Antonio Mendonca">
Antonio Mendonca



</doc>
<doc id="1215711" url="https://pl.wikipedia.org/wiki?curid=1215711" title="Mistrzostwa Europy w piłce ręcznej mężczyzn 2008">
Mistrzostwa Europy w piłce ręcznej mężczyzn 2008



</doc>
<doc id="1215712" url="https://pl.wikipedia.org/wiki?curid=1215712" title="Wspomnienia rzekome">
Wspomnienia rzekome



</doc>
<doc id="1215715" url="https://pl.wikipedia.org/wiki?curid=1215715" title="Schronisko pod Siwym Wierchem">
Schronisko pod Siwym Wierchem



</doc>
<doc id="1215720" url="https://pl.wikipedia.org/wiki?curid=1215720" title="Guerba">
Guerba

Guerba (z arab.) – skórzany worek, zrobiony z koziej skóry, służący do transportu i przechowywania wody. Używany na pustyniach, szczególnie popularny w Algierii.

</doc>
<doc id="1215721" url="https://pl.wikipedia.org/wiki?curid=1215721" title="Zespół hiperteloryzm-spodziectwo">
Zespół hiperteloryzm-spodziectwo



</doc>
<doc id="1215728" url="https://pl.wikipedia.org/wiki?curid=1215728" title="Chrystian V Oldenburg">
Chrystian V Oldenburg



</doc>
<doc id="1215732" url="https://pl.wikipedia.org/wiki?curid=1215732" title="Peryjowium">
Peryjowium



</doc>
<doc id="1215748" url="https://pl.wikipedia.org/wiki?curid=1215748" title="Mike Comrie">
Mike Comrie

Mike Comrie (ur. 11 września 1980 w Edmonton) – kanadyjski hokeista.
Od 14 sierpnia 2010 roku do lutego 2016 roku był mężem aktorki i piosenkarki Hilary Duff.

</doc>
<doc id="1215750" url="https://pl.wikipedia.org/wiki?curid=1215750" title="Urho">
Urho

Urho – fińskie imię męskie. Osoby mające to imię obchodzą imieniny 17 czerwca.

</doc>
<doc id="1215751" url="https://pl.wikipedia.org/wiki?curid=1215751" title="Sebastião Gilberto">
Sebastião Gilberto

Gilberto, właśc. Felisberto Sebastião de Graca Amaral (ur. 21 września 1982 w Luandzie) – piłkarz angolski grający na pozycji lewego pomocnika.
Kariera klubowa.
Gilberto jest wychowankiem klubu Petro Atlético Luanda. W 1999 roku w wieku 17 lat zadebiutował w jego barwach w pierwszej lidze Angoli. W 2000 roku osiągnął swoje pierwsze sukcesy z tym klubem - wywalczył zarówno mistrzostwo Angoli, jak i Puchar Angoli.
W 2002 roku Gilberto wyjechał do Egiptu i podpisał kontrakt z zespołem Al-Ahly Kair. W 2003 roku sięgnął po Puchar Egiptu. W sezonie 2004/2005 wywalczył swój pierwszy tytuł mistrza kraju. W 2005 roku zdobył także Superpuchar Egiptu (trofeum to zdobywał też w dwóch kolejnych sezonach) i wygrał po raz pierwszy Afrykańską Ligę Mistrzów. W sezonie 2005/2006 w niewielkim stopniu przyczynił się (odniósł kontuzję ścięgna Achillesa) do zdobycia przez Al-Ahly mistrzowskiego tytułu, a także drugiego z rzędu Pucharu Mistrzów oraz zdobycia kolejnego w karierze Pucharu Egiptu. Zdobył też brązowy medal w Klubowym Pucharze Świata 2006. W sezonie 2006/2007 wywalczył z Al-Ahly dublet - mistrzostwo oraz puchar kraju. W latach 2006 i 2007 zdobywał też Superpuchar Afryki. W latach 2008–2010 wywalczył kolejne mistrzostwa kraju, a w 2008 roku - Ligę Mistrzów.
W 2010 roku Gilberto został piłkarzem belgijskiego Lierse SK. W latach 2012–2013 grał w cypryjskim AEL Limassol, a latem 2013 wrócił do Petro Atlético Luanda. W 2015 roku przeszedł do Benfiki Luanda.
Kariera reprezentacyjna.
W reprezentacji Angoli Gilberto zadebiutował w 1999 roku. W 2006 roku z powodu kontuzji ścięgna Achillesa nie pojechał na Puchar Narodów Afryki 2006 i Mistrzostwa Świata w Piłce Nożnej 2006. W 2008 roku znalazł się w drużynie na Puchar Narodów Afryki 2008.

</doc>
<doc id="1215752" url="https://pl.wikipedia.org/wiki?curid=1215752" title="Roberta Flack">
Roberta Flack

Roberta Flack (ur. 10 lutego 1937 w Asheville) – amerykańska wokalistka śpiewająca jazz, soul i folk. Ukończyła Howard University w Waszyngtonie.
Życiorys.
Życie zawodowe rozpoczęła od pracy w szkole, była pierwszą czarnoskórą wykładowczynią w Chevy Chase Maryland. Od 1967 zaczęła śpiewać ballady z elementami soulu i jazzu. Akompaniowała także na pianinie śpiewakom operowym w klubie Tivoli Club. Śpiewała w chórze kościelnym, występowała jako solistka, oraz z D. Hathawayem, P. Brysonem i duetem Climie Fisher, a także Milesem Davisem. Przebój „The First Time Ever I Saw Your Face” wykorzystał C. Eastwood w filmie "Play Misty for Me" (1971 w TVP pt. "Zagraj dla mnie, Misty"), a utwór „Killing Me Softly” (za który w 1974 roku otrzymała nagrodę Grammy) przeżył swój renesans za sprawą filmu "Był sobie chłopiec" ("About a Boy") (2002, reż. Chris i Paul Weitz). Jest współautorką muzyki do filmu "Bustin' Loose" (1981, reż. Oz Scot). Wystąpiła w Warszawie i Poznaniu w 1976. W 1999 dała występ dla prezydenta Mandeli.

</doc>
<doc id="1215753" url="https://pl.wikipedia.org/wiki?curid=1215753" title="Sebastiao Gilberto">
Sebastiao Gilberto



</doc>
<doc id="1215770" url="https://pl.wikipedia.org/wiki?curid=1215770" title="Kim Dong-moon">
Kim Dong-moon

Kim Dong-moon (kor. 김동문, ur. 22 września 1975 r.) – południowokoreański badmintonista, mistrz olimpijski z Aten i Atlanty oraz srebrny z Sydney, trzykrotny mistrz świata, sześciokrotny mistrz Azji.
Na letnich igrzyskach olimpijskich w Atlancie zdobył złoto w grze mieszanej z Gil Young-ah. W finale pokonali swoich rodaków Park Joo-bong i Ra Kyung-min. Brał udział także w grze podwójnej, ale razem z Yoo Yong-sung nie zdołali pokonać pierwszych rywali. Cztery lata później w Sydney stanął na trzecim stopniu podium z Ha Tae-kwon w rywalizacji podwójnej. W grze mieszanej w parze z Ra Kyung-min odpadł w ćwierćfinale z późniejszymi mistrzami Zhang Jun i Gao Ling. W Atenach w 2004 roku ponownie sięgnął po złoto. Tym razem najlepszy okazał się w grze podwójnej razem z Ha Tae-kwon. W finale znów okazali się lepsi od swoich rodaków Lee Dong-soo i Yoo Yong-sung. W rywalizacji mieszanej w parze z Ra Kyung-min odpadł, jak przed czterema laty, w ćwierćfinale, ulegając Duńczykom Jonasowi Rasmussenowi i Rikke Olsen.

</doc>
<doc id="1215771" url="https://pl.wikipedia.org/wiki?curid=1215771" title="Yamba Asha">
Yamba Asha

Yamba Asha, właśc. Yamba Asha João (ur. 31 lipca 1976 w Luandzie), piłkarz angolski grający na pozycji lewego obrońcy.
Kariera klubowa.
Yamba Asha pochodzi z Luandy i tam też rozpoczął piłkarską karierę w klubie Atlético Sport Aviação. W 1996 roku zadebiutował w pierwszej lidze. W 2002 roku osiągnął swój pierwszy sukces, kiedy sięgnął po tytuł mistrza kraju. W latach 2003 i 2004 kolejne dwa razy zostawał mistrzem Angoli, a także zdobywał Superpuchar Angoli. Sukces ten powtórzył w 2005 roku, a także zdobył swój pierwszy Puchar Angoli.
W 2006 roku Yamba Asha wyjechał do Szwecji. Zaliczył 4 spotkania w Östers IF w rozgrywkach drugiej ligi, a na początku 2007 wrócił do Luandy i podpisał kontrakt z Petro Atlético. W latach 2008 i 2009 zdobył z nim mistrzostwo Angoli. W kolejnych grał w zespołach AS Aviação oraz Domant FC, a w 2015 roku przeszedł do Recreativo Caála.
Kariera reprezentacyjna.
W reprezentacji Angoli Yamba Asha zadebiutował w 2000 roku. W 2006 roku nie pojechał na Puchar Narodów Afryki 2006 i Mistrzostwa Świata w Piłce Nożnej 2006. Powodem była 9-miesięczna dyskwalifikacja nałożona przez FIFA za wykrycie środków dopingujących po spotkaniu z Rwandą w październiku 2005. W 2008 roku znalazł się w drużynie na Puchar Narodów Afryki 2008.

</doc>
<doc id="1215778" url="https://pl.wikipedia.org/wiki?curid=1215778" title="Lethal Injection">
Lethal Injection

Lethal Injection – piąty solowy album amerykańskiego rappera, Ice Cube'a. Promujące go single "Bop Gun" ("One Nation"), "Really Doe" i "You Know How We Do It" w Ameryce osiągnęły sukces. Krążek reprezentuje bardzo popularny w pierwszej połowie lat 90. nurt rapu, G-Funk. Album zdobył status platynowej płyty.

</doc>
<doc id="1215779" url="https://pl.wikipedia.org/wiki?curid=1215779" title="Hicham Mezair">
Hicham Mezair

Mohamed Hicham Mezair (ur. 16 października 1976 w Tilimsanie) – algierski piłkarz grający na pozycji bramkarza.
Ten zawodnik był w kadrze Algierii w Pucharze Narodów Afryki 2004, gdzie jego drużyna zajęła 2. miejsce w grupie, a później dotarła aż do ćwierćfinału i odpadła w meczu z Marokiem.

</doc>
<doc id="1215780" url="https://pl.wikipedia.org/wiki?curid=1215780" title="Woda konstytucyjna">
Woda konstytucyjna

Woda konstytucyjna – woda wbudowana w związek chemiczny, która w pewnych warunkach może zostać uwolniona, np. w wyniku ogrzewania lub pod wpływem środków odwadniających. Usunięcie wody konstytucyjnej prowadzi do wytworzenia innego związku chemicznego, np. dehydratacja celulozy prowadzi do węgla pierwiastkowego, a dehydratacja kwasów tlenowych do ich bezwodników.

</doc>
<doc id="1215783" url="https://pl.wikipedia.org/wiki?curid=1215783" title="Obwodnica Marek">
Obwodnica Marek

Obwodnica Marek – fragment drogi ekspresowej S8 ciągnący się od węzła w Markach przez Zielonkę, Kobyłkę i Wołomin do Radzymina i obwodnicy tego miasta, część Alei Bohaterów Bitwy Warszawskiej 1920. Obwodnica omija Marki od wschodu. Według zapisów kontraktu wszystkie roboty miały zostać zakończone do 19 października 2017 roku na odcinku Marki (bez węzła) – Kobyłka oraz do 15 października 2017 roku na odcinku Kobyłka (bez węzła) – Radzymin, nie został on jednak dotrzymany. Jezdnie główne trasy otwarto 22 grudnia 2017. Początkowo nie były dostępne węzły Kobyłka i Wołomin, a na węźle Marki nie było wszystkich relacji. ("szerszy opis w sekcji Zmiany w organizacji ruchu po otwarciu obwodnicy"). Zakończenie wszystkich prac na obwodnicy Marek przewidziane było na II kwartał 2018 roku, jednak 17 maja 2018 GDDKiA rozwiązała umowę z wykonawcą. W sierpniu 2020 drodze nadano nazwę "Aleja Bohaterów Bitwy Warszawskiej 1920", wraz z innymi fragmentami trasy S8 na wschód od Warszawy. Wszystkie prace na odcinku Marki - Kobyłka ostatecznie zakończono 5 marca 2021.
Historia budowy.
W sierpniu 2009 roku w związku z przesunięciem realizacji budowy obwodnicy Marek o kilka lat przez GDDKiA, mieszkańcy Marek rozpoczęli akcję „TAK dla obwodnicy MAREK”, która dąży do przyśpieszenia budowy obwodnicy.
6 listopada 2012 rząd podjął decyzję o rozpoczęciu przygotowań do budowy obwodnicy, co stworzyło szansę na ukończenie prac i otwarcie drogi przed końcem roku 2016. W marcu 2013 Generalna Dyrekcja Dróg Krajowych i Autostrad otworzyła przetarg na projekt i budowę trasy. Podpisanie umowy z wykonawcą planowano na drugi kwartał 2014 roku. W czerwcu 2014 GDDKiA opublikowała zestawienie złożonych ofert. Całość podzielono na dwa odcinki. Ukończenie pierwszego (od węzła "Marki" do węzła "Kobyłka" – 8,1 km) zaplanowano na maj 2017, a ukończenie drugiego (od węzła "Kobyłka" do węzła "Radzymin" – 7,2 km) na wrzesień 2017. Obydwie jezdnie nowej trasy będą miały po trzy pasy ruchu.
12 września 2014 GDDKiA poinformowała o wyborze przedsiębiorstw, które zbudują obydwa odcinki drogi. Łączny koszt obydwu fragmentów wyniesie 737,5 mln zł. Umowy zostały podpisane 28 listopada 2014 – odcinek Marki-Kobyłka (8,1 km) powierzono konsorcjum z Salini Polska jako liderem, a odcinek Kobyłka-Radzymin Południe (7,2 km) konsorcjum z firmą Astaldi S.p.A na czele. Wyznaczony czas realizacji to 32 miesiące. W marcu 2017 wiceminister infrastruktury Jerzy Szmit poinformował o prawdopodobnym opóźnieniu oddania trasy do użytku – termin może ulec zmianie z lipca na październik.
Początkowo GDDKiA chciała, aby jezdnie główne zostały oddane do użytku wcześniej niżby to wynikało z kontraktu, w okresie letnim, a inne prace (np. na węzłach) zostały dokończone później. W czerwcu 2017 ogłoszono, że budowa jezdni głównych ma zostać ukończona w połowie sierpnia, tak by ruch mógł zostać puszczony nimi do końca tegoż miesiąca. Nieczynne miały być jednak węzły Kobyłka oraz Wołomin.
W lipcu 2017 zapowiedziano, że rozważana jest możliwość, aby we wrześniu, przed umownym terminem (przewidzianym na połowę października 2017), wprowadzić ruch na nowy odcinek prowadzony po dwóch, lub jeśli nie będzie to możliwe, po tylko jednej jezdni, aby jak najszybciej wyprowadzić ruch z Marek.
12 września 2017 pojawiła się informacja, że z powodu niekorzystnych warunków atmosferycznych (opadów deszczu), nie będzie możliwe wcześniejsze otwarcie obwodnicy i aktualnym terminem uzyskania przejezdności jest połowa października.
25 września 2017 podano, że obwodnica ma zostać otwarta przed Wszystkich Świętych (1 listopada), początkowo ruch w obu kierunkach będzie odbywać się tylko po jednej jezdni.
17 października 2017 kontraktowy termin zakończenia robót zmieniono z 19 października na 28 października 2017, tego samego dnia GDDKiA przyznała, że jest on „mało realny”, a bardziej prawdopodobna jest połowa listopada.
6 listopada portal WWL24 dowiedział się w biurze prasowym GDDKiA, że otwarcie trasy w listopadzie również nie jest realne. Nowym terminem jest grudzień, ale może on ulec dalszemu wydłużeniu z powodu problemu z niedogodną pogodą oraz problemów finansowych wykonawcy odcinka.
22 listopada GDDKiA zapowiedziała, że jeśli obwodnica nie będzie gotowa do 15 grudnia, umowa na budowę z firmą Salini może zostać zerwana. 24 listopada po spotkaniu GDDKiA z wykonawcą nie zdecydowano się jednak na zerwanie umowy, zostaną jednak naliczone kary za opóźnienie.
12 grudnia pełna dokumentacja wymagana do wydania pozwolenia na użytkowanie trasy wpłynęła do Wojewódzkiego Inspektoratu Nadzoru Budowlanego w Warszawie. GDDKiA miała nadzieje, że obwodnica zostanie oddana do użytku przed końcem roku. Liczono, że stanie się to nawet przed Bożym Narodzeniem.
20 grudnia pojawiła się informacja, że obwodnica może zostać otwarta w nocy z 22 na 23 grudnia (z piątku na sobotę).
W dniu 22 grudnia tuż przed północą portal WWL24 poinformował o otwarciu obwodnicy w kierunku Białegostoku. Do sobotniego rana 23 grudnia został puszczony ruch w kierunku Warszawy oraz węzeł Zielonka. Otwarte zostały jednak jedynie jezdnie główne oraz dwa z czterech węzłów. Wszystkie prace na obwodnicy według zapowiedzi wykonawcy miały się zakończyć do II kwartału 2018.
17 maja 2018 roku GDDKiA rozwiązała umowę z wykonawcą odcinka Marki – Kobyłka obwodnicy z powodu niewystarczającej do sprawnego zakończenia inwestycji mobilizacji sprzętu i ludzi na budowie. Przetarg na dokończenie budowy, w tym m.in. węzła Kobyłka, dróg dojazdowych do węzła Zielonka, zjazdu na węźle Marki, kładki dla pieszych, ścieżek rowerowych oraz dróg wzdłuż obwodnicy ma zostać ogłoszony w ciągu najbliższych miesięcy.
W styczniu 2019 GDDKiA poinformowała, że nadal trwała inwentaryzacja przerwanej budowy obwodnicy, a przetarg na dokończenie prac ma zostać ogłoszony w lutym. Wykonawca będzie miał rok od zawarcia umowy na ukończenie inwestycji.
22 maja 2019 ogłoszono przetarg na dokończenie prac przy obwodnicy Marek. Zakończenie wszystkich prac przewidziane jest na wiosnę 2021.
19 listopada 2020 roku oddano do użytku węzeł Kobyłka, a 3 marca 2021 wiadukt nad obwodnicą w ciągu ulicy Dworkowej w Kobyłce oraz pozostałe wcześniej niedokończone elementy inwestycji.
Nadanie nazwy "Aleja Bohaterów Bitwy Warszawskiej 1920".
W związku z obchodami setnej rocznicy Bitwy Warszawskiej z inicjatywy samorządów Marek, Zielonki, Kobyłki, Wołomina, Radzymina, Klembowa i Dąbrówki w sierpniu 2020 nadano nazwę "Aleja Bohaterów Bitwy Warszawskiej 1920" fragmentowi trasy S8 na wschód od Warszawy, czyli także obwodnicy Marek.
Rola w układzie drogowym wokół Warszawy.
Obwodnica Marek stała się nową drogą wylotową z Warszawy na północny wschód, w stronę Białegostoku. Bezkolizyjna trasa ma po trzy pasy ruchu w każdą stronę. Zakładana przez Generalną Dyrekcję Dróg Krajowych i Autostrad prędkość projektowa to 100 km/h. Trasa umożliwiła wyprowadzenie ruchu tranzytowego z Marek i skierowanie go na obwodnicę. Po oddaniu w przyszłości wszystkich węzłów nastąpi poprawa obsługi Zielonki, Kobyłki i Wołomina oraz ich powiązania z Warszawą. Kluczową rolę odegra węzeł Drewnica, na którym połączą się dwie trasy: S8 i S17.
Przebudowa Al. Piłsudskiego w Markach.
W ramach kontraktu na Zadanie II (odcinek obwodnicy od Kobyłki do Radzymina) firma Astaldi miała w ciągu 4 miesięcy od zakończenia budowy samej obwodnicy przeprowadzić remont starego przebiegu drogi krajowej nr 8 przez Marki i Słupno, który polegać miał jedynie na sfrezowaniu starej i położeniu nowej nawierzchni asfaltowej. Miasto Marki zabiegało jednak o rozszerzenie zakresu przebudowy głównej miejskiej arterii.
16 listopada 2017 poinformowano, że rozmowy z GDDKiA odniosły skutek i w latach 2019–2020 zostanie wykonana przebudowa, w zakres której wejdzie: otwarcie skrzyżowań z bocznymi ulicami, remont chodników, budowa ścieżek rowerowych, wymiana oświetlenia i wiat przystankowych, budowa brakujących elementów wodociągu i kanalizacji oraz możliwość przyłączenia bocznych ulic do systemu odwodnienia Al. Piłsudskiego.
5 stycznia 2018 na łamach portalu Rynek Infrastruktury rzeczniczka warszawskiego oddziału GDDKiA Małgorzata Tarnowska przekazała, że z powodu zbyt dużej kwoty, jaką firma Astaldi zażyczyła sobie za przebudowę w zakresie przewidzianym przez Marki, nie doszło do podpisania porozumienia.
Remont al. Piłsudskiego zaczął się 4 kwietnia od prac na moście nad rzeką Długą przy parku miejskim. Prace przewidziane były na od 4 do 8 tygodni. Zakres remontu to jedynie sfrezowania starej i ułożenie nowej nawierzchni. Remont obejmuje także obiekty mostowe.
17 maja 2018 roku pojawiła się informacja, że może pojawić się konieczność zbudowania mostów na rzece Długiej i Czarnej zupełnie od nowa zamiast jedynie planowanego wyremontowania ich. Decyzja będzie uzależniona od wyników badań laboratoryjnych betonu z tych obiektów. Istnieje też opóźnienie w remoncie nawierzchni, spowodowane odkryciem bruku bazaltowego, o którym został poinformowany konserwator zabytków.
W sierpniu podano, że z powodu złego stanu studni kanalizacyjnych, wpustów oraz obiektów mostowych konieczne było zwiększenie zasięgu remontu, co spowodowało znaczne opóźnienia. Zapowiedziano, że wszystkie prace zostaną zakończone przed początkiem okresu zimowego.
W grudniu GDDKiA poinformowała, że nie uda się położyć warstwy ścieralnej oraz skończyć przebudowy mostów w roku 2018. Ruch po warstwie wiążącej ma zostać udostępniony 21 grudnia, a reszta prac zostać dokończona wiosną 2019.
Ostatecznie po wznowieniu prac w połowie marca oddano skończoną zachodnią jezdnię 19 kwietnia 2019 roku, a wszystkie pozostałe prace (m.in. na obiektach mostowych) miały zakończyć się do 31 maja.
Zmiany w organizacji ruchu po otwarciu obwodnicy.
Po otwarciu obwodnicy w grudniu 2017 roku zmieniła się organizacja ruchu w jej okolicach. Została zamknięta bezkolizyjna łącznica zjazdowa z Trasy Toruńskiej (od strony Warszawy) na stary przebieg DK8 w Markach, zamiast tego relacja ta jest obsługiwana przez drogę techniczną, na którą wjazd znajduje się za węzłem Głębocka, i skrzyżowanie ze światłami na węźle Marki. Na węźle Marki początkowo nie były dostępne relacje Białystok – Marki oraz Białystok – Targówek (droga wojewódzka nr 629, ul. Radzymińska), ponieważ aby zapewniająca je łącznica mogła zostać zbudowana, najpierw musi zostać rozebrany wcześniej wspominany tymczasowy zjazd od strony Warszawy. Nowa łącznica została otwarta w grudniu 2019 roku.
Początkowo na trasie nie były dostępne węzły Kobyłka (nieskończony) oraz Wołomin (niezbudowana została droga dojazdowa do węzła od strony Wołomina).
W Radzyminie zmieniło się pierwszeństwo na skrzyżowaniu alei Jana Pawła II z ulicą Marszałka Józefa Piłsudskiego, tak, że pierwszeństwo mają pojazdy skręcające w lewo z alei w ul. Piłsudskiego oraz w prawo z ul. Piłsudskiego w aleję. Ponadto zamknięty dla ruchu został stary fragment S8 od węzła przy cmentarzu w Radzyminie aż do okolic osiedla Victoria, gdzie znajduje się włączenie obwodnicy Marek w obwodnicę Radzymina.
Łącznik do węzła Wołomin.
W czerwcu 2018 roku miało zakończyć się przygotowywanie dokumentacji potrzebnej do ogłoszenia przetargu na budowę nowego przebiegu drogi wojewódzkiej nr 635, która stanowić będzie łącznik między miastem Wołomin a węzłem Wołomin na obwodnicy Marek. Wykonawca miał zostać wyłoniony do końca wakacji. Ostatecznie przetarg ogłoszono w listopadzie 2019, a umowę z wykonawcą podpisano 11 maja 2020. Wykonawca ma 24 miesiące na ukończenie inwestycji.
Obiekty.
"Mapa z zaznaczonym położeniem obiektów znajduje się w infoboksie."
W ramach budowy powstają m.in. następujące obiekty:

</doc>
<doc id="1215784" url="https://pl.wikipedia.org/wiki?curid=1215784" title="Maputo (stacja kolejowa)">
Maputo (stacja kolejowa)

Maputo – stacja kolejowa w Maputo, w Mozambiku. Jest największą stacją kolejową w kraju. Posiada 4 perony.

</doc>
<doc id="1215787" url="https://pl.wikipedia.org/wiki?curid=1215787" title="Stracone lata">
Stracone lata

Stracone lata (ang. "Running on Empty") – film produkcji USA z 1988 roku, którego reżyserem był Sidney Lumet. Główne role zagrali: Christine Lahti i River Phoenix.
Fabuła.
Jest to dramat obyczajowy o małżeństwie państwa Pope. Arthur i Annie Pope poznali się na studiach w burzliwych latach 60. - w czasie politycznych i społecznych zmian. Brali udział w protestach przeciw wojnie w Wietnamie i nie zmienili swoich radykalnych poglądów nawet kiedy wzięli ślub. Beztroska atmosfera młodzieńczego buntu została jednak przerwana, gdy Pope'owie wraz z grupą przyjaciół podłożyli bombę pod laboratorium produkujące napalm. W wyniku wybuchu pracownik laboratorium został ciężko ranny, a Arthura i Annie wpisano na listę osób poszukiwanych przez FBI. Wiedząc, że stracą prawo do opieki nad dwuletnim synkiem Dannym, Pope'owie postanowili umknąć wymiarowi sprawiedliwości, skazując się na wieczne życie w ukryciu. Minęło piętnaście lat. Przez cały czas Pope'owie, już z dwójką dzieci, ciągle się przeprowadzali, zmieniali wygląd i tożsamość. Jednak Danny ma już dosyć wiecznego uciekania, chce zacząć sam decydować o swoim życiu, związać się z dziewczyną i rozpocząć normalne życie. River Phoenix za rolę syna państwa Pope został nominowany do Oscara.

</doc>
<doc id="1215789" url="https://pl.wikipedia.org/wiki?curid=1215789" title="Ilja Bałabin">
Ilja Bałabin

Ilja Wasiljewicz Bałabin, (ur. ?, zm. po 1945 w ZSRR) – rosyjski wojskowy (pułkownik), dowódca 1 pułku piechoty Kozaków dońskich w składzie Kozackiego Stanu pod koniec II wojny światowej.
Ukończył korpus kadetów w Pskowie, a następnie nikołajewską szkołę kawaleryjską. Od 1911 r. służył w 2 pułku kawalerii Kozaków dońskich. Brał udział w I wojnie światowej. W 1917 r. awansował do stopnia esauła. W 1918 r. przystąpił do kozackich oddziałów wojskowych białych. Służył w 5 pułku kawalerii Kozaków dońskich. W 1919 r. awansował na pułkownika. W kwietniu 1920 r. przeszedł do rezerwy oficerskiej Kozaków dońskim, po czym w maju tego roku powrócił do 5 pułku kawalerii Kozaków dońskich. Po ewakuacji wojsk białych z Krymu do Gallipoli w listopadzie 1920 r., zamieszkał na Bałkanach, a następnie we Francji. W okresie II wojny światowej podjął współpracę z Niemcami. W 1943 r. wstąpił do Kozackiego Stanu. Od października tego roku pełnił funkcję komendanta kozackiego punktu zborno-przesyłowego w Tarnopolu. W 1944 r. został dowódcą 1 pułku piechoty Kozaków dońskich w 1 dywizji piechoty. Na początku 1945 r. dostał stopień generała majora. Wraz z Kozackim Stanem poddał się Anglikom i został osadzony w obozie w Lienz w Austrii. 29 maja tego roku został przekazany Sowietom, którzy wywieźli go do ZSRR. Po procesie został skazany na karę 10 lat robót w łagrze, gdzie zmarł w niewiadomym roku.
Linki zewnętrzne.
Biografia płk. Ilji W. Bałabina 

</doc>
<doc id="1215793" url="https://pl.wikipedia.org/wiki?curid=1215793" title="Wiek Ziemi">
Wiek Ziemi



</doc>
<doc id="1215795" url="https://pl.wikipedia.org/wiki?curid=1215795" title="Karl Holmström">
Karl Holmström

Karl Johan Holmström (ur. 22 marca 1925 w Bjurholm, zm. 22 czerwca 1974 w Jukkasjärvi) – szwedzki skoczek narciarski, zawodnik klubu IFK Kiruna, brązowy medalista olimpijski.
Przebieg kariery.
W 1952 wziął udział w igrzyskach olimpijskich w Oslo, zdobywając brązowy medal. Po pierwszej kolejce zajmował piąte miejsce, jednak w drugiej serii zdołał wyprzedzić znajdujących się bezpośrednio przed nim Anttiego Hyvärinena oraz Seppa Weilera. Lepsi od niego okazali się tylko dwaj Norwegowie: złoty medalista Arnfinn Bergmann i srebrny, Torbjørn Falkanger. Był to jedyny start olimpijski Holmströma.
Wystartował także na mistrzostwach świata w Lake Placid, gdzie zajął 16. miejsce. W 1953 podczas pierwszej edycji Turnieju Czterech Skoczni zajął dziewiąte miejsce w klasyfikacji generalnej. Zajął wtedy 17. miejsce w Garmisch-Partenkirchen, 5. miejsce w Oberstdorfie oraz szóste w Innsbrucku i Bischofshofen.
Trzy razy z rzędu zwyciężył w konkursie skoków narciarskich w czasie Szwedzkich Igrzyskach Narciarskich (1951-1953).

</doc>
<doc id="1215797" url="https://pl.wikipedia.org/wiki?curid=1215797" title="Obwodnica Wyszkowa">
Obwodnica Wyszkowa

Obwodnica Wyszkowa – obwodnica w ciągu drogi ekspresowej S8 (od km 50+500 do km 63+300), która powstała w ramach budowy odcinka Radzymin – Turzyn (pod Wyszkowem).
Obwodnica omija miasto Wyszków od południa i wschodu oraz miejscowości Deskurów, Lucynów, Skuszew i Turzyn. Cała obwodnica obejmuje odcinek drogi ekspresowej S8 Gaj – Turzyn. Był to trzeci etap inwestycji budowy drogi ekspresowej S8 od Radzymina do Wyszkowa.
Trasa odciąża Wyszków, Lucynów i Turzyn od ruchu pojazdów ciężarowych. W przyszłości trasa stanie się częścią dużej obwodnicy Wyszkowa, której zadaniem będzie odciążyć Wyszków z ruchu pojazdów ciężarowych nie tylko z drogi krajowej nr 8, ale również drogi krajowej nr 62.
Wybudowana została w latach 2006–2008, wykonawcą robót budowlanych było konsorcjum przedsiębiorstw Budimex Dromex S.A. i Przedsiębiorstwo Robót Mostowych „Mosty-Łódź” S.A. Nadzór inwestorski pełnił Egis Poland Sp. z o.o./Egis Router S.A., arojekt budowlany i wykonawczy opracowany został przez biuro projektowe Profil Sp. z o.o., obecnie Arcadis Sp. z o.o.
Charakterystyka.
Droga krajowa nr 8, której częścią jest wybudowana obwodnica pełni ważną rolę w ruchu tranzytowym w układzie krajowym i międzynarodowym jako cześć polskiego odcinka drogi międzynarodowej nr E67 (Republika Czeska – Polska – kraje bałtyckie).
Obiekt zlokalizowany jest w powiecie wyszkowskim na obszarze gmin: Zabrodzie, Wyszków, Brańszczyk oraz miasta Wyszków.
W ramach obwodnicy Wyszkowa wybudowano most na Bugu długości 600 m, 3 węzły drogowe, 7 wiaduktów drogowych, 3 przejścia dla zwierząt, ekrany akustyczne i 21,6 km dróg dojazdowych.
Droga jest dwujezdniowa, z dwoma pasami ruchu na każdej jezdni. W okolicach wsi Gaj trasa odbija w lewo i biegnie koło Deskurowa oraz Lucynowa, gdzie istnieją 2 węzły drogowe. W Lucynowie wybudowany został wiadukt nad torami kolejowymi (linia Ostrołęka – Tłuszcz – Warszawa), a tamtejszy węzeł łączy obwodnicę z Lucynowem i starą drogą krajową nr 8 do Wyszkowa. Dalej trasa idzie przez las, aż do Skuszewa, gdzie położony jest następny węzeł drogowy, tym razem z DK62. Potem jest most nad rzeką Bug, po czym trasa omija wyszkowską dzielnicę Zakręzie. Następnie dobiega do Turzyna, gdzie również jest węzeł drogowy, za którym obwodnica łączy się z DK8.
Obiekty mostowe.
Most na Bugu.
Most drogowy przez rzekę Bug (km 59 + 800,00) był głównym obiektem inżynierskim obwodnicy. Budowę obiektu rozpoczęto w czerwcu 2006 r., a zakończono w listopadzie 2008 r.
Obiekt składa się z dwóch bliźniaczych konstrukcji, każda pod jedną nitkę drogi ekspresowej, o długości całkowitej każdej nitki równej 622,40 m. Szerokość jednej nitki wynosi 13,20 m. Konstrukcję nośną stanowi żelbetowa skrzynka o szerokości 6,60 m wraz z dwustronnymi wspornikami o wysięgu 3,20 m.
Konstrukcja nośna z betonu sprężonego ma postać ustroju dziewięcioprzęsłowęgo, z przęsłem nurtowym rozpiętości 136 m.
Główne przęsło i przęsła boczne wykonano w technologii betonowania wspornikowego, a przęsła nad terenami zalewowymi na rusztowaniach. Całość połączono w 9-przęsłowe belki ciągłe.
Budowa.
Kontrakt o wartości 55 356 313 euro został podpisany 27 lutego 2006 r.
Według kontraktu termin oddania obwodnicy do użytku miał minąć w lipcu 2008. Nie został jednak dotrzymany z powodu opóźnień związanych z rozpoczęciem robót budowlanych w niektórych miejscach na odcinku Gaj – Lucynów. Właściciele terenów protestowali przeciwko, według nich za niskim propozycjom cenowym ze strony GDDKiA. Wynajęci przez właścicieli ziemi rzeczoznawcy wycenili tę ziemię ponad dwa razy drożej niż rzeczoznawca GDDKiA. Efektem tego był fakt, iż wykonawca obwodnicy zbyt późno otrzymał prawa do fragmentów niezbędnego terenu w okolicach Deskurowa, co spowodowało opóźnienia. Inwestor zdając sobie sprawę z opóźnień napisał prośbę do GDDKiA o przesunięcie terminu oddania obwodnicy o 5 miesięcy oraz o szybkie wywłaszczenia ziem. Nie oddanie obwodnicy w terminie spowodowałoby utratę funduszy unijnych.
W lipcu–sierpniu 2008 roku oddano do użytku wiadukty na drodze krajowej nr 62 oraz na trasie Wyszków – Brańszczyk.
Trasa została oficjalnie oddana do eksploatacji 14 listopada 2008 roku.
W ramach budowy obwodnicy wzniesiono między innymi most na Bugu o długości 600 m, trzy węzły drogowe, siedem wiaduktów drogowych, trzy przejścia dla zwierząt, ekrany akustyczne i prawie 22 km dróg dojazdowych.
Koszt inwestycji wyniósł 262 mln zł. Inwestycja sfinansowana została w 83% z Funduszu Spójności Unii Europejskiej.
W związku z nieprawidłowościami przy budowie obwodnicy Wyszkowa 21 października 2009 roku zwolniono z pracy czterech pracowników mazowieckiego oddziału Generalnej Dyrekcji Dróg Krajowych i Autostrad, w tym szefa oddziału. Nieprawidłowości dotyczyły tego, że przy budowie drogi użyto zbyt mało asfaltu, co mogło skutkować znacznie szybszym jego pękaniem.
Jednakże jak później się okazało, zarzuty o nieprawidłowościach nie znalazły potwierdzenia w badaniach kontrolnych wykonanych przez GDDKiA. Wykonawca zgodził się jednak wydłużyć okres gwarancji na obwodnicę z dwóch do sześciu lat.
Bezpieczeństwo.
Analiza zmiany liczby osób poszkodowanych w wyniku oddania do użytku obwodnicy Wyszkowa pokazała, że udział osób poszkodowanych w wypadkach w ciągu drogi DK8/S8 malał znacznie szybciej niż na pozostałych drogach w gminie Wyszków. Spadek ten wyniósł z ponad 40 osób poszkodowanych w 2006 r. – do mniej niż 10 w 2012 r.

</doc>
<doc id="1215798" url="https://pl.wikipedia.org/wiki?curid=1215798" title="Order Danebroga">
Order Danebroga

Order Danebroga (duń. "Dannebrogordenen"; Order Flagi Danii) – jeden z najstarszych orderów świata, drugie w precedencji odznaczenie Królestwa Danii (po Orderze Słonia), nadawane za zasługi cywilne i wojskowe.
Historia.
Order został ustanowiony 12 października 1671 przez króla Chrystiana V w formie zakonu rycerskiego. Nosi nazwę duńskiej flagi narodowej – "Danebroga" – (białego krzyża skandynawskiego w czerwonym polu) i przy założeniu jego powoływano się na bitwę pod Revalem (obecnie: Tallinn) w 1219, gdzie walczącym z pogańskimi Estami oddziałom króla duńskiego Waldemara II Zwycięskiego ukazała się na niebie czerwona flaga z białym krzyżem i dodała im sił do zwycięstwa, po czym Waldemar ogłosił ją narodową flagą Danii i stworzył podobno zakon rycerski dla 35 członków noszący jej nazwę. W 1693 Danebrog, nadal zakon rycerski i odznaczenie jednoklasowe, otrzymał nowe statuty (dopuszczono liczbę 50 rycerzy), a 28 czerwca 1808 król Fryderyk VI przekształcił go w odznaczenie za zasługi, wprowadzając cztery klasy: Wielki Komandor, Krzyż Wielki, Komandor i Kawaler, a także związaną z orderem „Odznakę Honorową Ludzi Danebroga” ("Dannebrogsmændenes Hæderstegn"), przeznaczone wówczas dla wszystkich tzn. również dla osób pochodzenia nieszlacheckiego. W 1842 utworzono I klasę z połączenia Wielkich Komandorów oraz Krzyży Wielkich. W 1861 podzielono klasę Komandorów na dwa stopnie, gdzie 1. stopień posiadał gwiazdę, a 2. stopień bez gwiazdy przeznaczony był początkowo wyłącznie dla obcokrajowców, co rozszerzono w trzy lata później na poddanych duńskich. W 1864 rozpoczęto również nadawanie dodatkowych Krzyży Wielkich z Diamentami. Nowe statuty z 1951 umożliwiły nadawanie Danebroga kobietom, a w 1952 podzieliły klasę Kawalerów na dwie i zmieniły nazwę odznaki na „Odznakę Honorową Orderu Danebroga” ("Dannebrogordenes Hæderstegn").
Obecny podział na klasy i stopnie:
dodatkowo:
Herby Wielkich Komandorów i Kawalerów Wielkiego Krzyża są umieszczane w kaplicy orderu na zamku Frederiksborg w Hillerød. Wielkim Mistrzem społeczności orderu jest aktualnie panujący monarcha duński. Świętami Danebroga są 28 stycznia, urodziny Fryderyka VI, i 15 kwietnia, urodziny Chrystiana V.
Spis odznaczonych obejmuje dziś około 40 tysięcy osób, lecz dotyczy to tylko nagrodzonych po 1884, gdyż archiwum orderu uległo zniszczeniu podczas pożaru zamku Christiansborg.
Insygnia.
Insygnia Orderu Danebroga to oznaka, gwiazda Wielkich Komandorów, Kawalerów Wielkiego Krzyża i gwiazda w postaci krzyża dla Komandorów 1. Stopnia oraz łańcuch Wielkich Komandorów i specjalna oznaka „Ludzi Danebroga”. Oznaka orderu to krzyż łaciński z rozszerzonymi zakończeniami ramion, emaliowany na biało z czerwoną bordiurą i ze złotymi koronami między ramionami, z ukoronowanym monogramem „C 5” pośrodku, z napisem „Gud og Kongen” ("Bóg i Król") na awersie, z monogramami „V 2” i „F 6” oraz z datami „1219”, „1671” i „1808” na rewersie. Nad górnym ramieniem krzyża umieszczony jest monogram aktualnie panującego monarchy. Zawieszką jest złota korona królewska. Oznaka Wielkich Komandorów jest nieemaliowana i pokryta brylantami. Order Danebroga noszony jest na białej wstędze z obustronnymi czerwonymi bordiurami. „Odznaka Honorowa” jest nieemaliowana, srebrna, i może być nadawana tylko poddanym duńskim, którzy już są Kawalerami Danebroga.
Gwiazda pierwszych dwóch najwyższych klas jest srebrna, ośmiopromienna z nałożoną na nią oznaką orderu. Krzyż na pierś Komandorów 1. Stopnia jest zamiast emalii pokryty cyzelowanym srebrem i ma w medalionie środkowym monogram Waldemara II oraz napis „Gud og Kongen”. Łańcuch składa się z trojakich członów: oznak orderu (bez napisów) i złotych ukoronowanych monogramów Waldemara II i Chrystiana V.
Po śmierci odznaczonego odznaki i gwiazdy orderu muszą zostać zwrócone do Kancelarii Orderów Królewskich.
Odznaczeni.
Od 1909 roku duńscy ministrowie są automatycznie odznaczani Komandorią Orderu Danebroga.

</doc>
<doc id="1215801" url="https://pl.wikipedia.org/wiki?curid=1215801" title="Diplodocus">
Diplodocus



</doc>
<doc id="1215804" url="https://pl.wikipedia.org/wiki?curid=1215804" title="Bratislava-Vinohrady">
Bratislava-Vinohrady

Bratislava-Vinohrady – przystanek kolejowy w Bratysławie, na Słowacji.

</doc>
<doc id="1215806" url="https://pl.wikipedia.org/wiki?curid=1215806" title="Mansour Boutabout">
Mansour Boutabout

Mansour Boutabout (ur. 20 września 1978 w Le Creusot, Francja) – algierski piłkarz, od lipca 2008 występujący w drużynie KV Kortrijk.
W Pucharze Narodów Afryki 2004 był w kadrze Algierii, z którą doszedł do ćwierćfinału i ostatecznie odpadł w meczu z reprezentacją Maroka. Dla drużyny narodowej rozegrał 22 spotkań i zdobył 6 bramek.

</doc>
<doc id="1215811" url="https://pl.wikipedia.org/wiki?curid=1215811" title="Kircha Archangielska">
Kircha Archangielska

Kircha Archangielska (ros. "Архангельская Кирха"; mała sala Pomorskiej Filharmonii Państwowej, do Rewolucji październikowej "Kościół luterański św. Katarzyny") - były kościół luterański, znajdujący się w centrum Archangielska. Wewnątrz znajdują się organy rozciągające się na całą wysokość budynku. Obecnie stanowi salę kameralną Pomorskiej Filharmonii Państwowej.
Historia.
Od początku aktywnego handlu przechodzącego przez Archangielsk, w mieście przez cały czas znajdowała się duża liczba cudzoziemskich kupców. W niemieckiej słobodzie żyło wielu ludzi posługujących się językiem niemieckim, którzy wyznawali luteranizm. W 1768 wybudowany został kościół luterański pw. św. Katarzyny. W okresie sowieckim przekształcono go na filharmonię. Obecnie w kirsze mają miejsce rozliczne koncerty muzyki poważnej i organowej, a także odbywają się uroczystości.

</doc>
<doc id="1215814" url="https://pl.wikipedia.org/wiki?curid=1215814" title="Festiwal Młodych Talentów">
Festiwal Młodych Talentów

Festiwal Młodych Talentów – festiwal muzyczny organizowany w latach 1962–1963 w Szczecinie.
Historia.
Lata 60. w Polsce Ludowej zaowocowały różnego rodzaju festiwalami: od jazzowych po te promujące piosenkę radziecką. Szczeciński Festiwal Młodych Talentów, który odbył się w dwóch edycjach, wpisał się na chlubną listę najbardziej inspirujących wydarzeń muzycznych tamtego okresu. Celami festiwalu były zachęcenie, w formie konkursu, młodzieży do śpiewania oraz tworzenia nowych piosenek (w oparciu o popularność zespołu Czerwono-Czarni, który miał wyszukać kandydatów na piosenkarzy), wskazanie innych wzorców muzycznych, niż te przebijające się do Polski zza żelaznej kurtyny, a w konsekwencji znalezienie nowej formuły polskiej piosenki opartej na bigbicie. W Szczecinie swoją karierę rozpoczęli Czesław Niemen, Karin Stanek, Helena Majdaniec, Niebiesko-Czarni, Wojciech Gąssowski, Krzysztof Klenczon, Mira Kubasińska, Tadeusz Nalepa, Zdzisława Sośnicka czy Halina Frąckowiak.
Pierwszy festiwal.
Pierwszy festiwal trwał trzy dni, od 29 czerwca do 1 lipca 1962 r., i odbył się z inicjatywy Jacka Nieżychowskiego z Wojewódzkiego Przedsiębiorstwa Imprez Artystycznych w Szczecinie oraz redakcji czasopisma „Dookoła Świata”. Eliminacje do festiwalu były wielostopniowe. Najpierw „Dookoła Świata” ogłosił dwa konkursy: na piosenkę (zgłoszenia przyjmowane były do 1 marca 1962 r.), a drugim był Turniej Młodych Talentów (konkurs dla solistów i zespołów wokalnych). Następnie, we wrześniu 1961 r., odbyły się eliminacje strefowe (w Szczecinie, Łodzi, Krakowie, Gdańsku, Wrocławiu, Poznaniu, Warszawie i Lublinie), a przesłuchania finalistów trwały w Szczecinie od 27 do 28 czerwca 1962 r., czyli bezpośrednio przed festiwalem w sali Filharmonii Szczecińskiej oraz na kortach Szczecińskiego Klubu Tenisowego przy al. Wojska Polskiego.
Oficjalne otwarcie konkursu odbyło się 29 czerwca na stadionie „Pogoni”. Festiwalowi towarzyszyły również inne atrakcje: m.in. korowód, który przeszedł ulicami Szczecina z udziałem co najmniej 500 gitarzystów, wybory najmilszej dziewczyny, konkurs na wykonawcę spoza uczestników festiwalu („Spotkanie z piosenką”) oraz przesłuchanie nagrań hobbystów („Hobbyści mają głos”). W konkursie na piosenkę zwyciężył utwór „Tańczące Eurydyki” w wykonaniu Heleny Majdaniec. W kategorii zespołów główną nagrodę zdobyli Niebiesko-Czarni, zaś do grona najlepszych solistów zaliczono: Grażynę Rudecką, Czesława Wydrzyckiego (oboje zdobyli największą liczbę punktów), Jerzego Barnkiewicza, Annę Cewe, Wojciecha Gąssowskiego, Ryszarda Kanię, Wojciecha Kędziorę, Helenę Majdaniec, Jerzego Malota, Sławę Mikołajczyk, Elżbietę Nycz, Karin Stanek, Marka Szczepkowskiego, Jacka Ukleję i Jerzego Wiesbecka. Festiwal zakończył się 1 lipca galowym koncertem na kortach Szczecińskiego Klubu Tenisowego.
Festiwal otrzymał wysokie noty w aspekcie jego znaczenia dla umuzykalnienia młodzieży. Okazało się, że istnieje wielki spontaniczny ruch piosenki młodzieżowej, że młode pokolenie potrafi komponować przebojowe piosenki, że świetnie sobie radzi tak z dynamicznym rock and rollem, jak i nastrojowymi balladami. Andrzej Stankiewicz w „Dookoła Świata” w 1969 r. pisał: „Połów talentów był obfity i właśnie wybitniejsi laureaci Szczecińskiego Festiwalu zadecydowali o dalszym rozwoju polskiej muzyki młodzieżowej. Nie wytrzymały z nim konkurencji dawne gwiazdy”. Zaś ponad 40 lat później Maciej Deuar stwierdził w „Kurierze Szczecińskim”: „Festiwal Młodych Talentów dokonał prawdziwie rewolucyjnych zmian – nie tylko muzycznych. Oto bowiem pojawiła się w szarzyźnie PRL-u kultura młodzieżowa, siła w pewnej mierze oddolna, nie do końca przez władzę sterowana. Na scenie pojawili się młodzi ludzie, którzy mieli coś, czego brakowało dotychczas: energię, bezpretensjonalność, a przede wszystkim pokoleniową więź z innymi rówieśnikami, chcącymi choć odrobiny Zachodu”.
Drugi festiwal.
Podobnie jak w 1962 r. eliminacje do festiwalu były wielostopniowe. Najpierw obejmowały 10 eliminacji strefowych, a w dniach 4 i 5 lipca odbyły się przesłuchania przedfinałowe. Finał festiwalu, który miał miejsce 5–7 lipca 1963 r., nie miał, z przyczyn organizacyjnych, tak spektakularnego przebiegu jak wcześniejszy, ale również pozostawił po sobie trwały ślad, promując kolejną serię utalentowanych muzyków. Do finałowej dziesiątki zakwalifikowano: Szymona Beszlaga, Zenonę Bubacz, Halinę Frąckowiak, Irenę Grottman, Jerzego Jagusika, Kazimierę Sobczyk, Zdzisławę Sośnicką, Barbarę Stęporek, Lidię Szydłowską i Mariannę Wróblewską. Wyróżniono także duety, w tym Mirę Kubasińską i Tadeusza Nalepę. W konkursie na najlepszą piosenkę festiwalu pierwszą nagrodę zdobył utwór „Powiedz mi dziś”.
Pomimo że festiwal był zaplanowany jako trzyletnia impreza, to jego druga edycja była ostatnią, a Jacek Nieżychowski stracił stanowisko w Wojewódzkim Przedsiębiorstwie Imprez Artystycznych. Ponoć po zakończeniu drugiej edycji Władysław Gomułka walił pięścią w stół, krzycząc: „Co tam się dzieje, w tym Szczecinie?!”. Pomimo tylko dwóch edycji festiwalu, jego owoce, w postaci karier gwiazd polskiej sceny muzycznej, okazały się długotrwałe.
Kontynuacja.
Kontynuacją festiwalu jest organizowany od 2007 r. Festiwal Młodych Talentów, który przez kolejnych 5 edycji nosił nazwę Festiwal Młodych Talentów Gramy.

</doc>
<doc id="1215825" url="https://pl.wikipedia.org/wiki?curid=1215825" title="Carrara-Avenza">
Carrara-Avenza

Carrara-Avenza (włoski: "Stazione di Carrara-Avenza") – stacja kolejowa położona w Carrarze, w regionie Toskania, we Włoszech. Stacja posiada 2 perony.

</doc>
<doc id="1215829" url="https://pl.wikipedia.org/wiki?curid=1215829" title="Wojciech Hawryszuk">
Wojciech Hawryszuk

Wojciech Henryk Hawryszuk (ur. 13 października 1952 w Ciechanowie, zm. 11 września 2020 w Szczecinie) – polski publicysta, działacz kulturalny, animator inicjatyw społecznych.
Życiorys.
Pochodzi z Ostrowi Mazowieckiej. Ukończył studia z zakresu cybernetyki ekonomicznej i informatyki na Politechnice Szczecińskiej. Zainteresowania i doświadczenia zawodowe: Media techniczne (radio, telewizja, telewizja kablowa, internet), dziennikarstwo (Polskie Radio Szczecin, Radio AS, Ziemia Gorzowska, Radio PSR) marketing i promocja, informacja gospodarcza, organizacja imprez targowych i wystaw, organizacja imprez artystycznych i promocyjnych (Agencja Barnaba). Organizator imprez: FAMA, Garaż, Baltic Blues, New Jazz Conversation, Port Reggae, Gwiazdy Morza, Jarmark rybny, Akademia Rybna. Redaktor wydawnictw Jacka Kleyffa i Jana Wołka; autorska płyta /teksty/ „Operating Conditions Orchestra” dla Polskich Nagrań; dla wydawnictwa „Jacek Music”, projekt „Musica Sacra”, red. monografii piosenki studenckiej CD „Nostalgia” i „Śmiech”. Wywiad rzeka „Polski Młyn” – z ks. Józefem Tischnerem wspólnie z Anną Szymańską – wydawnictwo kasetowe podczas I Zjazdu Solidarności, Współpraca z Janiną Jankowską, Markiem Osińskim, Jerzym Farnerem – codzienne relacje z I Zjazdu „Solidarności”. Był m.in. dyrektorem Domu Kultury Budowlanych, kierownik DK Huty Szczecin, Klubu Pinokio i dyrektor Międzynarodowego Domu Kultury w Międzyzdrojach (Międzyzdro-Janki 2002, Teatr Nadmorski), koordynator Festiwalu Młodych Talentów „Gramy”.
W 2002 uzyskał mandat radnego Szczecina z listy komitetu Teresy Lubińskiej. W 2006 bez powodzenia ubiegał się o reelekcję z listy Prawa i Sprawiedliwości jako kandydat Stowarzyszenia Od Nowa. W 2014 bezskutecznie kandydował do sejmiku zachodniopomorskiego z listy Platformy Obywatelskiej.
Miał żonę Ewę oraz czworo dzieci – Teresę, Stanisława, Ludwikę i Janinę. Mieszkał w Szczecinie.

</doc>
<doc id="1215833" url="https://pl.wikipedia.org/wiki?curid=1215833" title="Eponimy w medycynie">
Eponimy w medycynie



</doc>
<doc id="1215834" url="https://pl.wikipedia.org/wiki?curid=1215834" title="Xenos">
Xenos

Xenos – procesor graficzny skonstruowany przez firmę ATI na potrzeby konsoli Xbox 360. Nazwa kodowa procesora to "C1". Składa się z dwóch osobnych części: rdzenia oraz pamięci podręcznej eDRAM. Konstrukcyjnie podobny jest on do kart z rdzeniem Radeon R600.
Specyfikacja.
Na rdzeń składa się 48 zunifikowanych jednostek cieniowania pikseli, wyposażonych w dwie jednostki ALU na każdą.

</doc>
<doc id="1215838" url="https://pl.wikipedia.org/wiki?curid=1215838" title="Eponimy w anatomii">
Eponimy w anatomii



</doc>
<doc id="1215839" url="https://pl.wikipedia.org/wiki?curid=1215839" title="Γ-butyrolakton">
Γ-butyrolakton



</doc>
<doc id="1215842" url="https://pl.wikipedia.org/wiki?curid=1215842" title="Brose Arena">
Brose Arena

Brose Arena – hala wielofunkcyjna w Bambergu, w Niemczech. Jest to trzecia co do wielkości hala wielofunkcyjna w Bawarii po Hali Olimpijskiej w Monachium i obiekcie Nürnberger Versicherung Arena w Norymberdze. 
Oficjalną pisownią nazwy dla celów marketingowych jest: brose ARENA.
Aktualne parametry.
Hala obejmuje 3,5 tysiąca metrów kwadratowych powierzchni, które umożliwiają organizację nawet 160 wydarzeń na rok, w których uczestniczyć może łącznie około 400 tysięcy osób. Powierzchnia wewnętrzna opiewa na 1,6 tysiąca metrów kwadratowych, powierzchnia użytkowa dachu to 100 metrów kwadratowych.
Historia obiektu.
Obiekt został wybudowany w 2001 roku jako Forum Bamberg, gdy w roku 2006 przejęła go firma Jako AG, jego nazwa została zmieniona na Jako Arenę. Nowy zarządca rozbudował halę zwiększając jej pojemność z 4750 miejsc do 6820. Przy czym pojemność hali dla wydarzeń będących koncertami zwiększyła się z 6850 do ponad 8000 miejsc.
Podczas przebudowy powstało dziewięć lóż VIP oraz obszar biznesowy mający powierzchnię 600 m².
Pod kompleksem znajduje się centrum handlowe.
W 2010 roku zbankrutował operator areny, wobec czego hala została odkupiona przez miasto Bamberg za kwotę 4,5 miliona euro. Decyzja ta jest dziś nadal kontrowersyjna, ponieważ obiekt jest na granicy opłacalności.
Od dziesiątego miesiąca 2010 roku do dziewiątego roku 2013 hala nosiła nazwę Stechert Arena, z kolei od dziesiątego miesiąca roku 2013 nazwą obiektu jest Brose Arena. Warunkiem przejęcia patronatu przez firmę Brose Fahrzeugteile było przeprowadzenie prac modernizacyjnych, miasto Bamberg wydało na nie około 2,5 miliony euro. W ramach prac zamieniono część miejsc stojących na siedzące ta okoliczność doprowadziła do zmniejszenia maksymalnej pojemności hali do 5745 widzów.
W październiku 2018 roku firma Brose przedłużyła prawa do nazwy areny do 2023 roku. Warunkiem, jaki został postawiony, były prace modernizacyjne i adaptacyjne, które tym razem osiągnęły wartość 5,6 miliona euro. 

</doc>
<doc id="1215843" url="https://pl.wikipedia.org/wiki?curid=1215843" title="Rostow-Gławnyj">
Rostow-Gławnyj

Rostów nad Donem – stacja kolejowa w Rostowie nad Donem, w obwodzie rostowskim, w Rosji. Stacja posiada 6 peronów.

</doc>
<doc id="1215847" url="https://pl.wikipedia.org/wiki?curid=1215847" title="Czeladna">
Czeladna

Czeladna (, ) – gmina w Czechach, w powiecie Frydek-Mistek, w kraju morawsko-śląskim.
Geografia.
Miejscowość leży nad rzeką Čeladenką, lewym dopływem Ostrawicy, na Pogórzu Morawsko-Śląskim. Na północnym zachodzie rozciąga się masyw Ondřejníka ze szczytem Skalka (964 m) a na południu Beskid Śląsko-Morawski ze szczytami Kněhyně (1257) i Smrek (1276). Na północy sąsiaduje z miastem Frydlant nad Ostrawicą, na wschodzie z gminą Ostrawica, a na zachodzie z Kunčicami pod Ondřejníkem. Przez miejscowość przebiega droga krajowa II kategorii nr 483 i linia kolejowa nr 323 z własnym przystankiem, łączące miasto Frenštát pod Radhoštěm z Frydlantem.
Historia.
Wieś została po raz pierwszy wzmiankowana w 1581 jako miejscowość tzw. państwa hukwaldzkiego. Funkcjonowała na prawie wołoskim, a tego typu miejscowości zakładano w okolicy od przełomu XV i XVI wieku. Nazwa pochodzi od słowa čeládka, polskie "czeladź" (psł. *"čeľadь"), zapewne w znaczeniu ogółu osób pełniących jakieś powinności na dworze książęcym. Na początku XVII wieku włodarze z Hukvaldów założyli tu drewnianą stanicę tzw. portaszy, celem pilnowania granicy z Węgrami i zwalczania zbójników. Do 1789 miejscowość należała do parafii we Frydlancie, po czym usamodzielniła się, podobnie jak wiele innych w dobie józefinizmu.
W latach 1678–1922 (do przeniesienia jej działalności do Frydlantu) funkcjonowała tu huta żelaza (przysiółek Hamry). W 1802 uruchomiono w niej wielki piec i nowoczesną odlewnię. W 1835 miejscowość liczyła 1657 mieszkańców w 191 domach. Mieszkańcy posługiwali się morawskimi gwarami laskimi, a Gregor Wolny określił wieś jako zamieszkałą przez Wałachów, wieś była więc pograniczem pomiędzy Laskiem a Morawską Wołoszczyzną.
Podczas II wojny światowej mieszkańcy wsi wspierali partyzantów Brygady im. Jana Žižki, za nagrodzono ją tytułem "partyzanckiej wsi".

</doc>
<doc id="1215851" url="https://pl.wikipedia.org/wiki?curid=1215851" title="Ali Benarbia">
Ali Benarbia

Ali Benarbia (ur. 8 października 1968 w Oranie) – algierski piłkarz, który w młodym wieku wyemigrował do Francji, gdzie rozpoczął piłkarską karierę w klubie FC Martigues. Grał na pozycji pomocnika, a karierę zakończył w Katarze.
Ali Benarbia opuścił Algierię z czterema siostrami i trzema braćmi aby dołączyć do ojca, murarza, który znalazł pracę we Francji. Dzieciństwo spędził we francuskiej Narbonie.
Benarbia w 1985 roku związał się z francuskim klubem FC Martigues. Grał w drużynie seniorów tego klubu od 1986 roku do 1995 roku, kiedy sięgnęło po niego AS Monaco. W nowych już barwach zdobył mistrzostwo Francji w 1997 roku i niedługo później podpisał kontrakt z Girondins Bordeaux. Z drużyną Girondins również zdobył mistrzostwo Francji, było to w sezonie 1998/1999 i także wtedy został piłkarzem roku we Francji. Niespodziewanie po roku przeniósł się do stołecznego klubu Paris Saint-Germain, gdzie zawiódł sam siebie.
W 2001 roku Benarbia wyjechał z Francji i na zasadzie wolnego transferu zakontraktował go Manchester City, którego trenerem był Kevin Keegan. Były gracz m.in. AS Monaco, już na początku gry w Anglii pokazał co potrafi zdobywając dwie bramki przeciwko Newcastle United. W większości jego zasługą był awans "The Citizens" do najwyższej klasy rozgrywkowej i nie przypadkowo stał się ulubieńcem kibiców tego klubu. Sezon później już w Premiership był kapitanem Manchesteru, ale jego gra nie wyglądała tak jak by sam sobie tego życzył. Przygodę z Manchesterem zakończył w 2003 roku, kiedy to zagrał pożegnalny mecz z FC Barceloną.
W tym samym roku, w którym rozstał się z angielską piłką, na zakończenie kariery wybrał się do Kataru, gdzie reprezentował barwy Ar-Rajjan i Nadi Quatar.

</doc>
<doc id="1215858" url="https://pl.wikipedia.org/wiki?curid=1215858" title="Borowik pasożytniczy">
Borowik pasożytniczy



</doc>
<doc id="1215859" url="https://pl.wikipedia.org/wiki?curid=1215859" title="Stade de Genève">
Stade de Genève

Stade de Genève - wielofunkcyjny stadion położony w szwajcarskim mieście Lancy, na terenie obszaru miejskiego Genewy.
Otwarty w 2003 roku obiekt służy przede wszystkim do rozgrywania spotkań piłki nożnej, zarówno na poziomie krajowym, jak i międzynarodowym, a także do innych imprez masowych – w tym koncertów oraz meczów hokeja na lodzie i rugby union. Największym wydarzeniem sportowym w historii stadionu były trzy mecze zorganizowane w 2008 roku ramach Mistrzostw Europy w Piłce Nożnej. 
Trybuny Stade de Genève mogą pomieścić 30 084 widzów, co czyni z obiektu największy stadion w kantonie Genewa oraz trzeci co do wielkości tego typu obiekt w Szwajcarii – po bazylejskim St. Jakob-Park i Stade de Suisse Wankdorf w Bernie.
Od początku swojego istnienia stadion jest użytkowany przez piłkarski klub Servette FC, występujący aktualnie w rozgrywkach Swiss Super League. Właścicielem obiektu jest utworzona w 1998 roku Fondation du Stade de Genève - fundacja, w radzie której zasiada pięciu członków, w tym trzej reprezentanci kantonu oraz po jednym przedstawicielu gmin Genewa i Lancy.
Mecze.
Na tym obiekcie rozegrano także w listopadzie 2005 r. dwa mecze towarzyskie: Argentyna-Anglia (2:3), a także Nowa Zelandia-Brazylia (0:4). Stade de Genève gościł 3 mecze grupy A w ramach Euro 2008.

</doc>
<doc id="1215860" url="https://pl.wikipedia.org/wiki?curid=1215860" title="Firenze Rovezzano">
Firenze Rovezzano

Firenze Rovezzano (włoski: "Stazione di Firenze Rovezzano") – stacja kolejowa we Florencji, w regionie Toskania, we Włoszech. Stacja posiada 3 perony.

</doc>
<doc id="1215861" url="https://pl.wikipedia.org/wiki?curid=1215861" title="Zespół nerkowo-uszno-odbytniczo-promieniowy">
Zespół nerkowo-uszno-odbytniczo-promieniowy



</doc>
<doc id="1215862" url="https://pl.wikipedia.org/wiki?curid=1215862" title="Boletus parasiticus">
Boletus parasiticus



</doc>
<doc id="1215863" url="https://pl.wikipedia.org/wiki?curid=1215863" title="Daggerfall (ujednoznacznienie)">
Daggerfall (ujednoznacznienie)



</doc>
<doc id="1215867" url="https://pl.wikipedia.org/wiki?curid=1215867" title="...acta est fabula">
...acta est fabula

...acta est fabula – album polskiej grupy muzycznej Undish, wydany został w 1997 roku nakładem Massacre Records.

</doc>
<doc id="1215869" url="https://pl.wikipedia.org/wiki?curid=1215869" title="Parafia św. Marii Magdaleny w Wysokiej">
Parafia św. Marii Magdaleny w Wysokiej

Parafia św. Marii Magdaleny w Wysokiej – rzymskokatolicka parafia archidiecezji krakowskiej wchodząca w skład dekanatu Wadowice – Północ.
Kościołem parafialnym parafii jest Kościół pw. św. Marii Magdaleny znajdujący się w centrum Wysokiej. Składa się ze wsi: Wysoka (1692 wiernych), Stanisław Górny-Czerna (129 wiernych).
Historia.
Fantastyczne opowieści, nie oparte na żadnych źródłach historycznych podają, że już w XII wieku miał powstać kościół wysocki. Pierwsza wzmianka historyczna o tym kościółku pochodzi jednak z 1354.
Do 19 maja 1798 kaplica w Wysokiej należała do parafii św. Marcina w Marcyporębie. Wówczas konsystorz biskupi diecezji tarnowskiej aktem erekcyjnym powołał w Wysokiej samoistną kapelanię.
Wraz z ustanowieniem samoistnej kapelanii przystąpiono do budowy kościoła. Do istniejącej kaplicy dobudowano nawę i wieże, a 22 lipca 1799 kościół filialny w Wysokiej został benedykowany przez delegata biskupa tarnowskiego.
Z początkiem stycznia 1936 drewniany kościół o konstrukcji zrębowej uległ spaleniu.
Przystąpiono wówczas do budowy nowego kościoła parafialnego. Budowa trwała 11 miesięcy w latach 1936–1937. 4 lipca 1937 kościół został konsekrowany przez ówczesnego sufragana archidiecezji krakowskiej księdza biskupa Stanisława Rosponda.

</doc>
<doc id="1215876" url="https://pl.wikipedia.org/wiki?curid=1215876" title="A Gift of Flying">
A Gift of Flying

A Gift of Flying, album polskiej grupy muzycznej Undish, wydany został 2005 roku nakładem CL Productions.

</doc>
<doc id="1215879" url="https://pl.wikipedia.org/wiki?curid=1215879" title="Kolegium Pijarów w Podolińcu">
Kolegium Pijarów w Podolińcu

Kolegium Pijarów w Podolińcu – polskie kolegium założone i prowadzone przez zakon pijarów w Podolińcu w latach 1642-1919.
Założone zostało przez starostę spiskiego i wojewodę krakowskiego Stanisława Lubomirskiego w 1642, przy miejscowym klasztorze pijarów (pierwszym w środkowej Europie). Należało do najlepszych szkół w całej Polsce. Kształciła się w nim młodzież z całej Polski, nie tylko z dużych miast jak Warszawy i Krakowa, ale i z małych miasteczek, a także wsi. Uczyli się w nim też chłopcy z terenów dzisiejszej Słowacji i Węgier.
Przez 7 lat (1715-1722) z kolegium tym związany był Stanisław Konarski, który specjalizował się tu w naukach humanistycznych, był nauczycielem retoryki i poetyki, a także zajmował się pracą katechetyczną i filozofią. W nowicjacie byli tu też jego bracia: Stanisław (Antoni) i Władysław (Ignacy). Jednym z absolwentów kolegium był Józef Stolarczyk - polski taternik, pierwszy proboszcz Zakopanego.
Budynek klasztoru wybudowany został w latach 1642-1648 po zewnętrznej stronie murów miejskich, przez wiedeńskiego budowniczego. Przy klasztorze wystawiono kościół pod wezwaniem św. Stanisława, krakowskiego biskupa i męczennika.
Klasztor pijarów został rozwiązany w 1923, a w 1950 w jego budynku czechosłowackie władze komunistyczne zorganizowały obóz koncentracyjny dla katolickich księży i zakonników.

</doc>
<doc id="1215884" url="https://pl.wikipedia.org/wiki?curid=1215884" title="Abdesslam Benabdellah">
Abdesslam Benabdellah

Abdesslam Benabdellah (ur. 1 grudnia 1964 w Oranie) – były algierski piłkarz, występował na pozycji bramkarza. Był w kadrze drużyny narodowej m.in. na Puchar Narodów Afryki 1998 oraz 2000.

</doc>
<doc id="1215886" url="https://pl.wikipedia.org/wiki?curid=1215886" title="Związki amfiprotyczne">
Związki amfiprotyczne

Związki amfiprotyczne – amfoteryczne związki chemiczne, które mogą pełnić rolę kwasu i zasady według teorii Brönsteda-Lowry'ego. Typowym związkiem amfiprotycznym jest woda, ponieważ może ona zarówno przyjmować, jak i oddawać jon wodorowy (proton).

</doc>
<doc id="1215890" url="https://pl.wikipedia.org/wiki?curid=1215890" title="San Alfonso del Mar">
San Alfonso del Mar

San Alfonso del Mar – chilijski kurort nad Oceanem Spokojnym położony w północnej części gminy Algarrobo.
Kurort słynie z największego na świecie basenu, który wpisany jest do Księgi rekordów Guinnessa. Jego długość wynosi 1013 metrów i zajmuje teren o powierzchni 8 hektarów.

</doc>
<doc id="1215891" url="https://pl.wikipedia.org/wiki?curid=1215891" title="Raperski dom Runa">
Raperski dom Runa

Raperski dom Runa – amerykańskie reality show, opowiadające o losach rapera Josepha „Run” Simmonsa, byłego członka zespołu Run-D.M.C. i jego rodziny. Poznajmy kulisy życia prywatnego muzyka, nagrywającego płytę, którą zamierza powrócić do świata show biznesu. Run żyje w dużym i stylowym domu, ma żonę, trojkę synów i trzy córki. Jeden z nich chce zostać nowym Michaelem Jordanem, drugi następnym Johnem Singletonem a trzeciemu marzy się kariera rapera. Jedna z córek właśnie podpisała kontrakt z agencją modelek Ford.

</doc>
<doc id="1215893" url="https://pl.wikipedia.org/wiki?curid=1215893" title="1-800 jeśli widziałeś zadzwoń">
1-800 jeśli widziałeś zadzwoń

1-800 Jeśli widziałeś zadzwoń – seria książek kryminalno-przygodowych dla młodzieży autorstwa Meg Cabot. Książki te autorka wydała pod pseudonimem Jenny Carroll. W Polsce ukazały się one nakładem wydawnictwa Amber.

</doc>
<doc id="1215894" url="https://pl.wikipedia.org/wiki?curid=1215894" title="Dysplazja tętniczo-wątrobowa">
Dysplazja tętniczo-wątrobowa



</doc>
<doc id="1215896" url="https://pl.wikipedia.org/wiki?curid=1215896" title="Zespół Hermanna, Pallistera i Opitza">
Zespół Hermanna, Pallistera i Opitza



</doc>
<doc id="1215899" url="https://pl.wikipedia.org/wiki?curid=1215899" title="Accra Great Olympics FC">
Accra Great Olympics FC

Accra Great Olympics FC – ghański klub piłkarski grający obecnie w Ghana Telecom Premier League. Klub ma siedzibę w Akrze. Swoje mecze rozgrywa na Ohene Djan Sports Stadium, który może pomieścić 40.000 widzów.

</doc>
<doc id="1215901" url="https://pl.wikipedia.org/wiki?curid=1215901" title="Zespół SLO">
Zespół SLO



</doc>
<doc id="1215909" url="https://pl.wikipedia.org/wiki?curid=1215909" title="Longbottom">
Longbottom

Osoby o tym nazwisku:
Miejscowości o tej nazwie:

</doc>
<doc id="1215910" url="https://pl.wikipedia.org/wiki?curid=1215910" title="Salah Assad">
Salah Assad

Salah Assad (ur. 10 czerwca 1958 w Kabylii) – algierski piłkarz. Grał na pozycji napastnika.
Najwięcej czasu spędził grając w klubie RC Kouba, z którym zdobył puchar swojego kraju. Po tym sukcesie, osiągniętym w 1981 roku Assad postanowił przenieść się do Francji, a konkretnie do FC Mulhouse. Oprócz tego zaliczył jeszcze krótki epizod w PSG i na ostatnie lata swojej kariery powrócił do rodzimego kraju.
W 1980 roku z reprezentacją Algierii zdobył wicemistrzostwo Afryki. W 1982 i 1986 roku występował na Mistrzostwach Świata.

</doc>
<doc id="1215914" url="https://pl.wikipedia.org/wiki?curid=1215914" title="Silent Hill 3">
Silent Hill 3

Silent Hill 3 – gra komputerowa, trzecia część serii gier z gatunku survival horror „Silent Hill”. Główną rolę odgrywa w niej nastoletnia dziewczyna Heather, w przeciwieństwie do dwóch poprzednich części, których bohaterami byli mężczyźni. Gra jest bezpośrednią kontynuacją części pierwszej (przedstawia wydarzenia po 17 latach) i pomija wydarzenia z części drugiej (ponieważ sama historia w „Silent Hill 2” jest inna niż ta w pierwszej i trzeciej części). „Silent Hill 3”, tak jak poprzednia część, została wydana na PlayStation 2 w 2003 roku na wszystkie regiony (Japonia, Stany Zjednoczone i Europa), oraz w tym samym roku na PC (oprócz Japonii).
Fabuła.
Bohaterka budzi się w koszmarnym parku rozrywki, który otacza wszędobylska ciemność. Heather, uzbrojona tylko w nóż, będzie musiała walczyć z potworami, które czekają na nią w tymże parku. Przygoda ta nie potrwa długo, bowiem Heather szybko zbudzi się ze swojego koszmarnego snu. Zdając sobie sprawę, że zasnęła w restauracji w centrum handlowym, poszła do budki telefonicznej zadzwonić do ojca. Po krótkiej rozmowie zaczepia ją tajemniczy człowiek, który podaje się za detektywa Douglasa Cartlanda. Ta ucieka przed nim przez okno w toalecie. Nie spodziewa się, że w tym momencie rozpoczęła się najgorsza przygoda jej życia. Będzie musiała walczyć z przedziwnymi i groteskowymi potworami, spotka także na swej drodze dziwnych ludzi – m.in. działającą w pewnej sekcie Claudię i tajemniczego Vincenta, który zdaje się przed Heather coś ukrywać, jednakże podaje się za jej przyjaciela. Cała ta przygoda zakończy się niespodziewanym przez nikogo finałem, a dla Heather będzie to odkrycie swojej prawdziwej tożsamości.
Soundtrack.
Soundtrack do „Silent Hill 3” został skomponowany przez Akirę Yamaokę, oraz wydany w Japonii, Stanach Zjednoczonych i Europie. Został dołączany do amerykańskiej wersji gry na PS2. W przeciwieństwie do wydań europejskiego i japońskiego, nie posiadał odrębnego opakowania. Gra jest pierwszą w serii, w której zawarte są utwory wokalne śpiewane przez Mary Elizabeth McGlynn: „Lost Carol”, „You're Not Here”, „Letter - From The Lost Days” i „I Want Love”, oraz Joe Romersę: „Hometown”.
Silent Hill HD Collection.
Silent Hill HD Collection (w Japonii Silent Hill HD Edition) – rozszerzona edycja "Silent Hill 3" w obrazie HD z rozdzielczością 720p. Została wydana 20 marca w USA i Europie oraz 29 marca w Japonii na konsole PlayStation 3 i Xbox 360. Najważniejszą zmianą po grafice w grach są dodane trofea do wersji PS3 i achievementy do wersji Xboksowej, oraz na nowo nagrane głosy bohaterów pod kierownictwem Mary Elizabeth McGlynn. W przeciwieństwie do "Silent Hill 2" gracz nie ma opcji włączenia oryginalnych głosów. Krótko po premierze wokół "HD Collection" narodziły się kontrowersje, spowodowane wieloma błędami graficznymi i dźwiękowymi które nie pozwalały na bezproblemowe granie.
Produkcja gry.
"HD Collection" zostało zapowiedziane przez Konami w 2011 roku na targach E3 – zostało wyjawione, że na kolekcję składać się będą tylko dwie gry z czego każda będzie mieć nagrane na nowo głosy bohaterów. Początkowo kolekcja miała być exclusivem na konsolę Sony, jednak ostatecznie wydaną ją również na konsolę Microsoftu. Początkowo premiera była zaplanowana na 24 stycznia, lecz została przeniesiona na 6 marca. Później znowu została przełożona, tym razem ostatecznie na 20 marca.
Odbiór gry.
"HD Collection" na Xboxa 360 spotkało się z mieszanymi i średnimi recenzjami krytyków i fanów, którzy dali jej odpowiednio 71/100 i 6.1 na Metacritic i 70.30% na GameRankings, natomiast wersja na PlayStation 3 spotkała się z bardzo niskimi ocenami: 69/100 i 3.9 na Metacritic i 66.44% na GameRankings.

</doc>
<doc id="1215918" url="https://pl.wikipedia.org/wiki?curid=1215918" title="Jan Lucjan Mierzejewski">
Jan Lucjan Mierzejewski

Jan Lucjan Mierzejewski herbu Szeliga (ros. Иван Павлович Мержеевский, ur. w Jędrzejowie, zm. lub w Paryżu) – polski lekarz psychiatra i neurolog, profesor Akademii Medyko-Chirurgicznej w Sankt Petersburgu, tajny radca.
Życiorys.
Syn rejenta Pawła Mierzejewskiego i Janiny Rozalii z Wróblewskich. Dokładna data urodzenia nie jest pewna; nagrobek podaje datę 10 lutego 1838, inne źródła mówią o 23 lutego tego roku. Miał czterech braci, najmłodszy z nich Paweł zginął w powstaniu styczniowym. W 1855 ukończył gimnazjum gubernialne w Lublinie nagrodzony srebrnym medalem. W roku następnym wygrał zorganizowany przez Radę Lekarską Królestwa Polskiego konkurs i otrzymał stypendium na wyjazd do Sankt Petersburga na studia medyczne. W 1861 ukończył studia na Cesarskiej Akademii Medyko-Chirurgicznej, wyróżniony srebrnym medalem. Dzięki bardzo dobrym wynikom studiów uzyskał z miejsca etat młodszego asystenta w klinice psychiatrycznej Jana Balińskiego. W 1864 zdał egzamin na stopień lekarza ze złotym medalem, przyznano mu też nagrodę Busza. Młodszym asystentem w klinice był przez piętnaście lat, do 1876 roku. W 1872 odbył podróż zagraniczną, i specjalizował się w neurologii i psychiatrii w różnych europejskich klinikach, m.in. u Westphala i Virchowa w Berlinie, Henlego i Merkla w Getyndze, Charcot i Duchenne′a w Paryżu. Kolejną podróż zagraniczną przedsięwziął w 1874, pracował wtedy u Meynerta, Leidesdorfa, Kühnego, Arnolda, Guddena, Charcot, Duchenne′a, Vulpiana i Bernarda. W 1876 zastąpił Balińskiego na katedrze psychiatrii i 16 stycznia 1877 został profesorem zwyczajnym psychiatrii i chorób nerwowych. Jego współpracownikami i uczniami byli m.in. Biechtieriew, Daniłło, Erlicki, Popow, Szczerbak, Taczanowski, Greidenberg, Alelekow, Bielakow, Cziż, Blumenau, Anfimow, Timofiejew. Współzałożyciel czasopism „Westnik kliniczeskoj i sudiebnoj psichiatrii i neuropatołogii” i „Archiw dla psichopatołogii”. W 1887 przewodniczył I Zjazdowi Rosyjskich Psychiatrów w Moskwie.
Wieloletni przewodniczący Towarzystwa Psychiatrów Rosyjskich. Członek Rady Lekarskiej Cesarstwa Rosyjskiego i francuskiej Akademii Nauk, honorowy członek Royal College of Psychiatrists. Członek Towarzystwa Lekarskiego Warszawskiego, honorowy członek Towarzystwa Lekarskiego w Krakowie, Towarzystwa Lekarskiego Wileńskiego i Towarzystwa Przyjaciół Nauk w Poznaniu. W 1903 roku zaproponowano mu katedrę psychiatrii i neurologii Uniwersytetu Lwowskiego, odmówił tłumacząc się złym stanem zdrowia. W 1908 roku wyjechał do Paryża na jubileusz Valentina Magnana, w przeddzień uroczystości doznał udaru mózgu, zmarł 1 marca (5 marca wedle inskrypcji z nagrobka). Wspomnienia pośmiertne napisali Blumenau, Popielski, Piltz, Czeczott, Orłowski, Skoczyński. Pochowany jest w Petersburgu.
Dorobek naukowy.
Był autorem 54 prac w języku rosyjskim, polskim, niemieckim i francuskim. Przypisuje mu się powiązanie mikrogyrii z oligofrenią (niepełnosprawnością umysłową). Wspólnie z Magnanem opisał zmiany wyściółki komór mózgowia w porażeniu postępującym.

</doc>
<doc id="1215920" url="https://pl.wikipedia.org/wiki?curid=1215920" title="Zjazd elektorów w Rhens">
Zjazd elektorów w Rhens

Zjazd elektorów w Rhens – zjazd elektorów w Rhens w 1338 r., na którym podjęto decyzję w sprawie ważności wyboru króla niemieckiego.
Zjazd w Rhens (także Zjazd elektorów w Rhense, niem. Kurverein von Rhens(e)) odbył się 16 lipca 1338 r. Uczestniczyli w nim przedstawiciele sześciu spośród siedmiu elektorów Rzeszy: Baldwin Luksemburski z Trewiru, Henryk z Virneburga z Moguncji, Walram von Jülich z Kolonii, Rudolf II Ślepy i Ruprecht I z Palatynatu, Ludwik V Bawarski z Marchii Brandenburskiej i Rudolf I książę sasko-wittenberski. Nieobecny był król czeski Jan Luksemburski.
Tłem spotkania był konflikt pomiędzy cesarzem Ludwikiem Bawarskim a papieżem Benedyktem XII. Głowa Kościoła odmawiała uznania cesarza, co spowodowało antypapieskie nastroje w Rzeszy i protest elektorów, którzy stali na stanowisku, że decyduje tylko wybór (większością głosów) i nie jest potrzebne papieskie zatwierdzenie. Elektorzy początkowo spotkali się w Oberlahnstein, ale naradę szybko przeniesiono do Rhens, gdzie już w latach 1273, 1308 i 1313/1314 w sadzie orzechowym nad brzegiem Renu odbywały się narady czterech elektorów.
Tam elektorzy zawarli 16 lipca 1338 r. bezterminowe przymierze, które wzmocniło ich pozycję. Ogłoszono, że tylko elektorzy wybierają króla niemieckiego i przyszłego cesarza. W ten sposób uczestnicy spotkania opowiedzieli się przeciw jakiejkolwiek papieskiej ingerencji w swoje uprawnienia i wezwali do obrony praw Rzeszy także w tych jej częściach, które przystąpią do tej deklaracji. Opisane postanowienia przygotowane przez Baldwina z Trewiru były natury ogólnej i nie wspominały o konflikcie cesarza z kurią rzymską. Nie powołano się w ogóle na osobę cesarza, który jednak niedługo później wykorzystał deklarację w mandacie "Licet iuris".
Postanowienia zjazdu w Rhens miały duże znaczenie dla organizacji Rzeszy. Wprowadzały one zasadę głosowania większością i powołały kolegium elektorów. Po raz pierwszy elektorzy zebrali się nie w celu wyboru króla, ale w celu omówienia problemów, które wynikły podczas panowania króla. Ponadto elektorzy domagali się, by oni, a nie tylko król, reprezentowali interesy Rzeszy. W konflikcie z papieżem Ludwik słabo wykorzystał deklarację, gdyż była widoczna jego zależność od elektorów.

</doc>
<doc id="1215921" url="https://pl.wikipedia.org/wiki?curid=1215921" title="Lee Strasberg">
Lee Strasberg

Lee Strasberg, właśc. Israel Strassberg (ur. 17 listopada 1901 w Budzanowie, zm. 17 lutego 1982 w Nowym Jorku) – amerykański aktor, reżyser i producent oraz wykładowca sztuki aktorskiej żydowskiego pochodzenia.
Życiorys.
Urodził się w biednej, żydowskiej rodzinie Idy i Barucha Meyera Strassbergów. Jako dziecko wyemigrował z rodzicami do Stanów Zjednoczonych. W 1936 został naturalizowany, stając się obywatelem Stanów Zjednoczonych. Studiował psychologię.
W 1931 został jednym ze współzałożycieli firmy Group Theatre, z którą związani byli m.in.: Elia Kazan, John Garfield, Stella Adler, Sanford Meisner, Franchot Tone i Robert Lewis. W 1949 rozpoczął karierę w „Actors Studio” w Nowym Jorku. W ciągu dwóch lat, gdy był tam dyrektorem artystycznym, zbudował od podstaw jej reputację i renomę. Wśród aktorów pobierających nauki w „Actors Studio” byli: Burt Young, Marlon Brando, Geraldine Page, Paul Newman, Al Pacino, Kim Stanley, Marilyn Monroe, Jane Fonda, James Dean, Dustin Hoffman, Eli Wallach, Eva Marie Saint, Robert De Niro, Jill Clayburgh, Ellen Burstyn, Gene Wilder, Steve McQueen i Dennis Hopper.
W 1966 utworzył „Actors Studio West” w Los Angeles. W 1969 utworzył „Lee Strasberg Theatre and Film Institute” w Nowym Jorku i Los Angeles.
Sam rzadko występował jako aktor (pojawił się jedynie w siedmiu filmach). Jego najbardziej znana rola to Hyman Roth w filmie "Ojciec chrzestny II". Roth był „szychą” żydowskiej zorganizowanej przestępczości, niegdyś trzęsący światkiem przestępczym na Kubie, wiodący teraz spokojne życie emeryta w Miami do czasu, gdy naraził się tam Michaelowi Corleone (w tej roli wystąpił student Strasberga, Al Pacino). Strasberg za tę rolę był nominowany do Oscara, ostatecznie nagrodę otrzymał wówczas Robert De Niro, także jeden z jego uczniów. Z krytyką natomiast spotkała się rola Strasberga jako jednego z trzech bandytów rabujących bank w filmie "Going in Style".
Przeniósł na grunt amerykańskiego aktorstwa teorię tzw. realizmu psychologicznego Konstantina Stanisławskiego, w wyniku czego jest on postrzegany jako jeden z ojców nowoczesnego, amerykańskiego stylu gry aktorskiej. Jednakże współcześnie preferowane są prostsze środki aktorskiego wyrazu, pochodzące ze szkół Sanforda Meisnera Davida Mameta.
Zmarł na zawał serca w Nowym Jorku w wieku 80 lat. Jest pochowany na cmentarzu Westchester Hills w Hastings-on-Hudson.
Był trzykrotnie żonaty, a jego żonami były:

</doc>
<doc id="1215928" url="https://pl.wikipedia.org/wiki?curid=1215928" title="Hal Holbrook">
Hal Holbrook

Hal Holbrook, właśc. Harold Rowe Holbrook Jr. (ur. 17 lutego 1925 w Cleveland, zm. 23 stycznia 2021 w Beverly Hills) − amerykański aktor filmowy, teatralny i telewizyjny. Za drugoplanową rolę Rona Franza w biograficznym dramacie przygodowym Seana Penna "Wszystko za życie" ("Into the Wild", 2007) był nominowany do Oscara.
Życiorys.
Wczesne lata.
Urodził się w Cleveland w stanie Ohio jako syn tancerki w wodewilu Aileen (z domu Davenport) Holbrook (1905–1987) i Harolda Rowe’a Holbrooka Sr. (1902–1982). Miał angielskie pochodzenie, w tym głębokie korzenie w Nowej Anglii. Po porzuceniu przez rodziców w wieku dwóch lat, on i jego dwie siostry wychowywały się najpierw przez swoich dziadków ze strony ojca w Weymouth w stanie Massachusetts, a następnie w przedmieściu Cleveland w Lakewood. Studiował w Culver Academies w Culver i Denison University, gdzie wyróżniono jego projekt o Marku Twainie, zrealizowany występ, a serie spektakli nazwał "Mark Twain Tonight". W latach 1942-46 służył w United States Army w Dominium Nowej Fundlandii. Wziął też udział w przedstawieniu "Madam Precious".
Kariera.
W 1954, podczas nauki w Lock Haven State Teachers College, występował solo jako Twain. 12 lutego 1956 Ed Sullivan zaprosił Holbrooka do programu CBS "The Ed Sullivan Show". Związał się też z Valley Players (1941–62). W 1963 na off-Broadwayu grał Abe Lincolna w spektaklu Roberta E. Sherwooda "Abe Lincoln in Illinois". W 1966 trafił na scenę Broadwayu z przedstawieniem "Mark Twain Tonight", za które odebrał Tony Award i Drama Desk. W 1967 jego występ "Mark Twain Tonight" był prezentowany w telewizji CBS i Xerox, za który otrzymał Emmy.
Debiutował na dużym ekranie jako Gus Leroy w dramacie Sidneya Lumeta "Przyjaciółki" ("The Group", 1966) z Candice Bergen i Joan Hackett. W adaptacji powieści Howarda Sacklera "Wielka nadzieja białych" ("The Great White Hope", 1970) w reżyserii Martina Ritta u boku Jamesa Earla Jonesa i Jane Alexander wystąpił jako Al Cameron. W kontrowersyjnym dramacie telewizyjnym ABC "Tego lata" ("That Certain Summer", 1972) z Martinem Sheenem zagrał homoseksualnego rozwiedzionego kontrahenta z San Francisco, Douga Saltera, ojca 14-letniego syna Nicka. Wystąpił też w filmie sensacyjnym Teda Posta "Siła magnum" ("Magnum Force", 1973) jako porucznik Neil Briggs, przełożony inspektora Harry’ego Callahana (Clint Eastwood). W miniserialu NBC "Lincoln" (1974) wg Carla Sandburga wcielił się w postać Abrahama Lincolna. Kreacja senatora Haysa Stowe w serialu NBC "The Bold Ones: The Senator" (1970–1971) przyniosła mu nagrodę Emmy. W telefilmie NBC "Murder by Natural Causes" (1979) z Katharine Ross, Barrym Bostwickiem i Richardem Andersonem pojawił się jako iluzjonista mentalista Arthur Sinclair. W serialu "Miasteczko Evening Shade" ("Evening Shade", 1990–1994) wystąpił jako Evan Evans.

</doc>
<doc id="1215929" url="https://pl.wikipedia.org/wiki?curid=1215929" title="Made">
Made

Made – program reality show emitowany przez telewizję MTV, w którym uczestnicy zmieniają swój dotychczasowy tryb życia, stając się m.in. sportowcami, artystami i tancerzami. Nastolatkom towarzyszy osobisty trener, związany z daną dziedziną życia, który pomaga osiągnąć ich cel w ciągu kilku tygodni. Uczestnikom towarzyszy również ekipa filmowa, które dokumentuje proces przemian. Powstały także lokalne wersje programu w Kanadzie, Francji i Niemczech.

</doc>
<doc id="1215940" url="https://pl.wikipedia.org/wiki?curid=1215940" title="Single Channel Per Carrier">
Single Channel Per Carrier

Single Channel Per Carrier (SCPC) - przesyłanie jednego kanału telewizyjnego na jednej częstotliwości nośnej przy cyfrowym przesyłaniu programów telewizyjnych.
Dla odróżnienia MCPC jest to kilka kanałów na jednej nośnej.

</doc>
<doc id="1215944" url="https://pl.wikipedia.org/wiki?curid=1215944" title="Panorama Gryficka">
Panorama Gryficka

Panorama Gryficka – bezpłatna gazeta (tygodnik/dwutygodnik) o nakładzie 10 tys., która obejmowała swoim zasięgiem obszar gmin powiatu gryfickiego: Gryfice, Trzebiatów, Płoty, Rewal, Brojce, Karnice oraz poza powiatem gryfickim: Golczewo i Resko.
Gazeta od 2006 r. poruszała sprawy społeczno-polityczne, gospodarcze i kulturalne związane ze środowiskiem lokalnym. Wydawana była w Koninku – Gądki, dostępna była również w zasobach internetowych. Na skutek nagłej śmierci redaktora naczelnego i założyciela gazety – Wiesława Wojciecha Schmidta w dniu 29 czerwca 2011 r. – tygodnik/dwutygodnik zaprzestał dalszej działalności medialnej. Ostatni 8 (153) numer ukazał się 12 maja 2011 r.

</doc>
<doc id="1215950" url="https://pl.wikipedia.org/wiki?curid=1215950" title="Mannoroth">
Mannoroth



</doc>
<doc id="1215951" url="https://pl.wikipedia.org/wiki?curid=1215951" title="True Life">
True Life

True Life - amerykański program dokumentalny. Każdy odcinek programu skupia się na konkretnym problemie czy kwestii, często istotnych społecznie np. otyłość czy uzależnienie od narkotyków. W poszczególnych epizodach programu ukazane jest życie różnych osób, które łączy dany problem. Program produkowany jest przez stację MTV od 1998 roku.

</doc>
<doc id="1215952" url="https://pl.wikipedia.org/wiki?curid=1215952" title="Tukon">
Tukon



</doc>
<doc id="1215955" url="https://pl.wikipedia.org/wiki?curid=1215955" title="Chorągiew janczarska Buławy Wielkiej Koronnej">
Chorągiew janczarska Buławy Wielkiej Koronnej

Chorągiew Janczarska Buławy Wielkiej Koronnej - jednostka piechoty janczarskiej na służbie wojska I Rzeczypospolitej, istniejąca w latach 1717-1775.
Formowanie i zmiany organizacyjne.
Uchwalony na sejmie 1717 roku komput wojska koronnego przewidywał zorganizowanie chorągwi janczarskiej buławy wielkiej koronnej w sile 150 porcji.
W sztabie kompanii służyli: kapitan, porucznik, chorąży, lekarz, profos oraz kilku podoficerów i orkiestrantów.
Stanowisko: u boku hetmana wielkiego koronnego.
Barwa chorągwi.
Żołnierze chorągwi janczarskich, później znów przekształconych na węgierskie, nosili strój zbliżony do wzorów tureckich i węgierskich, przy czym kurtki poszczególnych chorągwi różniły się kolorem.
Żołnierze chorągwi.
Szefowie:
Rotmistrzowie:
Bitwy i potyczki.
Janczarzy tej chorągwi brali udział w działaniach zbrojnych konfederacji barskiej (1768-1772).

</doc>
<doc id="1215956" url="https://pl.wikipedia.org/wiki?curid=1215956" title="Marion Cotillard">
Marion Cotillard

Marion Cotillard () (ur. 30 września 1975 w Paryżu) − francuska aktorka. Laureatka Oscara, Złotego Globu, nagrody BAFTA i Cezara za główną rolę Édith Piaf w muzycznym dramacie biograficznym "Niczego nie żałuję – Edith Piaf" (2007).
Wczesne lata.
Urodziła się w Paryżu, a dorastała w okolicach Orleanu w departamencie Loiret. Jej rodzice to aktorzy oraz nauczyciele teatralni, matka Niseema Theillaud pochodzenia kabylskiego, ojciec Jean-Claude Cotillard to były mim i reżyser teatralny pochodzenia bretońskiego nagrodzony w 2006 nagrodą Molièra. Cotillard ma dwóch młodszych braci bliźniaków, Quentina pisarza i Guillaume’a rzeźbiarza. Debiutowała na scenie jeszcze w dzieciństwie występując w jednej ze sztuk swojego ojca. Ukończyła Konserwatorium teatralne w Orleanie.
Przebieg kariery.
1993–2006: Francja i przełom międzynarodowy.
Po epizodach w spektaklach teatralnych Cotillard zdobyła mając 17 lat drobną rolę epizodyczną w jęz. angielskim w serialu Nieśmiertelny; w kolejnym, 1994 roku, swoją pierwszą rolę w filmie fabularnym a w 1996 kolejne trzy role filmowe. Szeroką rozpoznawalność przyniósł jej występ jako Lilly w kasowym hicie francuskiego kina, komedii "Taxi" (1998) w reżyserii Gérarda Pirèsa. Za rolę tą nominowana została do nagrody Cezara dla najbardziej obiecującej aktorki. Wystąpiła również w dwóch sequelach filmu ("Taxi 2" z 2000 i "Taxi 3" z 2003). Autorem scenariusza i producentem tych filmów był Luc Besson.
W swoim amerykańskim debiucie w 2003 obsadzona została, w roli drugoplanowej, w filmie Tima Burtona "Duża ryba" jako francuska żona głównego bohatera. Współpracowała tu z uznanymi aktorami a film odniósł krytyczny i komercyjny sukces. W tym samym roku zagrała w komedii romantycznej "Miłość na żądanie" jako Sophie Kowalsky, córka polskich imigrantów. W 2004 pojawiła się w dwóch udanych filmach, za rolę w "Bardzo długich zaręczynach" Jean-Pierre’a Jeuneta zdobyła Cezara dla najlepszej aktorki drugoplanowej), wystąpiła też w thrillerze "Niewinność."
W 2005 roku Cotillard zagrała w melodramacie "Kawalkada" Steve’a Suissa, jako Alizée. Wystąpiła również w dramacie religijnym "Maria" Abela Ferrary u boku Foresta Whitakera i Juliette Binoche. Następną pojawiła się w podwójnej roli w obrazie "Czarna skrzynka" Richarda Berry’ego. Wystąpiła też w trzech innych filmach.
Rok 2006 przyniósł aktorce rolę w filmie Ridleya Scotta "Dobry rok", w którym zagrała postać Fanny Chenal, właścicielki niewielkiej kawiarni w małej miejscowości w Prowansji. W filmie tym wystąpiła u boku takich aktorów jak Russell Crowe czy Abbie Cornish. Znalazła się też m.in. w obsadzie komedii "Dikkenek" posiadającej we Francji i Belgii status filmu kultowego.
2007–2010: "Niczego nie żałuję – Edith Piaf" i uznanie międzynarodowe.
Cotillard wybrana została do roli Édith Piaf w biograficznym filmie "Niczego nie żałuję – Edith Piaf" Oliviera Dahana, zanim jeszcze reżyser się z nią spotkał. Powiedział on, że zauważył podobieństwo w jej oczach do oczu Piaf. Obraz był jednym z najbardziej oczekiwanych filmów w 2007 roku we Francji. Jej rola była powszechnie chwalona, wybitny reżyser teatralny Trevor Nunn określił ją jako „jedną z najwybitniejszych kreacji w historii filmu”.
Za swoją kreację Cotillard została nagrodzona m.in. Oscarem, Złotym Globem, nagrodą BAFTA i Cezarem. Jest pierwszym i jak dotąd jedynym laureatem Oscara za występ w języku francuskim. Jest pierwszą aktorką, która otrzymała nagrodę za rolę nieanglojęzyczną od 1961 roku kiedy to otrzymała ją Sophia Loren za film "Matka i córka". Jest drugą francuską laureatką Oscara po Simone Signoret, która nagrodę otrzymała za film "Miejsce na górze" (1959). W swoim przemówieniu podczas odbierania nagrody Cotillard podziękowała „życiu i miłości”. Dzień po gali Oscarów otrzymała gratulacje i pochwałę od ówczesnego prezydenta Francji Nicolasa Sarkozy’ego, który w specjalnym oświadczeniu napisał: "Pragnę przekazać moje gorące gratulacje dla Marion Cotillard, która właśnie otrzymała Oscara dla najlepszej aktorki za mistrzowską interpretację Édith Piaf. [Aktorka] zaprezentowała ją z niepokojącym realizmem, emocją i pasją. Jej interpretacja powołuje do życia opowieść o kobiecie, która dała piosence francuskiej uznanie i autentyczność".
Cotillard jest pierwszą aktorką, która zdobyła Złoty Glob za rolę w obcym języku od 1972, kiedy Liv Ullmann odebrała nagrodę za film "Emigranci". Jako pierwsza francuska aktorka odebrała nagrodę BAFTA dla najlepszej aktorki pierwszoplanowej od czasu nagrodzenia Stéphane Audran w 1973 roku. Otrzymała również ojczystego Cezara, jako pierwsza kobieta i druga osoba (po Adrienie Brodym za "Pianistę" (2002)) nagrodzona zarówno Oscarem jak i Cezarem za tę samą rolę. Cotillard zdobyła także za swoją rolę nagrodę Złotego Lwa Czeskiego.
W czerwcu 2008 aktorkę zaproszono do członkostwa w amerykańskiej Akademii Filmowej.
W 2009 wystąpiła m.in. u boku Johnny’ego Deppa w filmie "Wrogowie publiczni" w reżyserii Michaela Manna oraz w musicalu "Dziewięć" Roba Marshalla u boku Daniela Day-Lewis, Penélope Cruz, Judi Dench, Nicole Kidman, Sophii Loren i Kate Hudson. Za rolę Luisy Contini w tym drugim filmie nominowana została do Złotego Globu. Była też to, wg rankingu magazynu "Time", jedna z najlepszych kobiecych ról tamtego roku, Cotillard znalazła się tuż za Mo’Nique, Carey Mulligan, Saoirse Ronan i Meryl Streep.
Od 2011: "Incepcja" i kolejne projekty.
W 2010 roku premierę miał popularny film Christophera Nolana "Incepcja" z Cotillard w obsadzie.
W 2016 aktorka wystąpiła m.in. w filmach "To tylko koniec świata", "Sprzymierzeni" oraz "Assassin’s Creed".
Sporadycznie występuje w sztukach teatralnych.
Pozostała działalność.
Marion Cotillard uczestniczy w kampaniach na rzecz ochrony środowiska. Jest rzecznikiem Greenpeace. Pozwoliła na wykorzystanie swojego mieszkania do testowania produktów. W 2005 roku przyczyniła się do wydania charytatywnej książki "Dessins pour le climat" ("Rysunki dla Klimatu") zawierającej rysunki publikowane przez organizację, a w 2010 odwiedziła tropikalne lasy deszczowe w Kongo zagrożone komercyjną wycinką.
W 2009 aktorka została twarzą kampanii Diora „Lady Dior” i pojawiła się w reklamie filmowej jako fikcyjna postać stworzona przez Johna Galliano. Wynikiem tej kampanii była również współpraca ze szkocką grupą indie rockową Franz Ferdinand, z którą Cotillard nagrała piosenkę zatytułowaną „The Eyes of Mars”. W tym samym roku pojawiła się również na okładce listopadowego wydania magazynu "Vogue" wraz z innymi gwiazdami musicalu "Dziewięć". W 2010 wystąpiła jako twarz marki w kolejnej reklamie reżyserowanej przez Davida Lyncha.
Życie prywatne.
W 2007 roku aktorka zaczęła się spotykać z reżyserem i aktorem Guillaume Canetem. Ich pierwsze dziecko, syn Marcel, urodził się w maju 2011. W 2017 para doczekała się drugiego dziecka, córki Louise.

</doc>
<doc id="1215958" url="https://pl.wikipedia.org/wiki?curid=1215958" title="Dan Bălan">
Dan Bălan

Dan Bălan (ur. 6 lutego 1979 w Kiszyniowie) – mołdawski piosenkarz, producent, kompozytor i autor tekstów.
W 1998-2005 wokalista i zespołu O-Zone, którego był współzałożycielem i z którym wylansował m.in. przebój „Dragostea din tei”. W 2005 lider zespołu Balan, a od 2006 artysta solowy. W latach 2007–2008 występował pod pseudonimem Crazy Loop.
Laureat wielu muzycznych nagród, m.in. MTV Video Music Awards. Czterokrotnie nominowany do Europejskiej Nagrody Muzycznej MTV dla najlepszego rumuńskiego i mołdawskiego wykonawcy.
Życiorys.
Wczesne lata.
Urodził się 6 lutego 1979 jako syn dyplomaty, ambasadora Mołdawii w Izraelu i szefa Służby Informacji i Bezpieczeństwa Republiki Mołdawii Mihaia Bălana oraz jego żony Ludmiły, prezenterki telewizyjnej. Ma młodszą siostrę, Sandę. Przez pierwsze trzy lata życia mieszkał z babcią we wsi Trebujeni.
Uczęszczał do szkoły podstawowej nr 10 w Kiszyniowie, w 1993 podjął naukę w Liceum „Gheorghe Asachi”, a rok później wyjechał z rodzicami do Izraela, gdzie jego ojciec został ambasadorem. Tam chodził do szkockiego liceum „Tabeetha school”. W 1996 powrócił do dawnej szkoły. W 1994 rozpoczął naukę w klasie akordeonu szkoły muzycznej „A. Stircea”, później uczył się również w szkole muzycznej „S. Neagra”. Po ukończeniu szkoły średniej został przyjęty na wydział prawa Uniwersytetu w Kiszyniowie, którego nie ukończył, ponieważ w trakcie studiów zdecydował postawić na karierę muzyczną.
Kariera.
Karierę muzyczną rozpoczął w 1997 od występów w rockowym zespole Inferialis, który założył jeszcze w latach szkolnych. Kapela grała w stylu gothic metalowym. W 1995 zagrał z zespołem swój pierwszy koncert w jednej z fabryk Kiszyniowa. Z czasem odszedł z zespołu i pod koniec 1998 rozpoczął karierę solową. Jego debiutanckim singlem była piosenka „De la mine”, którą porzucił metalowy styl na rzecz utworów w popowym nurcie.
W 1998 założył zespół O-Zone wraz ze swoim przyjacielem Petru Jelihovskim, wokalistą zespołu Inferialis. W następnym roku wydali debiutancki album studyjny pt. "Dar unde esti", który zagwarantował im popularność wśród mołdawskich i rumuńskich słuchaczy. Płyta składała się z 10 piosenek, z których siedem doszło na szczyty popularności mołdawskich radiostacji. Balan został też producentem telewizyjnego programu "Tanti Ludmila Show", który prowadziła jego matka, a także nagrał piosenkę do czołówki tego programu. Niedługo z zespołu odszedł Jelihowski, który wybrał karierę solową, a w 2001 do składu dołączyli Arsenie Todiraș i Radu Alexei Sârbu, z którymi nagrał dwa albumy: "Number 1" (2001) i "DiscO-Zone" (2003). Drugie z wydawnictw osiągnęło międzynarodowy sukces komercyjny, zdobywając certyfikat platynowych i złotych płyt za sprzedaż w wielu krajach na świecie. Za teledysk do pochodzącej z albumu piosenki „Numai tu” otrzymali nagrodę za najlepszy wideoklip w konkursie MTV Romania Music Awards 2002. Drugim singlem promującym płytę był „Despre tine”, który szybko trafił na pierwsze miejsce na liście przebojów w Rumunii, gdzie pozostawała na szczycie przez 17 tygodni. Piosenka zapewniła zespołowi dwie nagrody na MTV Romania Music Awards 2003 w kategoriach: "Najlepsza piosenka" i "Najlepszy utwór taneczny", a także była nominowana do tytułu najlepszej rumuńskiej piosenki na rozdaniu Europejskich Nagród Muzycznych MTV. Również w 2003 zdobył z zespołem nagrodę w kategorii "Najlepszy utwór taneczny" (za „Despre tine”) oraz był nominowany do Europejskiej Nagrody Muzycznej MTV dla najlepszego rumuńskiego i mołdawskiego wykonawcy. W 2003 z O-Zone wylansował przebój „Dragostea din tei”, którego był producentem i autorem. Piosenka dotarła na pierwsze miejsce list przebojów w ponad 30 krajach i rozeszła się w nakładzie 12 mln na świecie, pokrywając się złotem i platyną w kilku państwach, a także okazała się najlepiej sprzedającą się piosenką w 2003 i 2006 w Europie i Japonii. Jest to jedna z najlepiej sprzedających się piosenek na świecie. Piosenka znalazła się na trzecim miejscu najlepiej sprzedających się albumów w Wielkiej Brytanii. W 2004 wydał z zespołem piosenkę „Ce de plang chitarele”, będącą coverem utworu popularnego w latach 70. zespołu Noroc. Wkrótce potem włoska wytwórnia płytowa Time Records nawiązała kontakt z zespołem. W 2005 otrzymał z O-Zone nagrodę Echo Award 2005, a niedługo podjął decyzję o zamknięciu zespołu, z którym ostatni koncert zagrał na festiwalu "Cerbul de aur".
Po rozpadzie grupy zagrał z Todirașem kilka koncertów w Japonii, po czym rozpoczął karierę solową. Na początku 2006 przyjechał do Los Angeles, aby tworzyć nowe piosenki m.in. z Jackiem Josefem Puigiem. W tym czasie nagrał cover utworu „Dragostea din tei” z Lucasem Pratą. W USA nagrał nowy album, ale nie został on wydany. Po powrocie z Ameryki w ciągu kolejnych tygodni założył nowy zespół o nazwie "Balan", w której skład weszli: Igor Buzurnic (gitara), Alex Calancea (gitara basowa) i Ghena Barbu (bębny). W 2007 pod pseudonimem "Crazy Loop" nagrał kilka solowych przebojów, takich jak „Crazy Loop (Mm-ma-ma)”, „Johanna (Shut-Up)”, „Chica Bomb” czy „Justify Sex”, w których śpiewał falsetem. Singiel „Crazy Loop (Mm-ma-ma)” osiągnął pierwsze miejsce na liście przebojów Rumunii i był popularną piosenką w Europie, która dotarła na czołowe miejsca w rankingu "Euro Hot 200". W grudniu wydał album pt. "The Power of Shower", zawierający niektóre piosenki, nad którymi Balan pracował jeszcze w USA. Drugi singiel z płyty, „Johanna, Shut Up!”, został wydany w sierpniu 2008 i doczekał się teledysku, który nagrano w Los Angeles. Trzeci singiel sygnowany był już prawdziwym imieniem i nazwiskiem piosenkarza. Nagrał także utwór „Despre Tine Cant (Part 2)”, który dotarł na szczyt list przebojów w Rumunii i Mołdawii. Był nominowany do nagrody Grammy za najlepszy rumuński przebój 2008. W następnym roku, jako pierszy Mołdawianin w historii, został nominowany do nagrody Grammy jako współtwórca tekstu piosenki „Live Your Life” (wraz z Rihanną i T.I), która dotarła na szczyty zestawienia "Billboard Hot 100" oraz pokryła się czterokrotną platyną dzięki sprzedaży w ponad 4,5 mln egzemplarzy w USA. W 2009 wznowił wydawanie albumu "The Power of Shower", który pojawił się na rynku pod nazwą "Crazy Loop Mix". Znalazły się na nim hity z poprzedniego krążka i nowa piosenka – „Chica Bomb”. W tym samym roku został odznaczony przez ówczesnego prezydenta Mołdawii, Mihaia Ghimpiu, za „wybitne dokonania artystyczne”. W 2010 wydał album pt. "Chica Bomb", a tytułowa piosenka ogniosła sukces w Europie, m.in. była popularna w Niemczech, Austrii i Wielka Brytania, gdzie dotarła do siódmego miejsca na liście "Dance Charts". Była to także najczęściej grana piosenka w radiu bułgarskim i rumuńskim. Po sukcesie utworu nagrał grecką wersję piosenki w duecie z Eleni Fureirą, z którą wystąpił na MAD Video Music Awards 2010 w Atenach. Następnie zaproszony został jako gość na rozdanie nagród rosyjskiej stacji muzycznej Muz TV. W lipcu 2010 wystąpił w Moskwie na festiwalu "The Europa Plus Live" z premierową piosenką „Justify Sex”, która również stała się przebojem.
W tym okresie skupił się na podboju rynku muzycznego Europy Wschodniej, w tym celu nagrał kilka rosyjskojęzycznych piosenek, np. „Lepestkami slez” w duecie z Wierą Breżniewą. Utwór stał się najczęściej oglądaną rosyjską piosenką w serwisie YouTube. Nominowany został do muzycznej nagrody "RU.TV 2011", otrzymał także Złoty Gramofon przyznawany przez rozgłośnię Russkoje Radio, poza tym znalazł się również na liście artystów pretendujących do nagrody za najlepszy rumuński przebój na MTV Europe Music Awards 2010. Następnie wydał utwór „Freedom”, do którego nakręcił teledysk w Saint-Tropez. W 2011 upublicznił jeszcze jedną piosenkę – „Lisz do utra”. W 2012 wydał następną piosenkę w języku rosyjskim – „Lubi”, utrzymają w klimacie popowo-rockowym, do którego nakręcił teledysk na Korsyce z gościnnym występem Ekaterinej Wilkowej. Utwór był popularny w Rosji i Ukrainie. Za „Lisz do utra” otrzymał dwa Złote Gramofony w kategorii najlepszy artysta i najlepsza piosenka. W 2013 wydał solowy album pt. "Freedom. Part 1", który uzyskał status złotej płyty. Następnie nagrał piosenkę „Lendo Calendo”, w której zaśpiewali też Tany Vander i Brasco. Na potrzeby nagrania piosenki częściowo po hiszpańsku podjął naukę języka w Barcelonie. Utwór zyskał dużą popularność w Rosji i Rumunii, został za niego nominowany do nagrody RU.TV w kategorii najlepszy piosenkarz. Otrzymał także nagrodę Musicbox dla najlepszego artysty i Złoty Gramofon (za utwór „Lubi”).
W 2014 ogłosił pracę nad nowym albumem, nad którym pracował w londyńskich studiach: Abbey Road, AIR Studios, RAK Studios, Strongroom Studios i Sarm Studios, a także wydał kolejny utwór po rosyjsku – „Domoj” W październiku 2015 wydał utwór „Funny Love”. W 2017 na dwa koncerty w Kiszyniowie i Bukareszcie zjednoczył się z zespołem O-Zone. W 2018 wydał singiel „Allegro Ventigo”, który nagrał m.in. w sztucznym języku, a także nagrał piosenkę „Numa Numa 2” w duecie z Marleyem Watersem.

</doc>
<doc id="1215962" url="https://pl.wikipedia.org/wiki?curid=1215962" title="Dédé">
Dédé

Dédé, właśc. Adérito Waldemar Alves De Carvalho (ur. 4 lipca 1981 w Luandzie) – angolski piłkarz grający na pozycji lewego pomocnika.
Kariera klubowa.
Dédé wychował się w klubie Académica Petróleos do Lobito wywodzącego się z jego rodzinnego miasta Lobito. Do 2003 roku występował w jego barwach w drugiej lidze Angoli. Wtedy też wyjechał do Portugalii i został piłkarzem czwartoligowego klubu O Elvas CD. Tam występował do 2005 roku i wówczas przeszedł do CD Portosantense, grającego w trzeciej lidze, a już po roku trafił do drugoligowego CD Trofense. W 2007 roku podpisał kontrakt z pierwszoligowym FC Paços de Ferreira. Następnie grał we francuskim AC Arles, rumuńskim FC Timiszoara, a także cypryjskich drużynach Olympiakos Nikozja i AEL Limassol.
W 2014 roku Dédé odszedł do Benfiki Luanda.
Kariera reprezentacyjna.
W 2008 roku Dedé znalazł się w reprezentacji Angoli na Puchar Narodów Afryki 2008. Debiutował w meczu z Senegalem.

</doc>
<doc id="1215963" url="https://pl.wikipedia.org/wiki?curid=1215963" title="The Real Thing (album Midnight Oil)">
The Real Thing (album Midnight Oil)

The Real Thing – drugi album koncertowy australijskiej grupy rockowej Midnight Oil. Album został wydany w 2000 roku.

</doc>
<doc id="1215964" url="https://pl.wikipedia.org/wiki?curid=1215964" title="Dede (ur. 1981)">
Dede (ur. 1981)



</doc>
<doc id="1215965" url="https://pl.wikipedia.org/wiki?curid=1215965" title="Adérito Waldemar Alves De Carvalho">
Adérito Waldemar Alves De Carvalho



</doc>
<doc id="1215966" url="https://pl.wikipedia.org/wiki?curid=1215966" title="Ruby Dee">
Ruby Dee

Ruby Dee, właśc. Ruby Ann Wallace (ur. 27 października 1922 w Cleveland w stanie Ohio, zm. 11 czerwca 2014 w New Rochelle w stanie Nowy Jork) − amerykańska aktorka, scenarzystka, dziennikarka i aktywistka, nominowana w 2008 do Oscara za drugoplanową rolę w filmie "Amerykański gangster" (2007).
Była żoną aktora Ossiego Davisa.

</doc>
<doc id="1215970" url="https://pl.wikipedia.org/wiki?curid=1215970" title="Chorągiew janczarska Buławy Polnej Litewskiej">
Chorągiew janczarska Buławy Polnej Litewskiej



</doc>
<doc id="1215972" url="https://pl.wikipedia.org/wiki?curid=1215972" title="Hocine Achiou">
Hocine Achiou

Hocine Achiou (ur. 27 kwietnia 1979 w Algierze) – algierski piłkarz, grał na pozycji pomocnika.
Kariera klubowa.
Zanim dołączył do młodzieżowych drużyn USM Algier, występował w klubie ES Ben Aknoun.
Achiou zdobył z USM mistrzostwo kraju w 2003 roku. W tamtym roku dotarł z nim do półfinału Lidze Mistrzów, ale tam USM uległ Enyimbie Aba.
W 2006 roku podpisał kontrakt ze szwajcarskim FC Aarau. Rozegrał zaledwie 9 spotkań, zdobywając przy tym jedną bramkę w meczu z FC Sankt Gallen. Szwajcarię opuścił w czerwcu 2007, bo wówczas wygasła jego umowa i powrócił do rodzinnego Algieru by grać w USM. Następnie grał w JS Kabylie, ASO Chlef, MC Oran, USM Bel Abbès, RC Arbaâ i WA Boufarik.
Reprezentacja.
W 2004 roku brał udział w Pucharze Narodów Afryki. Algieria wyszła z grupy na drugim miejscu, tuż za Kamerunem, jednak odpadła w ćwierćfinale z drużyną Maroka. Na tym turnieju Achiou zdobył bramkę w meczu przeciwko Egiptowi, która pozwoliła na zajęcie drugiego miejsca. W barwach narodowego zespołu rozegrał 26 spotkań, zdobywając w nich 3 gole.

</doc>
<doc id="1215981" url="https://pl.wikipedia.org/wiki?curid=1215981" title="Chorągiew strzelecka Buławy Wielkiej Litewskiej">
Chorągiew strzelecka Buławy Wielkiej Litewskiej

Chorągiew janczarska/węgierska/strzelecka Buławy Wielkiej Litewskiej – oddział piechoty litewskiej wojska I Rzeczypospolitej.
Formowanie i zmiany organizacyjne.
W okresie istnienia nosiła nazwę chorągwi janczarskiej, węgierskiej lub strzeleckiej
Chorągwie piechoty węgierskiej były oddziałami przybocznymi hetmanów.
Sejm roku 1776 ułożył nowy etat wojska, zmieniając znacznie jego strukturę. W 1776 roku liczył etatowo 100 żołnierzy. Stan faktyczny według „raty marcowej” z 1777 roku wynosił 97 żołnierzy.
Chorągiew miała liczyć 72 żołnierzy. Etat z 1789 roku przewidywał po 73 osoby w chorągwi. W kwietniu 1794 roku chorągiew była już formalnie rozwiązana, ale jej stan faktyczny wynosił 26 żołnierzy.
Stanowisko: u boku hetmana wielkiego litewskiego. Zgodnie z tradycją szefem chorągwi był także każdorazowo hetman wielki litewski (stąd nazwa jednostki).
Barwa chorągwi.
Żołnierze chorągwi janczarskich, później znów przekształconych na węgierskie, nosili strój zbliżony do wzorów tureckich i węgierskich, przy czym kurtki poszczególnych chorągwi różniły się kolorem

</doc>
<doc id="1215990" url="https://pl.wikipedia.org/wiki?curid=1215990" title="Kochaj bliźniego">
Kochaj bliźniego

Kochaj bliźniego – powieść niemieckiego pisarza Ericha Marii Remarque’a wydana po raz pierwszy w wersji książkowej w 1941 r. pod tytułem "Liebe deinen Nächsten". Utwór opisujący tułaczkę po Europie wygnańców i uciekinierów z narodowosocjalistycznych Niemiec w latach 30. XX w. Początkowo, od września 1939 r., ukazywała się w odcinkach pod angielskim tytułem "Flotsam" w czasopiśmie „Collier’s Weekly” w USA.
W Polsce, przed wydaniem książkowym, publikowana w 1958 roku na łamach gazety "Trybuna Robotnicza" (od numeru 283).
Fabuła.
Bohaterami powieści są tułający się po Europie uciekinierzy z Niemiec, znajdujących się pod władzą nazistów. Główne postacie to:
Akcja powieści rozpoczyna się w Wiedniu. Grupa emigrantów z Niemiec zostaje aresztowana i przewieziona do aresztu śledczego. Są wśród nich Steiner i Kern. Zostają oni wkrótce wydaleni z Austrii. Przechodzą granicę z Czechosłowacją. Kern udaje się do Pragi, a Steiner wraca tej samej nocy przez zieloną granicę do Austrii. Stara się zdobyć paszport. Aby móc go nielegalnie kupić, wykorzystuje swoje zdolności szulera karcianego, następnie pracuje jako kelner, a później jako jasnowidz w cyrku. Kern zadowala się czasowym pozwoleniem na pobyt w Czechosłowacji. Tam poznaje młodą Żydówkę – Ruth Holland. Po powrocie do Austrii odnajduje Steinera, który pomaga Ludwikowi i Ruth przetrwać w trudnej sytuacji. Losy tych trojga splatają się i przewijają przez całą powieść. Akcja powieści przenosi się kolejno do Szwajcarii, Francji a następnie do Berlina. Bohaterowie próbują bezskutecznie osiąść gdziekolwiek, ale ponieważ nie mają prawa do legalnego pobytu, często bez pracy, w każdym z tych miejsc spotykają się z obojętnością, perfidią i wyzyskiem – wbrew biblijnemu przykazaniu. W ekstremalnych sytuacjach okazuje się, jak cenne, a zarazem jak kruche jest ludzkie życie. W sytuacjach uwłaczających godności człowieka bohaterowie powieści starają się zachować lojalność, miłość i solidarność.
Narracja książki jest wartka i wciągająca do tego stopnia, że powieść wydaje się prawie książką przygodową. Nie jest to jednak czysta fikcja, gdyż autor przelał na papier koleje losu wielu emigrantów z hitlerowskich Niemiec i ich próby utrzymania się na powierzchni życia. Równie interesujące co narracja, są przeżycia i przemyślenia bohaterów. Jak to zazwyczaj bywa u Remarque’a, to co dzieje się w świadomości bohaterów jest ważniejsze od ich przygód.

</doc>
<doc id="1215995" url="https://pl.wikipedia.org/wiki?curid=1215995" title="Marjane Satrapi">
Marjane Satrapi

Marjane Satrapi (pers. مرجان ساتراپی; ur. 22 listopada 1969 w Raszcie) – irańsko-francuska autorka komiksów, reżyserka filmów animowanych oraz autorka książek dla dzieci. Sławę przyniosła jej seria komiksowa "Persepolis". Film animowany stworzony na podstawie tego komiksu z 2007 roku otrzymał nominację do Oscara za najlepszy pełnometrażowy film animowany.
Życiorys.
Dorastała w Teheranie, gdzie uczyła się w liceum francuskim i była świadkiem ograniczenia praw publicznych, upadku szacha, wczesnego reżimu ajatollaha Chomeiniego i pierwszych lat wojny z Irakiem.
W wieku lat 14 została wysłana przez swoich rodziców do Wiednia, później mieszkała w Strasburgu gdzie studiowała grafikę. Obecnie mieszka w Paryżu, współpracuje z wieloma gazetami i magazynami, między innymi z „The New York Times” i „The New Yorker”, dla których robi ilustracje.
Zasiadała w jury sekcji "Un Certain Regard" na 59. MFF w Cannes (2006) oraz w jury konkursu głównego na 61. MFF w Cannes (2008).

</doc>
<doc id="1216000" url="https://pl.wikipedia.org/wiki?curid=1216000" title="Klete Keller">
Klete Keller

Klate Keller (ur. 21 marca 1982 w Phoenix w stanie Arizona) - amerykański pływak, mistrz olimpijski, mistrz świata, złoty medalista mistrzostw świata na basenie 25-metrowym.
Zdobył brązowy medal na Letnich Igrzyskach Olimpijskich w Atenach na 400 m stylem dowolnym i złoty w sztafecie 4 x 200 m stylem dowolnym. Trzykrotny medalista mistrzostw świata na krótkim basenie w 2002 roku w Moskwie.

</doc>
<doc id="1216002" url="https://pl.wikipedia.org/wiki?curid=1216002" title="Isakogorka">
Isakogorka

Isakogorka — dzielnica w południowej części Archangielska, położona na lewym brzegu rzeki Dwiny. Na jej terenie znajduje się duża stacja kolejowa "Isakogorka", nowy miejski maszt nadawczy Archangielska, tartaczno-drzewny kombinat "Archangielskles", kilka bibliotek. Ludność: 26 533 (2002).
Urodził się tu Jerzy Kleczkowski – porucznik Wojska Polskiego, uczestnik wielu akcji bojowych Armii Krajowej, w tym słynnej Akcji Góral oraz zamachu na SS-Obergruppenführera Friedricha Wilhelma Krügera.

</doc>
<doc id="1216009" url="https://pl.wikipedia.org/wiki?curid=1216009" title="Bordż">
Bordż

Bordż (fr. "bordj", z arab. برج, "burdż" = "wieża", "baszta") - niewielki, zazwyczaj czworokątny fort, stosowany w Afryce Północnej.

</doc>
<doc id="1216012" url="https://pl.wikipedia.org/wiki?curid=1216012" title="Chuck Liddell">
Chuck Liddell

Chuck Liddell, właśc. Charles David Liddell (ur. 17 grudnia 1969 w Santa Barbara) – amerykański zawodnik mieszanych sztuk walki, były mistrz UFC w wadze półciężkiej (do 93 kg).
Kariera MMA.
Swoją karierę w MMA rozpoczął w 1998 roku, kiedy na gali "UFC 17" pokonał przez decyzję Noe Hernandeza. Następnie odniósł serię zwycięstw nad uznanymi zawodnikami jak Kevin Randleman, Vitor Belfort czy Renato Sobral. Dzięki tym walkom dał się poznać jako świetny uderzacz ("striker"), który skutecznie potrafi bronić się przed obaleniami. Wkrótce stał się głównym pretendentem do walki o tytuł z mistrzem wagi półciężkiej Tito Ortizem. Ortiz unikał jednak tego starcia. Aby zmusić go do walki, władze UFC zaaranżowały w czerwcu 2003 roku pojedynek o tymczasowy pas mistrzowski i wyznaczyły do niego Liddella oraz byłego mistrza wagi ciężkiej Randy’ego Couture’a. Liddell przegrał przez techniczny nokaut.
W 2003 roku wystartował w turnieju PRIDE Middleweight Grand Prix 2003. W pierwszych rundach pokonał Alistaira Overeema oraz Guya Mezgera, po czym w półfinale doznał dotkliwej porażki z Quintonem Jacksonem.
Po powrocie do UFC wreszcie zmierzył się z Tito Ortizem, który kilka miesięcy wcześniej stracił pas mistrzowski na rzecz Couture’a. Liddell wygrał przez techniczny nokaut i ponownie stał się głównym pretendentem do walki o mistrzostwo. Zanim do niej doszło, został trenerem jednej z drużyn w pierwszym sezonie reality show "The Ultimate Fighter". Trenerem drugiej został Couture i po zakończeniu programu obaj zawodnicy starli się ze sobą w walce o pas mistrzowski. Doszło do niej w kwietniu 2005 roku. Chuck Liddel już w pierwszej rundzie znokautował rywala. Następnie pokonał przez nokaut Jeremy’ego Horna, rewanżując się mu za pierwszą w karierze porażkę, po czym stanął do trzeciej walki z Couture’em. Również tym razem zwyciężył przed czasem, zyskując dzięki temu status supergwiazdy UFC.
Ponowne zwycięstwa nad Renato Sobralem i Tito Ortizem potwierdziły jego absolutną dominację w wadze półciężkiej. W maju 2007 roku doszło do walki rewanżowej z Quintonem Jacksonem. Liddell uchodził ze zdecydowanego faworyta, jednak przegrał przez techniczny nokaut i stracił mistrzostwo. Kilka miesięcy później przegrał przez niejednogłośną decyzję sędziów z Keithem Jardinem, a następnie, w grudniu 2007 roku, stanął do długo oczekiwanej walki z byłym mistrzem wagi średniej Pride FC, Wanderleiem Silvą. Wygrał ją przez decyzję. W kolejnych dwóch pojedynkach został jednak ciężko znokautowany przez Rashada Evansa i Maurício Ruę, co doprowadziło do przerwania jego kariery MMA na ponad rok. Powrócił w czerwcu 2010 roku podczas gali "UFC 115". Poniósł wtedy trzecią z rzędu porażkę przez nokaut, tym razem z Richem Franklinem.
29 grudnia 2010 roku ogłosił zakończenie sportowej kariery. Pozostał jednak związany z UFC. Objął stanowisko wiceprezydenta tej organizacji ds. rozwoju.
Osiągnięcia.
Mieszane sztuki walki:
Kickboxing:
Taniec.
Od 21 września 2009 do 13 października 2009 roku brał udział w programie "Dancing with the Stars", w którym zajął 11. miejsce. Jego partnerką była Anna Trebunskaya.
Życie prywatne.
Spotykał się z Miss Howard TV – Marią Venus, aktorką porno Jayden Jaymes i aktorką Juliette Lewis (w maju 2004). Od roku 2004 do marca 2006 był związany z piosenkarką Willą Ford. W latach 2007–2009 był w związku z Erin Wilson. Ze związku z zawodniczką MMA Casey Nolandem ma dwoje dzieci: córkę Tristę i syna Cade'a. 4 grudnia 2010 zaręczył się z Heidi Northcott, z którą ma dwójkę dzieci: córkę Ginewrę (ur. 2011) i syna Charlesa Davida Liddella Jr. (ur. 2013).

</doc>
<doc id="1216013" url="https://pl.wikipedia.org/wiki?curid=1216013" title="Imzad">
Imzad

Imzad (imẓad, także amzad) – rodzaj tuareskich skrzypiec o jednej strunie. Imzad należy do grupy instrumentów, których pudło rezonansowe ma kształt sferyczny lub formę misy (pierwotnie zbudowane w oparciu o tykwę), z długim gryfem, a pojedyncza struna wykonana jest z końskiego włosia. Termin imzad odnosi się również do muzyki wykonywanej na instrumencie.
Izmad jest instrumentem wyłącznie dla kobiet i każdy instrument należy do jednej, konkretnej kobiety. 
Gra się na nim siadając na podwiniętych nogach i trzymając instrument na udach. Dźwięki wydobywa się poprzez pocieranie struny za pomocą drewnianego smyczka o łukowatym kształcie. 
Instrument był najczęściej wykorzystywany, jako akompaniament do własnych opowiadań, pieśni poetyckich, często śpiewanych przez mężczyzn, sławiących bohaterów z przeszłości. Gra na imzadzie ma również odpędzać złe duchy a słuchanie muzyki imzad ma przynosić ulgę cierpiącym chorym. 
Zbliżone w budowie instrumenty z Afryki Zachodniej zwane są "goge".
W 2013 roku praktyka i wiedza związana z muzyką imzad tuareskich społeczności w Algierii, Mali i Nigrze została wpisana na listę niematerialnego dziedzictwa UNESCO.

</doc>
<doc id="1216014" url="https://pl.wikipedia.org/wiki?curid=1216014" title="Nuno Cadete Gerson">
Nuno Cadete Gerson

Nuno, właśc. Nuno Cadete Gerson (ur. 25 kwietnia 1983 w Luandzie) – piłkarz angolski grający na pozycji bramkarza.
Kariera klubowa.
Nuno jest wychowankiem swojego klubu Atlético Sport Aviação. W 2004 roku zadebiutował w jego barwach pierwszej lidze i od tego czasu stał się pierwszym bramkarzem klubu. W latach 2002–2004 trzykrotnie z rzędu zdobywał mistrzostwo kraju. W latach 2003–2005 był zdobywcą Pucharu Angoli, a w 2005 roku dodatkowo zdobył krajowy puchar.
W 2013 roku Nuno przeszedł do Kabuscorpu, z którym w tym samym roku wywalczył mistrzostwo Angoli. W 2014 roku odszedł do GD Interclube.
Kariera reprezentacyjna.
W reprezentacji Angoli Nuno zadebiutował w 2007 roku. W 2008 roku został powołany na Puchar Narodów Afryki 2008, gdzie pełni rolę trzeciego bramkarza.

</doc>
<doc id="1216023" url="https://pl.wikipedia.org/wiki?curid=1216023" title="Zbigniew Gęsicki">
Zbigniew Gęsicki

Zbigniew Gęsicki, ps. "Juno" (ur. 21 listopada 1919 w Dęblinie, zm. 1 lutego 1944 w Warszawie) – żołnierz oddziału dywersji bojowej Agat Armii Krajowej, uczestnik akcji „Kutschera”.
Życiorys.
Urodził się w Dęblinie, gdzie w Twierdzy pracowali jego rodzice. W 1928 rodzina Gęsickich przeniosła się do Piastowa pod Warszawą.
Był bardzo wysportowany, m.in. świetnie pływał. W czasie wakacji 1939 z inicjatywy ojca, który marzył o umieszczeniu syna w szkole morskiej, ukończył 2-tygodniowy kurs żeglarski w Gdyni.
W 1941 wraz ze swoim przyjacielem Bronisławem Hellwigiem „Bruno” ukończył Liceum Telekomunikacyjne i podjął pracę na kolei. Tutaj m.in. dostarczał żywność żydowskiemu koledze ze szkoły, który trafił do warszawskiego getta i jako pracownik przymusowy pracował przy robotach kolejowych.
Od 1942 był członkiem grupy żoliborskiej organizacji samokształceniowej „PET” (chociaż sam mieszkał na Starym Mieście), która w tym samym roku weszła w skład drużyny CR 500 Grup Szturmowych Szarych Szeregów. W sierpniu 1943 starsi członkowie CR 500, wśród nich „Juno”, weszli w skład 1. plutonu oddziału „Agat” (późniejszy „Pegaz”).
1 lutego 1944 wziął udział w zamachu na dowódcę SS i Policji na dystrykt warszawski Generalnego Gubernatorstwa Franza Kutscherę. 
Po umieszczeniu w Szpitalu Przemienienia Pańskiego rannych kolegów, Bronisława Pietraszewicza „Lota” i Mariana Sengera „Cichego”, wraz z Kazimierzem Sottem ps. „Sokół”, wracając przez most Kierbedzia, natknęli się na blokadę niemieckiej żandarmerii. Po nierównej walce obydwaj skoczyli do Wisły, gdzie zostali zastrzeleni. Ich ciał nie odnaleziono.
Za udział w akcji rozkazem nr 267/BP Komendanta Głównego Armii Krajowej z dnia 25 marca 1944 został pośmiertnie odznaczony Krzyżem Walecznych, a 1947 – Krzyżem Grunwaldu III klasy.
Jego grób symboliczny znajduje się na Wojskowych Powązkach w Warszawie (kwatera BII30-7-2).

</doc>
<doc id="1216030" url="https://pl.wikipedia.org/wiki?curid=1216030" title="Josh Hamilton">
Josh Hamilton

Joshua Cole „Josh” Hamilton (ur. 9 czerwca 1969 w Nowym Jorku) – amerykański aktor filmowy, teatralny i telewizyjny, producent filmowy.
Życiorys.
Urodził się w Nowym Jorku, w stanie Nowy Jork jako syn pary aktorskiej - Sandry Kingsbury i Dana Hamiltona. Wychowywany był przez aktorkę Stephanie Braxton i reżysera Theodora Timrecka. Ukończył studia na wydziale teatralnym prywatnej uczelni Brown University w Providence, w stanie Rhode Island.
Mając osiemnaście lat zadebiutował na kinowym ekranie w biograficznym dramacie muzycznym swojego przybranego ojca "Dobry dysonans jak człowiek" ("A Good Dissonance Like a Man", 1977) u boku swojej przybranej matki. W 1983 zastąpił Matthew Brodericka i wystąpił w roli Eugene Jerome na scenie Broadwayu w sztuce Neila Simona "Wspomnienia z Brighton Beach" ("Brighton Beach Memoirs"). Po udziale w filmie telewizyjnym HBO "Wściekłe lato" ("The Wilder Summer", 1983), pojawił się w dramacie "Dosyć starszy" ("Old Enough", 1984) z Alyssą Milano i operze mydlanej ABC "Wszystkie moje dzieci" ("All My Children", 1984) jako Philip 'Charlie' Brent Jr.
Rola Chipa Fultona w jednym z odcinków serialu CBS "CBS szkolna przerwa specjalna" ("CBS Schoolbreak Special", 1985, 1991) została uhonorowana w 1992 nagrodą Emmy. W 1993 został współzałożycielem Malaparte Theater Company w Nowym Jorku. w serialach: HBO "Seks w wielkim mieście" ("Sex and the City", 2000), NBC "Brygada ratunkowa" ("Third Watch", 2001–2002).
Występował na scenie Off-Broadwayu w spektaklach: "Jak bzik w miodzie utopiony" ("As Bees in Honey Drown") Douglasa Cartera Beane'a (1998), "Wbrew regułom" ("The Cider House Rules") Johna Irvinga (1999) i "Seksualne perwersje w Chicago" ("Sexual Perversity in Chicago/The Duck Variations") Davida Mameta (2000). W 2005 za rolę Mickeya w przedstawieniu Davida Rabe’a "Harmider" ("Hurlyburly") u boku Bobby’ego Cannavale był nominowany do nagrody Drama Desk i zdobył dwie nominacje do Lucille Lortel Award. W latach 2006–2007 zagrał w dziewięciogodzinnej trylogii brytyjskiego dramaturga Toma Stopparda "Utopie" ("The Coast of Utopia") w Lincoln Center, Vivian Beaumont Theatre. Od 30 października 2014 do 4 stycznia 2015 grał postać Maxa w sztuce Stopparda "Prawdziwa rzecz" ("The Real Thing") z Maggie Gyllenhaal i Ewana McGregora.

</doc>
<doc id="1216033" url="https://pl.wikipedia.org/wiki?curid=1216033" title="Gary Hall Jr.">
Gary Hall Jr.

Gary Hall Jr. (ur. 26 września 1974 roku w Cincinnati, Ohio) – amerykański pływak, uczestnik letnich igrzyskach olimpijskich w 1996, 2000 i 2004, zdobywca 5 złotych, 3 srebrnych i 2 brązowych medali olimpijskich.
W 1999 wykryto u niego cukrzycę. Nie zakwalifikował się do amerykańskiej reprezentacji na Igrzyska w Pekinie (na koronnym dystansie 50 m stylem dowolnym zajął 4. miejsce w krajowych eliminacjach) i w listopadzie 2008 ogłosił zakończenie kariery.
Jego ojciec Gary Hall Sr. również jest multimedalistą olimpijskim w pływaniu.

</doc>
<doc id="1216038" url="https://pl.wikipedia.org/wiki?curid=1216038" title="Sea-Based X-Band Radar">
Sea-Based X-Band Radar

Sea-Based X-Band Radar (SBX), ("Pływający radar pasma X") − morski radar działający w zakresie pasma X mikrofal. Jest jednym z kluczowych elementów całego amerykańskiego systemu antybalistycznego jak i jego morskiego podsystemu Aegis BMD.
Radar ten wspomaga wykrywanie i śledzenie pocisków i głowic balistycznych, a także wykonuje zadania polegające na wspomaganiu odróżniania przez głowice kinetyczne pocisków antybalistycznych, stanowiących ich cele głowic bojowych od wabików, głowic fałszywych oraz pozostałości rakiety nośnej.
Radar zainstalowany jest na zmodyfikowanej półzanurzalnej platformie wiertniczej. Całość platformy radaru, wraz z umieszczonym na niej radarem, zdolna do poruszania się z prędkością 8 węzłów, została zaprojektowana przez Moss Maritime w Norwegii, wykonana w stoczni Vyborg w Rosji, instalacja i integracja samego radaru na platformie, nastąpiła w 2005 r. w Teksasie, w Stanach Zjednoczonych. Całkowita wyporność kompleksu w położeniu roboczym wraz z radarem to 50 000 ton. Po przeprowadzeniu w tym samym roku testów morskich i wysokiej radiacji w Zatoce Meksykańskiej, radar przepłynął wokół Przylądka Dobrej Nadziei na Wyspy Hawajskie, gdzie dopłynął w styczniu 2006 r., aby następnie udać się do swojego portu macierzystego w Adak na Alasce. Całościowy koszt budowy radaru wyniósł 900 mln dolarów amerykańskich.
Przebieg służby.
SBX wszedł do służby w 2006 roku. W kolejnych latach poddawany był kolejnym naprawom i zabiegom konserwacyjnym, spędzając tym samym w bazie w Pearl Harbour na Hawajach 170 dni w 2006 roku, 63 dni w 2007 roku, 177 dni w 2009 roku i 51 dni w 2010 roku.
W latach 2009 i 2010 statek spędził w ruchu ciągłym 396 dni na pełnym morzu.
31 stycznia 2010 roku SBX zawiódł podczas działań próbnych. Wówczas to pocisk typu FTG-06, symulujący rakietę północnokoreańską lub irańską, nie został odpowiednio namierzony przez radar, co prawdopodobne zostało spowodowane kilkoma zaistniałymi usterkami. Po wprowadzeniu usprawnień, 15 grudnia 2010 roku przeprowadzono kolejne testy, jednakże SBX ponownie zawiódł.
W maju 2011 roku obiekt wpłynął do stoczni Vigor w Seattle, gdzie przeprowadzone miały być kolejne zabiegi konserwatorskie oraz wprowadzone odpowiednie modernizacje - wszystko w cenie 27 milionów dolarów. Inwestycję przeprowadzić miała firma Boeing. W sierpniu 2011 roku, po trzech miesiącach prac, SBX ponownie wyruszył na służbę.
W kwietniu 2012 roku SBX udał się w kierunku Korei Północnej w celu monitorowania testów przeprowadzanych przez ten kraj na rakietach typu Unha-3, 12 - 16 kwietnia i 21 maja obiekt powrócił do swojej bazy w Pearl Harbour, by pod koniec roku 2012 ponownie powrócić do wybrzeży Korei Północnej, gdzie planowano przeprowadzenie kolejnych prób rakietowych.

</doc>
<doc id="1216040" url="https://pl.wikipedia.org/wiki?curid=1216040" title="Kościół Wniebowzięcia Najświętszej Maryi Panny w Konopnicy">
Kościół Wniebowzięcia Najświętszej Maryi Panny w Konopnicy

Kościół pw. Wniebowzięcia NMP i Św. Katarzyny Aleksandryjskiej w Konopnicy został zbudowany w 1905 roku z inicjatywy ówczesnego proboszcza ks. Jana Kureczki. Świątynię konsekrował bp Franciszek Jaczewski w 1906 roku. Jego patronką jest św. Katarzyna Aleksandryjska z Egiptu. Współrzędne obiektu: 51°13'11.649"N, 22°27'31.706"E
Wcześniejsze budynki.
Najstarszy kościół, a po nim kościół murowany z XVII wieku stały na terenie niedużego cypla wsuniętego od wschodu w dolinę rzeczki Konopniczanki, na północny zachód od obecnego kościoła, a zarazem po przeciwnej stronie doliny rzeczki od ówczesnego dworu i wsi. Lokalizację tę przekazuje zarówno historyczna kartografia, jak i zachowane do dziś pozostałości starego zespołu kościelnego, w tym ruina dzwonnicy z końca XVIII w. Pierwszy kościół drewniany istniał w Konopnicy już około 1400. Po roku 1650 a przed 1667 wybudowano na miejscu wcześniejszego drewnianego kościół murowany z kamienia, konsekrowany w 1667 roku. 
Pozostałości starej świątyni nie zostały dotąd przebadane archeologicznie. Opisy oraz fotografia ruiny kościoła, pochodząca z lat 20. XX wieku dają możliwości jego rekonstrukcji. Kościół był orientowany, fasadą skierowany na zachód, w kierunku Konopniczanki i zabudowań wsi po jej drugiej stronie. Był to stosunkowo nieduży (10 x 4 sążnie – wg opisu z roku 1800, czyli ok. 17,8 x 7,1 m, licząc wg miary sążnia staropolskiego wg konstytucji sejmowej z 1764 roku), murowany kościół. Był jednonawowy, z węższym od nawy prezbiterium, zamkniętym trójbocznie. Nawa była trójprzęsłowa, prezbiterium musiało być znacznie krótsze od niej, zapewne jednoprzęsłowe. W nawie i prezbiterium wg opisu z roku 1800 było łącznie osiem okien. Jak wskazuje fotografia ruiny kościoła z okresu międzywojennego, sześć z nich było w nawie – w jej ścianach bocznych, jedno ponad chórem muzycznym – w fasadzie zachodniej kościoła (te okna są widoczne na fotografii), a ostatnie – ósme, zapewne w prezbiterium. Chór kapłański i nawa początkowo były sklepione, zaś od roku 1760 przekryte były stropami. Do prezbiterium od północy przylegała sklepiona zakrystia z dwoma oknami, skomunikowana z kościołem drzwiami.
Po wzniesieniu nowego kościoła stary dość szybko popadł w ruinę i jeszcze w okresie międzywojennym przestał istnieć. Do dziś zachowały się na terenie dawnego cmentarza kościelnego ruiny dzwonnicy, relikty murów ogrodzeniowych oraz słabo czytelne pozostałości kościoła. Można zakładać, że zachowane są także dwa grobowce, których istnienie pod kościołem opisują wizytacje kościelne z XVIII i XIX wieku.
Przy kościele mieścił się cmentarz, dziś teren porastają stare lipy. Po dawnym kościele zachowały się tylko fragmenty fundamentów widoczne kilkanaście metrów na południowy wschód od dzwonnicy. W terenie widoczne są także kamienne fundamenty muru cmentarnego z końca XVIII wieku. W porze letniej dostęp do dzwonnicy i fundamentów utrudnia gęsta, dzika roślinność, w związku z czym struktura dawnej zabudowy sakralnej uwidacznia się szczególnie w porze zimowej.
Obecny kościół.
Obecna świątynia została wybudowana w latach 1904-1905 z inicjatywy ówczesnego proboszcza, ks. Jana Kureczki według projektu lubelskiego architekta Władysława Sienickiego. Jest to budowla murowana, wzniesiona na planie krzyża łacińskiego, trójnawowa z transeptem i zamkniętym trójbocznie prezbiterium, z wieżą w fasadzie zachodniej.Konsekracji dokonał bp Franciszek Jaczewski w 1906. Architektura kościoła jest eklektyczna, łączy w sobie formy neoromańskie (w elewacjach zewnętrznych kościoła) i inspirowane architekturą renesansową (wewnątrz).
W czerwcu 1941 przybyła do Konopnicy zmotoryzowana kolumna niemiecka oddziałów SS. Hitlerowcy zabronili ludności wstępu do kościoła i rozpoczęli świadomą i zorganizowaną profanację świątyni: ubierali się w szaty liturgiczne, wykonując wyuzdane ruchy i tańce powtarzali łacińskie słowa pieśni religijnych, w jednej z naw urządzili sobie z siana miejsce do spania, w środkowej nawie myli się, ubierali i czyścili buty, natomiast na chórze w organach urządzili sobie klozet. Zbezcześcili tabernakulum wyrzucając z niego puszki z komunikantami, które następnie łamali, rozrzucili, deptali, podpalali papierosami. Monstrancja została obdarta z ozdobnych kamieni i srebra. Zniszczono również portatyle z relikwiami świętych, splugawiono statuę Matki Bożej znajdującą się w wielkim ołtarzu. Poza tym uszkodzono krzyże i skradziono wiele przedmiotów. Ucierpiała także miejscowa plebania.
W nocy z 11 na 12 maja 2002 miało miejsce kolejne włamanie do kościoła. Skradziono cztery posrebrzane świeczniki ołtarzowe z początku XX w. Ich wartość nie była jednak tak duża jak szkody wyrządzone przy włamaniu: zniszczono witraż świętego Stanisława Biskupa, jeden z czterech umieszczonych w 1957 przez ówczesnego proboszcza ks. Stanisława Mulawę.
Wnętrze.
Kościół jest trójnawowy, bazylikowy. Nawa główna wysoka, boczne niższe, posadzka terakotowa, w prezbiterium i przez środek kościoła - zdobiona. Obok prezbiterium znajdują się dwie zakrystie, przy głównych drzwiach wejściowych mała kruchta. Fasada kościoła jest jednowieżowa. W kościele znajdują się tablice Wołłodków, właścicieli dworu w Konopnicy, a także Stadnickich, właścicieli dworu w Radawcu.
Wewnątrz kościoła znajdują się trzy ołtarze: 
W nawach bocznych mieszczą się dwa ołtarze z piaskowca:
Na chórze muzycznym znajdują się 12-głosowe organy z warszawskiej firmy Andrzeja Blomberga. Okna prezbiterium zdobią witraże wykonane w 1957. W latach 2006-2007 dokonano całkowitej przebudowy prezbiterium. Wyłożono nową, granitową posadzkę, ustawiono ołtarz, ambonkę oraz siedzenia dla celebransa i asysty liturgicznej. Zmieniono również posadzkę przy bocznych ołtarzach.

</doc>
<doc id="1216042" url="https://pl.wikipedia.org/wiki?curid=1216042" title="Tito Ortiz">
Tito Ortiz

Jacob Christopher “Tito” Ortiz, nazywany także "The Huntington Beach Bad Boy" (ur. 23 stycznia 1975 w Huntington Beach) – amerykański zawodnik mieszanych sztuk walki (MMA), mistrz wagi półciężkiej UFC z 2000. Aktualnie związany z Bellator MMA.
Życiorys.
Wczesne lata.
Urodził się w Huntington Beach w Kalifornii w rodzinie rzymskokatolickiej jako najmłodszy z pięciorga synów Joyce Robles i Samuela Ortiza. Ma pochodzenie pół-meksykańskie ze strony ojca i hawajskie ze strony matki. Kiedy miał zaledwie rok otrzymał od swojego ojca przydomek “Tito”. W wieku pięciu lat wraz z rodziną przeniósł się do Santa Ana w Kalifornii. Przechodził trudne dzieciństwo, oboje jego rodzice byli uzależnieni od heroiny, był związany z ulicznymi gangami, został umieszczony w salach dla nieletnich i stosował leki takie jak kokaina czy fencyklidyna. Jego rodzice rozwiedli się, gdy miał 13 lat, jego matka zabrała go do Huntington Beach. Gdy miał zaledwie siedem lat, utrzymywał się ze sprzedaży ryb, złowionych w miejscowym molo, a później uczęszczał do Huntington Beach High School, gdzie w drugim roku nauki udzielał się w sporcie, szczególnie pasjonował go wrestling, zdobywając mistrzostwo California Interscholastic Federation (CIF) w wadze 189 funtów i zajął czwarte miejsce w turnieju. Gdy miał 18 lat, jego matka wyrzuciła go z domu i zaczął żyć z jednym z braci, a później stał się uzależniony od metamfetaminy. Kiedy miał 19 lat, spotkał Paula Herrerę, trenera starej szkoły zapaśniczej, przyszłego zawodnika Ultimate Fighting Championship i trenera zapaśniczego w Golden West College, który zachęcił go, aby zapisał się na studia. W latach 1995-96 uczęszczał do Golden West Community College w Huntington Beach.
Kariera sportowa.
Jako student California State University w Bakersfield w Kalifornii amatorsko trenował zapasy. Był wielokrotnym medalistą akademickich zawodów zapaśniczych. W 2000 roku zdobył brązowy medal na prestiżowych zawodach grapplerskich ADCC.
UFC.
W MMA zadebiutował w maju 1997 roku, biorąc udział w turnieju UFC 13. W pierwszej rundzie tego turnieju wygrał z Wesem Albrittonem, ale w drugiej rundzie przegrał przez poddanie z Guyem Mezgerem. Nie zrażony tą porażką kontynuował swą karierę w MMA, a po pokonaniu Jerry Bohlandera i zwycięstwie w rewanżowej walce z Mezgerem, stanął do walki z mistrzem wagi półciężkiej UFC Frankiem Shamrockiem. Jednak przegrał przez techniczny nokaut. Po tym pojedynku Shamrock zdecydował się zakończyć karierę sportową, wobec czego władze UFC zorganizowały, w lipcu 2000 roku, walkę o wakujący pas mistrzowski i wyznaczył do niego Ortiza oraz najlepszego brazylijskiego zawodnika Wanderleia Silvą. Tito wygrał przez jednogłośną decyzję po pięciu zaciętych rundach.
W następnych latach kilkakrotnie bronił pasa mistrzowskiego, pokonując min. Yūkiego Kondō oraz Kena Shamrocka, przyrodniego brata Franka. W sierpniu 2003 roku stracił tytuł na rzecz byłego mistrza wagi ciężkiej UFC Randy’ego Couture’a, a następnej walce przegrał przez nokaut z Chuckiem Liddellem.
W 2004 roku pokonał przez decyzję Patricka Côté oraz Vitora Belforta, po czym wycofał się z UFC na blisko półtora roku. W tym czasie pojawił się jako sędzia w kilku galach wrestlingu. Do UFC powrócił w lipcu 2006 roku, pokonując przez decyzję Forresta Griffina. Następnie został trenerem jednej z drużyn w reality show The Ultimate Fighter 3. Drugim trenerem został Ken Shamrock, a po zakończeniu programu doszło do rewanżowej walki między Ortizem a Shamrockiem. Tito wygrał już w pierwszej rundzie przez techniczny nokaut, ale jego przeciwnik nie zgadzał się z werdyktem i twierdził, że walka została zbyt szybko przerwana. Dlatego doszło do trzeciego starcia tych zawodników i znów lepszy okazał się Ortiz. W grudniu 2006 roku doszło do rewanżowej walki Ortiza z Chuckiem Liddellem, której stawką był pas mistrzowski wagi półciężkiej, jednak Tito ponownie przegrał przez nokaut.
W lipcu 2007 roku zmierzył się z Rashadem Evansem. Odebrano mu punkt za trzymanie się klatki i walka zakończyła się remisem. Następnie poniósł dwie porażki przez decyzję sędziów: na UFC 84 z Lyoto Machidą oraz na UFC 106 z Forrestem Griffinem. Na UFC 132 poddał przez duszenie gilotynowe Ryana Badera w pierwszej rundzie. Po zwycięstwie nad Baderem zanotował dwie porażki z rzędu, kolejno z Evansem oraz Antônio Rogério Nogueira oba przez techniczny nokaut.
Ostatnią walkę w kontrakcie oraz równocześnie w karierze stoczył z Forrestem Griffinem. Ich trzecie starcie miało miejsce 7 lipca 2012 roku. Ortiz trzykrotnie posyłał Griffina na deski w ciągu całego pojedynku ale to nie wystarczyło do zwycięstwa i ostatecznie przegrał na punkty.
Bellator MMA.
Po przegranej zapowiedział zakończenie kariery zawodnika MMA lecz po roku postanowił powrócić i związał się z konkurencyjną organizacją Bellator MMA. W debiucie 2 listopada 2013 miał stoczyć pojedynek z innym, byłym mistrzem UFC Quintonem Jacksonem, lecz 28 października uległ kontuzji szyi i musiał się wycofać z planowanego starcia. 17 maja 2014 został zestawiony z ówczesnym mistrzem Bellatora wagi średniej Rosjaninem Aleksandrem Szlemienkom. Stawiany w roli bezsprzecznego faworyta Rosjanin nieoczekiwanie uległ Ortizowi który poddał go duszeniem rękoma w 1. rundzie. 15 listopada tego samego roku pokonał Stephana Bonnara na punkty na gali Bellator 131.
W związku z dwoma zwycięstwami w organizacji otrzymał szansę walki o mistrzostwo w wadze półciężkiej 19 września 2015 na Bellator 142: Dynamite 1 z Brytyjczykiem Liamem McGearym. Ortiz przegrał starcie przez poddanie w 1. rundzie. 21 stycznia 2017 na Bellator 170 poddał Chaela Sonnena duszeniem zza pleców w 1. rundzie.
Total Nonstop Action (TNA).
Będąc pod kontraktem z Bellatorem, występował również we wrestlerskiej federacji Total Nonstop Action razem z Quintonem Jacksonem i Muhammedem Lawalem.
Kariera aktorska.
Po raz pierwszy pojawił się na kinowym ekranie jako największy wojownik w dramacie sensacyjnym Andrzeja Bartkowiaka "Od kołyski aż po grób" ("Cradle 2 the Grave", 2003) z Jetem Li. Po występie jako Poptop w thrillerze "Wydział Venice Underground" ("Venice Underground", 2005) z Edwardem Furlongiem i Jodi Lyn O’Keefe, zagrał jednego z popleczników Luca (w tej roli David Boreanaz) o ksywie 'Głód' w sequelu "Kruk 4" ("The Crow: Wicked Prayer", 2005) u boku Edwarda Furlonga i Dennisa Hoppera, a producent tego filmu Jeff Most okrzyknął go „następcą Vina Diesela”. Potem wystąpił w filmach: tureckim "Dolina wilków: Irak" ("Kurtlar Vadisi Irak", 2006) jako amerykański dowódca major z udziałem Billy’ego Zane i Gary’ego Buseya, komedii Scotta Caana "Psi kłopot" ("The Dog Problem", 2006) w roli Franka i "Zombie Strippers" ("Striptizerki Zombie", 2008) jako wykidajło w Rhino. Można go było także dostrzec w serialach CBS: "Wzór" ("Numb3rs", 2007) jako Tino Alva i "" ("CSI: NY", 2012) jako Derek Petrov oraz programie 3 Ball Entertainment "Sweat INC." (2015) w roli sędziego.
Życie prywatne.
8 kwietnia 1999 poślubił S. Dean "Kristin", z którą miał syna Jacoba, Jr. Jednak po pięciu latach małżeństwa doszło do rozwodu. Od października 2006 roku związał się z byłą aktorką porno Jenną Jameson, z którą ma dwóch synów bliźniaków: Jesse’ego i Journeya Jette (ur. 16 marca 2009). Jameson i Ortiz rozstali się w marcu 2013 roku, a Ortiz uzyskał pełną opiekę nad bliźniakami. Od listopada 2014 związał się z byłą ring-girl Amber Nichole Miller.
6 stycznia 2014 w poranek w Los Angeles został aresztowany po wypadku, który spowodował pod wpływem alkoholu. Ortiz poruszając się swym Porsche Panamera, uderzył w ścianę. Wewnątrz pojazdu znajdowało się dwóch pasażerów, nikomu z uczestników wypadku nie stała się krzywda. Według policji w Los Angeles w krwi Ortiza znajdowało się 1,2 promila alkoholu, gdy dozwolony w Kalifornii poziom to 0,8. Ortiz wpłacił 15 tys. dolarów kaucji, po czym został zwolniony z aresztu.
Osiągnięcia.
Mieszane sztuki walki:
Submission fighting:

</doc>
<doc id="1216043" url="https://pl.wikipedia.org/wiki?curid=1216043" title="Maurito">
Maurito

Maurito, właśc. Norberto Mulenessa Maurito (ur. 24 czerwca 1981 w Luandzie) – piłkarz angolski grający na pozycji ofensywnego pomocnika lub napastnika. Posiada także obywatelstwo portugalskie.
Kariera klubowa.
Maurito urodził się w Angoli, a piłkarską karierę rozpoczął w Santos Luanda. Następnie wyjechał do Portugalii, gdzie grał w czwartoligowym zespole Vasco da Gama Sines. W 2003 roku przeszedł do União Leiria. W sezonie 2003/2004 zadebiutował w jego barwach w pierwszej lidze, ale zaliczył tylko 7 spotkań w ciągu całego sezonu. W 2004 roku wyjechał do Al-Jazira Club ze Zjednoczonych Emiratów Arabskich. Rok później został piłkarzem innego klubu z tego kraju, Al-Wahda FC. Występował tam bez sukcesów przez dwa sezony, a w 2007 roku przeszedł do kuwejckiego Al-Kuwait Kaifan. Następnie grał w bahrajńskim Al-Riffa Club, kuwejckim Al-Salmiya SC, rodzimym Petro Atlético, a w 2011 roku został zawodnikiem indonezyjskiego Minangkabau FC. Grał też w zespołach PSAP Sigli oraz Recreativo Caála. W 2012 roku zakończył karierę.
Kariera reprezentacyjna.
W reprezentacji Angoli Maurito zadebiutował w 2004 roku. W 2006 roku pojechał na Puchar Narodów Afryki 2006, ale nie znalazł się w kadrze na Mistrzostwa Świata w Piłce Nożnej 2006. W 2008 roku znalazł się w drużynie na Puchar Narodów Afryki 2008.

</doc>
<doc id="1216044" url="https://pl.wikipedia.org/wiki?curid=1216044" title="Fałda mongolska">
Fałda mongolska



</doc>
<doc id="1216045" url="https://pl.wikipedia.org/wiki?curid=1216045" title="Cave (singel Muse)">
Cave (singel Muse)

Cave – singel angielskiego zespołu rockowego Muse z ich debiutanckiego albumu, "Showbiz". Jest to drugi (po „Uno”) singel promujący ten krążek, a został wydany 6 września 1999 roku jako zestaw składający się z dwóch płyt CD i 7-calowego winyla. Piosenka znajduje się na koncertowym DVD Muse "Hullabaloo" z 2002 roku, jak również na ścieżce dźwiękowej do filmu "Mały Nicky". Jest jednym z trzech singli tria, który nie posiada teledysku promującego – pozostałe to „Apocalypse Please” i „Map of the Problematique”.
W USA „Cave” zostało wydane również jako EP pod nazwą „Cave EP”. Minialbum zawierał 5 utworów i trafił na rynek w 2000 roku.

</doc>
<doc id="1216051" url="https://pl.wikipedia.org/wiki?curid=1216051" title="David Mellor">
David Mellor

David John Mellor (ur. 12 marca 1949), brytyjski polityk, prawnik i dziennikarz, członek Partii Konserwatywnej, minister w rządach Margaret Thatcher i Johna Majora.
Wykształcenie odebrał w Swanage Grammar School oraz w Christ's Church na Uniwersytecie Cambridge. Na studiach był przewodniczącym uniwersyteckiego Stowarzyszenia Konserwatystów. Po studiach pracował krótko dla Jeffreya Archera. Po zdaniu egzaminów adwokackich rozpoczął praktykę w 1972 r. W 1987 r. został Radcą Królowej. W październiku 1974 r. wystartował bez powodzenia w wyborach do Izby Gmin w okręgu West Bromwich East. W 1979 r. wygrał wybory w okręgu Putney.
W latach 1981–1983 był podsekretarzem stanu w ministerstwie energii. W latach 1983–1986 był podsekretarzem stanu w ministerstwie spraw wewnętrznych, a w latach 1986–1987 i 1989–1990 ministrem stanu w tymże resorcie. W latach 1987–1988 piastował analogiczny urząd w ministerstwie spraw zagranicznych, a w latach 1988–1989 w ministerstwie zdrowia. W 1990 r. został ministrem stanu w Urzędzie Tajnej Rady. Jeszcze w tym samym roku został ministrem ds. sztuki. Kiedy premierem został John Major, Mellor został członkiem gabinetu jako naczelny sekretarz skarbu. Po wyborach 1992 r. stanął na czele nowo utworzonego ministerstwa dziedzictwa narodowego.
Mellor nie utrzymał się długo na tym stanowisku. W lipcu 1992 r. aktorka Antonia de Sancha sprzedała prasie za 30 000 funtów opowieść o jej romansie z Mellorem. Minister stał się wówczas celem ataków tabloidów. W sierpniu prasa ogłosiła, że wakacje Mellora były sponsorowane przez Monę Bauwens, córkę jednego z liderów OWP, oraz na koszt władcy Abu Zabi. Te skandal ostatecznie podkopał pozycję Mellora w rządzie. 24 września minister podał się do dymisji.
W wyborach 1997 r. Mellor przegrał z kandydatem laburzystów Tonym Colmanem. Na politycznej emeryturze zajął się dziennikarstwem. Pisał do "Evening Standard", "Guardiana" i "The People", zwykle na tematy związane ze sportem lub muzyką. Regularnie prowadził do 2001 r. program poświęcony piłce nożnej na antenie BBC 5 oraz programy poświęcone muzyce poważnej na antenie BBC Radio 2 i BBC Radio 3. Obecnie występuje na antenie Classic FM.
20 lipca 1974 r. poślubił Judith, z którą rozwiódł się w 1995 r. Obecnie mieszka z Penelope Lyttleton, wicehrabiną Cobham w Dockmaster's House.

</doc>
<doc id="1216053" url="https://pl.wikipedia.org/wiki?curid=1216053" title="Okręg wyborczy Putney">
Okręg wyborczy Putney

Okręg wyborczy Putney - okręg wyborczy położony w Londynie, na południowym brzegu Tamizy. Powstał w 1918 i wysyła do brytyjskiej Izby Gmin jednego deputowanego.

</doc>
<doc id="1216055" url="https://pl.wikipedia.org/wiki?curid=1216055" title="Kośnik czubaty">
Kośnik czubaty



</doc>
<doc id="1216061" url="https://pl.wikipedia.org/wiki?curid=1216061" title="Randy Couture">
Randy Couture

Randy Duane Couture (ur. 22 czerwca 1963 w Everett) – amerykański zapaśnik oraz zawodnik mieszanych sztuk walki, a także aktor filmów akcji. Był wielokrotnym mistrzem wagi półciężkiej i ciężkiej UFC. Jest członkiem Galerii Sław UFC.
Kariera sportowa.
Zapasy.
W swojej karierze zapaśniczej czterokrotnie zdobył mistrzostwo USA w zapasach w stylu klasycznym: dwukrotnie w kategorii 90 kg (1990, 1993) i dwukrotnie w 97 kg (1997, 1999). Dwukrotnie reprezentował kraj na mistrzostwach świata w zapasach i był rezerwowym reprezentantem USA na trzech igrzyskach olimpijskich (1988, 1992, 1996). Złoty medalista Igrzysk Panamerykańskich z 1991 roku. Pięciokrotny medalista Mistrzostw Panamerykańskich, złoty z 1991 roku. Trzeci w Pucharze Świata w 1991 i 1992; piąty w 1990 i 1995 roku.
Mieszane sztuki walki.
W swoim debiucie, w 1997 roku wygrał turniej UFC 13. W październiku tego roku, po zwycięstwie nad Maurice’em Smithem, został po raz pierwszy mistrzem UFC wagi ciężkiej. Następnie odszedł z tej organizacji i związał się z japońską organizacją Rings.
W 2000 roku powrócił do UFC i po pokonaniu Kevina Randlemana ponownie został mistrzem wagi ciężkiej. W 2001 roku wystartował w turnieju finałowym Rings, jednak przegrał przez poddanie z Valentijnem Overeemem. Następnie dwukrotnie obronił pas mistrzowski UFC w walkach z Pedro Rizzo, po czym stracił go na rzecz Josha Barnetta. Jednak po tej walce w organizmie Barnetta wykryto niedozwolone substancje, w wyniku czego odebrano mu tytuł i zdyskwalifikowano. W tej sytuacji zorganizowano walkę o wakujący pas mistrzowski i wyznaczono do niej Couture’a oraz Ricco Rodrigueza. Couture doznał dotkliwej porażki. 
Wkrótce potem postanowił przenieść się do wagi półciężkiej. W czerwcu 2003 roku pokonał Chucka Liddella w walce o tymczasowy pas mistrzowski. Następnie, we wrześniu 2003 roku, wygrał z mistrzem tej kategorii wagowej, Tito Ortizem, stając się tym samym pierwszym zawodnikiem w historii UFC, który zdobył pas mistrzowski dwóch kategorii wagowych. Mistrzostwo stracił na rzecz Vitora Belforta, lecz już pół roku później odzyskał je, pokonując Belforta przez techniczny nokaut. 
W 2005 roku został trenerem jednej z drużyn w reality show "The Ultimate Fighter". Drugim trenerem został Chuck Liddell i to za nim Couture spotkał się w kolejnej walce − został znokautowany już na początku starcia i stracił pas mistrzowski. Po raz trzeci walczył z Liddellem w lutym 2006 roku. Ponownie przegrał przed czasem, po czym ogłosił zakończenie sportowej kariery. 
Powrócił jednak do oktagonu, aby w marcu 2007 roku zmierzyć się z młodszym o 13 lat, 15 kilogramów cięższym i wyższym o 20 centymetrów mistrzem wagi ciężkiej Timem Sylvią. Mimo 43 lat Couture zdominował Sylvię, wygrywając przez jednogłośną decyzję. Został pierwszym zawodnikiem w historii UFC, który pięciokrotnie sięgnął po pas mistrzowski. W sierpniu 2007 roku, broniąc mistrzostwa, pokonał przez techniczny nokaut Gabriela Gonzagę.
Po tym jak mistrz wagi ciężkiej PRIDE FC Fiodor Jemieljanienko oznajmił, że nie zamierza wiązać się z UFC Couture ponownie ogłosił zakończenie kariery, tłumacząc iż walka z Rosjaninem była jego ostatnim wyzwaniem w MMA. Do tej decyzji skłonił go też konflikt na tle finansowym z władzami UFC. Jednak niecały rok później podpisał z UFC nową umowę na kolejne 3 walki. Pierwsza z nich odbyła się 15 listopada 2008 roku na UFC 91 przeciwko Brockowi Lesnarowi. Jej stawką był tytuł mistrza wagi ciężkiej UFC. Couture przegrał poprzez TKO w drugiej rundzie. Po kolejnej porażce, tym razem z Antonio Rodrigo "Minotauro" Nogueirą, zdecydował się na powrót do wagi półciężkiej. 
14 listopada 2009 roku pokonał przez jednogłośną decyzję Brandona Verę, a 6 lutego 2010 roku przed czasem Marka Colemana. 28 sierpnia 2010 roku wygrał przez poddanie z bokserem Jamesem Toneyem.
30 kwietnia 2011 roku w Toronto podczas UFC 129 został znokautowany kopnięciem frontalnym z wyskoku przez byłego mistrza UFC w wadze półciężkiej, Lyoto Machidę. Po tej walce blisko 48-letni Couture ogłosił zakończenie sportowej kariery.
Lista osiągnięć.
Zapasy:
Mieszane sztuki walki:

</doc>
<doc id="1216067" url="https://pl.wikipedia.org/wiki?curid=1216067" title="Władimir Łazariewicz">
Władimir Łazariewicz

Władimir Sałamanowicz Łazariewicz (ros. Владимир Саламанович Лазаревич; ur. 14 września 1882 w Białymstoku, zm. 20 czerwca 1938 w Moskwie) − podpułkownik Sztabu Generalnego Armii Imperium Rosyjskiego, komdiw Armii Czerwonej.
Życiorys.
W latach 1903-1906 był słuchaczem Wileńskiej Szkoły Junkrów Piechoty, a w l. 1909-1912 − Mikołajewskiej Akademii Sztabu Generalnego. W czasie I wojny światowej podpułkownik.
W 1918 dobrowolnie wstąpił do Armii Czerwonej. Walczył w wojnie domowej 1918–1920 na stanowiskach: szef sztabu 4 Armii (listopad 1918 – marzec 1919), w Południowej Grupie Wojsk Frontu Wschodniego (marzec – maj 1919), dowódca 4 Armii (maj – listopad 1919). Uczestniczył w kontrnatarciu przeciwko wojskom gen. A. Kołczaka.
Od listopada 1919 do marca 1920 szef sztabu Frontu Zachodniego. Potem dowodził 3 Armią Frontu Zachodniego (czerwiec – październik 1920), 4 Armią Frontu Południowego (październik 1920 – luty 1921, m.in. podczas operacji perekopsko-czongarskiej). Brał udział w wojnie polsko-bolszewickiej 1920. Odznaczył się w walkach pod Warszawą. Zdołał ocalić swoje dywizje w walkach nad Wisłą. Nie spełnił oczekiwań w bitwie nad Niemnem. Podczas bitwy pod Krwawym Borem utracił łączność ze swoją armią, co w znacznej mierze zdecydowało o rozmiarach jej klęski w walkach pod Lidą.
Od lutego 1921 do stycznia 1922 dowódca Frontu Turkiestańskiego, kierował walką z kontrrewolucją basmaczów. W latach dwudziestych i trzydziestych na różnych stanowiskach dowódczych i wykładowca, w tym w Akademii Inżynieryjnej Sił Powietrznych. W latach 1925–1927 komendant tej akademii. 23 listopada 1935 roku został mianowany komdiwem. Padł ofiarą wielkiej czystki stalinowskiej.
Odznaczenia: Order Czerwonego Sztandaru (dwukrotnie).

</doc>
<doc id="1216071" url="https://pl.wikipedia.org/wiki?curid=1216071" title="Korpus Inżynierów Koronnych">
Korpus Inżynierów Koronnych

Korpus Inżynierów Koronnych – ogół jednostek inżynieryjnych armii koronnej w XVIII wieku.
Formowanie i zmiany organizacyjne.
Korpus został utworzony na mocy ustawy sejmowej w 1775 roku, wchodził w skład Korpusu Artylerii Koronnej i podlegał jego dowódcy.
Początkowo dowództwo składało się z komendanta w randze podpułkownika, majora, dwóch kapitanów, dwóch poruczników i sześciu podoficerów. Szefem korpusu z urzędu został generał artylerii koronnej Alojzy Fryderyk von Brühl, a komendantem ppłk Jan Klein. 
Zadaniem dowództwa korpusu było opracowywanie i realizacja planów budownictwa wojskowego, zwłaszcza fortyfikacyjnego i komunikacyjnego, a także prace pomiarowe i topograficzne.
W okresie Sejmu Czteroletniego zwiększono liczbę inżynierów. We wrześniu 1789 przyjęto ofiarę kapitana korpusu Jana Potockiego w corocznej kwocie 10800 złotych. Przeznaczona została ona na powiększenie korpusu o 26 ludzi.
Uchwalony w październiku 1789 nowy etat wojska przewidywał powiększenie jednostek do 93 ludzi, razem z 26 osobami z ofiary Jana Potockiego dawało to etatowo liczbę 119 żołnierzy.
W czerwcu 1791 zorganizowano dodatkowo kompanię pontonierów, wchodzącą w etat wojska koronnego i będącą częścią Korpusu Inżynierów. Miała liczyć 120 żołnierzy z trzema oficerami w tym kapitanem jako dowódcą.
Żołnierze korpusu.
Szefowie:
Pułkownicy:

</doc>
<doc id="1216079" url="https://pl.wikipedia.org/wiki?curid=1216079" title="Daniel Ernest Jabłoński">
Daniel Ernest Jabłoński

Daniel Ernest Jabłoński, (ur. 26 listopada 1660 w Mokrym Dworze, zm. 25 maja 1741 w Berlinie) – duchowny protestancki, senior Jednoty Braci Czeskich, intelektualista i działacz religijny. Jego bratem był historyk Jan Teodor Jabłoński, a synem niemiecki lingwista i teolog Paweł Ernest Jabłoński.
Życiorys.
Pochodził z rodziny duchownych czeskobraterskich, którzy opuścili Królestwo Czech w okresie wojny trzydziestoletniej. Był synem Piotra Figulusa i Elżbiety Komeńskiej a także wnukiem Jana Amosa Komeńskiego.
W latach 1677–1680 studiował teologię, filozofię i języki bliskowschodnie we Frankfurcie nad Odrą oraz w Oksfordzie.
Niedługo po odbyciu studiów został pastorem gminy ewangelicko-reformowanej w Magdeburgu. W latach 1686–1691 pełnił funkcję rektora gimnazjum protestanckiego w Lesznie. W 1699 roku został ordynowany senioriem braci czeskich. Od 1699 roku pełnił również funkcję seniora generalnego dla wyznawców kalwinizmu w Wielkim Księstwie Litewskim. W 1707 roku podczas wojny północnej opuścił Leszno i na stałe przeprowadził się do Berlina.
Od 1691 roku związany był z dworem elektora brandenburskiego. Pełnił funkcję nadwornego kaznodziei księcia-elektora Fryderyka I Hohenzollerna i opiekował się pruskimi ewangelikami-reformowanymi, którzy w 1718 roku wybrali go do swojego konsystorza, a w 1729 roku mianowali superintendentem.
Daniel Ernest Jabłoński był autorem wielu prac religijnych i politycznych. Wraz z Gottfriedem Leibnizem był współzałożycielem Pruskiej Akademii Nauk w Berlinie (1700).
Rzecznik unii kościelnej pomiędzy luteranami, kalwinami i braćmi czeskimi w Rzeczypospolitej Obojga Narodów. Pomysłodawca niezrealizowanego planu stworzenia w Królestwie Prus kościoła episkopalnego na wzór angielski.
Pod koniec życia wspierał rozwój wspólnoty braci morawskich z Herrnhut.
Ordynował na seniorów tej kongregacji Dawida Nitschmanna (1735) i Mikołaja von Zinzendorfa (1737).

</doc>
<doc id="1216081" url="https://pl.wikipedia.org/wiki?curid=1216081" title="Ser lipski">
Ser lipski

Ser lipski - rodzaj serbskiego sera, który jest produkowany z owczego mleka. Ser ten jest zaliczany do serów podpuszczkowych, dojrzewających oraz miękkich. Ser lipski jest wyrabiany w podobny sposób jak ser port-du-salut.

</doc>
<doc id="1216083" url="https://pl.wikipedia.org/wiki?curid=1216083" title="Latynoski pop">
Latynoski pop

Latynoski pop (ang. "latin pop") – podgatunek muzyki pop, w którym dość często, lecz niekoniecznie, występują tradycyjne elementy muzyki dla danego regionu, np. w Hiszpanii mogą być to elementy flamenco, a w Ameryce Łacińskiej elementy salsy, merengue, tango, cumbii, bądź innych gatunków wywodzących się z różnych hiszpańskojęzycznych regionów świata.
Pop latynoski jest śpiewany zazwyczaj w języku hiszpańskim bądź portugalskim. To właśnie język wykonania odgrywa największą rolę w zidentyfikowaniu tego gatunku.

</doc>
<doc id="1216087" url="https://pl.wikipedia.org/wiki?curid=1216087" title="Statystyka kwalitatywna">
Statystyka kwalitatywna

Statystyka kwalifikatywna – dział statystyki matematycznej, dział ogólnej metodologii badań naukowych. Kładzie nacisk na metody jakościowe, różniące się od ilościowych badań statystyki powszechnej, kwantytatywnej.

</doc>
<doc id="1216089" url="https://pl.wikipedia.org/wiki?curid=1216089" title="Shōrinji Kenpō">
Shōrinji Kenpō

 – japońska sztuka walki, technika samoobrony, zintegrowana z zen.
Słowo Shōrin-ji to japońska wymowa nazwy klasztoru Szaolin (chiń.: 少林寺; pinyin: Shàolín Sì), a japońskie "kenpō" (拳法) to chińskie słowo o tej samej pisowni, ale czytaniu "quánfǎ" (dosł. metoda pięści), czyli chińska sztuka obrony. W międzynarodowym środowisku sportów walki zamiast transkrypcji "kenpō" przyjął się zapis "kempo". Stąd też nad wejściem do kwatery głównej widnieje stylizowany napis nazwy własnej bez makronów przedłużających samogłoskę "o": ShorinjiKempo. 
Założycielem szkół "kenpō" w 1947 roku był japoński propagator sztuk walki i myśliciel o nazwisku Dōshin Sō (czyli Michiomi Nakano, ur. w 1911 r. w prefekturze Okayama, zm. 1980 r.), ale nie pilnował "czystości" stylu, więc powstało wiele jego odmian.
Dōshin Sō stworzył swój system w oparciu o techniki chińskiej sztuki walki rodem z klasztoru Szaolin, których uczył się przebywając w Chinach, japońskiego jujutsu i techniki bazującej na aiki-jūjutsu szkół Daitō-ryū. Podłoże duchowe tego systemu jest oparte na praktyce zazen. Nie istnieje w Shōrin-ji kenpō rywalizacja sportowa. 
Zobacz też.
World Shorinji Kempo Organization

</doc>
<doc id="1216097" url="https://pl.wikipedia.org/wiki?curid=1216097" title="Layout (Web)">
Layout (Web)

Layout (interfejs strony internetowej) – element konstrukcji graficznej, w którym ustala się wygląd (kolorystykę, elementy dekoracyjne, krój czcionki) i rozmieszczenie elementów (treści) na stronie. W fazie projektowej może mieć postać pliku graficznego prezentującego zakładany styl. Layout może zostać wykonany w różnych technologiach (np. SWF, HTML, CSS). Modyfikacja layoutu strony nie implikuje ingerencji w jej treść.
W przypadku wielu popularnych systemów zarządzania treścią layout jest generowany w oparciu o tzw. "skórki" (ang. "themes", "skins"). Jest to kolekcja plików, zawierających elementy wystroju oraz instrukcje dla systemu odnośnie do ich obróbki i składania. By zmienić wystrój strony, wystarczy zainstalować skórkę i włączyć ją, najczęściej przy pomocy stosownego modułu. Odbywa się to bez ingerencji w kod skórki i systemu, co bardzo ułatwia kontrolowanie interfejsu bez znajomości API systemu i języka programowania. Stopień swobody, z jaką modyfikuje się taki layout, zależy od zastosowanego CMS. Niekiedy, zmiana układu elementów bywa możliwa za pomocą edytorów WYSIWYG. Skórki stworzone z myślą o różnych CMS nie są ze sobą kompatybilne.
Pojęcie "layout" do projektowania stron internetowych zostało przejęte z DTP – projektowania i składu publikacji.
W większości przypadków układ graficzny, kolorystyka, a przede wszystkim zastosowanie logotypów powinno być spójne dla wszystkich produktów i form materiałów informacyjnych dotyczących jednej osoby, firmy czy organizacji. Wspólny, łatwo rozpoznawalny i identyfikowany z daną firmą (osobą, organizacją) szablon graficzny umożliwia szybkie i efektywne rozpoznanie przez odbiorcę – konsumenta np. jego firmowej marki, produktu czy strony internetowej

</doc>
<doc id="1216100" url="https://pl.wikipedia.org/wiki?curid=1216100" title="Mary Grandpre">
Mary Grandpre



</doc>
<doc id="1216105" url="https://pl.wikipedia.org/wiki?curid=1216105" title="How Much for Happy">
How Much for Happy

How Much For Happy to pierwszy album Cassie Steele kanadyjskiej aktorki i piosenkarki,
która szczególną sławę zdobyła podczas udziału w serialu 
grając tam Manuellę "Manny" Santos. Wydany został 19 marca 2005 roku w Stanach Zjednoczonych.

</doc>
<doc id="1216108" url="https://pl.wikipedia.org/wiki?curid=1216108" title="Gwardia Konna Koronna">
Gwardia Konna Koronna



</doc>
<doc id="1216110" url="https://pl.wikipedia.org/wiki?curid=1216110" title="Korpus Inżynierii Koronnej">
Korpus Inżynierii Koronnej



</doc>
<doc id="1216114" url="https://pl.wikipedia.org/wiki?curid=1216114" title="Joe Bartosik">
Joe Bartosik



</doc>
<doc id="1216119" url="https://pl.wikipedia.org/wiki?curid=1216119" title="Hipsotermometr">
Hipsotermometr

Hipsotermometr, termobarometr – rodzaj przyrzędu pomiarowego, który służy do wyznaczenia wysokości danego punktu n.p.m. w sprawdzanym w danej chwili przedmiocie. Wyznaczona wysokość jest zawsze określona na podstawie pomiaru temperatury wrzenia wody w danym punkcie pomiarowym przedmiotu.

</doc>
<doc id="1216120" url="https://pl.wikipedia.org/wiki?curid=1216120" title="Niżniaja Tura">
Niżniaja Tura

Niżniaja Tura (ros. "Нижняя Тура") – miasto w Rosji w bezpośrednim podporządkowaniu obwodu swierdłowskiego.
Położone na wschodzie Środkowego Uralu nad rzeką Turą, 254 km od Jekaterynburga. Prawa miejskie od 1949. W 2005 liczyło 23,7 tys. mieszkańców.
Historia.
Powstało w 1754 roku jako osiedle budowniczych zakładu metalurgicznego. W 1824 w okolicy, nad brzegami rzek Is, Wyja i Tura odkryto złoża złota i platyny. Powstałe tu kopalnie dostarczały ponad 50% urobku złota i platyny na całym Uralu.

</doc>
<doc id="1216121" url="https://pl.wikipedia.org/wiki?curid=1216121" title="Andrzej Matusiak">
Andrzej Matusiak

Andrzej Matusiak (ur. 30 sierpnia 1956) – manager kultury, animator i promotor kultury polskiej w kraju i zagranicą, absolwent wydziału ekonomicznego SGGW w Warszawie (1975–1980), stypendysta Instytutu Goethego w Berlinie i Instytutu Goethego w Hamburgu, gdzie uczestniczył w seminariach na temat promocji kultury europejskiej.
Ukończył kursy w Studium Prawa Europejskiego, LSI w Toronto oraz Leysin American School w Szwajcarii.
Twórca kilkuset widowisk estradowych, współorganizator największych polskich festiwali, producent ponad 100 wielkich estradowych widowisk telewizyjnych. Od kilkunastu lat zajmuje się promocją polskiej kultury zagranicą. Od 1990 dyrektor Stołecznej Estrady – jednej z najprężniej działających instytucji kultury w Polsce.
Jako dyrektor Stołecznej Estrady odpowiada za organizację i realizację około 200 imprez rocznie, w tym największych imprez plenerowych w Warszawie, m.in.:
Jest pomysłodawcą Festiwalu „Strefa Kultury”, a także producentem i współtwórcą „Warszawskiego Festiwalu Skrzyżowanie Kultur”. Autor i reżyser wielu koncertów i widowisk, m.in. koncertów galowych Teraz Polska i Gender Index oraz widowisk multimedialnych „Chopin at the Piramids” w Kairze i „Chopin at the Arctic” w Tromsø (Norwegia).
W 2012 roku reżyserował ceremonię otwarcia jednego z największych festiwali świata „Cervantino” w Meksyku.
Producent i reżyser spektaklu Rock Loves Chopin we włoskiej Arena di Verona (2014).
Autor scenariusza widowiska multimedialnego „Warszawskie Syreny”, do którego muzykę przygotował Jean Michel Jarre (2016).
Producent spektakli „Pan Tadeusz” w reż. Jana Englerta i „Big Zbig Show” w reżyserii Magdy Umer.
Wraz z Aliną Janowską i Andrzejem Łapickim był założycielem i dyrektorem Fundacji „Artyści – Artystom” 1990–2000. W latach 1986–1991 zarządzał polskim oddziałem kanadyjskiego impresariatu muzycznego Artex International.
Występował jako muzyk rockowy, m.in. w zespołach Pulsar i Prezesi.

</doc>
<doc id="1216122" url="https://pl.wikipedia.org/wiki?curid=1216122" title="Termobarometr">
Termobarometr



</doc>
<doc id="1216127" url="https://pl.wikipedia.org/wiki?curid=1216127" title="Herb Archangielska">
Herb Archangielska

Herb Archangielska wprowadzony został w 1780 (według innych danych - w 1781) roku. Na złotym tle przedstawiony jest lecący w lazurowej szacie Michał Archanioł, uzbrojony w miecz i tarczę i przebijający pokonanego diabła.
W czasach sowieckich motywy religijne na oficjalnych symbolach były niedopuszczalne, dlatego przyjęto herb o charakterze laickim, na którym przedstawiono statek, symbolizujący portowy charakter miasta. 
Historyczny herb Archangielska przywrócono postanowieniem 11. sesji rady miejskiej 10 października 1989 roku. Zgodnie z Postanowieniem o herbie miasta Archangielska: 
2. Opis herbu: 
W złotym polu tarczy przedstawiony lecący archanioł w niebieskiej szacie z ognistym mieczem i tarczą, pokonujący czarnego diabła. 
Symbolika herbu: 
Lecący archanioł w niebieskiej szacie z ognistym mieczem i tarczą symbolizuje rosyjskie wojsko, zwycięstwo sił dobra nad siłami zła, czarny diabeł przedstawia nieprzyjaciela, zło, które będzie pokonane.
W 1998 roku przyjęto trochę zmieniony herb miasta.

</doc>
<doc id="1216128" url="https://pl.wikipedia.org/wiki?curid=1216128" title="Boeing 314 Clipper">
Boeing 314 Clipper

Boeing 314 Clipper – łódź latająca budowana przez firmę Boeing Company w latach 1938-1941 na zamówienie firmy lotniczej Pan American. W tamtym okresie był jednym z największych samolotów. Z dwunastu zbudowanych egzemplarzy trzy zostały w ramach Lend-Lease Act przekazane BOAC, które używały ich do przelotów nad Atlantykiem i Pacyfikiem.
Była pierwszym transatlantyckim samolotem pasażerskim i przez 30 lat największym samolotem cywilnym.
Historia.
W lipcu 1936 Pan American podpisał z Boeingiem kontrakt na wykonanie sześciu samolotów z opcją na sześć następnych. W sumie zbudowano 12 egzemplarzy – sześć Boeinga 314 oraz sześć modelu B-314A. W czerwcu 1938 pierwszy z nich wzbił się w powietrze. Z początku w lotach transatlantyckich przewoziły jedynie pocztę. Z czasem, gdy okazało się, że samoloty są bezpieczne, uruchomiono również loty pasażerskie. Pan American z Boeingiem 314 28 czerwca 1939 otworzył pierwszą linię przelotów przez Atlantyk. Lot między Southampton i Nowym Jorkiem trwał ok. 24 godzin. Posiłki były przygotowywane przez kucharzy czterogwiazdkowych hoteli. Kobiety i mężczyźni posiadali oddzielne przebieralnie. Loty transatlantyckie z Anglii po trzech miesiącach z powodu wybuchu wojny wstrzymano.
Po wybuchu II wojny światowej dziewięć maszyn przekazano siłom zbrojnym USA. Jedna z nich, "Dixie Clipper", w styczniu 1943 wiozła prezydenta Roosevelta na konferencję w Casablance. 22 lutego 1943 "Yankee Clipper" rozbił się w Lizbonie. Wypadek pociągnął za sobą dwadzieścia cztery ofiary śmiertelne i był jedynym w historii tego modelu samolotu.
Trzy maszyny, których linie Pan American nie przekazały lotnictwu wojskowemu, trafiły do rąk Brytyjczyków i również były wykorzystywane do przewożenia przez Atlantyk ważnych osobistości. Dwiema z nich – "Berwickiem" i "Bristolem" latał Winston Churchill.
Zaletą łodzi latających było wówczas to, że nie potrzebowały bardzo kosztownych, długich, betonowych pasów startowych. Jednak podczas wojny w wielu częściach świata zbudowano właśnie takie pasy, dostosowane do wymagań ciężkich bombowców, tym samym ta cecha hydroplanów przestała mieć znaczenie.
Po wojnie eksploatacja B-314 okazała się nieopłacalna i samoloty jeden po drugim były kierowane do kasacji. Nie ocalał ani jeden egzemplarz. Ostatni wycofano ze służby w 1951 kończąc ważną erę w rozwoju lotnictwa i komunikacji lotniczej. Ken Follett wykorzystał samolot w swojej powieści "Noc nad oceanem".
Boeing 314 Clipper w eksploatacji.
Samoloty Pan American Airways - Model B-314
Samoloty Pan American Airways - Model B-314A
Samoloty British Overseas Airways Corporation BOAC) Model B-314A

</doc>
<doc id="1216132" url="https://pl.wikipedia.org/wiki?curid=1216132" title="Lista gwiazd w gwiazdozbiorze Kila">
Lista gwiazd w gwiazdozbiorze Kila

Zestawienie to zawiera gwiazdy w gwiazdozbiorze Kila do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1216134" url="https://pl.wikipedia.org/wiki?curid=1216134" title="Benoît Angbwa">
Benoît Angbwa

Benoît Christian Angbwa Ossoemeyang (ur. 1 stycznia 1982 w Bafoussam), wzrost: 175 cm, waga: 76 kg, kameruński piłkarz, występuje na pozycji prawego obrońcy.
Kariera klubowa.
Karierę zaczynał w Fovu Baham. W 2000 roku zdobył z tym klubem mistrzostwo Kamerunu. Dobre występy w rodzimej lidze zaowocowały transferem do Europy. Angbwa przeniósł się do Montpellier HSC, jednak nie zaliczył w tym klubie ani jednego występu. W 2002 roku Kameruńczyk obrał dość nietypowy kierunek i został zawodnikiem urugwajskiego Nacionalu Montevideo. Spotkał tam swojego rodaka, Pierre Achille Webo. Angbwa zdobył z tym klubem wicemistrzostwo kraju (2002), oraz mistrzostwo (2003). Tytułu nie udało się obronić, a Nacional wylądował na 4. miejscu z dużą stratą do lidera. W 2004 roku Kameruńczyk rozegrał zaledwie dwa mecze i strzelił jedną bramkę, po czym przeniósł się z powrotem do Europy i po raz drugi do Francji. Tym razem trafił do Lille OSC i nie miał problemów z wywalczeniem sobie miejsca w pierwszym składzie. W Ligue 1 debiutował 7 sierpnia 2004, podczas wygranego przez Lille 2:0 meczu z AJ Auxerre. W sezonie 2003/2004 piłkarze Lille awansowali poprzez Puchar Intertoto do Pucharu UEFA, więc Angwba miał szansę pokazać się na arenie międzynarodowej. Łącznie w Pucharach rozegrał 8 spotkań i otrzymał jedną żółtą kartkę. Kolejny sezon był dla piłkarzy OSC bardzo udany. Klub zajął drugie miejsce, promowane udziałem w Lidze Mistrzów, jednak do tego czasu Benoît zdążył zmienić klub. Jego nowym pracodawcą została rosyjska Krylja Sowietow Samara. Tam Angbwa spotkał innego Kameruńczyka, Serge Branco. W 2006 roku Krylja zajęła 10. miejsce w lidze, a sezon później było jeszcze gorzej, ponieważ zawodnicy z Samary uplasowali się dopiero na 13. pozycji. Angbwa rozegrał łącznie 44 mecze w barwach Krylji. W 2008 roku został piłkarzem innego rosyjskiego klubu, Saturna Ramienskoje. W 2011 roku podpisał kontrakt z jeszcze innym rosyjskim klubem Anży Machaczkała. W sezonie 2012/2013 grał najpierw w FK Rostów, a następnie w Krylji Sowietow Samara. Latem 2013 ponownie został zawodnikiem Anży Machaczkała. W latach 2016-2017 grał w Olympic Grande-Synthe.
Kariera reprezentacyjna.
Angbwa ma za sobą udział w nieudanych dla reprezentacji Kamerunu eliminacjach do Mistrzostw Świata 2006. Został powołany na Puchar Narodów Afryki 2008 w Ghanie.

</doc>
<doc id="1216135" url="https://pl.wikipedia.org/wiki?curid=1216135" title="Uno (singel Muse)">
Uno (singel Muse)

Uno – singel angielskiego zespołu rockowego Muse z ich debiutanckiego albumu, "Showbiz". Jest to pierwszy singel Brytyjczyków, chociaż już wcześniej na rynek trafiły ich dwie EP-ki. Utwór został wydany 14 czerwca 1999 roku w formacie CD i 7-calowego winyla. Piosenkę nagrano i zmiksowano w Sawmill Studios w Kornwalii oraz RAK Studios w Londynie. Chociaż „Uno” stosunkowo rzadko gościło w stacjach radiowych, osiągnęło wysoką jak na te okoliczności, 73. pozycję na liście najlepszych singli na Wyspach.
Piosenka znajduje się na koncertowym DVD Muse "Hullabaloo" z 2002 roku. W języku hiszpańskim i włoskim „Uno” znaczy „jeden”.
Teledyski.
Do utworu stworzono trzy teledyski. Pierwszy został nakręcony na moście Tower Bridge i posiada wstawki z występów na żywo. Zespół określił ten klip jako „zawstydzający, fatalny, okropny i żenujący”.
Druga wersja przedstawia muzyków grających w pokoju, do którego daremnie próbuje dostać się kobieta przechodząca przez szereg korytarzy.
Trzeci teledysk zawiera wyłącznie fragmenty koncertów.

</doc>
<doc id="1216141" url="https://pl.wikipedia.org/wiki?curid=1216141" title="Beta Carinae">
Beta Carinae



</doc>
<doc id="1216143" url="https://pl.wikipedia.org/wiki?curid=1216143" title="Alberto Fontana">
Alberto Fontana

Alberto Fontana (ur. 23 stycznia 1967 w Cesenie) – włoski piłkarz występujący na pozycji bramkarza.
Kariera klubowa.
Alberto Fontana jest wychowankiem klubu AC Cesena. Następnie został wypożyczany do Vis Pesaro, gdzie w 1986 roku rozpoczynał zawodową karierę. Później powrócił do Ceseny, jednak jeszcze przed debiutem w tej drużynie został wypożyczony do zespołu SPAL 1907. Następnie powrócił do Ceseny i w sezonie 1990/1991 wywalczył sobie miejsce w podstawowej jedenastce. Dla „Cavalluccio Marino” Fontana rozegrał łącznie 103 ligowe pojedynki.
W 1993 roku Włoch przeszedł do AS Bari. Od razu stał się jego pierwszym bramkarzem i przez cztery lata wystąpił w 133 spotkaniach, 65 Serie A i 68 Serie B. Kolejne trzy i pół roku Fontana spędził w Atalancie BC i w tym czasie rywalizował zarówno w rozgrywkach pierwszej, jak i drugiej ligi. W trakcie sezonu 2000/2001 został wypożyczony do SSC Napoli, a po zakończeniu rozgrywek trafił do Interu Mediolan, jednak przez cztery lata pełnił tam rolę zmiennika dla Francesco Toldo i łącznie zanotował tylko dziesięć występów. Z ekipą „Nerazzurrich” w sezonie 2004/2005 Fontana wywalczył Puchar Włoch.
Podczas sezonu 2005/2006 włoski piłkarz grał w Chievo Werona, a latem 2006 roku podpisał kontrakt z US Palermo. Przez dwa pierwsze sezony spędzone w drużynie „Aquile” był podstawowym bramkarzem, jednak na początku rozgrywek 2008/2009 w wyjściowej jedenastce zaczął grać pozyskaniu z Livorno Marco Amelia. Fontana był wówczas najstarszym piłkarzem grającym w Serie A. 30 czerwca 2009 roku jego kontrakt z Palermo wygasł i Włoch został wolnym zawodnikiem. Następnie Fontana zakończył piłkarską karierę.

</doc>
<doc id="1216145" url="https://pl.wikipedia.org/wiki?curid=1216145" title="Mark McCormack">
Mark McCormack

Mark Hume McCormack (ur. 6 listopada 1930 w Chicago, zm. 16 maja 2003 w Nowym Jorku) – amerykański przedsiębiorca, prawnik, pionier marketingu sportowego. Założył przedsiębiorstwo International Management Group (potem znaną pod skróconą firmą IMG) i przez wiele lat nim kierował, współpracując przede wszystkim z wybitnymi tenisistami i golfistami.
Życiorys.
Był synem Neda McCormacka, wydawcy chicagowskiego. Uczęszczał do College of William &amp; Mary w Williamsburgu (Wirginia), a po ukończeniu tej szkoły (1951) odbył studia prawnicze na Uniwersytecie Yale (Yale Law School, dyplom w 1954). Pracę w zawodzie prawnika McCormack podjął po odbyciu służby wojskowej; praktykował w przedsiębiorstwie Arter and Hadden w Cleveland.
W dzieciństwie McCormack był ranny w wypadku samochodowym; za radą lekarzy unikał sportów kontaktowych (zwłaszcza futbolu amerykańskiego), grając głównie w golfa w towarzystwie ojca oraz ojca chrzestnego, poety Carla Sandburga. Doszedł do poziomu niezłego gracza krajowego, był w reprezentacji golfowej swojej szkoły średniej, a w 1958 zakwalifikował się do turnieju US Open; występ w imprezie, mającej charakter wielkoszlemowy, zakończył jednak bez sukcesu (nie przeszedł etapu "cut"). Startował także w innych turniejach w USA i Wielkiej Brytanii.
Po rozpoczęciu pracy zawodowej dostrzegł możliwości marketingowe związane ze sportem w dobie telewizyjnej i wkrótce założył w tym celu własną działalność gospodarczą pod firmą International Management Group. W 1959 zaproponował swoje usługi golfiście Arnoldowi Palmerowi, zawierając z nim umowę na reprezentowanie interesów w sporcie profesjonalnym. Niebawem do grona klientów McCormacka dołączyli dwaj inni wybitni golfiści – Gary Player i Jack Nicklaus. W 1968 McCormack rozszerzył swoje zainteresowanie o tenis i zawarł kontrakt z Australijczykiem Rodem Laverem. Z czasem otoczył opieką menedżerską przedstawicieli innych dyscyplin.
Przedsiębiorstwo McCormacka zajmowało się głównie kontraktami sponsorskimi dla gwiazd, negocjowaniem wysokości nagród z organizatorami zawodów sportowych, ustalaniem kalendarza startów, inwestowaniem zarobionych pieniędzy. Szczególne znaczenie miały prawa do transmisji telewizyjnych, którymi zajmowała się wyspecjalizowana jednostka International Management Group – Trans World International. McCormack, pełniący w IMG funkcje prezydenta i CEO, doprowadził przedsiębiorstwo do wiodącej pozycji na świecie w dziedzinie marketingu sportowego, z przeszło 80 oddziałami w 32 państwach i ponad dwoma tysiącami pracowników. Wyrazem rozwoju tej dziedziny, w czym McCormack miał swój znaczący udział, jest zmieniająca się wysokość negocjowanych przez niego kontraktów – od 5 tysięcy dolarów rocznie dla Arnolda Palmera z Wilson Sporting Goods na początku lat 60., po umowy w wysokości 100 milionów dolarów rocznie dla Tigera Woodsa z Nike na przełomie XX i XXI wieku. Zmieniała się nie tylko wysokość kontraktów, ale i styl pracy; w pierwszych latach działalności McCormack nie podpisywał umów na piśmie, a wystarczało symboliczne uściśnięcie dłoni kontrahenta.
W miarę rozwoju przedsiębiorstwo International Management Group prowadziło interesy takich gwiazd sportu, jak tenisiści Björn Borg, John McEnroe, Ivan Lendl, Martina Navrátilová, Chris Evert, Pete Sampras, Andre Agassi, Tim Henman, Jennifer Capriati, Venus i Serena Williams, narciarz alpejczyk Jean-Claude Killy, lekkoatleci Sebastian Coe, Bill Rodgers, Mary Decker Slaney, baseballiści Jim Rice i Derek Jeter, futboliści Herschel Walker i Joe Montana, golfiści Eldrick „Tiger” Woods, Martín García, Colin Montgomerie, Nancy Lopez, kierowca Formuły 1 Michael Schumacher, koszykarz Charles Barkley, hokeiści Jaromír Jágr i Siergiej Fiodorow. Z wieloma z nich McCormack przyjaźnił się i utrzymywał osobiste kontakty (m.in. z Palmerem i Killym), a także w środowisku sportowym znalazł żonę. Została nią tenisistka Betsy Nagelsen, uznana deblistka, dwukrotna mistrzyni Australian Open w grze podwójnej i finalistka tego turnieju w grze pojedynczej.
Działania przedsiębiorstwa McCormacka wybiegały również poza sport. Amerykanin był menedżerem aktorek i modelek (Kate Moss, Elizabeth Hurley, Liz Taylor) oraz muzyków (Itzhak Perlman, Kiri Te Kanawa), współpracował z Fundacją Noblowską, Centrum Kosmicznym Johna F. Kennedy’ego, Instytutem Smithsona, wspierał globalne projekty światowych liderów formatu Margaret Thatcher i Michaiła Gorbaczowa. W świecie sportowym International Management Group inicjowało liczne imprezy, na przykład turniej World Match Play Championship. Inicjatywą McCormacka był ponadto światowy ranking golfowy, którego zalążek zaprezentował w cyklicznym wydawnictwie "The World of Professional Golf" w 1968; ranking ten uwzględniał wyniki uzyskiwane w najważniejszych cyklach rozgrywek golfowych na całym świecie na przestrzeni ostatnich trzech lat i w 1985 został oficjalnie przyjęty przez światową federację, zaś McCormackowi powierzono przewodnictwo komitetu ds. rankingu.
McCormack był autorem szeregu publikacji o biznesie, między innymi "What They Don’t Teach You at Harvard Business School: Notes From A Street-Smart Executive" (1984), "What They Still Don’t Teach You at Harvard Business School" (1989), "Never Wrestle with a Pig: and Ninety Other Ideas to Build Your Business and Career" (2002). Kilka z jego książek ukazało się również w Polsce.
Razem z żoną ufundował McCormack-Nagelsen Tennis Center przy swojej dawnej szkole College of William nad Mary; centrum to jest gospodarzem kobiecych akademickich rozgrywek tenisowych w USA. Nazwisko McCormacka, zmarłego w maju 2003 po problemach z sercem, wpisano pośmiertnie do światowych galerii sław zarówno golfa (2006), jak i tenisa (2008). Jeszcze za życia określano go najpotężniejszym człowiekiem w tenisie („Tennis Magazine”), golfie („Golf Digest”), a nawet w całym światowym sporcie („Sports Illustrated”, 1990). W roku 2004 nakręcono film „Wimbledon” z Kirsten Dunst w roli głównej, który to zadedykowano pamięci Marka McCormacka

</doc>
<doc id="1216146" url="https://pl.wikipedia.org/wiki?curid=1216146" title="Mistrzostwa Świata IFSA Strongman 2005">
Mistrzostwa Świata IFSA Strongman 2005

Mistrzostwa Świata IFSA Strongman 2005 – doroczne, indywidualne zawody siłaczy federacji IFSA.
Kwalifikacje.
Finaliści mistrzostw zostali wyłonieni podczas różnych wcześniejszych zawodów, tzn. do finału zakwalifikowali się zawodnicy, którzy zajęli najwyższe lokaty w tych zawodach.
Finał.
Data: 24–25 września 2005
Miejsce: Québec 
Zwycięzca mistrzostw, Žydrūnas Savickas, otrzymał za zajęcie pierwszego miejsca nagrodę w wysokości 80 000 $.

</doc>
<doc id="1216148" url="https://pl.wikipedia.org/wiki?curid=1216148" title="Iota Carinae">
Iota Carinae



</doc>
<doc id="1216151" url="https://pl.wikipedia.org/wiki?curid=1216151" title="Estymator regresyjny">
Estymator regresyjny

Istota estymatora regresyjnego.
Estymator regresyjny prosty i złożony to estymatory zgodne, ale obciążone. Obciążenie estymatora prostego maleje wraz ze wzrostem liczby formula_1 losowań w warstwie. Natomiast w przypadku estymatora regresyjnego złożonego, obciążenie maleje wraz ze wzrostem liczebności próby. Przy próbie dużej formula_2 obciążenie estymatora jest nieistotne.
Estymatory regresyjne są estymatorami wysoce efektywnymi, ale także i pracochłonnymi. Z tego powodu estymatory te stosuje się najczęściej w przypadku badania 2 zmiennych. Gdy liczba zmiennych jest większa (3 i więcej), stosuje się częściej estymatory ilorazowe, które są prostsze w obliczeniach.
Estymator regresyjny prosty.
Estymatorem regresyjnym prostym nazywamy znaną wartość średniej arytmetycznej zmiennej pomocniczej w każdej warstwie.
Wyraża się go wzorem:
gdzie:
Estymator regresyjny złożony.
Jeżeli nie jest znana średnia arytmetyczna zmiennej pomocniczej w każdej warstwie, a znana jest średnia arytmetyczna zmiennej pomocniczej w całej populacji, wówczas zastosowanie znajduje estymator regresyjny złożony.
Wyraża się go wzorem:
gdzie:

</doc>
<doc id="1216154" url="https://pl.wikipedia.org/wiki?curid=1216154" title="Devils &amp; Dust">
Devils &amp; Dust

Devils &amp; Dust (pol. diabły i kurz) – jest to trzynasty studyjny album amerykańskiego wokalisty rockowego Bruce’a Springsteena. Został wydany 25 kwietnia 2005 roku w Europie, a dzień później w USA. Zadebiutował tam od razu na pierwszym miejscu.

</doc>
<doc id="1216156" url="https://pl.wikipedia.org/wiki?curid=1216156" title="Babsztyl">
Babsztyl

Babsztyl – polski zespół muzyczny wykonujący muzykę folkową, a następnie country rockową.
Powstanie i skład zespołu.
Babsztyl został utworzony w 1977 roku w Gdańsku jako zespół country przez studentów gdańskiej AWF – Zbigniewa Hofmana, Ryszarda Wolbacha i Ryszarda Czerwińskiego.
W pierwszym składzie zespołu grali:
Czesławę Wasilewską w 1978 roku zastąpił Lech Makowiecki (wokal, gitara, mandolina), wówczas student Politechniki Gdańskiej.
Skład zespołu często się zmieniał, liczba członków grupy sięgała siedmiu, a czasem nawet dziewięciu osób.
W Babsztylu grali gitarzyści:
gitarzyści basowi:
skrzypkowie:
perkusiści:
a także grający na banjo Michał Karczewski.
Po reaktywacji zespołu w ostatnich latach skład grupy jest następujący:
Miejsce Lecha Makowieckiego (który w związku ze swoimi nowymi planami artystycznymi zrezygnował ze współpracy z zespołem) zajął Cezary Makiewicz, a w 2011 roku Ryszard Wolbach rozpoczął solową karierę.
Działalność zespołu.
Babsztyl zadebiutował na Festiwalu Piosenki Turystycznej Bazuna w Gdańsku w 1977 roku. W latach 1978–1979 uczestniczył w Festiwalu Piosenki i Piosenkarzy Studenckich w Krakowie, w 1981 roku w Ogólnopolskim Młodzieżowym Przeglądzie Piosenki w Toruniu, gdzie został finalistą, w Krajowym Festiwalu Polskiej Piosenki w Opolu, w 1985 roku w Festiwalu Piosenki Żołnierskiej w Kołobrzegu. Zdobywał przy tym liczne wyróżnienia i nagrody.
Grupa brała też udział w przeglądach: Yapa, Sabatar, Tartak, Bakcynalia oraz Giełda Piosenki w Szklarskiej Porębie. Również tam była często nagradzana. Występ na festiwalu w Opolu przyniósł zespołowi ogólnopolską popularność, nie tylko wśród wielbicieli muzyki folkowej.
Z czasem zespół rozwijał się i zmieniał swą stylistykę od typowego folku – poprzez poezję śpiewaną i występy zbliżone do kabaretu – w kierunku muzyki country rockowej. W 1981 roku nagrał płytę długogrającą "Szykuj się, bracie", która została wydana przez Muzę (Polskie Nagrania, SX 2111). Płytę sprzedano w nakładzie 230 tys. egzemplarzy.
Bardzo często występował na piknikach muzyki country organizowanych w Mrągowie i Jeleniej Górze. Występował też za granicą, m.in. w NRD, ZSRR, Szwecji i Finlandii.
W latach 1983–1985 z grupą Babsztyl współpracował Piotr Janczerski. Zrealizowali wspólnie wiele recitali emitowanych przez regionalne ośrodki TVP (Gdańsk, Warszawa, Łódź).
W 1986 roku z zespołu odszedł Leszek Makowiecki, zakładając ze swoją żoną zespół Zayazd.
Lata 1986–1993 to najintensywniejszy okres pracy zespołu Babsztyl. Liczne nagrania dla Polskiego Radia i TVP, m.in. udział w programie "Punkt widzenia" w reżyserii Zbigniewa Proszowskiego, pod redakcją Barbary Czajkowskiej. W 1992 roku firma SPV Poland wydaje kasetę z piosenkami napisanymi specjalnie na potrzeby ww. programu. Powstaje również widowisko dla dzieci realizowane przez teatr lalek w Olsztynie oraz wydana kaseta z piosenkami dla dzieci w stylu country "Przygody pechowego kowboja Ptysia na Dzikim Zachodzie". Udział w wielu programach i listach przebojów, koncerty w Polsce i za granicą (Szwecja, Niemcy, Syberia – Tobolsk i okolice).
Sytuacja na rynku muzycznym i decyzja o opuszczeniu zespołu przez Zbigniewa Hofmana spowodowała, że po występie na Pikniku Country w Mrągowie w 1993 roku zespół zawiesił działalność. Ryszard Wolbach z muzykami zespołu założył nowy zespół Harlem.
Grupa reaktywowała się po 10-letniej przerwie; znowu koncertuje i nagrywa w składzie wzbogaconym o muzyków olsztyńskich. W 2007 roku ukazała się płyta zespołu "Hej, przyjaciele, zostańcie ze mną", a w 2010 roku "Stoji łoset kele drogi" – autorskie kompozycje zespołu do tradycyjnych tekstów w gwarze warmińskiej.
W 2011 roku od zespołu odszedł Ryszard Wolbach i rozpoczął solową karierę.
Informacje dodatkowe.
O piosence "Ballada o samotności", wykonanej przez zespół na Festiwalu Piosenki i Piosenkarzy Studenckich w Krakowie Wojciech Młynarski, przewodniczący jury, powiedział, że dla tej jednej piosenki warto było zorganizować cały festiwal.

</doc>
<doc id="1216160" url="https://pl.wikipedia.org/wiki?curid=1216160" title="Dwór Artusa w Elblągu">
Dwór Artusa w Elblągu

Dwór Artusa w Elblągu – dwór, a w późniejszym okresie neorenesansowa kamienica znajdujące się w Elblągu. 
Historia.
Najwcześniejsze wzmianki o Dworze Artusa pochodzą z lat 1319–1320. Tradycyjnie fundacja utożsamiana była z wielkim mistrzem krzyżackim Winrichem von Kniprode w roku 1351. Dwór znajdował się przy ulicy Rybackiej 9. W latach 1338 i 1352 Dwór otrzymał nadania łąk na terenach podmiejskich i prawo korzystania z placu składowego na drewno. W XIV w. był podzielony na cztery ławy: Łowczych, Rycerską, św. Jerzego i św. Marcina. Początkowo zarząd sprawowały dwie pierwsze ławy, jednak po ich zaniku na przełomie XV i XVI w. przejęły dwie ostatnie. 
W latach 1578–1581 wzniesiono nową siedzibę bractwa św. Jerzego zwaną Dworem Artusa na narożniku Starego Rynku i ul. Kowalskiej w stylu manieryzmu niderlandzkiego według projektu Hansa Schneidera z Lindau (Bodensee). Bractwo przeprowadziło się do niego oficjalnie w 1583 r. W dokumentach często zwany był "Artushof-Junkerhof" (Dworem Artusa lub Domem Junkrów) lub "Georgenbrüderhaus" (Dworem Bractwa Św. Jerzego). Dwór z miejsca spotkań kupców stał się miejscem oficjalnych przyjęć i przedstawień. W Dworze na parterze znajdowała się Wielka Sala, w której był chór muzyczny, za salą znajdowała się kuchnia. Piwnice były wydzierżawiane kupcom na skład. Wyposażenie pochodziło z XVI -XVII w. W sali zebrań na ścianie znajdowała się drewniana kolosalna figura św. Jerzego i dwa jelenie z naturalnym porożem. Budynek przebudowano w 1786 r. na mieszkalny, a w 1878 wyburzono i wzniesiono na jego miejscu neorenesansową kamienicę ozdobioną rzeźbą św. Jerzego, jej projektantami byli Hermann Ende i W. Böckmann. Prace budowlane prowadził elbląski miejski radca i mistrz budowlany Karl Schmidt. W kamienicy znajdowały się siedziby wielu firm i trustów, a po sprzedaży w 1919 dwupoziomowy sklep skórzano-obuwniczy Paula Baeringa. Dwór został zniszczony w lutym 1945 r. Od 1982 r. prowadzono badania archeologiczne na miejscu starego i nowego dworu Artusa.

</doc>
<doc id="1216161" url="https://pl.wikipedia.org/wiki?curid=1216161" title="Zamieszki w Los Angeles (1992)">
Zamieszki w Los Angeles (1992)

Zamieszki w Los Angeles w 1992 roku, powstanie w Los Angeles lub powstanie Rodneya Kinga – największe zamieszki, jakie miały miejsce na terenie Stanów Zjednoczonych w XX wieku. 
Przebieg.
Zamieszki rozpoczęły się 29 kwietnia 1992 roku, gdy ława przysięgłych uniewinniła czterech białych policjantów oskarżonych o pobicie czarnoskórego taksówkarza Rodneya Kinga, który opierał się podczas próby aresztowania. Do mediów trafiło nagranie wideo ukazujące Kinga bitego przez policjantów. Tysiące czarnoskórych obywateli w Los Angeles, uważając werdykt za niesprawiedliwy, wyszło na ulice. Zamieszki trwały sześć dni. Tłum dokonywał kradzieży, napaści i podpaleń. Zniszczono ponad 1100 budynków, a straty materialne oszacowano na 1 mld dolarów.
Spokój na ulicach został przywrócony dopiero po tym, jak do akcji wkroczyli członkowie Gwardii Narodowej z Kalifornii i żołnierze 7 Dywizji Piechoty i 1 Dywizji Marines – wezwani, aby zapobiec dalszym zamieszkom, gdy lokalna policja nie była w stanie kontrolować sytuacji. Łącznie w czasie zamieszek zginęły 63 osoby, rannych zostało 2383 osób, ponad 13 220 aresztowano.
Odniesienia w kulturze masowej.
Zamieszki w Los Angeles stały się inspiracją dla twórców gry komputerowej "" studia Rockstar North z 2004 roku, którzy odtworzyli wydarzenia z 1992 roku w fikcyjnym mieście Los Santos, wzorowanym na Los Angeles. Powstanie Rodneya Kinga zostało także sfilmowane w obrazie F. Gary'ego Graya pt. "Straight Outta Compton" z 2015 roku.

</doc>
<doc id="1216166" url="https://pl.wikipedia.org/wiki?curid=1216166" title="All Blacks FC">
All Blacks FC

All Blaks FC – ghański klub piłkarski grający obecnie w Ghana Telecom Premier League. Klub ma siedzibę w Swedru. Swoje mecze rozgrywa na stadionie Swedru Sports Stadium, który może pomieścić 5.000 widzów.

</doc>
<doc id="1216170" url="https://pl.wikipedia.org/wiki?curid=1216170" title="Czas kaolinowo-kefalinowy">
Czas kaolinowo-kefalinowy



</doc>
<doc id="1216177" url="https://pl.wikipedia.org/wiki?curid=1216177" title="Katastrofa lotnicza w Mirosławcu">
Katastrofa lotnicza w Mirosławcu

Katastrofa lotnicza w Mirosławcu – wypadek lotniczy wojskowego samolotu CASA C-295 M numer "019", który wydarzył się 23 stycznia 2008, o godzinie 19:07, podczas podchodzenia do lądowania na lotnisku wojskowym 12. Bazy Lotniczej w Mirosławcu.
Samolot CASA C-295M "019" przewoził oficerów Sił Powietrznych uczestniczących w 50. Konferencji Bezpieczeństwa Lotów Lotnictwa Sił Zbrojnych RP na trasie Warszawa-Okęcie – Powidz – Poznań-Krzesiny – Mirosławiec – Świdwin – Kraków-Balice.
Podczas podchodzenia do lądowania doszło do nieświadomego doprowadzenia przez załogę do nadmiernego przechylenia samolotu, powodującego postępujący spadek siły nośnej, co doprowadziło w końcowej fazie lotu do gwałtownego zniżania z utratą kierunku i zderzenia samolotu z ziemią. W wyniku uderzenia samolotu w ziemię śmierć na miejscu poniosły wszystkie osoby znajdujące się na pokładzie samolotu – 4 członków załogi i 16 pasażerów.
Statek powietrzny.
Samolot transportowy CASA C-295 M o numerze fabrycznym 043 został zakupiony przez Siły Powietrzne Rzeczypospolitej Polskiej w 2007 i oznaczony numerem bocznym "019". W momencie katastrofy był to jeden z dwóch najnowszych samolotów C-295M eksploatowanych w Siłach Zbrojnych Rzeczypospolitej Polskiej&lt;ref name="protokół4/35"&gt; Protokół badania zdarzenia lotniczego nr 127/2008/2 (...), s. 4/35.&lt;/ref&gt;. Nalot samolotu wynosił 399 godzin i 4 minuty.
Samolot był wyposażony w dwa silniki produkcji Pratt &amp; Whitney Canada PW127G, które przepracowały 399 godzin i 4 minuty, przy dopuszczalnym resursie wynoszącym 6000 godzin.
W czasie ostatniego lotu samolot był przygotowany w wersji pasażerskiej. W przedniej kabinie ładunkowej zamontowano 12 miękkich foteli, natomiast w tylnej oprócz siedzeń bocznych zamontowano dodatkowo siedzenia środkowego rzędu dla sześciu osób. Samolot mógł przewozić 49 pasażerów.
Przed startem z Warszawy zatankowano 4200 kg paliwa, a podczas zderzenia z ziemią w zbiornikach paliwowych samolotu znajdowało się około 2700–2800 kg paliwa.
Warunki atmosferyczne w miejscu zdarzenia.
Rejon lotniska w Mirosławcu znajdował się pod wpływem ustępującego wyżu z centrum nad Austrią, a w północno-zachodniej Polsce, w przedniej części zatoki niżowej z podchodzącym frontem ciepłym. Ciśnienie atmosferyczne na poziomie lotniska wynosiło (QFE) 1008,9 hPa, liczone dla poziomu morza (QNH) – 1027,0 hPa, temperatura przy ziemi 0,7 °C, a zachmurzenie było duże.
Warunki atmosferyczne nie pozwalały załodze na lot z widocznością ziemi oraz drogi startowej i mogły mieć wpływ na zaistniałe zdarzenie lotnicze.
Załoga samolotu.
Załogę samolotu CASA C-295M "019" podczas krytycznego lotu stanowili:
Przebieg lotu.
Zgodnie ze złożonym 22 stycznia 2008 planem lotu samolot CASA C-295M "019" miał wystartować z lotniska Warszawa-Okęcie 23 stycznia 2008 o godzinie 16:30. Samolot przed startem został przygotowany przez załogę, zgodnie z listą kontrolną („CheckList”). Załoga podczas przygotowań pominęła jednak czynności związane ze sprawdzeniem systemu ostrzegającego o zbliżaniu się samolotu do ziemi EGPWS. System ten pozostawał w czasie lotu w stanie odłączenia – sygnalizacja głosowa ostrzeżeń o zagrożeniach pozostała wyłączona.
W trakcie czynności sprawdzających systemy pokładowe i przygotowań do lotu pasażerowie zajęli miejsca na pokładzie samolotu. Następnie załoga uruchomiła silniki zgodnie z czynnościami zawartymi w listach kontrolnych i po uzyskaniu zgody wykonała kołowanie do drogi startowej.
W momencie startu z Warszawy na pokładzie samolotu znajdowała się 4-osobowa załoga i 41 pasażerów.
Lot na odcinku Warszawa-Okęcie – Powidz.
Start z lotniska Warszawa-Okęcie nastąpił o godzinie 16:51. Lot był realizowany po trasie: Warszawa-Okęcie – Powidz – Poznań-Krzesiny – Mirosławiec – Świdwin – Kraków-Balice.
Po starcie załoga nawiązała łączność z kontrolerem ruchu lotniczego stanowiska kontroli zbliżania (APP) lotniska Warszawa-Okęcie, na polecenie którego dowódca statku powietrznego realizował wznoszenie samolotu na poziom przelotowy FL 160 wynoszący 4850 metrów i zgodnie z planem lotu kierował samolot na lotnisko Powidz.
W czasie lotu załoga kontaktowała się z kontrolerem ruchu lotniczego stanowiska kontroli obszaru (ACC) lotnictwa ogólnego, który polecił zniżanie do poziomu lotu FL 100 wynoszącego 3050 m i nawiązanie kontaktu z wieżą kontroli lotów (TWR) lotniska Powidz. Załoga nawiązała kontakt i po uzyskaniu informacji o warunkach atmosferycznych otrzymała zgodę na lądowanie według systemu ILS, czyli w warunkach ograniczonej widzialności i niskiego zachmurzenia.
Lądowanie na lotnisku Powidz nastąpiło o godzinie 17:35. Samolot opuściło 10 pasażerów (w tym generał brygady Adam Świerkocz), a o godzinie 17:51 nastąpił start z lotniska Powidz z kursem na lotnisko Poznań-Krzesiny.
Lot na odcinku Powidz – Poznań-Krzesiny.
Po opuszczeniu strefy ruchu lotniskowego lotniska Powidz (ang. MATZ – Military Aerodrome Traffic Zone) załoga nawiązała łączność z kontrolerem zbliżania lotniska Poznań-Krzesiny. Samolot był wektorowany przez kontrolera zbliżania do przechwycenia ścieżki ILS, a po nawiązaniu łączności z kontrolą ruchu lotniczego wieży kontroli lotów lotniska Poznań-Krzesiny, o godzinie 18:11 nastąpiło lądowanie według systemu ILS na tym lotnisku.
Na lotnisku Poznań-Krzesiny samolot opuściło 15 pasażerów i o godzinie 18:24 nastąpił start samolotu z kursem na lotnisko Mirosławiec.
Lot na odcinku Poznań-Krzesiny – Mirosławiec.
Po starcie z lotniska Poznań-Krzesiny załoga w uzgodnieniu z kontrolerem ruchu lotniczego stanowiska kontroli zbliżania realizowała nabór wysokości do poziomu lotu FL 160 (4850 metrów) i wykonywała lot według własnej nawigacji, zgodnie z zezwoleniem i na podstawie planu lotu. Lot po zaplanowanej trasie odbywał się w chmurach, pod kontrolą kontrolera ruchu lotniczego stanowiska kontroli obszaru, aż do pomocy radionawigacyjnej VOR/DME Drezdenko. Po przelocie pomocy radionawigacyjnej VOR/DME Drezdenko załoga samolotu nawiązała łączność z organem informacji lotniczej FIS Gdańsk i uzyskała zgodę na obniżenie poziomu lotu do wysokości FL 080, czyli 2450 metrów.
Po nawiązaniu łączności radiowej z kontrolerem ruchu lotniczego wieży kontroli lotów lotniska Mirosławiec, o godzinie 18:48 załoga przekazała informację o obniżaniu poziomu lotu do FL 080 i intencję wlotu w strefę ruchu lotniskowego lotnisk Powidz oraz dalszym zniżaniu wysokości do 600 metrów. Dowódca statku powietrznego poprosił też kontrolera o podanie warunków atmosferycznych do lądowania i uzyskał następującą informację: "PLF zero pięćdziesiąty piąty, u mnie będzie Pan lądował z kursem trzysta cztery stopnie, trzysta cztery stopnie, aktualne ciśnienie lotniska 756 kropka 8, 756, QNH 770 i aktualnie wiaterek z kierunku dwieście, maksymalnie do dwóch metrów, i u mnie zachmurzenie 6/8, podstawa około stu metrów, widać cztery kilometry". Kontroler podał załodze błędną informację o podstawie chmur niskich – 100 metrów zamiast 90 metrów. Dyżurny meteorolog lotniska na godzinę 19:10 prognozował zachmurzenie pełne, w tym przez chmury niskie Stratus o podstawie 90 metrów.
Pilot nawiązał następnie kontakt z kontrolerem stanowiska kontroli zbliżania, zgłaszając, że wykonuje lot kursem 20° i ze zniżaniem do poziomu FL 080 (2450 metrów). Kontroler polecił obranie kursu 35° i zezwolił na zniżanie, co oznaczało, że rozpoczyna wektorowanie (nakazy zmiany kursu, wysokości lub prędkości) samolotu w celu wprowadzenia go na kurs lądowania.
Ze względu na to, że samolot w tym czasie znajdował się w odległości mniejszej niż 65 kilometrów od lotniska, wykonanie manewru lądowania z prostej, bez wcześniejszego obniżenia, wysokości było utrudnione. Zmniejszenie wysokości, zanim samolot znalazłby się na kursie, ułatwiłoby wejście na ścieżkę zniżania z właściwymi parametrami. Kontroler poinformował, że wyprowadzi załogę na "długą prostą w odległości 20 kilometrów od lotniska", pytając jednocześnie o aktualną wysokość lotu.
Załoga poinformowała, że poziom lotu wynosi w tym momencie 13 500 stóp. Kontroler nie zareagował na to, że pilot podał wysokość w stopach i niewłaściwe ciśnienie atmosferyczne i nakazał zniżanie lotu do 600 metrów, w stosunku do poziomu lotniska, co pilot potwierdził.
W czasie wymiany informacji operowano różnymi jednostkami ciśnienia i wysokości (mmHg – hPa, metry – stopy), co mogło wprowadzić błędy w interpretacji i ustaleniu ich właściwych wartości (przyrządy samolotu CASA C-295M są wyskalowane w stopach i hektopaskalach).
Kontroler ruchu lotniczego nie czekając, aż załoga zgłosi uzyskanie zadanej wcześniej wysokości 600 metrów na odległości 20 kilometrów, nakazał wykonanie zakrętu w lewo na kurs do lądowania, polecając przy tym przejście na częstotliwość radiową kontrolera precyzyjnego podejścia PAR. Takie działanie spowodowało, że samolot po wyjściu na kurs lądowania znajdował się na wysokości 1950 metrów, co skutkowało w tym przypadku koniecznością utraty znacznej wysokości na zbyt małej odległości i w rezultacie uniemożliwiło wykonanie prawidłowego podejścia do lądowania. Samolot zmniejszał wysokość na kursie lądowania z dużym kątem zniżania i prędkością opadania dochodzącą do 11 m/s, podczas gdy prędkość ta powinna wynosić około 3–4 m/s.
Sprowadzający samolot kontroler zmienił w tym momencie swoje stanowisko pracy z kontrolera zbliżania na kontrolera precyzyjnego podejścia, przejmując jednocześnie kontrolę samolotu na ścieżce podejścia.
Załoga, kontynuując zniżanie z prędkością opadania około 11 m/s, przystąpiła do przygotowań związanych z lądowaniem. Piloci zmienili zakres mocy samolotu i wypuścili klapy w położenie 10° oraz podwozie. Samolot znajdował się 16 kilometrów od początku drogi startowej na wysokości 1800 metrów i w trakcie wykonywania zakrętu przeciął oś podejścia na prawo, co mogło być spowodowane nieprawidłowym wprowadzeniem przez kontrolera samolotu w punkt rozpoczęcia zakrętu na kurs lądowania i nieuwzględnieniem znoszenia samolotu przez wiatr.
W trakcie podejścia do lądowania kontroler czterokrotnie identyfikował położenie statku powietrznego nad ścieżką zniżania.
W odległości 3 kilometrów od początku drogi startowej, przy wysokości lotu 290 metrów, kontroler zapytał załogę o widoczność świateł ścieżki podejścia i drogi startowej, na co dowódca załogi odparł, że świateł nie widzi. Pilot zwiększył prędkość zniżania i 8 sekund później na wysokości 240 metrów otrzymał polecenie odstąpienia od lądowania i przejścia na ponowne podejście do lądowania. Dokładnie: "I dwa jesteś z prawej strony, na następne zajście PLF 050" (PLF – Polish Air Forces, oznacznik operatora lotu ICAO).
Pilot przerwał zniżanie na wysokości 200 metrów (658 stóp) według wysokościomierza barometrycznego i około 175 metrów (581 stóp) według radiowysokościomierza, przechodząc jednocześnie na następne zajście.
Polecenie kontrolera nakazujące przerwanie lądowania i ponowne do niego podejście mogło sugerować załodze, że samolot zbliżał się do minimalnej wysokości zniżania 80 metrów.
Okoliczności zdarzenia i jego następstwa.
Podczas przelotu nad lotniskiem pilot mógł przypuszczać, że znajduje się na wysokości 158 stóp (około 50 metrów). W rzeczywistości samolot znajdował się na wysokości 658 stóp (200 metrów). Kontroler zapytał o widoczność świateł drogi startowej, co pilot potwierdził i poprosił o wzmocnienie ich natężenia. Samolot przeleciał nad płaszczyzną lotniska z prawej strony drogi startowej, w chmurach, a przejście do ponownego podejścia do lądowania zostało wykonane z zakrętem w lewo z jednoczesnym naborem wysokości.
Dowódca samolotu, po zgłoszeniu się na częstotliwości kontrolera kontroli zbliżania, poinformował, że wykonuje zakręt w lewo na kurs odwrotny do kursu lądowania ze wznoszeniem do wysokości 2000 stóp (przy ciśnieniu QNH 1021 hPa).
W odległości 20 km od początku drogi startowej kontroler ruchu lotniczego stanowiska kontroli zbliżania polecił załodze wykonanie zakrętu na kurs lądowania. Dowódca załogi samolotu rozpoczął wykonywanie zakrętu i po wyjściu samolotu na kurs lądowania 304° drugi pilot, poinformował kontrolera, iż utrzymuje wysokość lotu 2500 stóp (przy ciśnieniu QNH 1027 hPa ustawionego na swoim wskaźniku).
Kontroler stanowiska kontroli zbliżania nie ustalił z załogą przyczyny podania rzeczywistej wysokości lotu różnej o 500 stóp od wcześniej meldowanej 2000 stóp. Prawdopodobnie nie był zorientowany, według jakiego ciśnienia (QFE czy QNH) załoga odczytuje wysokość pułapu lotu.
W odległości 17 km od początku drogi startowej załoga nawiązała łączność z kontrolerem precyzyjnego podejścia, który podał pierwszy raz w tym podejściu polecenie zmiany kursu na ścieżce zniżania. Kontroler precyzyjnego podejścia nie miał świadomości znoszenia samolotu przez boczny wiatr o prędkości około 12 m/s i nie wiedział, dlaczego tak się dzieje.
W odległości 12 km od progu drogi startowej kontroler precyzyjnego podejścia polecił załodze rozpoczęcie końcowego zniżania, a na odcinku od 8 do 4 km wydawał sześciokrotnie komendy zmiany kursu w lewo w celu wyprowadzenia samolotu na oś ścieżki zniżania, potwierdzając, że samolot znajduje się „dobrze na ślizgu”.
Samolot jednak, będąc 6,5 km od drogi startowej, systematycznie zwiększał swoje przewyższenie nad ścieżką podejścia, na 6 km znajdował się już około 50 m nad nią, a na 4 km – wysokość wynosiła 920 stóp (280 m), czyli 80 m za wysoko w stosunku do ścieżki podejścia.
W odległości 2800 metrów od drogi startowej, gdy samolot był na wysokości 850 stóp (około 260 m), kontroler precyzyjnego podejścia potwierdził, że samolot znajduje się idealnie w osi pasa i zapytał, czy załoga widzi światła drogi startowej. Pilot nie potwierdził widoczności świateł, a samolot znajdował się 120 metrów ponad prawidłową ścieżką podejścia.
Po kolejnych 4 sekundach od przekazanej przez kontrolera informacji, że samolot znajduje się w odległości 2000 metrów od drogi startowej i jest na kursie i na ślizgu, dowódca samolotu wprowadził poprawkę w kursie i zainicjował tym samym przechylenie samolotu w lewo, a następnie przy wychyleniu 6,7° w lewo odłączył autopilota i przygotowywał się do wyjścia pod chmury i lądowania.
Samolot znajdował się wtedy na wysokości 760 stóp (około 230 m) i przemieszczał z prędkością CAS 137 węzłów. W tym samym czasie kontroler wydał polecenie korekty kursu na 300°. Samolot pogłębił jednak przechylenie w lewo do 19°. Prawdopodobnie kpt. Kuźma zdając sobie sprawę z niewielkiej już odległości od progu drogi startowej, chciał nieco szybciej wejść na nakazaną ścieżkę zniżania.
Przechylenie samolotu mogło być wynikiem nieznacznego momentu przechylającego, jaki powstał w chwili wyłączenia autopilota. Dowódca samolotu zareagował na przechylenie zmniejszeniem wychylenia lotek, lecz tylko do wartości około 4°, natomiast aby zatrzymać narastanie kąta przechylenia samolotu powinien wychylić lotki poza położenie neutralne (w prawo). Przechylenie samolotu, którego pilot nie kontrolował według wskazań przyrządów, w tym czasie pogłębiało się w tempie około 5-6°/s.
Komisja ustaliła, że istnieje duże prawdopodobieństwo, że po komendzie kontrolera precyzyjnego podejścia wydanej na 9 sekund przed zderzeniem samolotu z ziemią ("Kurs trzy zero, zero, odległość kilometr"), zarówno dowódca załogi statku powietrznego, jak i drugi pilot spojrzeli poza kabinę samolotu i skupili całą uwagę na szukaniu świateł podejścia i drogi startowej, nie obserwując położenia wskaźników sztucznego horyzontu. Samolot niekontrolowany przez załogę zwiększał przechylenie z jednoczesną utratą kierunku w lewo.
Podobnie jak w poprzednim podejściu do lądowania załoga zwiększyła moc silników, prawdopodobnie chcąc zapewnić sobie warunki do ewentualnego przerwania lądowania. W tym samym czasie, z powodu stopniowej utraty siły nośnej wynikającej z dużego przechylenia samolot stopniowo zaczął pochylać się w kierunku ziemi. Wzrost pochylenia przy tym narastał i wzrastała także prędkość postępowa – co było wynikiem zwiększenia mocy silników i kąta pochylenia.
Po przekroczeniu kąta przechylenia 40° (gdy do zderzenia samolotu z ziemią zostało 8 sekund) powinna zadziałać sygnalizacja dźwiękowa systemu EGPWS. Sygnalizacja ta jednak nie zadziałała, ponieważ przez wszystkie fazy lotu pozostała w stanie odłączenia i załoga nie została ostrzeżona o niebezpiecznej sytuacji.
W dalszej fazie lotu załoga nieświadomie dopuściła do powiększania przechylenia, które w końcowej fazie wzrosło do 76° z jednoczesnym pochyleniem o wartości 21° i samolot zahaczył lewym skrzydłem o ziemię, przy prędkości postępowej 175 węzłów. Zahaczenie o ziemię zaszło w odchyleniu od drogi startowej na kursie 220°, czyli 84° od kierunku podejścia.
Załoga nie podjęła żadnych działań adekwatnych do zaistniałej sytuacji, gdyż prawdopodobnie do końca nie była świadoma położenia samolotu w przestrzeni.
Samolot CASA C-295M nr "019" zderzył się z ziemią o godzinie 19:07 w odległości 1300 metrów od początku drogi startowej i 320 metrów z lewej strony od jej osi.
Przebieg zderzenia.
Do zderzenia samolotu z ziemią doszło na terenie zalesionym. Prędkość postępowa samolotu względem ziemi wynosiła 148 węzłów (272 km/h), natomiast wyliczona prędkość pionowego opadania – około 35 m/s (126 km/h).
W momencie uderzenia w ziemię samolot leciał z przechyleniem –76° i pochyleniem –21°. Zderzenie nastąpiło tuż przed torem linii kolejowej nr 410. Samolot, począwszy od lewego skrzydła został połamany i porozrywany, a jego elementy wyrwane z płatowca zostały rozrzucone na przestrzeni około 50 metrów.
W trakcie niszczenia konstrukcji nastąpiło rozszczelnienie instalacji paliwowej samolotu oraz rozerwanie zbiorników z paliwem. Doszło do zapalenia paliwa wskutek zetknięcia z gorącymi częściami silników lub zwarć instalacji elektrycznej. W wyniku pożaru wypalony został centropłat, prawe skrzydło i częściowo kadłub samolotu.
W trakcie zderzenia zostało powalonych lub ściętych siedem drzew o średnicy 20–30 centymetrów.
Ofiary zdarzenia.
W wyniku zderzenia samolotu z ziemią, w następstwie odniesionych rozległych obrażeń wielonarządowych, śmierć na miejscu poniosły wszystkie osoby znajdujące się na pokładzie samolotu.
Ustalono, że w chwili zderzenia załoga oraz co najmniej 10 pasażerów miało zapięte pasy bezpieczeństwa, ze względu jednak na wielkość sił działających podczas zderzenia samolotu z ziemią nie było możliwości przeżycia katastrofy.
Akcja ratunkowa.
Zgodnie z instrukcją, natychmiast po zaistnieniu katastrofy – o godz. 19.07 – kontroler ruchu lotniczego wieży kontroli lotów lotniska Mirosławiec powiadomił przez radiotelefon grupę ratownictwa lotniskowego o miejscu zdarzenia.
Uruchomiona też została grupa poszukiwania naziemnego z 12. Bazy Lotniczej w Mirosławcu, powiadomione jednostki okolicznych straży pożarnych i szpital wojskowy w Wałczu.
Po otrzymaniu informacji ARCC Warszawa (ang. "ARCC – Aeronautical Rescue Coordination Centre") zarządził gotowość bojową dla śmigłowców ratunkowych w Bydgoszczy (o godzinie 19:10) i w Darłowie (o godzinie 19:12), jednak ze względu na niesprzyjające warunki atmosferyczne śmigłowce ratownicze nie wystartowały.
Grupy ratownicze dotarły na miejsce katastrofy o godzinie 19:15 i rozpoczęły akcję gaśniczą, po kilku minutach na miejsce katastrofy dotarły kolejne pododdziały ratunkowe.
W akcji gaśniczej brały udział dwa zastępy wojskowej straży pożarnej z 12. Bazy Lotniczej w Mirosławcu oraz dwa zastępy ochotniczej straży pożarnej z Mirosławca. O godzinie 20:20 zakończono akcję gaśniczą, a o 20:30 służby medyczne oceniły, że nikt z załogi ani pasażerów nie przeżył katastrofy.
Dochodzenie powypadkowe.
Komisja dochodzeniowa.
Okoliczności katastrofy badała Komisja Badania Wypadków Lotniczych Lotnictwa Państwowego powołana decyzją nr 45/MON w składzie:
Członkowie:
Eksperci:
Badanie wraku samolotu.
W celu ustalenia przebiegu procesu destrukcji samolotu komisja dokonała oględzin szczątków samolotu i przeprowadziła pomiary w miejscu katastrofy. Przeprowadzono także analizę zarejestrowanych parametrów lotu oraz sposobu jego eksploatacji. Ustalono, że załoga nie zgłaszała żadnych nieprawidłowości w funkcjonowaniu samolotu.
Zabezpieczono zasadnicze elementy wraku, a następnie dokonano ich ułożenia w pomieszczeniu hangarowym zgodnie z obrysem samolotu – analiza tych elementów potwierdziła ustalenia uzyskane na podstawie danych z rejestratora pokładowego co do sprawności samolotu przed zderzeniem z ziemią.
Stwierdzono, że w samolocie nie występowały niesprawności, które mogłyby mieć jakikolwiek związek ze zdarzeniem, a wszystkie wymagane przepisami obsługi były wykonane.
W rezultacie badań i ekspertyz nie stwierdzono związku przyczynowego pomiędzy stanem technicznym samolotu lub jego obsługiwaniem a zaistniałym zdarzeniem.
Urządzenia rejestrujące parametry lotu.
Pokładowy rejestrator parametrów lotu Solid State Flight Data Recorder (SSFDR) model 980-4700-041 został znaleziony we wraku samolotu, jednak jego stan wynikający z oddziaływania wysokiej temperatury podczas pożaru spowodował jego uszkodzenie w stopniu uniemożliwiającym odczyt danych w drodze standardowej procedury. Dane zostały odzyskane z powodzeniem podczas badania w Instytucie Technicznym Wojsk Lotniczych i obejmowały ostatnie 26 godzin 51 minut pracy urządzeń pokładowych do chwili zderzenia samolotu z ziemią.
Samolot nie był wyposażony w pokładowy rejestrator rozmów w kabinie załogi. Rejestrator taki mógłby w znacznym stopniu przyczynić się do ułatwienia ustalenia przebiegu i przyczyn katastrofy.
Organizacja i kierowanie przelotem.
Zadanie przewidywało przewiezienie 40 uczestników Konferencji Bezpieczeństwa Lotów Lotnictwa Sił Zbrojnych Rzeczypospolitej Polskiej w dniu 23.01.2008 r. i przewidywało przelot po trasie: Kraków-Balice – Świdwin – Mirosławiec – Poznań-Krzesiny – Powidz – Warszawa-Okęcie – Powidz – Poznań-Krzesiny – Mirosławiec – Świdwin – Kraków-Balice. Na dysponenta wyznaczony został gen. dyw. pil. Andrzej Andrzejewski.
Komisja ustaliła, że dowódca 13. Eskadry Lotnictwa Transportowego podjął niewłaściwą decyzję o wykonaniu zadania przez niedostatecznie wyszkolonego drugiego pilota w przewidywanych, niekorzystnych warunkach atmosferycznych w sytuacji, gdy dowódca załogi wykonywał lot na tej wersji samolotu po raz pierwszy.
Ponadto eksploatacja samolotów CASA C-295 M nie była poprzedzona etapem wdrożeniowym, a dotychczasowe dokumenty normatywne i pomoce szkoleniowe nie zapewniały właściwego przygotowania personelu lotniczego do wykonywania zadań.
Także szkolenie lotnicze na samolotach CASA C-295M nie uwzględniało specyfiki wykonywanych zadań, nowoczesnego wyposażenia samolotu oraz obowiązujących przepisów i procedur lotniczych.
W zakresie kierowania przelotem komisja oceniła, że działalność służb lotów była zgodna z obowiązującymi przepisami, a wyznaczony personel służby ruchu lotniczego posiadał wymagane uprawnienia niezbędne do wykonywania obowiązków na zajmowanych stanowiskach, lecz miał małe doświadczenie, szczególnie w sprowadzaniu statków powietrznych innych niż Su-22.
Komisja uznała też, że kierowanie samolotem na ścieżce zniżania przez kontrolera ruchu lotniczego prowadzone było w sposób mało zdecydowany i niekonsekwentny, co mogło utwierdzać załogę w przekonaniu o utrzymywaniu właściwych parametrów lotu na ścieżce zniżania i mogło mieć wpływ na zaistnienie katastrofy.
Niesprawność systemu ILS na lotnisku Mirosławiec.
Nawigacyjny system lądowania ILS, w jaki wyposażony był samolot, nie mógł być użyty ze względu na niesprawność tego systemu na lotnisku w Mirosławcu. Urządzenia ILS na lotnisku w Mirosławcu zostały zamontowane i rozwinięte w 2001, ale niesprawność wystąpiła już w momencie przekazywania urządzenia i ze względu na powtarzające się niesprawności i problemy z realizacją napraw gwarancyjnych urządzenie nie zostało wdrożone do operacyjnego wykorzystania.
Przez kolejne lata podejmowane były próby usprawnienia urządzenia, a działania polegały na wymianie niesprawnych modułów i przesyłaniu ich do producenta. Prawdopodobnie nie dokonywano analizy przyczyn niesprawności, a jedynie usuwano występujące uszkodzenia.
Komisja wśród wniosków zaleciła dowódcy Sił Powietrznych spowodowanie usprawnienia nawigacyjnego systemu lądowania ILS na lotnisku Mirosławiec.
Straty materialne wynikające ze zdarzenia.
Wartość strat w sprzęcie lotniczym poniesionych w wyniku katastrofy przekroczyła 80 mln PLN.
Orzeczenie o przyczynie zdarzenia.
28 marca 2008 roku Komisja Badania Wypadków Lotniczych Lotnictwa Państwowego opublikowała "Protokół badania zdarzenia lotniczego nr 127/2008/2 – wypadku ciężkiego (katastrofy lotniczej) samolotu CASA C-295M numer 019, zaistniałego w 13 eskadrze lotnictwa transportowego z KRAKOWA, dnia 23 stycznia 2008 r. o godz. 19.07". Komisja stwierdziła w jego treści, że bezpośrednią przyczyną katastrofy było nieświadome doprowadzenie przez załogę do nadmiernego przechylenia samolotu, w wyniku nieprawidłowego rozłożenia wagi w kabinie, powodujące postępujący spadek siły nośnej, co doprowadziło w końcowej fazie lotu do gwałtownego zniżania z utratą kierunku i zderzenia samolotu z ziemią.
Ponadto komisja ustaliła czynniki mające wpływ na przyczynę katastrofy. Były to czynniki następujące:
Komisja ustaliła także okoliczności sprzyjające zaistnieniu katastrofy:
Komisja z uwagi na wielość czynników mających wpływ na wydarzenie się katastrofy oraz okoliczności sprzyjających do jej zaistnienia zakwalifikowała zdarzenie lotnicze do niewłaściwej organizacji lotów oraz niewłaściwej organizacji szkolenia lotniczego w 13. Eskadrze Lotnictwa Transportowego wynikających z wykonywania przez załogę zadań lotniczych w sposób i w warunkach nieodpowiadających poziomowi ich wyszkolenia oraz z powodu niedoskonałości przepisów normujących ten proces.
Wpływ na zdarzenie miało niewłaściwe działanie służb lotów w zakresie kontroli ruchu lotniczego i kierowanie zabezpieczeniem przelotu spowodowane błędną oceną sytuacji i podjęciem niewłaściwej decyzji oraz nieprawidłowa, niezgodna z instrukcjami eksploatacja statku powietrznego przez załogę.
Uczczenie pamięci ofiar.
W związku z wypadkiem prezydent Rzeczypospolitej Polskiej Lech Kaczyński zarządził o wprowadzeniu w Polsce żałoby narodowej od godz. 19:00 24 stycznia do godz. 19:00 26 stycznia 2008. Rząd podjął uchwałę, by 25 stycznia o godzinie 12:00 w całym kraju uczcić minutą ciszy ofiary katastrofy lotniczej pod Mirosławcem.
Mszę św. żałobną w intencji za zmarłych w katastrofie odprawiono w katedrze polowej Wojska Polskiego 24 stycznia 2008 o godzinie 18:00. Przewodniczyli jej arcybiskup Kazimierz Nycz oraz biskup polowy Wojska Polskiego Tadeusz Płoski, a uczestniczyła w niej m.in. delegacja parlamentu z marszałkiem Bronisławem Komorowskim i rządu z premierem Donaldem Tuskiem oraz wojsko.
25 stycznia 2008 minister obrony narodowej Bogdan Klich decyzją Nr 130/Kadr, zgodnie ze swoimi kompetencjami, mianował pośmiertnie na kolejne stopnie wojskowe lotników poległych w katastrofie.
29 stycznia 2008 prezydent Lech Kaczyński, na wniosek ministra obrony narodowej Bogdana Klicha, awansował pośmiertnie:
Kondolencje na ręce najwyższych władz w Polsce napłynęły m.in. z Niemiec, Rosji, Ukrainy, Węgier i Bułgarii, a także od przewodniczącego Komisji Europejskiej i papieża Benedykta XVI.
Za wybitne zasługi w służbie w Siłach Powietrznych prezydent Rzeczypospolitej Polskiej nadał zmarłym żołnierzom pośmiertne odznaczenia:
Ceremonia pogrzebowa.
18 lutego 2008, na terenie 21. Bazy Lotniczej w Świdwinie odbyła się ceremonia pożegnania zmarłych lotników, z udziałem zwierzchnika Sił Zbrojnych Rzeczypospolitej Polskiej – prezydenta Lecha Kaczyńskiego, prezesa Rady Ministrów – Donalda Tuska, ministra obrony narodowej – Bogdana Klicha, szefa Sztabu Generalnego Wojska Polskiego – generała Franciszka Gągora, dowódcy Sił Powietrznych – gen. broni pil. Andrzeja Błasika, biskupa polowego Wojska Polskiego – gen. dyw. Tadeusza Płoskiego oraz przedstawicieli kierowniczej kadry Wojska Polskiego.
W jej trakcie odczytano postanowienia o awansach dla lotników, a rodzinom wręczono odznaczenia nadane pośmiertnie.
18 lutego 2008 w Połczynie Zdroju pochowano gen. dyw. Andrzeja Andrzejewskiego, a w Świdwinie – płk. Zbigniewa Książka i ppłk. Piotra Firlingera.
19 lutego 2008 w Kołobrzegu pochowano gen. bryg. Dariusza Maciąga i płk. Wojciecha Maniewskiego, w Świdwinie – mjr. Grzegorza Stepaniuka, w Mirosławcu – ppłk. Dariusza Pawlaka, w Pile – ppłk. Grzegorza Jułgę i mjr. Pawła Zdunka, a w Koszalinie ppłk. Krzysztofa Smołuchę.
20 lutego 2008 na Cmentarzu Wojskowym na Powązkach w Warszawie odbył się pogrzeb gen. bryg. Jerzego Piłata, w Krakowie, na Cmentarzu Rakowickim pożegnano ppłk. Jarosława Haładusa, kpt. Michała Smyczyńskiego i chor. Janusza Adamczyka, w Józefowie – ppłk. Roberta Maja, w Łodzi – ppłk. Mirosława Wilczyńskiego.
Upamiętnienie ofiar.
30 marca 2008 w Mirosławcu odsłonięto pomnik upamiętniający dwudziestu żołnierzy Sił Powietrznych, którzy zginęli w katastrofie.
Monument wzniesiono na miejscu katastrofy, w okolicy lotniska w Mirosławcu. Głównym elementem pomnika jest głaz o wymiarach 2 × 1,8 m z tablicą, na której znajdują się nazwiska poległych umieszczone na stylizowanej lotniczej szachownicy. Obok kamienia pamiątkowego ustawiony jest drewniany krzyż i statecznik rozbitego samolotu z numerem taktycznym samolotu CASA C-295 M – "019".

</doc>
<doc id="1216179" url="https://pl.wikipedia.org/wiki?curid=1216179" title="Nargile">
Nargile



</doc>
<doc id="1216180" url="https://pl.wikipedia.org/wiki?curid=1216180" title="Swedru Sports Stadium">
Swedru Sports Stadium

Swedru Sports Stadium – stadion piłkarski zespołu All Blacks FC w ghańskim mieście Swedru. 
Stadion może pomieścić 5000 widzów.

</doc>
<doc id="1216184" url="https://pl.wikipedia.org/wiki?curid=1216184" title="Larsen Jensen">
Larsen Jensen

Larsen Jansen (ur. 1 września 1985 w Bakersfield) – amerykański pływak, dwukrotny medalista olimpijski, trzykrotny srebrny medalista mistrzostw świata, brązowy medalista mistrzostw świata na basenie 25-metrowym.

</doc>
<doc id="1216185" url="https://pl.wikipedia.org/wiki?curid=1216185" title="Niilo Halonen">
Niilo Halonen

Kalle Niilo Ponteva Halonen (ur. 25 grudnia 1940 w Kouvola) – fiński skoczek narciarski, srebrny medalista olimpijski oraz brązowy medalista mistrzostw świata.
Przebieg kariery.
Jego największym sukcesem jest wywalczenie srebrnego medalu podczas igrzysk olimpijskich w Squaw Valley w 1960. Uległ tam jedynie Helmutowi Recknagelowi, wyprzedzając bezpośrednio Otto Leodoltera. Cztery lata później, na igrzyskach w Innsbrucku Halonen nie zdołał powtórzyć sukcesu ze Squaw Valley, zajmując czternaste miejsce zarówno w konkursie na normalnej, jak i dużej skoczni.
W 1958 wystartował na mistrzostwach świata w Lahti, zajmując 14. miejsce. Zdobył także brązowy medal na mistrzostwach świata w Zakopanem w 1962, gdzie wyprzedzili go jedynie Toralf Engan oraz Antoni Łaciak. Ostatni międzynarodowy występ zaliczył w 1966 podczas mistrzostw świata w Oslo, gdzie zajął siódme miejsce na dużej skoczni.
Po zakończeniu kariery w 1967 pracował jako trener oraz menedżer w Fińskiej Federacji Narciarskiej. W 1981 został wybrany trenerem roku w Finlandii. Od 1992 pracował w FIS jako koordynator skoków narciarskich, a podczas mistrzostw świata w Trondheim w 1997 był jednym z sędziów.

</doc>
<doc id="1216186" url="https://pl.wikipedia.org/wiki?curid=1216186" title="Etycyklidyna">
Etycyklidyna

Etycyklidyna (PCE) – organiczny związek chemiczny, anestetyk dysocjacyjny o działaniu psychoaktywnym. Efekty działania PCE są bardzo zbliżone do PCP, jednak intensywniejsze w przeliczeniu na dawkę. Ponieważ etycyklidyna wywołuje jeszcze więcej niepożądanych efektów niż PCP, nigdy nie zdobyła popularności jako rekreacyjny psychodelik. Substancja ta została otrzymana po raz pierwszy w latach 70. przez Parke-Davis jako potencjalny anestetyk. Badania nad nią zostały jednak zarzucone po odkryciu ketaminy, która okazała się dużo doskonalszym lekiem do znieczulania przedoperacyjnego.

</doc>
<doc id="1216193" url="https://pl.wikipedia.org/wiki?curid=1216193" title="Otto Leodolter">
Otto Leodolter

Otto Leodolter (ur. 18 marca 1936 w Mariazell, zm. 16 grudnia 2020 w Ried im Innkreis) – austriacki skoczek narciarski, brązowy medalista olimpijski (1960).
Przebieg kariery.
Na międzynarodowej imprezie zadebiutował w 1956, startując na igrzyskach olimpijskich w Cortina d’Ampezzo, gdzie zajął 30. miejsce. Swój największy sukces osiągnął cztery lata później, podczas igrzysk w Squaw Valley w 1960. Po pierwszej kolejce znajdował się na szóstym miejscu, jednakże dobry skok w drugiej serii pozwolił mu awansować na trzecie miejsce. Austriak zdobył więc brązowy medal, ustępując jedynie zwycięzcy, Helmutowi Recknagelowi oraz drugiemu w konkursie Niilo Halonenowi. Wziął także udział w igrzyskach olimpijskich w Innsbrucku w 1964, gdzie na normalnej skoczni zajął 28. miejsce, a na dużej był siedemnasty.
W 1958 wystartował na mistrzostwach świata w Lahti, gdzie zajął 12. miejsce, tracąc przy tym do zwycięzcy – Juhaniego Kärkinena ponad 20 punktów. W dziewiątej edycji Turnieju Czterech Skoczni zajął drugie miejsce w klasyfikacji generalnej, a w edycji ósmej był trzeci. Nie wygrał żadnego z konkursów, ale był trzykrotnie drugi i dwa razy trzeci.

</doc>
<doc id="1216194" url="https://pl.wikipedia.org/wiki?curid=1216194" title="Green Park (stacja metra)">
Green Park (stacja metra)

Green Park – podziemna stacja metra w Londynie, położona w dzielnicy City of Westminster. Działa od 1906 roku i obecnie obsługuje trzy linie: Piccadilly line, Victoria Line i Jubilee Line. Co roku korzysta z niej ok. 30 milionów pasażerów. Stacja należy do pierwszej strefy biletowej.
9 października 1975 przed jednym z wejść wybuchła bomba podłożona przez północnoirlandzkich terrorystów. W wyniku eksplozji śmierć poniosła jedna osoba, 23-letni mężczyzna.

</doc>
<doc id="1216195" url="https://pl.wikipedia.org/wiki?curid=1216195" title="Trio fortepianowe">
Trio fortepianowe

Trio fortepianowe – utwór na trzy instrumenty (najczęściej są to fortepian, skrzypce i wiolonczela).
Tria fortepianowe zyskały popularność w Europie środkowej w połowie XVIII w. Były nazywane „damską muzyką salonową”, gdyż najczęściej partię fortepianową wykonywała dama, a towarzyszyli jej kawalerowie; taką sytuację widać na wielu ówczesnych ilustracjach – także na wydaniach triów fortepianowych Josepha Haydna. Również dedykacje na klasycznych triach fortepianowych nie pozostawiają wątpliwości, że komponowane były dla muzykalnych pań z wyższych sfer. Dopiero ostatnie tria fortepianowe Haydna, pisane dla zawodowej pianistki, stawiają przed wykonawcą partii fortepianowej większe wymagania.
Charakter tria fortepianowego zmienił Ludwig van Beethoven. Jego tria są rozbudowane, dramatyczne i wirtuozowskie – jak najpopularniejsze z nich, tzw. "Geistertrio" op. 70 nr 1. W XIX wieku tria fortepianowe nie straciły popularności. Kompozytorzy najczęściej wykonywanych dziś triów to: Franz Schubert, Felix Mendelssohn-Bartholdy, Robert Schumann, Johannes Brahms, Antonín Dvořák, Piotr Czajkowski, Bedřich Smetana. W XX wieku popularne do dziś tria skomponowali Maurice Ravel i Dmitrij Szostakowicz.
W dziejach polskiej muzyki gatunek ten uprawiało niewielu kompozytorów: Fryderyk Chopin, Artur Malawski, Andrzej Panufnik, Krzysztof Meyer.

</doc>
<doc id="1216196" url="https://pl.wikipedia.org/wiki?curid=1216196" title="Bighorn">
Bighorn

Bighorn (ang. "Bighorn River") – rzeka w północno-zachodniej części USA o długości 742 km. 
Rzeka ma źródła w Górach Skalistych, a uchodzi do rzeki Yellowstone. Przepływa przez stany Wyoming i Montana.
W swym górnym biegu Bighorn znana jest jaki "Wind River" i czasami jest wymieniana jako Wind/Bighorn&lt;. Wind River staje się rzeką Bighorn na północ od kanionu "Wind River" w pobliżu miejscowości Thermopolis. Począwszy od tego miejsca rzeka płynie przez tzw. "Bighorn Basin" w środkowo-północnym Wyoming, mija Thermopolis i Park stanowy Hot Springs. 
Na granicy z Montaną rzeka skręca na północny wschód i opływa północne stoki pasma Bighorn na terytorium rezerwatu Indian z plemienia Wron, gdzie zapora "Yellowtail" tworzy zbiornik o nazwie "Bighorn Lake". 
Bighorn łączy się z Little Bighorn River w pobliżu miejscowości Hardin, a do rzeki Yellowstone wpada około 90 km dalej. 
Główne dopływy rzeki: 
Rzeka Bighorn jest wykorzystywana do produkcji energii elektrycznej oraz nawadniania pól uprawnych.

</doc>
<doc id="1216202" url="https://pl.wikipedia.org/wiki?curid=1216202" title="Rolicyklidyna">
Rolicyklidyna

Rolicyklidyna, PCPy – organiczny związek chemiczny, anestetyk dysocjacyjny o działaniu psychoaktywnym. Efekty działania PCPy są bardzo zbliżone do PCP, lecz słabsze w przeliczeniu na dawkę i mniej stymulujące a bardziej uspokajające, podobne do barbituranów. Rolicyklidyna nigdy nie zdobyła popularności jako rekreacyjny psychodelik i jest mało znana.

</doc>
<doc id="1216210" url="https://pl.wikipedia.org/wiki?curid=1216210" title="Bond Street">
Bond Street

Bond Street – podziemna stacja metra w Londynie, położona w dzielnicy City of Westminster. Działa od 1900 roku i obecnie obsługuje dwie linie: Central Line i Jubilee Line. Co roku korzysta z niej ok. 36,7 miliona pasażerów. Stacja należy do pierwszej strefy biletowej.

</doc>
<doc id="1216211" url="https://pl.wikipedia.org/wiki?curid=1216211" title="Primera División (1944/1945)">
Primera División (1944/1945)

Primera División 1944/1995 był 14 sezonem najwyższej klasy rozgrywkowej w Hiszpanii. Sezon rozpoczęto 24 września 1944 a zakończono 20 maja 1945.

</doc>
<doc id="1216216" url="https://pl.wikipedia.org/wiki?curid=1216216" title="Zespół czopa smółkowego">
Zespół czopa smółkowego



</doc>
<doc id="1216235" url="https://pl.wikipedia.org/wiki?curid=1216235" title="Bayswater (stacja metra)">
Bayswater (stacja metra)

Bayswater – stacja metra londyńskiego położona w dzielnicy City of Westminster. Działa od 1868 roku, co pozwala zaliczać ją do najstarszych w całym metrze. Obecnie obsługuje dwie linie: District Line i Circle Line. Co roku korzysta z niej ok. 6 milionów pasażerów. Należy do pierwszej strefy biletowej.

</doc>
<doc id="1216236" url="https://pl.wikipedia.org/wiki?curid=1216236" title="Trio smyczkowe">
Trio smyczkowe

Trio smyczkowe – utwór na trzy instrumenty smyczkowe lub zespół kameralny, w którego skład wchodzą zazwyczaj skrzypce, altówka i wiolonczela. 
Trio jako utwór.
Popularnością cieszył się w XVIII w., stracił ją w XIX, częściowo odzyskał w XX. Najpopularniejsza jest obsada na skrzypce, altówkę i wiolonczelę. Utwory takie komponowali m.in.:
W XX wieku.:
Na dwoje skrzypiec i wiolonczelę powstał znacznie skromniejszy repertuar. Na obsadę tę dwa tria skomponował Antonín Dvořák, a Zoltán Kodály i Bohuslav Martinů - po serenadzie.

</doc>
<doc id="1216246" url="https://pl.wikipedia.org/wiki?curid=1216246" title="Tron królewski w Rhens">
Tron królewski w Rhens

Tron królewski w Rhens (niem. "Königsstuhl von Rhens") – kamienna, dwupiętrowa ośmiokątna budowla o kształcie tronu na miejscu sadu orzechowego w Rhens na południe od Koblencji, przy której w średniowieczu często odbywały się narady elektorów. Obecna budowla została wzniesiona w 1842 na miejscu oryginału zniszczonego w 1795.
Tron królewski w zarysie odpowiada zapewne dawnej drewnianej budowli. Obecna ośmiokątna budowla składa się z platformy wspartej na ośmiu filarach, na którą prowadzi 17 schodów. Tron został zbudowany z lawy wulkanicznej i bazaltu.
W 1273 po raz pierwszy w sadzie orzechowym nad brzegiem Renu odbyła się narada czterech elektorów (arcybiskupi Moguncji, Trewiru i Kolonii i palatyn reński) przed wyborem Rudolfa z Habsburga. Zorganizowano ją w miejscu, gdzie zbiegały się granice czterech elektoratów. Kolejne narady odbyły się przed wyborem Henryka VII i Ludwika Bawarskiego odpowiednio w 1308 i 1313/1314. W 1338 obradował w tym miejscu zjazd elektorów.
W 1346 w Rhens wybrano Karola IV na antykróla niemieckiego. W 1376 odbyła się w tym miejscu narada przed wyborem na króla niemieckiego Wacława IV, syna Karola IV. Sam wybór na mocy postanowień Złotej Bulli Karola IV nastąpił we Frankfurcie nad Menem 10 czerwca 1376. Kilka dni później 9 lipca 1376 Karol IV rozkazał wybudować »steynen gestuel« (kamienną ławę), na której elektorzy mieli wskazywać przyszłego króla.
Tron musieli wybudować mieszczanie z Rhens. Na pokrycie kosztów budowy i utrzymania cesarz nadał im przywilej celny.
W 1398 tron był po raz pierwszy wzmiankowany zapewne w związku z wizytą Wacława IV w Rhens. Po detronizacji Wacława w 1400 posadzony na nim został Ruprecht z Palatynatu. Po śmierci Ruprechta tron utracił znaczenie jako miejsce narad i wyborów, ale w 1433 zasiadł na nim Fryderyk III, który złożył wówczas przysięgę Rzeszy i został pasowany na rycerza. Podczas podróży z Frankfurtu do Akwizgranu wszedł na tron Maksymilian I.
Według innych źródeł Ruprecht z Palatynatu był pierwszym i ostatnim królem, który został w Rhens wybrany, ponieważ wówczas już miejscem wyboru monarchy był Frankfurt. Budowa tronu przez Karola IV, jako miejsca zebrań przygotowujących elekcję, jest uważana za rodzaj odszkodowania dla dawnego pola elekcyjnego. Kolejni królowie i cesarze odwiedzali to miejsce w drodze na koronację do Akwizgranu. Wchodzili na tron w celu złożenia przysięgi i zaprezentowania się ludowi. Zwyczaj ten zanikł ok. 1550. 
Tron był restaurowany w 1624 z polecenia landgrafa Jerzego II z Hesji-Darmstadt. W następnych latach jednak z wolna popadał w ruinę. W 1795 żołnierze francuscy sprzedali go na materiał budowlany mieszkańcom Rhens. W 1806 budowla została całkowicie rozebrana. W 1826 Karl Bernhard Hundeshagen zaprojektował noworoczną plakietkę z reliefem przedstawiającym tron. Wkrótce rozpoczęto zbiórkę pieniędzy, którą wsparł król Fryderyk Wilhelm IV. W latach 1841–1843 budowniczy Johann Claudius von Lassaulx wzniósł nowy tron. W 1848 odbyła się w tym miejscu manifestacja z okazji zwołania parlamentu frankfurckiego.
W 1929 tron przeniesiono w obecne miejsce na wzgórzu Schawall w pobliżu drogi krajowej B9. Na starym miejscu umieszczono tablicę pamiątkową. Budowla była remontowana w latach 1979–1982. Od 2002 tron jest częścią krajobrazu kulturowego „Oberes Mittelrheintal” (pol. „Górna dolina środkowego Renu”), wpisanego na listę światowego dziedzictwa UNESCO.
Przez wiele lat przy tronie odbywała się uroczystość, podczas której burmistrz Koblencji otrzymywał urzędowy łańcuch. Od Zielonych Świąt 1978 spotykają się w tym miejscu burmistrzowie Koblencji i Rhens.

</doc>
<doc id="1216255" url="https://pl.wikipedia.org/wiki?curid=1216255" title="Kierznia">
Kierznia



</doc>
<doc id="1216257" url="https://pl.wikipedia.org/wiki?curid=1216257" title="Jeffrey Nordling">
Jeffrey Nordling

Jeffrey Richard Nordling (ur. 11 marca 1962 w Ridgewood) – amerykański aktor telewizyjny i filmowy.
Życiorys.
Wczesne lata.
Urodził się w Ridgewood w stanie New Jersey jako syn Roberta i Lois Nordlingów. Dorastał w Washington Township, hrabstwie Bergen, w stanie New Jersey. Uczęszczał do publicznej szkoły średniej Ramapo High School we Franklin Lakes w New Jersey. Kiedy miał piętnaście lat, jego rodzina przeprowadziła się do Saddle River, gdzie w 1980 roku ukończył Ramsey High School i okazał się znakomitym piłkarzem. W 1984 ukończył Wheaton College. 
Kariera.
Wystąpił w teatralnej produkcji szekspirowskiej "Cymbelin" (1989) z Joan Cusack i "Macduff" (1998) u boku Aleca Baldwina z nowojorskim Joseph Papp Public Theatre. 
Swoją ekranową przygodę rozpoczął w 1988 roku, pojawiając się w serialu CBS "Piękna i bestia" ("Beauty and the Beast") z Lindą Hamilton i Ronem Perlmanem, telewizyjnym dramacie sensacyjnym NBC "Strzelec" ("Shooter") u boku Helen Hunt i Adriana Paula oraz komedii romantycznej Mike’a Nicholsa "Pracująca dziewczyna" ("Working Girl") z Harrisonem Fordem, Sigourney Weaver i Melanie Griffith.
Na małym ekranie można go było zobaczyć w serialach: ABC "Młodzi jeźdźcy" ("The Young Riders", 1991), ' (1993), CBS "Szpital Dobrej Nadziei" ("Chicago Hope", 1995), NBC "Dotyk anioła" ("Touched by an Angel", 1995), "Melrose Place" (1997) jako Eric Baines, NBC "Sekrety Weroniki" ("Veronica's Closet", 1997), HBO "Seks w wielkim mieście" ("Sex and the City", 1998), NBC "Powrót do Providence" ("Providence", 2002), BS "Dowody zbrodni" ("Cold Case", 2004), Warner Bros. "Bez skazy" ("Nip/Tuck", 2004), CBS ' ("CSI: Crime Scene Investigation", 2005) oraz "24 godziny" ("24", 2008) jako agent FBI Larry Moss.
Grał też postać 40-letniego Nicka Bolena, męża Angie Bolen (w tej roli Drea de Matteo) w szóstym sezonie serialu "Gotowe na wszystko".
Jest żonaty z Francią DiMase. Mają dwie córki bliźniaczki: Eloise i Mirandę (ur. 1997).

</doc>
<doc id="1216260" url="https://pl.wikipedia.org/wiki?curid=1216260" title="34 Batalion Saperów">
34 Batalion Saperów

34 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w październiku 1944 w miejscowości Narol na podstawie rozkazu Naczelnego Dowództwa Wojska Polskiego nr 41 z 6 października 1944 jako jednostka 5 Mazurskiej Brygady Saperów.
Przysięgę żołnierze batalionu złożyli 7 stycznia 1945 w Trawnikach.
W 1951 roku 34 batalion saperów 5 psap przemianowany został na 1 batalion saperów 5 psap
Szlak bojowy.
Przez cały okres wojny 34 bsap działał w składzie 5 BSap. Pierwszym zadaniem batalionu był udział w rozminowywaniu północnych dzielnic Warszawy po jej wyzwoleniu. Od marca 1945 r. batalion został skierowany do Pułtuska w celu rozminowywania północnych rejonów woj. warszawskiego i przyczółka modlińskiego. Po wojnie skierowany został wraz z innymi jednostkami brygady do rozminowania terenów byłych Prus Wschodnich. 3 grudnia 1945 5 Brygada na wsparcie w rozminowaniu otrzymała batalion niemieckich jeńców wojennych w sile 369 ludzi. Jeńców skierowano do Pułtuska i przydzielono do 34 bsap. Zorganizowano dla nich szkolenie w zakresie organizacji i sposobów rozminowania, ponieważ w większości byli to żołnierze piechoty. W batalionie, w czasie zimy, oprócz szkolenia, wykorzystywano ich do różnych prac. Wiosną 1946 r. 56 ludzi przydzielono do 34 bsap, 79 ludzi do 36 bsap brygady oraz do 46 bsap 15 Dywizji Piechoty. Jeńcami w batalionie kierowali oficerowie i podoficerowie saperzy niemieccy pod nadzorem polskich dowódców pododdziałów. Od wiosny 1946 pracowali przy rozminowaniu w rejonach Serocka, Pułtuska, Ostrołeki, Łomży i nad Biebrzą. Straty wśród jeńców w 1946 wyniosły 3 zabitych i 9 rannych. Warunki rozminowania terenów nad Narwią i Biebrzą były bardzo trudne. Niekiedy warstwa mułu dochodziła do 60 cm, po kilkakrotnych wylewach rzek. Oprócz tego bujna roślinność maskowała miny. Były wśród jeńców przypadki samookaleczenia. Niemcy wykonywali zadania rozminowania do 1947 r. Liczba wydobytych min przez Niemców liczona była do ogólnego stanu batalionu.
Miana i odznaczeń batalion nie posiadał.
Obsada personalna.
Dowództwo batalionu okresu wojny
Struktura etatowa i obsada personalna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1216264" url="https://pl.wikipedia.org/wiki?curid=1216264" title="Wschodniokaraibski Bank Centralny">
Wschodniokaraibski Bank Centralny

Wschodniokaraibski Bank Centralny (ang. "Eastern Caribbean Central Bank", ECCB) - ponadnarodowy bank centralny odpowiadający za emisję pieniądza i politykę pieniężną na terenie sześciu niepodległych państw i dwóch terytoriów zależnych Wielkiej Brytanii z regionu basenu Morza Karaibskiego. Wspólną walutą państw członkowskich banku jest dolar wschodniokaraibski. Siedziba ECCB mieści się w Basseterre. Choć wszyscy jego członkowie należą zarazem do Organizacji Państw Wschodniokaraibskich, sam bank oficjalnie nie jest organem tej organizacji. Istnieje od 1983.
Członkowie:

</doc>
<doc id="1216265" url="https://pl.wikipedia.org/wiki?curid=1216265" title="Getto (ujednoznacznienie)">
Getto (ujednoznacznienie)



</doc>
<doc id="1216267" url="https://pl.wikipedia.org/wiki?curid=1216267" title="38 Batalion Saperów">
38 Batalion Saperów

38 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w październiku 1944 w miejscowości Narol na podstawie rozkazu Naczelnego Dowództwa Wojska Polskiego nr 41 z 6 października 1944 jako jednostka 5 Mazurskiej Brygady Saperów.
Przysięgę żołnierze batalionu złożyli 7 stycznia 1945 w Trawnikach.
Szlak bojowy.
Przez cały okres wojny 38 bsap działał w składzie 5 BSap. Pierwszym jego zadaniem bojowym było rozminowywanie północnych dzielnic wyzwolonej Warszawy od 21.1 do 6.3.1945 r. Jednocześnie w czasie wiosennego spływu lodów wraz z innymi jednostkami 5 BSap zabezpieczał mosty na Wiśle w Warszawie. Od 8.3.1945 r., stacjonując w Pułtusku, 38 bsap rozminowywał północne rejony woj. warszawskiego oraz przyczółek modliński. Przy wykonywaniu tych zadań zastał batalion koniec wojny. W okresie powojennym wraz z całą 5 BSap rozminowywał tereny byłych Prus Wschodnich. Odznaczeń batalion nie posiadał
Struktura organizacyjna.
razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1216268" url="https://pl.wikipedia.org/wiki?curid=1216268" title="Rudolf Jacobi">
Rudolf Jacobi

Rudolf Ewald Otto Jacobi (ur. 14 lipca 1910 w Arnstadt, zm. 29 lipca 1974 w Hattingen) – zbrodniarz nazistowski, członek załogi niemieckich obozów koncentracyjnych Buchenwald i Mittelbau-Dora oraz SS-Hauptscharführer.
Członek załogi Mittelbau-Dora (Nordhausen) (do 1 października 1944 był to podobóz Buchenwaldu) od września 1943 do kwietnia 1945. Kierował budową baraków obozowych i stolarnią w obozie głównym. Jacobi maltretował więźniów za drobne przewinienia. Zamordował wielu więźniów kijem, pałką czy biczem.
Rudolf Jacobi został osądzony po zakończeniu wojny przez amerykański Trybunał Wojskowy w Dachau w procesie załogi Mittelbau-Dora (US vs. Kurt Andrae i inni). Za swoje zbrodnie skazany został na karę dożywotniego pozbawienia wolności.

</doc>
<doc id="1216269" url="https://pl.wikipedia.org/wiki?curid=1216269" title="Meloksykam">
Meloksykam

Meloksykam – wielofunkcyjny związek organiczny, stosowany jako lek z grupy niesteroidowych leków przeciwzapalnych (NLPZ). Działa przeciwzapalnie poprzez hamowanie aktywności cyklooksygenazy 2 (COX-2), uczestniczącej w syntezie prostaglandyn. Wykazano, że meloksykam w większym stopniu hamuje aktywność enzymu COX-2 niż COX-1. To preferencyjne hamowanie aktywności COX-2 powoduje, że meloksykam hamuje syntezę prostaglandyn w miejscu toczących się procesów zapalnych, a znacznie słabiej w obrębie przewodu pokarmowego i nerek. Badania kliniczne wykazały mniejszą częstość występowania objawów niepożądanych ze strony przewodu pokarmowego (włączając w to owrzodzenia, perforacje i krwawienia) podczas stosowania meloksykamu w zalecanych dawkach, niż podczas stosowania innych niesteroidowych leków przeciwzapalnych.
Meloksykam jest dobrze wchłaniany po podaniu doustnym. Stężenie leku w stanie stacjonarnym jest osiągane w surowicy krwi po 3 do 5 dniach stosowania, długotrwałe przyjmowanie leku przez okres dłuższy niż rok nie wpływa na wielkość stężenia w stanie stacjonarnym. Stężenie leku w surowicy krwi jest proporcjonalne do przyjętej dawki. Meloksykam łatwo przenika do mazi stawowej, osiągając w niej stężenie równe połowie stężenia w osoczu. Ponad 99% leku wiąże się z białkami osocza krwi. W organizmie lek podlega intensywnym przemianom metabolicznym (utlenieniu) i mniej niż 5% dawki dobowej jest wydalane w postaci niezmienionej z kałem, a jedynie śladowe ilości leku w postaci niezmienionej są wydalane w moczu. Metabolity są wydalane w równych proporcjach w moczu i z kałem. Zarówno niewydolność wątroby, jak i umiarkowana niewydolność nerek, nie wpływają istotnie na farmakokinetykę leku. U osób w wieku podeszłym szybkość wydalania leku z organizmu jest zmniejszona. Pacjenci uczuleni na kwas acetylosalicylowy (aspirynę) mogą być także uczuleni na inne niesteroidowe leki przeciwzapalne. Dlatego meloksykamu nie należy stosować u pacjentów z astmą oskrzelową, polipami nosa, obrzękiem naczynioworuchowym i pokrzywką stwierdzanych w następstwie podawania kwasu acetylosalicylowego lub innych niesteroidowych leków przeciwzapalnych.
Dawkowanie.
Przy chorobie zwyrodnieniowej stawów dawka wynosi 7,5 mg na dobę, jednak w razie konieczności można ją zwiększyć do 15 mg (w dawce jednorazowej). Przy reumatoidalnym zapaleniu stawów i zesztywniającym zapaleniu stawów kręgosłupa maksymalna dawka dobowa wynosi 15 mg (w dawce jednorazowej), którą – w zależności od skuteczności terapeutycznej – można zmniejszyć do 7,5 mg na dobę. U pacjentów ze zwiększonym ryzykiem działań niepożądanych leczenie należy rozpocząć od dawki 7,5 mg na dobę. U dializowanych pacjentów z ciężką niewydolnością nerek nie należy stosować dawki większej niż 7,5 mg na dobę.
Możliwe skutki uboczne.
Środek powinien być dawkowany adekwatnie do wieku i masy ciała chorego. Możliwe działania niepożądane to problemy z układem pokarmowym (ból brzucha, zgaga, niestrawność, krwawienie z przewodu pokarmowego, biegunka, zaparcia), bóle i zawroty głowy, senność, zaburzenia widzenia, reakcje alergiczne, a także obniżenie sprawności psychomotorycznej.
Synteza i oczyszczanie.
W opracowanych metodach syntezy meloksykamu niepożądanym produktem ubocznym zanieczyszczającym produkt końcowy jest pochodna N-metylowa, której ilość według farmakopei europejskiej nie może przekraczać 0,05%. Związek ten usuwano dawniej za pomocą rekrystalizacji z 1,2-dichloroetanu, jednak obecne procedury farmaceutyczne nie pozwalają na stosowanie tego rozpuszczalnika i konieczne było stosowanie innych, pracochłonnych procedur (np. krystalizacji z acetonu). Wydajniejszą metodą jest krystalizacja jego soli potasowej z wody, w której produkty alkilowane rozpuszczają się słabo.
W roku 2007 opublikowano czteroetapową metodę syntezy meloksykamu znakowanego deuterem, w celu zastosowania jako standardu do spektrometrii mas podczas oznaczania meloksykamu w moczu:
"i" – reakcję przeprowadza się w temperaturze wrzenia "m"-ksylenu w atmosferze azotu przez 24 h.
Ostateczny produkt oczyszczono metodą chromatografii kolumnowej na żelu krzemionkowym.
Preparaty.
Preparaty handlowe: "Aglan, Aspicam, Lormed, Mel, Melobax, Meloksam, Melotev, Meloxicam Arrow, MeloxiLek, Meloxistad, Moilec, Movalis, Movmax, Opokan, Remolexam, Reumelox, Trosicam"

</doc>
<doc id="1216271" url="https://pl.wikipedia.org/wiki?curid=1216271" title="Sala porodowa">
Sala porodowa

Sala porodowa – element szpitala położniczego (bądź położniczo-ginekologicznego), w którym prowadzone są porody. Sala porodowa zawiera łóżko porodowe i/lub fotel porodowy, kącik noworodkowy, elementy wspomagające pierwszy okres porodu np.: drabinki, worek sako, wanna z hydromasażem lub prysznic oraz kącik odpoczynkowy, np. dla partnera.

</doc>
<doc id="1216273" url="https://pl.wikipedia.org/wiki?curid=1216273" title="39 Batalion Saperów">
39 Batalion Saperów

39 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w październiku 1944 w miejscowości Narol na podstawie rozkazu Naczelnego Dowództwa Wojska Polskiego nr 41 z 6 października 1944 jako jednostka 5 Mazurskiej Brygady Saperów.
Przysięgę żołnierze batalionu złożyli 7 stycznia 1945 w Trawnikach.
W 1951 roku 39 batalion saperów 5 psap przemianowany został na 2 batalion saperów 5 psap
Szlak bojowy.
Przez cały okres wojny batalion działał w składzie 5 BSap. Wraz z innymi jednostkami brygady brał udział w rozminowywaniu Warszawy, rozminowując Włochy i ich okolice. Uczestniczył także w rozminowywaniu terenów położonych na północ od Warszawy i przyczółka modlińskiego. Po wojnie skierowany do rozminowywania terenów byłych Prus Wschodnich. Odznaczeń batalion nie posiadał.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:

</doc>
<doc id="1216276" url="https://pl.wikipedia.org/wiki?curid=1216276" title="Symcha Symchowicz">
Symcha Symchowicz

Symcha Symchowicz, jid. שׂמחה סימכאָוויטש (ur. 15 stycznia 1921 w Otwocku, zm. 12 lipca 2017 w Toronto) – polsko-kanadyjski pisarz i poeta żydowskiego pochodzenia, piszący głównie w języku jidysz. Jego twórczość koncentrowała się wokół tematyki związanej z Holocaustem i historią Żydów w Polsce. Był autorem wielu zbiorów poezji i książek, w tym jednej wydanej w języku polskim pt. "Pasierb nad Wisłą" (Warszawa 2005). Był badaczem literatury oraz promotorem i nauczycielem języka jidysz. Był również wieloletnim korespondentem wydawanego częściowo w jidysz czasopisma Słowo Żydowskie.
Życiorys.
Urodzony w 1921 w żydowskiej rodzinie mieszkającej w Otwocku. We wrześniu 1939 wyjechał do ZSRR, gdzie przeżył okres wojny. Podczas Holocaustu stracił prawie całą rodzinę, wywiezioną po likwidacji otwockiego getta do Treblinki. Po wojnie powrócił do Polski i zamieszkał we Wrocławiu. W 1948 wyemigrował do Francji, a stamtąd w 1949 do Kanady, gdzie mieszkał do śmierci.
Ukończył studia na uniwersytecie w Toronto oraz w żydowskim seminarium teologicznym w Nowym Jorku.
Do końca swojej kariery zawodowej pracował jako kustosz Muzeum Beth Tzedec w Toronto.

</doc>
<doc id="1216278" url="https://pl.wikipedia.org/wiki?curid=1216278" title="36 Batalion Saperów">
36 Batalion Saperów

36 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w październiku 1944 w miejscowości Oleśniki na podstawie rozkazu Naczelnego Dowództwa Wojska Polskiego nr 41 z 6 października 1944 jako jednostka 5 Mazurskiej Brygady Saperów.
Przysięgę żołnierze batalionu złożyli 7 stycznia 1945 w zespole dworskim w Trawnikach, gdzie wcześniej trwało szkolenie.
Szlak bojowy.
Przez cały okres wojny batalion wchodził w skład 5 BSap. Brał udział w rozminowywaniu Warszawy na Żoliborzu i Bielanach. Od 23.2 do 5.3.1945 r. ochraniał most na Wiśle w Puławach w czasie wiosennego spływu lodów. Skierowany 8.3.1945 r. do Serocka rozminowywał północne rejony woj. warszawskiego, głównie przyczółek modliński. Wykonywanie tego zadania trwało do końca wojny. Od marca 1945 r. batalion został skierowany do Pułtuska w celu rozminowywania północnych rejonów woj. warszawskiego i przyczółka modlińskiego. Po wojnie skierowany został wraz z innymi jednostkami brygady do rozminowania terenów byłych Prus Wschodnich. 3 grudnia 1945 5 Brygada na wsparcie w rozminowaniu otrzymała batalion niemieckich jeńców wojennych w sile 369 ludzi. Jeńców skierowano do Pułtuska i przydzielono do 34 bsap, gdzie przeszli szkolenie w zakresie organizacji i sposobów rozminowania, ponieważ w większości byli to żołnierze piechoty. Wiosną 1946 r. 79 ludzi przydzielono do 36 batalionu. Jeńcami w batalionie kierowali oficerowie i podoficerowie saperzy niemieccy pod nadzorem polskich dowódców pododdziałów. Od wiosny 1946 pracowali przy rozminowaniu w rejonach Serocka, Pułtuska, Ostrołeki, Łomży i nad Biebrzą. Straty wśród jeńców w 1946 wyniosły 17 zabitych i 13 rannych. Warunki rozminowania terenów nad Narwią i Biebrzą były bardzo trudne. Niekiedy warstwa mułu dochodziła do 60 cm, po kilkakrotnych wylewach rzek. Oprócz tego bujna roślinność maskowała miny. Były wśród jeńców przypadki samookaleczenia. Niemcy wykonywali zadania rozminowania do 1947 r. Liczba wydobytych min przez Niemców liczona była do ogólnego stanu batalionu.
Miana i odznaczeń batalion nie posiadał.
W 1951 roku 36 batalion saperów 5 psap przemianowany został na 3 batalion saperów 5 psap. Bojowe tradycje 36 bsap przyjął formujący się w Głogowie 36 batalion saperów 2 Korpusu Zmechanizowanego.
Struktura organizacyjna.
Razem:
żołnierzy – 321 ("oficerów – 31, podoficerów – 62, szeregowych – 228")
sprzęt:
W Siłach Zbrojnych PRL.
Na podstawie „"Planu zamierzeń organizacyjnych na lata 1951–1952”" i rozkazem Ministra ON Nr 0045/0rg z 17 maja w OW „Śląsk” w Głogowie sformowano 36 batalion saperów dla 2 Korpusu Zmechanizowanego. Batalion zakończył formowanie 1 grudnia 1952. Przejął on numer „wojennego” batalionu 3 Brygady Saperów.
Struktura organizacyjna
Plan mobilizacyjny „PM 53" zakładał, że batalion sformuje:
36 pułk saperów 2 KZ (N-3).

</doc>
<doc id="1216285" url="https://pl.wikipedia.org/wiki?curid=1216285" title="Gunnedah">
Gunnedah

Gunndenah – miasto na południowym wschodzie Nowej Południowej Walii w Australii. W 2001 r. mieszkało tam 7885 mieszkańców, w tym 859 rdzennych Australijczyków (10,9%).
Jest położone w pobliżu autostrad Oxley i Kamilaroi prowadzących do Sydney odległego o 440km, najbliższe duże miasto to Tamworth (70km). Przez miasto biegnie również linia kolejowa do Sydney.
Główną gałęzią przemysłu jest rolnictwo 80% obszaru hrabstwa jest objęte rolnictwem. Głównym towarem eksportowym Gunnedah jest bawełna, węgiel, wołowina, jagnięcina, wieprzowina i zboża oleiste. Co roku w Gunnedah gości największa w Australii wystawa maszyn rolniczych AgQuip
Historia.
Gunnedah i sąsiednie tereny były kiedyś zamieszkane przez Aborygenów, którzy mówili w języku Kamilaroi (Gamilaraay). Obecne miasto zostało założone przez Europejczyków na między 1833 r. a 1834 r.
Dorothea Mackellar napisała znany w Australii wiersz 'I Love a Sunburnt Country' o jej rodzinnej farmie niedaleko Gunnedah.
Położenie.
Miasto jest położone 264m nad poziomem morza na Równinach Liverpoolskich w dolinie rzeki Namoi. Teren jest płaski najwyższe wzniesienia mają zaledwie 400 do 500 m n.p.m. Klimat jest gorący latem, a łagodny zimą. Teren jest suchy mimo okresowych nawałnic które nawiedzają okolice miasta odcinając je chwilowo od reszty świata.
Teren jest znany z obfitości dzikiej zwierzyny takich jak kangury czy koala. Koala pojawiają się nawet w samym mieści ponieważ są tam drzewa których liście lubią.

</doc>
<doc id="1216286" url="https://pl.wikipedia.org/wiki?curid=1216286" title="Bogdanowicz (miasto)">
Bogdanowicz (miasto)

Bogdanowicz (ros. "Богданович") – miasto w Rosji. Centrum administracyjne rejonu bogdanowickiego w obwodzie swierdłowskim. Położone na wschodnich stokach Środkowego Uralu nad rzeką Kunarą, prawym dopływem Pyszmy, 99 km na wschód od Jekaterynburga. Prawa miejskie od 1947 roku. W 2005 roku liczyło 32,3 tys. mieszkańców.
Historia.
Powstało w 1885 roku jako stacja kolejowa II kategorii w trakcie budowy linii kolejowej Jekaterynburg - Tiumeń. Nazwa – od nazwiska generała Jewgienija Bogdanowicza, zwolennika i propagatora idei budowy kolei transsyberyjskiej.

</doc>
<doc id="1216287" url="https://pl.wikipedia.org/wiki?curid=1216287" title="Lahcen Abrami">
Lahcen Abrami

Lahcen Abrami (arab. لحسن أبرامي; ur. 31 grudnia 1969 w Casablance) – były marokański piłkarz grający na pozycji obrońcy.
Grał w Wydad Casablanca, Gençlerbirliği SK, Al-Wakra SC i Ittihad Tanger.
Z reprezentacją Maroka wystąpił na Mistrzostwach Świata w Piłce Nożnej w 1998 roku i Letnich Igrzyskach Olimpijskich w 1992 roku.

</doc>
<doc id="1216290" url="https://pl.wikipedia.org/wiki?curid=1216290" title="Kwartet Wilanowski">
Kwartet Wilanowski

Kwartet Wilanowski lub Kwartet Wilanów (nazwa zmodyfikowana w latach 90. XX w.) – kwartet smyczkowy założony w 1967 roku w Warszawie. Początkowo występował jako kwartet im. Beethovena. Od 1969 nosił nazwę Kwartetu Wilanowskiego.
Za wykonania repertuaru klasycznego zespół otrzymał nagrody na konkursach w Wiedniu (1971), Bordeaux (1972), Monachium (1973). W latach 70. i 80. zasłynął przede wszystkim z wykonań nowej muzyki. Dla „Kwartetu Wilanowskiego” powstało tak wiele kwartetów smyczkowych, że zespołowi temu można by przypisać zasługę odświeżenia zainteresowania tym gatunkiem wśród polskich kompozytorów. Wielokrotnie występował na festiwalu „Warszawska Jesień”. W 1983 otrzymał nagrodę krytyków „Orfeusz” za najlepsze wykonanie muzyki polskiej (za "VI Kwartet smyczkowy" Krzysztofa Meyera). W 1986 i 1990 został uhonorowany nagrodą Związku Kompozytorów Polskich. W 1990 płyta CD nagrana przez kwartet dla francuskiej firmy Accord „Witold Lutosławski – Musique de chambre” otrzymała nagrodę „Diapason d’Or” czasopisma muzycznego „Diapason”. Od 1990 roku zespół jest związany etatowo ze Staromiejskim Domem Kultury w Warszawie.
Kwartet Wilanów nagrał ponad 30 płyt kompaktowych, m.in. dla firm: Acte Préalable (nieznane utwory polskie z XIX i XX wieku), Accord, Tudor, Pro Viva (utwory polskich kompozytorów współczesnych, m.in. komplet kwartetów smyczkowych Krzysztofa Meyera), Calig, Olimpia, Col Legno, Polskie Nagrania i Tonpress.
W pierwszych latach działalności w zespole grał m.in. Maciej Niesiołowski oraz Artur Paciorkiewicz i Wojciech Walasek, którzy odchodząc założyli nowy kwartet smyczkowy – Varsovia.
W 2002 kwartet został uhonorowany odznaką honorową „Zasłużony dla Kultury Polskiej”, a w 2019 – Srebrnym Medalem „Zasłużony Kulturze Gloria Artis”.
Skład (obecny):
Utwory napisane dla Kwartetu Wilanów bądź wykonane przez ten zespół po raz pierwszy:

</doc>
<doc id="1216317" url="https://pl.wikipedia.org/wiki?curid=1216317" title="Dom Pamięci Kardynała Wyszyńskiego">
Dom Pamięci Kardynała Wyszyńskiego



</doc>
<doc id="1216319" url="https://pl.wikipedia.org/wiki?curid=1216319" title="Idzikowice (stacja kolejowa)">
Idzikowice (stacja kolejowa)

Idzikowice – stacja węzłowa posiadająca bocznice (do zakładów Remtrak), tory dodatkowe i 2 łącznice z linią Tomaszów Mazowiecki – Radom (Idzikowice – Drzewica) tylko ruch towarowy i Idzikowice – Radzice (ruch pasażerski i towarowy). Istnieje tu także przystanek służbowy dla pracowników ZUT Remtrak i PR Idzikowice. W tym miejscu planowano budowę przystanku osobowego dla mieszkańców Opoczna i powiatu opoczyńskiego, jednakże ostatecznie wybrano lokalizację w stacji Opoczno Południe.
28 lutego 2018 PKP PLK podpisały z konsorcjum firm Budimex i KZA Przedsiębiorstwo Automatyki i Telekomunikacji umowę na modernizację stacji wraz z dostosowaniem jej do prędkości 230 km/h dla pociągów pasażerskich.

</doc>
<doc id="1216323" url="https://pl.wikipedia.org/wiki?curid=1216323" title="Lars Grini">
Lars Grini

Lars Grini (ur. 29 czerwca 1944 w Gran) – norweski skoczek narciarski, brązowy medalista olimpijski oraz brązowy medalista mistrzostw świata.
Kariera.
W 1968 wziął udział w igrzyskach olimpijskich w Grenoble, gdzie na dużej skoczni wywalczył brązowy medal. Lepsi od niego okazali się jedynie zwycięzca Władimir Biełousow oraz drugi w konkursie Jiří Raška. Na normalnym obiekcie Grini zajął 13. miejsce. Na kolejnych igrzyskach nie startował.
Kolejny sukces osiągnął dwa lata później, podczas mistrzostw Świata w Wysokich Tatrach, gdzie również zdobył brązowy medal. Tym razem wyprzedzili go jedynie Garij Napałkow oraz Yukio Kasaya. W 1967 w Oberstdorfie ustanowił rekord świata w długości skoku narciarskiego z wynikiem 150 metrów. 14 marca 1965 ustanowił rekord Holmenkollbakken, skacząc 89,0 metrów. Najlepsze wyniki w Turnieju Czterech Skoczni osiągnął w jego 17. edycji, kiedy to zajął dziewiąte miejsce w klasyfikacji generalnej. Zajmował kolejno: 59. miejsce w Oberstdorfie, 10. miejsce w Garmisch-Partenkirchen, czwarte w Innsbrucku oraz trzecie w Bischofshofen.

</doc>
<doc id="1216327" url="https://pl.wikipedia.org/wiki?curid=1216327" title="Matteo Orsini Rosso">
Matteo Orsini Rosso

Matteo Orsini Rosso (ur. 1230 – zm. 4 września 1305) – włoski kardynał z rzymskiej rodziny arystokratycznej Orsini. Nominację kardynalską (z tytułem diakona S. Maria in Portico) otrzymał z rąk papieża Urbana IV w 1262. W 1264 został legatem papieskim w prowincjach Marche i Patrymonium, gdzie walczył z Pietro da Vico, sprzymierzeńcem króla Sycylii Manfreda Hohenstaufa. Archiprezbiter bazyliki watykańskiej od 1278 roku; był też protektorem zakonu franciszkańskiego (w 1279) i archiprezbiterem bazyliki laterańskiej (od 1302). Był jednym z liderów frakcji kardynałów przeciwnych dominacji Andegawenów we Włoszech. Po śmierci Mikołaja III został uwięziony (wraz z bratem zmarłego papieża Giordano Orsini) przez proandegaweńskie władze Viterbo, gdzie odbywała się Papieska elekcja 1280–1281, w wyniku czego papieżem został Francuz Marcin IV. Protodiakon od 1287. Na konklawe 1294 został wybrany na papieża, jednak odmówił przyjęcia tej godności i ostatecznie tiarę uzyskał wówczas Bonifacy VIII. Popierał Bonifacego VIII w jego sporze z królem Francji Filipem IV, a po jego śmierci opowiadał się za kontynuacją konfrontacyjnej polityki wobec króla. Autor wielu dzieł teologicznych (m.in. "De auctoritate Ecclesiae"). Zmarł w Perugii krótko po wyborze Klemensa V.

</doc>
<doc id="1216333" url="https://pl.wikipedia.org/wiki?curid=1216333" title="Korpus Inżynierów">
Korpus Inżynierów



</doc>
<doc id="1216335" url="https://pl.wikipedia.org/wiki?curid=1216335" title="Korpus Inżynierów Wielkiego Księstwa Litewskiego">
Korpus Inżynierów Wielkiego Księstwa Litewskiego

Korpus Inżynierów Wielkiego Księstwa Litewskiego – ogół wojsk inżynieryjnych armii Wielkiego Księstwa Litewskiego Rzeczypospolitej Obojga Narodów w XVIII wieku.
Inżynierowie brali udział m.in. w działaniach zbrojnych insurekcji kościuszkowskiej.
Szefem Korpusu Inżynierów Wielkiego Księstwa Litewskiego był gen. artylerii Kazimierz Nestor Sapieha, natomiast jego dowódcą przedstawiciel nurtu jakobinów polskich Jakub Jasiński (poległ 4 listopada 1794).

</doc>
<doc id="1216344" url="https://pl.wikipedia.org/wiki?curid=1216344" title="Kazimierz Sapieha">
Kazimierz Sapieha



</doc>
<doc id="1216349" url="https://pl.wikipedia.org/wiki?curid=1216349" title="Mikołaj Haberschrack">
Mikołaj Haberschrack

Mikołaj Haberschrack ("Nicolaus Haberschrack") (XV wiek) – malarz późnego średniowiecza, czynny w Krakowie w 2. połowie XV wieku.
Artysta znany ze źródeł jako "Nicolaus pictor de Nova villa". Pochodził z wówczas podkrakowskiej Nowej Wsi, ale nie miał problemu w uzyskaniu obywatelstwa; w 1454 przyjął prawa miejskie Krakowa. W 1468 zawarł umowę na wykonanie obrazów do głównego ołtarza kościoła Augustianów pw. Świętej Katarzyny na krakowskim Kazimierzu. W 1476 malarz działał we Lwowie, w którym miał dla kościoła Najświętszej Marii Panny, fary miejskiej (obecnie Katedry Łacińskiej) pozłocić i pokryć polichromią figurę Marii Magdaleny. Przy tej realizacji miał działać z Habershrackiem jego pomocnik Albert.
Od strony stylistycznej w dzieła Haberschracka emanują realizmem. Artysta dąży do wiernej obserwacji natury, postaci i architektury oraz trójwymiarowego ukształtowania przestrzeni. Podobnie jak inni ówcześni malarze związani z Krakowem, nie praktykował on zamalowywania tła obrazów na złoto czy używania motywów charakterystycznych dla tzw. geometrycznego stylu łamanego, widocznego przede wszystkim w ukształtowaniu szat postaci, wzbogaconą modelunkiem światłocieniowym. Sztywność i statyczność postaci, wynikające z takiego traktowania fałdów szat, zostały tu zastąpione bardziej wysublimowaną manierą. W sposobie przedstawiania postaci widoczny jest silny ładunek ekspresyjności i uczuciowości. Tło stanowią przede wszystkim krajobraz lub architektura. Postaci Jezusa, Marii i innych nacechowane są siłą wyrazu i dynamizmem, a z innych emanuje powaga i dostojeństwo, w konsekwencji czego poszczególne dzieła są stylistycznie zróżnicowane.
Dzieła.
Dzieła te znajdują się w zbiorach sztuki średniowiecznej w Muzeum Narodowym, a eksponowane są w oddziale muzeum – pałacu Erazma Ciołka przy ul. Kanoniczej w Krakowie.
Bibliografia.
Literatura dodatkowa:

</doc>
<doc id="1216350" url="https://pl.wikipedia.org/wiki?curid=1216350" title="Pobudka (ujednoznacznienie)">
Pobudka (ujednoznacznienie)



</doc>
<doc id="1216351" url="https://pl.wikipedia.org/wiki?curid=1216351" title="Tony Newton">
Tony Newton

Anthony Harold Newton, "baron Newton of Braintree" (ur. 29 sierpnia 1937 w Londynie, zm. 25 marca 2012) – brytyjski polityk, członek Partii Konserwatywnej, minister w rządach Margaret Thatcher i Johna Majora.
Życiorys.
Wykształcenie odebrał we Friends School Saffron Walden oraz w Trinity College na Uniwersytecie w Oksfordzie. Był tam przewodniczącym Oxford Union. W 1974 r. został wybrany do Izby Gmin jako reprezentant okręgu Braintree. W 1979 r. został rządowym whipem. W 1982 r. został młodszym ministrem w resorcie służby socjalnej. Piastował różne stanowiska w tym ministerstwie do 1988 r., kiedy to został członkiem gabinetu jako Kanclerz Księstwa Lancaster. W latach 1989–1992 był ministrem zabezpieczenia socjalnego. Następnie został Lordem Przewodniczącym Rady i przewodniczącym Izby Gmin.
Stanowiska te piastował do 1997 r., kiedy utracił miejsce w Izbie Gmin po przegranych przez konserwatystów wyborach. Niedługo potem został kreowanym dożywotnim parem jako "baron Newton of Braintree" i zasiadł w Izbie Lordów. Jest również członkiem Tajnej Rady i Oficerem Orderu Imperium Brytyjskiego.

</doc>
<doc id="1216355" url="https://pl.wikipedia.org/wiki?curid=1216355" title="Okręg wyborczy Braintree">
Okręg wyborczy Braintree

Okręg wyborczy Braintree powstał w 1974 r. i wysyła do brytyjskiej Izby Gmin jednego deputowanego. Okręg położony jest w hrabstwie Essex.

</doc>
<doc id="1216362" url="https://pl.wikipedia.org/wiki?curid=1216362" title="Krzysztof Bartnicki (dziennikarz)">
Krzysztof Bartnicki (dziennikarz)

Krzysztof Bartnicki (ur. 1953) – polski dziennikarz i prezenter telewizyjny.
Życiorys.
W latach 70. współpracownik Studenckiej Agencji Radiowej (SAR) Politechniki Gdańskiej.
W latach 80. XX w., po stanie wojennym, tj. w okresie, gdy narastał konflikt pomiędzy władzami PRL a „Solidarnością”, prowadził "Dziennik Telewizyjny". Od 1989 krótko prowadził "Wiadomości". W 1988 otrzymał Wiktora w kategorii Informacje. Od 1991 redaktor w redakcji Aktualności Telegazety TVP, następnie w zespole portalu internetowego TVP. W 2006 zwolniony z TVP.
Był rzecznikiem Telekomunikacji Polskiej i pracował jako trener szkoleń z zakresu komunikacji społecznej.

</doc>
<doc id="1216365" url="https://pl.wikipedia.org/wiki?curid=1216365" title="Ādolfs Bļodnieks">
Ādolfs Bļodnieks

Ādolfs Bļodnieks (ur. 24 lipca 1889 w Tukumie w Kurlandii, zm. 21 marca 1962 w Nowym Jorku) – łotewski polityk, premier w latach 1933–1934, działacz emigracyjny w USA. 
Życiorys.
Urodził się w rodzinie kolejarskiej. Po ukończeniu szkoły handlowej w rodzinnym Tukumie kształcił się w gimnazjum realnym w Kursku. Po 1910 podjął studia handlowe na Politechnice Ryskiej. W 1905 brał udział w wypadkach rewolucyjnych w Tukumie. 
W czasie I wojny światowej walczył w rosyjskim lotnictwie. Po rewolucji bolszewickiej został członkiem Rady Delegatów Robotniczych i Żołnierskich w Piotrogrodzie. Dość szybko wycofał się jednak z działalności komunistycznej, angażując się po stronie Związku Obrony Ojczyzny i Wolności Borysa Sawinkowa. 
Jesienią 1918 znalazł się wśród członków Łotewskiej Rady Narodowej (Latvijas Tautas padome), która 18 listopada 1918 ogłosiła niepodległość kraju. W 1919 podjął pracę w Ministerstwie Finansów (jako dyrektor jednego z departamentów). Posłował również do Zgromadzenia Ustawodawczego (1920–1922), następnie był posłem Sejmu II, III i IV kadencji (1925–1934). Reprezentował Partię Nowych Gospodarzy i Małorolnych (Jaunsaimnieku un Sīkgruntnieku partija), którą założył w 1924. 
Od grudnia 1923 do listopada 1931 sprawował funkcję członka rady Banku Łotewskiego, a przez kolejne dwa lata był jego wiceprezesem. Był redaktorem pism "Jaunā Latvija" (1921–1922) i "Latvija" (1922–1934). 24 marca 1933 został powołany przez prezydenta na szefa rządu. Niecały rok później został w tej funkcji zastąpiony przez Kārlisa Ulmanisa. 
Został odznaczony Orderem Trzech Gwiazd II klasy (1933), a także m.in. estońskim Orderem Krzyża Orła I klasy (1933). 
Po 1945 przebywał na emigracji w USA, gdzie wydał m.in. książkę "The undefeated nation" ("Nepieveiktā nācija", 1960). Był redaktorem pisma "Latvijas Brīvībai" (1952–1955). Był przewodniczącym Komitetu Wyzwolenia Łotwy (1956–1962). 

</doc>
<doc id="1216367" url="https://pl.wikipedia.org/wiki?curid=1216367" title="Wybory parlamentarne w Izraelu w 1973 roku">
Wybory parlamentarne w Izraelu w 1973 roku

Wybory parlamentarne w Izraelu do ósmego Knesetu odbyły się 31 grudnia 1973.
Oddano 2 037 478 głosów, w tym ważnych: 1 566 855. Próg wyborczy wynosił 1%, a więc aby uzyskać miejsce w Knesecie, należało otrzymać minimum 15 668 głosów. Średnio na jedno miejsce przypadło 12 424 głosów.
Posłowie.
Posłowie wybrani w wyborach:

</doc>
<doc id="1216368" url="https://pl.wikipedia.org/wiki?curid=1216368" title="John Patten">
John Patten

John Haggitt Charles Patten, "baron Patten" (ur. 17 lipca 1945), brytyjski polityk, członek Partii Konserwatywnej, minister w rządzie Johna Majora.
Urodził się katolickiej rodzinie. Wykształcenie odebrał w jezuickim Wimbeldon College, a następnie studiował w Sidney Sussex College na Uniwersytecie Cambridge.
W 1979 r. został wybrany do Izby Gmin jako reprezentant okręgu Oxford. W 1983 r. zmienił okręg na Oxford West and Abingdon. Był podsekretarzem stanu w ministerstwie ds. Irlandii Północnej w latach 1981–1983, ministrem stanu ds. budownictwa w latach 1985–1987 oraz ministrem stanu w ministerstwie spraw wewnętrznych w latach 1987–1992. W latach 1992–1994 był ministrem edukacji. Z miejsca w Izbie Gmin zrezygnował w 1997 r. W tym samym roku został kreowany parem dożywotnim jako "baron Patten" i zasiadł w Izbie Lordów.

</doc>
<doc id="1216370" url="https://pl.wikipedia.org/wiki?curid=1216370" title="William Pascoe">
William Pascoe

William Pascoe, właściwie Abu-Bakr Pasko (ur. ? zm. 1833) − afrykański przewodnik i tłumacz brytyjskich wypraw odkrywczych w głębi Czarnego Lądu.
Wywodził się z muzułmańskiego plemienia Hausa w północnej Nigerii. Jako młody człowiek został porwany przez handlarzy niewolników i sprzedany Portugalczykom w dzisiejszej Ghanie. Niewolniczy statek został jednak zaatakowany przez okręt Royal Navy, a niewolnicy uwolnieni. Abu-Bakr, który po tym wydarzeniu przybrał miano Williama Pascoe, przez jakiś czas służył na brytyjskim okręcie, ale w roku 1823 w Cape Coast zrezygnował, by przyłączyć się do włoskiego podróżnika Giovanniego Belzoniego poszukującego rzeki Niger.
Wkrótce potem Belzoni zmarł na szlaku, a Pascoe został zaangażowany jako przewodnik i tłumacz przez Anglika Hugh Clappertona na czas jego ekspedycji (wraz z Richardem Landerem), również zmierzającej do ustalenia rzeczywistego biegu Nigru. Obaj Brytyjczycy – wbrew powszechnej opinii ugruntowanej od czasów starożytnych – uważali, iż Niger nie jest dopływem Nilu, co zamierzali udowodnić.
Po wylądowaniu w pobliżu dzisiejszego Lagos w listopadzie 1825 roku członkowie ekspedycji ruszyli na północ, w kierunku ziem starożytnego królestwa Joruba. Maszerowali przez Benin, gdzie Pascoe dwukrotnie dezerterował, a raz został zwolniony (za każdym razem wracał) przez Clappertona. Gdy Clapperton zmarł w Sokoto w kwietniu 1827 roku, Lander – jedyny biały członek wyprawy, który przeżył trudy podróży – wrócił wraz z Pascoe na wybrzeże, skąd odpłynął do Anglii, podczas gdy Pascoe został w Cape Coast.
W 1832 roku Lander wrócił nad dolny Niger, gdzie prowadził szereg karawan kupieckich przez cały następny rok na zlecenie spółki z Liverpoolu. Pascoe, który ponownie mu towarzyszył, zmarł w 1833 roku podczas jednej z wypraw prawdopodobnie otruty przez zawistnych współplemieńców.
William Pascoe oddał nieocenione usługi badaczom Afryki starającym się określić bieg Nigru i odnaleźć ujście tej wielkiej rzeki.

</doc>
<doc id="1216373" url="https://pl.wikipedia.org/wiki?curid=1216373" title="Henschel Hs 132">
Henschel Hs 132

Henschel Hs 132 – niemiecki bombowiec nurkujący z czasów II wojny światowej.
Wersje samolotu Hs 132:

</doc>
<doc id="1216375" url="https://pl.wikipedia.org/wiki?curid=1216375" title="Ignacy Baranowski">
Ignacy Baranowski

Ignacy Baranowski (ur. 26 lipca 1833 w Lublinie, zm. 24 lutego 1919 w Warszawie) – polski lekarz, profesor Uniwersytetu Warszawskiego. Mecenas nauk przyrodniczych, filantrop, patriota. Doktor honoris causa medycyny na Uniwersytecie Jagiellońskim.
Życiorys.
Urodził się w Lublinie, w rodzinie adwokackiej. Gimnazjum ukończył w Lublinie w roku 1851, następnie studia rozpoczął na Uniwersytecie w Dorpacie, gdzie studiował medycynę. Tam też w roku 1858 otrzymał dyplom dr. medycyny. Był członkiem Konwentu Polonia. Po studiach, w latach 1859–1860, wyjechał, by uzyskać specjalizacje. Przebywał w Berlinie (pod kierunkiem Rudolfa Virchowa, w Wiedniu (u boku Karla von Rokitansky’ego) i w Paryżu.
W pierwszym okresie pracy szczególny wpływ na niego mieli Włodzimierz Dybek i Aleksander Antoni Le Brun, a szczególnie Tytus Chałubiński.
Przeniósł się do Warszawy, gdzie pracował w Akademii Medyko-Chirurgicznej jako asystent u boku Tytusa Chałubińskiego. Był jego przyjacielem i kontynuatorem idei rozpatrywania badanych przypadków w szerokim aspekcie ogólnobiologicznym.
Jako naukowiec przyczynił się do rozwoju kultury, nauki i oświaty w Warszawie.
Od roku 1862 był adiunktem w Szkoły Głównej Warszawskiej, następnie w roku 1869 docentem diagnostyki i terapii ogólnej.
Po kilku latach pracy zdecydował się na wykłady z semiotyki chorób układu moczowego oraz z diagnostyki i terapii ogólnej w Cesarskim Uniwersytecie Warszawskim, uzyskując w 1871 roku tytuł i stanowisko profesora nadzwyczajnego.
W roku 1870 założył prywatne seminarium dla nauczycielek. Następnie w 1876 roku założył czasopismo „Ateneum” i był współnakładcą 1876–1905. W 1891 został członkiem honorowym Poznańskiego Towarzystwa Przyjaciół Nauk.
Był zwolennikiem lecznictwa nowoczesnego i naturalnego, m.in. stawiania baniek i stosowania pijawek.
Z powodu patriotycznej postawy i za obronę polskości, w roku 1882 otrzymał naganę od rektora tej uczelni, w wyniku której pominięto go w nadaniu mu tytułu profesora zwyczajnego i pozbawiono prawa wykładania.
Na żądanie rosyjskiego kuratora Aleksandra Apuchtina został zmuszony do przejścia w roku 1885 na emeryturę i opuszczenia uniwersytetu.
W roku 1900 na Uniwersytecie Jagiellońskim odbyła się uroczystość nadania mu tytułu doktora honoris causa medycyny.
Miał duży wkład w tworzenie się i rozwoju działalności Towarzystwa Naukowego Warszawskiego w jego początkowym okresie. Udostępnił Towarzystwu trzy pokoje w swym własnym mieszkaniu przy Krakowskim Przedmieściu 7, które stało się czasowo pierwszą siedzibą TNW. W roku 1908 został jego honorowym członkiem, a w roku 1912 Towarzystwo wybiło na jego cześć okolicznościowy medal.
Pośmiertnie przekazał w testamencie na rzecz TNW dużą kwotę (105 tys. rubli), z przeznaczeniem na rozwój funduszy TNW: im. Jędrzeja Śniadeckiego i im. Adama Naruszewicza.
Był członkiem Stronnictwa Polityki Realnej w 1914 roku W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rekojmią nowego życia w pokoju i przyjaźni dwóch narodów słowiańskich".
Był pracownikiem Komisji Słownikowej Tymczasowej Rady Stanu.
Był aktywny społecznie. Przyczynił się do utworzenia Muzeum Tatrzańskiego, sanatorium przeciwgruźliczego w Zakopanem, jak również przyczynił się do budowy Politechniki Warszawskiej.
Czołowy działacz Czytelni Zakopiańskiej, mającej swą siedzibę w willi „Polanka” przy górnych Krupówkach, od 1904 r. przekształconej w Bibliotekę Publiczną. Wśród jej bywalców można wyróżnić takie osoby jak m.in. Piotr Chmielowski, Kazimierz Dłuski, Tadeusz Miciński, Wacław Tokarz, Marcin Woyczyński (osobisty lekarz marszałka Piłsudskiego), Stefan Żeromski, Mariusz Zaruski, Ksawery Prauss (w pierwszym rządzie wolnej Polski był ministrem oświaty), Wacław Tokarz.
Był utożsamiany ze „starszą” szkołą w obrębie polskiej szkoły filozofii medycyny.
Żonaty z „Entuzjastką” Julią Bąkowską. Stryj Ignacego Tadeusza Baranowskiego.
Pośmiertnie otrzymał tytuł profesora honorowego Uniwersytetu Warszawskiego.
Cały swój księgozbiór zapisał Lublinowi: Towarzystwu Lekarskiemu i Bibliotece Publicznej im. Hieronima Łopacińskiego.
W Lublinie, w kamienicy Rynek 17 (zwanej kiedyś Felklowską kamienicą), w której się urodził, wmurowano tablicę pamiątkową.

</doc>
<doc id="1216376" url="https://pl.wikipedia.org/wiki?curid=1216376" title="Zającokształtne">
Zającokształtne



</doc>
<doc id="1216378" url="https://pl.wikipedia.org/wiki?curid=1216378" title="Okręg wyborczy Oksford">
Okręg wyborczy Oksford

Okręg wyborczy Oksford powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Oksford. Od 1885 r. wysyłał jednego deputowanego. Okręg został zniesiony w 1983 r.

</doc>
<doc id="1216381" url="https://pl.wikipedia.org/wiki?curid=1216381" title="Okręg wyborczy Oxford West and Abingdon">
Okręg wyborczy Oxford West and Abingdon

Okręg wyborczy Oxford West and Abingdon powstał w 1983 i wysyła do brytyjskiej Izby Gmin jednego deputowanego. Okręg obejmuje miasto Abingdon, wieś Kidlington oraz północną i zachodnią część Oksfordu, w tym wiele college'ów Uniwersytetu Oksfordziego.

</doc>
<doc id="1216384" url="https://pl.wikipedia.org/wiki?curid=1216384" title="Hugo Celmiņš">
Hugo Celmiņš

Hugo Celmiņš (ur. 30 października 1877 w Lubānie w Inflantach, zm. 30 lipca 1941 w Moskwie) – łotewski polityk ludowy, dyplomata, dwukrotny premier, burmistrz Rygi (1931–1935) oraz łotewski poseł w Berlinie (1935–1938). 
Życiorys.
W 1903 ukończył studia agronomiczne w Rydze, naukę kontynuował w Bernie. Podczas studiów zaangażował się działalność łotewskiej korporacji "Talavija". Od 1907 do 1913 redagował wydawane w Rydze łotewskie pismo "Baltijas Lauksaimnieks" (Rolnik Bałtycki). 
Od 1904 oficer armii rosyjskiej, walczył po stronie Rosji w I wojnie światowej. W 1915 wzięty do niewoli przez Niemców. W 1919 przystąpił do nowo utworzonej armii łotewskiej walcząc z wojskami bolszewickimi. 
W kwietniu 1920 wybrano go do łotewskiej konstytuanty (Satversmes sapulce) z ramienia Związku Chłopskiego ("Latvijas Zemnieku Savienība", LZS) Karlisa Ulmanisa. Sprawował liczne funkcje ministerialne w kolejnych rządach: był ministrem rolnictwa (1920–1921) i oświaty (1923–1924). 
Dwukrotnie stał na czele rządu: pierwszy raz od 19 grudnia 1924 do 23 grudnia 1925, później od 1 grudnia 1928 do 26 marca 1929. 
Po odejściu z Sejmu został w 1931 burmistrzem Rygi. W 1935 rząd Kārlisa Ulmanisa wysłał go na placówkę dyplomatyczną do Berlina (w charakterze posła), był również reprezentantem Łotwy w Wiedniu i Hadze. 
W lipcu 1940 próbował swych sił w wyborach do Sejmu Ludowego Łotwy, jednak lista której przewodził została unieważniona przez władze, a sam Celmiņš w październiku 1940 aresztowany przez NKWD, skazany na karę śmierci i rozstrzelany w miejscu egzekucji Kommunarka pod Moskwą 30 lipca 1941.
Został odznaczony m.in. estońskim Orderem Krzyża Orła I klasy (1931).

</doc>
<doc id="1216388" url="https://pl.wikipedia.org/wiki?curid=1216388" title="Produkcja filmu">
Produkcja filmu

Produkcja filmu – zespół czynności twórczych, organizacyjnych, ekonomicznych, prawnych i technicznych, prowadzących do wytworzenia filmu w postaci kopii wzorcowej.
Produkcja filmu dzieli się na etapy:

</doc>
<doc id="1216390" url="https://pl.wikipedia.org/wiki?curid=1216390" title="Niewjansk">
Niewjansk

Niewjansk () – miasto w Federacji Rosyjskiej. Centrum administracyjne rejonu niewjanskiego w obwodzie swierdłowskim. Położone nad rzeką Niejwą, 75 km od Jekaterynburga. W 2005 roku liczyło 25,9 tys. mieszkańców.
Historia.
Powstało z rozkazu Piotra I w 1701 roku, jako osiedle–fabryka, w związku z budową zakładów metalurgicznych. W 1702 stało się własnością znanych rosyjskich przemysłowców Diemidowów i do 1919 funkcjonowało jako osada prywatna pod nazwą Niewjanskij Zawod.
Zabytki.
Kilka kilometrów od Niewjanska znajduje się wieś Byńga, zamieszkana przez staroobrzędowców.

</doc>
<doc id="1216392" url="https://pl.wikipedia.org/wiki?curid=1216392" title="DOL Leszno">
DOL Leszno

DOL Leszno – Drogowy odcinek lotniskowy Leszno, dokładniej drogowy odcinek lotniskowy Leszno-Rydzyna – odcinek drogi wojewódzkiej nr 309 pomiędzy Lesznem i Rydzyną w województwie wielkopolskim w powiecie leszczyńskim. Ma szerokość 20 m i długość 2280 m. Znajduje się na wysokości 94 m n.p.m.
Przeznaczenie.
W przeszłości służył jako pas pomocniczy dla wojskowego lotniska Wschowa - Łysiny, obecnie również nie eksploatowanego. Nawierzchnia została odnowiona, przeciwne kierunki ruchu drogowego oddzielone są barierami linowymi co uniemożliwia lądowanie bez prac przywracających stan pierwotny. Na obu końcach pasa znajdują się place zwane stojankami, na których może odbywać się obsługa samolotów. Dawniej DOL Leszno wykorzystywany był jako odcinek doświadczalny dla farb do poziomych znaków drogowych, oznakowany z tabliczką ostrzegającą o "odcinku doświadczalnym". Stojanki są wykorzystywane jako parkingi, jak również przez Inspekcję Transportu Drogowego do kontroli pojazdów dzięki dostosowaniu nawierzchni do montażu wagi dla kontrolowanych pojazdów.

</doc>
<doc id="1216394" url="https://pl.wikipedia.org/wiki?curid=1216394" title="Chalki">
Chalki

Chalki (gr: Χάλκη) – grecka wyspa na archipelagu Dodekanez położona na Morzu Egejskim, około 6 km na zachód od Rodos. Powierzchnia wyspy wynosi 28 km² i jest najmniejszą wyspą tego archipelagu. Wyspę zamieszkuje 310 mieszkańców, w czasie miesięcy letnich populacja wyspy się zwiększa. Stolicą Chalki jest Chalki.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Chalki.
Historia.
W trakcie całej swoje historii wyspa była w posiadaniu bizantyjskim, weneckim, tureckim oraz włoskim. Od 1948 należy do Grecji. W połowie XX wieku wyspa praktycznie opustoszała w trakcie trwania emigracji z wyspy. Obecnie na wyspie można zobaczyć m.in. ruiny joannickiego zamku oraz oryginalne freski w jednym z lokalnych kościołów.
Chalki oraz okoliczne wyspy.
Gmina Chalki obejmuje również kilka niezamieszkanych wysp położonej wokół niej. Głównym źródłem utrzymania mieszkańców wyspy jest turystyka oraz rybołówstwo. Bywają okresy, szczególnie latem, kiedy woda jest reglamentowana.

</doc>
<doc id="1216395" url="https://pl.wikipedia.org/wiki?curid=1216395" title="Refleksologia">
Refleksologia



</doc>
<doc id="1216400" url="https://pl.wikipedia.org/wiki?curid=1216400" title="Oliver Trask">
Oliver Trask



</doc>
<doc id="1216404" url="https://pl.wikipedia.org/wiki?curid=1216404" title="Parafia Najświętszego Serca Pana Jezusa i Matki Bożej Fatimskiej w Lelczycach">
Parafia Najświętszego Serca Pana Jezusa i Matki Bożej Fatimskiej w Lelczycach

Parafia Najświętszego Serca Pana Jezusa i Matki Bożej Fatimskiej w Lelczycach – należy do dekanatu mozyrskiego diecezji pińskiej, znajduje się w województwie homelskim na Białorusi. Na 30 tys. ludności miasta katolicy stanowią mniejszość (około 500 osób). Kościół parafialny z 1913 roku spłonął w czasie wojny w 1943 roku, po wojnie nieodbudowany.
Historia.
W 1744 r. w Lelczycach znajdowała się kaplica w parafii Babicze, filii parafii w Mozyrzu w dekanacie bobrujskim diecezji wileńskiej. W 1909 r. drewniany kościół ufundował Feliks Tyszkiewicz. W 1913 r. abp. Wincenty Kluczyński dokonał konsekracji świątyni.
W 1922 na stanowisku proboszcza następuje wakat, parafia leży w dekanacie morzysko-rzeczyckim w diecezji mińskiej. Po 1922 r. władze ZSRR zamknęły kościół i przeznaczyły go na magazyn. W 1943 r. kościół spłonął.
Parafia odrodziła się w 1990 r., kiedy przybył tutaj sercanin ks. Zbigniew Bojar. W 1991 roku ksiądz zainicjował budowę kościoła. W 1993 r. placówkę objęli księża pallotyni. Proboszczem parafii przez kolejnych dziesięć lat był ks. Włodzimierz Mozolewski SAC, który nadzorował wykonanie prac wykończeniowych przy kośiele (poprzednik pozostawił wybudowane w stanie surowym dom parafialny oraz świątynię). Nowy kościół konsekrował 4 września 1998 r. kardynał Kazimierz Świątek. Od 2002 placówki nie prowadzą księża pallotyni. Obecnie proboszczem parafii jest ks. Witalis Myszona. Parafia dawniej posiadała filię w Żytkowiczach.

</doc>
<doc id="1216407" url="https://pl.wikipedia.org/wiki?curid=1216407" title="Saïf Ghezal">
Saïf Ghezal

Saïf Ghezal (ur. 30 czerwca 1981 w Masakin) – tunezyjski piłkarz grający na pozycji środkowego obrońcy. Mierzy 188 cm wzrostu, waży 83 kg.
Kariera klubowa.
Ghazal piłkarską karierę rozpoczął w klubie Étoile Sportive du Sahel. W 2000 roku zadebiutował w jego barwach w pierwszej lidze tunezyjskiej. Już w 2001 roku dotarł z nim do finału Pucharu Tunezji, a także do finału Pucharu CAF, jednak w obu przypadkach zespół z miasta Susa schodził z boiska pokonany. W 2003 roku zdobył ze swoim klubem Puchar Zdobywców Pucharów Afryki, a w 2004 i 2005 dochodził do finału Ligi Mistrzów (porażki w finałach kolejno z Enyimba FC i Al-Ahly Kair). W 2005 roku zdobył Puchar Ligi Tunezyjskiej, a w 2006 - Puchar Konfederacji CAF. Największe sukcesy osiągnął w 2007 roku, gdy z Étoile Sportive wygrał Ligę Mistrzów i wywalczył swoje pierwsze mistrzostwo kraju w karierze. Wystąpił też w Klubowym Pucharze Świata.
W styczniu 2008 za sumę około 650 tysięcy euro Ghazal przeszedł do szwajcarskiego BSC Young Boys. Następnie w 2010 roku odszedł do Al-Ahli Dżudda, a do 2011 roku krótko grał w ES Sahel. W 2011 roku został zawodnikiem FC Thun.
Kariera reprezentacyjna.
W reprezentacji Tunezji Ghazal zadebiutował w 2003 roku. W 2008 roku został powołany przez Rogera Lemerre do kadry na Puchar Narodów Afryki 2008.

</doc>
<doc id="1216409" url="https://pl.wikipedia.org/wiki?curid=1216409" title="Saif Ghezal">
Saif Ghezal



</doc>
<doc id="1216410" url="https://pl.wikipedia.org/wiki?curid=1216410" title="Chciwość (film 1924)">
Chciwość (film 1924)

Chciwość (ang. "Greed") – amerykański film niemy z 1924 roku w reżyserii i według scenariusza Ericha von Stroheima, oparty na powieści "McTeague: A Story of San Francisco" Franka Norrisa z 1899 roku. W rolach głównych wystąpili: Gibson Gowland jako dr John McTeague, ZaSu Pitts jako jego żona Trina (z domu Sieppe) i Jean Hersholt jako Marcus Schouler, przyjaciel i późniejszy wróg McTeague’a.
Film opowiada historię McTeague’a, dentysty z San Francisco, który żeni się z Triną, ukochaną jego najlepszego przyjaciela, Schoulera. Niedługo po zaręczynach Trina wygrywa na loterii 5 tys. dolarów. Zazdrosny Schouler donosi władzom, że McTeague prowadzi praktykę stomatologiczną bez wymaganych uprawnień, co doprowadza rodzinę McTeague’ów do ubóstwa. Żyjąc w nędzy, McTeague staje się alkoholikiem i brutalem, a Trina wpada w obsesję na punkcie wygranych pieniędzy, których stanowczo nie zgadza się tknąć, pomimo skrajnej biedy, w której żyje wraz z mężem. W końcu McTeague morduje żonę i ucieka z jej pieniędzmi do Doliny Śmierci, gdzie dochodzi do ostatecznego starcia ze ścigającym go Schoulerem.
Von Stroheim z niezwykłą pieczołowitością zarejestrował ponad 85 godzin materiału filmowego. 2 miesiące w ciągu lata zajęło mu nakręcenie ostatniej sekwencji rozgrywającej się w Dolinie Śmierci, przez co zachorowało wielu członków obsady i ekipy. "Chciwość" była jednym z nielicznych filmów swoich czasów zrealizowanych w autentycznej scenerii. Von Stroheim chętnie stosował takie wyrafinowane techniki filmowe, jak dramatyczne zbliżenia i montaż skojarzeniowy. Reżyser uważał "Chciwość" za tragedię grecką, w której środowisko i pochodzenie determinują losy bohaterów, sprowadzając ich do prymitywnych „bêtes humaines” (bestii ludzkich).
Podczas kręcenia "Chciwości" nadzorujący prace Goldwyn Pictures połączył się z dwiema innymi wytwórniami, tworząc Metro-Goldwyn-Mayer, gdzie funkcję szefa produkcji objął Irving Thalberg. Kilka lat wcześniej Thalberg zwolnił von Stroheima z Universalu. Oryginalna, zmontowana przez von Stroheima wersja "Chciwości" trwała niemal 8 godzin, toteż wytwórnia zredukowała film wbrew woli reżysera do 2,5 godziny. Tylko nieliczni widzieli pełną, 42-szpulową wersję, obecnie uznaną za zaginioną; niektórzy z nich określili ją mianem najlepszego filmu wszech czasów. Von Stroheim nazwał "Chciwość" swoją jedyną w pełni ukończoną pracą i był zarówno ze względów zawodowych, jak i osobistych oburzony wersją montażową narzuconą przez wytwórnię.
Pełną wersję tego dzieła ochrzczono mianem „świętego Graala” archiwistów filmowych. Przez lata pojawiały się kolejne, fałszywe doniesienia o odkryciu brakujących fragmentów. W 1999 roku na zlecenie Turner Entertainment dokonano 4-godzinnej rekonstrukcji filmu za pomocą fotosów ze scen wyciętych w montażu. "Chciwość" poniosła artystyczną i finansową porażkę i dopiero od lat 50. XX wieku zaczęto ją uznawać za jeden z najlepszych filmów wszech czasów. Zarówno filmowcy, jak i historycy kina podkreślali jej wpływ na liczne grono reżyserów i ich twórczość.
Fabuła.
John McTeague jest górnikiem w kopalni złota w hrabstwie Placer. Gdy pewnego dnia wędrowny dentysta nazywający siebie dr. „Bezbolesnym” Potterem przybywa do osady, matka McTeague’a błaga go, aby przyjął jej syna na ucznia. Potter zgadza się i po kilku latach McTeague otwiera własną praktykę przy Polk Street w San Francisco.
Marcus Schouler, najbliższy przyjaciel McTeague’a, przyprowadza pewnego razu do jego gabinetu swoją kuzynkę i przyszłą narzeczoną Trinę Sieppe. McTeague chętnie zgadza się zrobić jej przegląd stomatologiczny. Czekając na swoją kolej, Trina kupuje los na loterię. McTeague zadurza się w Trinie, po czym prosi Schoulera o zgodę na możliwość ubiegania się o względy dziewczyny. Widząc zaangażowanie McTeague’a, Schouler niechętnie przystaje na tę prośbę. Ostatecznie Trina zgadza się wyjść za mąż za McTeague’a. Krótko po tym wygrywa na loterii znaczną kwotę 5 tys. dolarów. Rozgoryczony Schouler rości sobie prawa do wygranej, przez co rozpada się jego przyjaźń z McTeague'em. Po ślubie McTeague’a i Triny para zamieszkuje w małym mieszkanku, gdyż kobieta sprzeciwia się wydać wygrane przez nią pieniądze.
Schouler opuszcza miasto, aby zostać ranczerem. Przed swoim odejściem składa doniesienie na McTeague’a, ujawniając, że ten wykonuje zawód dentysty bez wymaganego zezwolenia. McTeague zostaje zmuszony do zamknięcia praktyki, gdyż w przeciwnym razie grozi mu kara więzienia. Pomimo zaoszczędzonych ponad 200 dolarów i 5 tys. dolarów pochodzących z loterii, Trina nie pozwala wydawać swoich pieniędzy. Małżonkom coraz częściej brakuje środków do życia, muszą więc sprzedać na aukcji niemal wszystkie ruchomości. W ataku furii McTeague gryzie Trinę w palce. Później opuszcza żonę, zabierając ze sobą jej oszczędności wynoszące 450 dolarów.
W pogryzione palce Triny wdaje się infekcja i trzeba je amputować. Aby zarobić na chleb, Trina znajduje posadę woźnej w przedszkolu. Podejmuje zainwestowane 5 tys. dolarów, aby mieć je blisko siebie. Nocami rozkłada je na łóżku, by móc na nich spać. Wydawszy oszczędności Triny, McTeague zjawia się u żony, bezskutecznie prosząc ją o więcej pieniędzy. Następnej nocy przychodzi do pustego przedszkola. Po zajadłej kłótni McTeague bije Trinę na śmierć i kradnie jej 5 tys. dolarów.
Wyjęty spod prawa McTeague wraca do hrabstwa Placer i zawiązuje spółkę z poszukiwaczem skarbów o nazwisku Cribbens. Udając się w kierunku Doliny Śmierci, po drodze odnajdują znaczne pokłady kwarcu, liczą więc na to, że zostaną milionerami. Jednak McTeague podświadomie wyczuwa zbliżające się niebezpieczeństwo i ucieka w Dolinę Śmierci z koniem, resztą pieniędzy i jednym bukłakiem na wodę. Ściga go kilku stróżów prawa i Schouler. Chce on złapać McTeague’a osobiście i za wszelką cenę, więc samotnie wyrusza w Dolinę Śmierci.
Uciążliwy skwar odbiera siły McTeague'owi. Tempo Schoulera także słabnie, jednak udaje mu się odszukać, a potem dogonić McTeague’a. Po scysji i próbie aresztowania, spłoszony koń McTeague’a zaczyna uciekać, zostaje więc zastrzelony przez Schoulera, który jednocześnie przedziurawia pojemnik z wodą. Mężczyźni odbywają walkę na śmierć i życie. Zwycięzcą pojedynku zostaje McTeague. Przed śmiercią Schouler zdążył jednak przykuć siebie kajdankami do McTeague’a. Film kończy się ujęciem samotnego, wycieńczonego McTeague’a, pozostawionego na pustyni bez konia i wody, przypiętego kajdankami do zwłok i niezdolnego sięgnąć do rozsypanych monet.
Wątki poboczne.
Oryginalna wersja von Stroheima zawierała nadto dwa wątki poboczne, które zostały później wycięte z filmu. Miały one przedstawiać potencjalny bieg wydarzeń, czyli inne warianty dalszego życia Triny i McTeague’a.
Pierwszy z nich przedstawiał losy handlarza starzyzną Zerkowa i Marii Mirandy Macapy, młodej Meksykanki, która skupuje dla niego używane przedmioty, a także sprzedaje Trinie szczęśliwy los. Maria często opowiada Zerkowowi o swoim wyimaginowanym serwisie obiadowym wykonanym z czystego złota. Handlarz wkrótce zaczyna obsesyjnie myśleć o tej drogocennej zastawie. Wierząc, że Maria gdzieś ją zakopała, Zerkow żeni się z nią. Często pyta, gdzie ukryła serwis, lecz Maria za każdym razem udziela innej odpowiedzi. Zerkow nie dowierza jej i coraz natarczywiej próbuje wyciągnąć od niej informacje. Ostatecznie popada w obłęd, zabija żonę i popełnia samobójstwo, skacząc do zatoki San Francisco.
Drugi wątek poboczny ukazywał dzieje Charlesa W. Grannisa i panny Anastasii Baker. Grannis i Baker są lokatorami w podeszłym wieku, którzy wynajmują sąsiadujące ze sobą mieszkania w tej samej kamienicy, do której wprowadzili się Trina i McTeague. Pomimo że żyją obok siebie, nigdy się nie poznali. Często jednak siadają przy wspólnej ścianie i nasłuchują dźwięków dochodzących z drugiej strony, więc wiedzą o sobie niemal wszystko. Ostatecznie dochodzi do spotkania i wtedy wyznają sobie długo skrywane uczucia. Po wyznaniu miłosnym Grannis wyznaje, że posiada 5 tys. dolarów, czyli niemal tyle samo, ile posiada Trina. Jednakże ten fakt nie ma dla nich żadnego znaczenia. Pobierają się i każą zamontować drzwi, które odtąd będą łączyć ich pokoje.
Produkcja.
Tło historyczne i scenariusz.
"Chciwość" jest oparta na powieści amerykańskiego pisarza Franka Norrisa zatytułowanej "McTeague: A Story of San Francisco" z 1899 roku. Zainteresowanie Ericha von Stroheima tym utworem sięga co najmniej stycznia 1920 roku, kiedy powiedział dziennikarzowi, że zamierza zekranizować "McTeague’a". W drugiej dekadzie XX wieku reżyser mieszkał w San Francisco, żyjąc w ubóstwie, tak jak bohaterowie powieści. Potem przeniósł się do Los Angeles, stopniowo pnąc się w hierarchii tamtejszego przemysłu filmowego i współpracując z D.W. Griffithem. Do 1919 roku stał się cenionym reżyserem w Universal Film Manufacturing Company, choć uważano, że przekracza budżet i nie trzyma się harmonogramu.
Po mianowaniu Irvinga Thalberga na stanowisko dyrektora generalnego Universalu, brak umiaru von Stroheima przestał być tolerowany. Tuż po objęciu stanowiska Thalberg zadecydował o natychmiastowym zakończeniu zdjęć do filmu "Szalone żony" (1921), które powstawały nieprzerwanie od 11 miesięcy. 6 października 1922 roku, po 6 tygodniach produkcji kolejnego filmu von Stroheima "Małżeńska karuzela" (1923), reżyser został zwolniony. Był to bezprecedensowy krok w historii Hollywoodu i zwiastował nową erę, w której producent i wytwórnia dzierżyli artystyczną władzę nad aktorami i reżyserami. Jeszcze przed zwolnieniem z Universalu, von Stroheim otrzymał kilka ofert od innych wytwórni. 14 września 1922 roku spotkał się z władzami Goldwyn Pictures, by pod koniec listopada podpisać z nimi umowę o pracę.
Von Stroheim wybierając nowego pracodawcę, kierował się obietnicami wolności artystycznej, którą ograniczano mu w Universalu pod dyrekcją Thalberga. Od marca 1922 roku na czele Goldwyn Pictures stał Abe Lehr, który publicznie zapewniał, że „każdy reżyser będzie miał własny zespół i uzyska dostęp do każdego obiektu, aby móc wyrażać swoją indywidualność i osobowość”. 20 listopada von Stroheim podpisał z Goldwyn Pictures roczny kontrakt na reżyserię 3 filmów pełnometrażowych. Umowa określała, że każdy z nich będzie miał pomiędzy 1 371,6 a 2 590,8 metrów taśmy filmowej, będzie kosztował nie więcej niż 175 tys. dolarów i zostanie ukończony w ciągu 14 tygodni. Zawarto w niej także klauzulę o wynagrodzeniu dla reżysera w wysokości 30 tys. dolarów za każdy ukończony film.
Lehr początkowo chciał, aby von Stroheim przystąpił najpierw do realizacji wysokobudżetowej operetki "Wesoła wdówka", która zapowiadała się na pewny hit. Von Stroheim przekonał jednak Lehra, że lepiej zacząć od "Chciwości". Obiecywał przy tym niski koszt produkcji. Komunikat prasowy z lutego 1923 roku stwierdzał, że „chociaż von Stroheim wcześniej swobodnie budował wielkie plany zdjęciowe, tym razem się zmienił – albo dał za wygraną – i nie będzie potrzebował żadnej scenografii”.
Von Stroheim napisał szczegółowy, 300-stronicowy scenopis, który zawierał m.in. ruchy kamery, kompozycję kadru i wskazówki dotyczące użycia koloru. Wśród zmian, których dokonał w stosunku do powieści Norrisa, istotne było nadanie tytułowemu bohaterowi imienia John i odrzucenie wątków antysemickich. "McTeague" został już wcześniej przeniesiony na ekran jako "Life's Whirlpool" (1916), 5-szpulowy film krótkometrażowy wyprodukowany przez World Film Company. W tej wersji tytułową rolę zagrał broadwayowski gwiazdor Holbrook Blinn. Von Stroheim krytycznie oceniał jego kreację. Również historycy kina negatywnie odnieśli się do tego filmu. Zdaniem jednego z nich, Kevina Brownlowa, część zdjęć plenerowych do "Life's Whirlpool" również kręcono w Dolinie Śmierci.
W środowisku filmowym von Stroheim był znany ze swojego perfekcjonizmu i przywiązania do detali, a także z bezczelności w stosunku do kierownictwa wytwórni. Przystępując do prac nad "Chciwością", założył, że będzie to realistyczny obraz z życia zwykłych ludzi i odrzucił hollywoodzkie zamiłowanie do przepychu, szczęśliwych zakończeń i postaci z wyższych sfer. Zanim rozpoczęto zdjęcia, wyjawił reporterowi „The New York Timesa”:
Na początku stycznia 1923 roku von Stroheim przybył do San Francisco, gdzie szukał plenerów i dokończył scenopis. W międzyczasie uczestniczył w tamtejszych przyjęciach towarzyskich i poznał wielu przyjaciół Franka Norrisa, a także jego brata Charlesa i bratową Kathleen. By oddać nastrój opowieści, von Stroheim nalegał na kręcenie zdjęć nie w atelier, lecz w plenerach San Francisco, w górach Sierra Nevada, w kopalni Big Dipper w Iowa Hill i w Dolinie Śmierci. Wynajął niektóre z budynków, które zainspirowały pewne sceny w książce. Wykorzystał także plenery Cliff House i zatoki San Francisco.
W podobny sposób Norris szukał lokalizacji dla scen ze swojej powieści, np. na gabinet dentystyczny McTeague’a wybrał piętro budynku na rogu Polk i California Street. Akcję umieścił także w okolicznych knajpach i jadłodajniach. Von Stroheim odkrył, że wiele z tych miejsc, jak chociażby dawne Polk Street, uległo zniszczeniu w trakcie trzęsienia ziemi z 1906 roku, lecz zdołał znaleźć odpowiednie plenery na ulicach Hayes i Laguna. Żeby uzyskać poczucie autentyczności, zrezygnował z dekoracji w San Francisco. Zmienił jedynie wystrój kilku restauracji, sklepów mięsnych i drewnianych chałup, dzięki czemu zaoszczędzono na kosztach scenografii.
Pomimo precyzyjnych klauzul w kontrakcie von Stroheima z wytwórnią, Goldwyn zaakceptował rozbudowany scenopis przed pierwszym klapsem. Szef produkcji J.J. Cohn stwierdził później, że „jak przyjdzie co do czego, to będziemy w stanie go utemperować”.
Dobór obsady.
Oprócz Jeana Hersholta, wszyscy główni aktorzy "Chciwości" często występowali w innych filmach von Stroheima. Grupę tę ochrzczono mianem „zespół von Stroheima”. Gibson Gowland zagrał wcześniej w "Ślepych mężach" (1919). Żeby wcielić się w rolę Johna McTeague’a, wrócił ze Szkocji do Stanów Zjednoczonych. Cesare Gravina, czyli handlarz starzyzną Zerkow, i Dale Fuller, odtwórczyni roli Marii, sprzedawczyni losów na loterię, wystąpili razem w "Szalonych żonach". Później mieli także okazję zagrać wspólnie w "Wesołej wdówce" (1925). Inni aktorzy należący do tej trupy to: Sidney Bracey, Mae Busch, George Fawcett, Maude George, Hughie Mack i George Nichols.
Najwięcej problemów sprawił dobór aktorki do roli Triny. W ostatniej chwili zatrudniono ZaSu Pitts, po tym jak von Stroheim odrzucił kandydatury Claire Windsor i Colleen Moore. Aktorka występowała dotychczas w rolach komediowych; Trina była jej pierwszą postacią dramatyczną. Pitts wystąpiła później w dwóch filmach von Stroheima: "Marszu weselnym" (1928) i "Hello, Sister!" (1933). Von Stroheim uznał, że mogła być „najbardziej utalentowaną aktorką od ról psychopatek w amerykańskim kinie”. Twierdził też, że „nie powinna występować w komediach, bo jest najwspanialszą ze wszystkich tragiczek”.
Von Stroheim spotykał się okazjonalnie z Jeanem Hersholtem, aby przedyskutować postać Marcusa Schoulera, ale był początkowo niechętny obsadzeniu go w tej roli. Gdy aktor wyglądem i ubiorem upodobnił się do Schoulera, von Stroheim szybko zmienił zdanie. Bez nieobecnego Gowlanda, reżyser z resztą obsady i operatorem kamery Paulem Ivano spędził sporo czasu w studiach Goldwyn Pictures, nadzorując zdjęcia próbne. Scenę z filmu "Dusze na sprzedaż" (1923), w której von Stroheim udziela wskazówek Hersholtowi, mylnie uważano za zarejestrowane prace na planie "Chciwości".
Okres zdjęciowy.
Pierwszy klaps padł w San Francisco 13 marca 1923 roku. Koniec zdjęć w tym mieście nastąpił pod koniec czerwca. Pomimo ograniczeń wynikających z umowy między von Stroheimem a Goldwyn Pictures, Lehr zgodził się podwoić budżet do poziomu 347 tys. dolarów i to już po 3 dniach okresu zdjęciowego. Zaledwie kilka dni później przemęczony intensywnym, ponaddwumiesięcznym okresem preprodukcji, kiedy pracował przez 20 godzin na dobę, von Stroheim zasłabł na planie. Później jednak, do końca zdjęć czuł się dobrze. Nie był to jedyny niefortunny wypadek: podczas zdjęć kręconych nad zatoką San Francisco Cesare Gravina zapadł na obustronne zapalenie płuc. Von Stroheim z wielką przykrością wyciął graną przez niego postać z okrojonej wersji filmu, gdyż pamiętał o jego poświęceniu dla tej roli. Hersholt z kolei został znokautowany przez Gowlanda w scenie bójki na pikniku, a Pitts nieomal wpadła pod tramwaj. Pod koniec maja Lehr odwiedził von Stroheima na planie i pochwalił dotychczas zrealizowany materiał, mówiąc: „To ma atmosferę, koloryt i realizm, których nigdy nie udałoby się osiągnąć w studiu”.
Jedyna sekwencja, którą pod naciskiem wytwórni von Stroheim musiał nakręcić od nowa, przedstawiała młodego McTeague’a odbywającego praktykę u Pottera. W scenie tej McTeague jest zbyt speszony, by zbadać zęby młodej kobiety i Potter musi go wyręczyć. Dziewczynę tę zagrała lekko ucharakteryzowana ZaSu Pitts, więc widownia zauważyłaby podobieństwo tej postaci do Triny. Wytwórnia zdecydowała, że scena w tej formie może wprowadzać w błąd i von Stroheim zgodził się nakręcić ją od nowa. Reżyser częściowo zrezygnował także ze swojej pierwotnej wizji pojedynku McTeague’a ze Schoulerem w barze. Początkowo chciał bowiem, aby wynajęty żongler rzucał prawdziwymi nożami w kierunku głowy Gowlanda. Aktor kategorycznie nie zgodził się zagrać w tak niebezpiecznym ujęciu, więc von Stroheim odstąpił od tego pomysłu. Zamiast tego wykorzystano efekty specjalne.
Po zakończeniu zdjęć w San Francisco, produkcja przeniosła się do Doliny Śmierci. W hollywoodzkich filmach sceny rozgrywające się na pustyni kręcono zazwyczaj na wydmach w Oxnard, na zachód od Los Angeles, jednakże von Stroheim chciał oddać na ekranie autentyzm powieści Norrisa. W Dolinie Śmierci nie było wtedy dróg, hoteli, stacji benzynowych ani bieżącej wody, spotykano za to tarantule, skorpiony i jadowite węże. Najbliższe osiedle znajdowało się w odległości ok. 160 km od planu. Żadne towarzystwo ubezpieczeniowe nie zgodziło się objąć polisą tego okresu zdjęciowego. Praca w Dolinie Śmierci trwała dwa miesiące, dzięki czemu Gowland i Hersholt mieli czas na zapuszczenie bujnych bród, koniecznych w tej sekwencji. Niektórzy członkowie ekipy wspominali, że temperatura wahała się między 33 a nawet 72 °C, jednak najwyższa oficjalnie zanotowana temperatura w tamtym okresie osiągnęła 50,5 °C. Spośród 43 członków obsady i ekipy technicznej, którzy pracowali nad sekwencją w Dolinie Śmierci, 14 zachorowało i zostało odesłanych z powrotem do Los Angeles.
Podczas zdjęć na pustyni codziennie ktoś z ekipy skarżył się na hipertermię lub doznawał udaru cieplnego. Po zakończeniu produkcji Hersholt spędził tydzień w szpitalu, lecząc się z wewnętrznego krwawienia. Aktor twierdził, że stracił około 12 kilogramów i pod koniec zdjęć był pokryty pęcherzami. Mimo tych doświadczeń rolę w "Chciwości" uważał za najlepszą w swojej karierze. By zmotywować Gowlanda i Hersholta w scenie bójki, von Stroheim krzyczał do nich: „Walczcie! Musicie się nienawidzić tak, jak nienawidzicie mnie!”. Przez cały okres zdjęciowy von Stroheim sprowadzał na plan muzyków, którzy mieli za zadanie kreować odpowiedni nastrój dla aktorów. W scenach toczących się w Dolinie Śmierci, towarzyszyli im fisharmonista i skrzypek. Podczas zdjęć często grywano specjalnie skomponowany temat zainspirowany twórczością Leoncavalla. Wśród innych wykorzystanych utworów znalazły się m.in. „Być bliżej Ciebie chcę”, „Hearts and Flowers”, „Oh Promise Me” i „Call Me Thine Own”.
13 września zdjęcia przeniesiono do hrabstwa Placer, gdzie trwały jeszcze niespełna miesiąc. Kopalnia Big Dipper była zamknięta od 10 lat, ale von Stroheim przekonał Goldwyn Company, że należy wydzierżawić ten teren na czas filmowania i dokonać kilku renowacji. W trakcie pierwszej wizyty w hrabstwie Placer, jeszcze w fazie preprodukcji, von Stroheim spotkał się z tamtejszym mieszkańcem, który był miłośnikiem twórczości Norrisa i zarazem bratem pracownika tejże kopalni w latach 90. XIX wieku. Von Stroheim najął go do nadzorowania remontu kopalni i innych plenerów w hrabstwie. Chciał również odnowić lokalny cmentarz na potrzeby nowo wymyślonej sceny przedstawiającej pogrzeb matki McTeague’a, jednak wytwórnia odrzuciła tę propozycję. Wewnątrz kopalni von Stroheim kręcił nocą, między 21 a 6 rano. Operator William H. Daniels wyznał po latach, że reżyser dla większego realizmu nalegał na zejście ponad 914 m pod powierzchnię ziemi, chociaż sceneria wyglądała identycznie już przy 30 m głębokości.
Ostatnim dniem zdjęciowym był 6 października 1923 roku. Łącznie filmowano przez 198 dni. Chociaż kontrakt von Stroheima przewidywał, że zużyje mniej niż 2600 m taśmy filmowej, nakręcono prawie 136 000 m materiału, co dawało około 85 godzin projekcji.
Styl.
Biograf von Stroheima Artur Lennig porównał styl wizualny reżysera do stylu D.W. Griffitha, lecz zauważył, iż „w przeciwieństwie do Griffitha, który obserwował wszystko przez czwartą ścianę, von Stroheim tworzył ujęcia z wielu stron i pod różnymi kątami; wykorzystywał też pełną głębię ostrości, sugestywne pierwsze plany i efektowne ruchy kamery”. Stosował również technikę światłocienia o dużym kontraście, używając kręgów lub snopów światła padających na ciemną przestrzeń. Przykładem może być scena, kiedy McTeague w świetle księżyca błaga Trinę o pieniądze i scena z karuzelą, gdzie widzimy na przemian wyraźne postacie albo jedynie kontury sylwetek.
Daniels był zadowolony zwłaszcza ze szczególnie trudnej do oświetlenia sceny ślubu, kiedy za oknem widać kondukt pogrzebowy. "Chciwość" często chwalono za wykorzystanie głębi ostrości, i to na siedemnaście lat przed słynnym "Obywatelem Kane" (1941). Czasami do oświetlenia kadru Daniels stosował żarówkę zamiast lamp łukowych powszechnie używanych w atelier z powodu ograniczonej przestrzeni. Operator powiedział później o von Stroheimie, że „był on jednym z pierwszych, który zakazał nakładania makijażu aktorom, używał prawdziwych, błyszczących farb na ścianach, prawdziwych szyb w oknach, czystej bieli w scenografii i kostiumach. Dotąd wszystko malowano na nijaki brąz, aby zamaskować zadrapania na zużytych taśmach filmowych”. Jako operator kamery pracował Ernest Schoedsack, choć nie został uwzględniony w czołówce.
Von Stroheim przepadał za radziecką szkołą montażu. W "Chciwości" często występują dramatyczne zbliżenia i ostre przejścia zamiast długich ujęć. Wyjątkiem od tej reguły jest scena, w której Schouler wybucha złością na McTeague’a i łamie mu fajkę. Scenę tę nakręcono w jednym długim ujęciu. Dla uzyskania większego efektu von Stroheim używał montażu równoległego w scenach z udziałem zwierząt i w scenie pierwszego pocałunku Triny i McTeague’a przy nadjeżdżającym pociągu. W 1932 roku teoretyk filmu Andrew Buchanan określił von Stroheima jako reżysera-montażystę, stwierdzając: „każde spostrzeżenie podkreśla zbliżeniem, a potem spokojnie montuje sceny w porządku, który najdobitniej odzwierciedla jego punkt widzenia”. W latach 50. XX wieku krytyk filmowy André Bazin wychwalał zdolność inscenizacji von Stroheima i dostrzegł jego „prostą zasadę reżyserowania: badawczo i wytrwale patrz na świat, aż w końcu legnie ci u stóp obnażony w całym swoim okrucieństwie i szpetocie”.
Choć von Stroheim miał opinię perfekcjonisty, w "Chciwości" zdarzają się niedociągnięcia. W scenach na Polk Street główni bohaterowie noszą ubrania modne w latach 90. XIX wieku, lecz statyści mają już odzież z lat 20. XX wieku. Reżyser starał się zaradzić nieścisłościom: pozwalał filmować jedynie te budynki, które wzniesiono w ostatniej dekadzie poprzedniego wieku i na czas zdjęć usuwał z ulic samochody. Daniels utrzymywał, że pomimo dążenia do maksymalnego autentyzmu, von Stroheim czasami kazał wyburzać ściany prawdziwych domów, aby uzyskać upragnioną pozycję kamery.
Motywy.
Powieść Franka Norrisa jest zaliczana do nurtu naturalizmu zapoczątkowanego przez francuskiego pisarza Émila Zolę. "McTeague" ukazuje losy ludzi z nizin społecznych poprzez pryzmat ich pochodzenia i środowiska, w którym przyszło im żyć. Autor wyraża przekonanie, że „natura ludzka, choć obdarzona wolną wolą, jest zdeterminowana przez czynniki genetyczne i środowiskowe” i że to pochodzenie określa bieg życia, pomimo wysiłków na rzecz awansu społecznego. Ten kierunek literacki został zainspirowany teoriami Karola Darwina i przedstawiał postacie, których lepszy, racjonalny i empatyczny aspekt osobowości znajdował się w stałym konflikcie z mroczną stroną natury, określaną mianem „bête humaine” (bestii ludzkiej). Pierwsze wydanie "McTeague’a" ukazało się w 1899 roku. Powieść została zainspirowana morderstwem dokonanym przez Patricka Collinsa w październiku 1893 roku. Ten żyjący w nędzy mężczyzna przez długi czas znęcał się fizycznie nad swoją żoną Sarah, ostatecznie ukradł jej pieniądze i zabił ją nożem w miejscu pracy – przedszkolu Lest Norris w San Francisco, które finansowała rodzina Norrisów.
Von Stroheim nie zawarł w "Chciwości" żadnego politycznego apelu; uważał, że ma ona wymiar greckiej tragedii. Postacie filmu walczą z biedą i barierami klasowymi, a ich życie zgodnie z zasadami naturalizmu determinują przeznaczenie i wrodzona natura. Von Stroheim wykorzystywał warianty tego tematu także w innych filmach, w których plebejusz zakochuje się w arystokratce lub członkini rodziny królewskiej.
Zgodnie z zasadami naturalizmu reżyser często ukazywał na ekranie zwierzęta, nadając im przy tym symboliczne znaczenie. W filmie McTeague jest kojarzony z kanarkiem, jedynie wspomnianym w książce. Ptak zostaje uwolniony w Dolinie Śmierci, co było odstępstwem od oryginalnego zakończenia powieści Norrisa. McTeague daje Trinie w prezencie ślubnym samiczkę kanarka, a von Stroheim komentuje początkową fazę ich małżeństwa, gdy scenę pocałunku gwałtownie kontrapunktuje ujęciem pary kanarków trzepoczących się w klatce. W innej sekwencji kot próbuje rzucić się na kanarki, a jednocześnie Schouler żegna się z McTeague'em i Triną, nie mówiąc im, że złożył już donos. Również psy, koty i małpy łączone z różnymi bohaterami drugoplanowymi. Von Stroheim zastosował także naturalistyczną metodę przypisywania postaciom charakterystycznych przedmiotów, gestów i zwrotów, które powtarzają się przez cały film jako wizualny leitmotiv. Na przykład Trina nerwowo szarpie sobie wargę, a McTeague majstruje przy klatce dla ptaków.
W prawie wszystkich swoich filmach von Stroheim posługiwał się wyrazistą metaforyką i groteskowymi postaciami. W "Chciwości" jest to najlepiej widoczne w scenie wesela, którego uczestnikami są m.in. karzeł, garbus, kobieta z wystającymi zębami i chłopak poruszający się o kulach. Niczym zwierzęta goście weselni łapczywie i ordynarnie pożerają swoje posiłki. Scena ta ostro przeciwstawiała się ówczesnej konwencji, zgodnie z którą spożywanie dań pokazywano w sposób pełny namaszczenia i w poczuciu duchowej bliskości. Innym przykładem groteskowej metaforyki było m.in. zakażenie palców Triny, które następnie zostają amputowane. Von Stroheim zestawiał sceny miłosne McTeague’a i Triny z brzydkim otoczeniem zamieszkanym przez ludzi z nizin społecznych, np. jeden z pocałunków pokazał przy kanale ściekowym ze zdechłym szczurem i przejeżdżającą obok śmieciarką.
Podobnie jak w innych swoich filmach von Stroheim czerpał także z symboliki chrześcijańskiej, eksponując krzyże i kościoły. Trina zdradza pierwsze oznaki chciwości w Wielkanoc, a zamordowana zostaje w Wigilię Bożego Narodzenia. Wigilia często powraca w innych filmach von Stroheima – w okresie świątecznym zmarł jego ojciec. Lennig utrzymywał, że pierwowzorem ojca McTeague’a (w powieści o postaci tej jedynie wzmiankowano) był ojciec von Stroheima, a z kolei postać matki McTeague’a to hołd reżysera dla jego własnej matki, której zresztą "Chciwość" zadedykował. Von Stroheim twierdził, że wszystkie pozytywne cechy swojego charakteru przejął po matce, a negatywne odziedziczył po ojcu.
Montaż.
Pierwotny montaż.
Montaż "Chciwości" zajął von Stroheimowi niemal rok, mimo że jego kontrakt nie przewidywał honorarium za prace postprodukcyjne. Wraz ze swoim głównym montażystą Frankiem Hullem pracował nad filmem przez kilka miesięcy, nim zdołał ukończyć wstępną wersję. W trakcie montażu reżyser miał kłopoty z podejmowaniem decyzji. Czuł się ograniczony wynikającym z umowy limitem długości filmu. Von Stroheim ręcznie i przy użyciu szablonów zabarwił niektóre sceny na złoty kolor, stosując technologię Handschiegl Color Process. Polecił także umieścić w czołówce nietypowy napis: „Osobiście wyreżyserowany przez Ericha von Stroheima”.
Nie licząc personelu wytwórni, jedynie 12 osób miało okazję zobaczyć oryginalną, 42-szpulową wersję "Chciwości" na specjalnym pokazie w styczniu 1924 roku. Wśród widzów znajdowali się m.in.: Harry Carr, Rex Ingram, Aileen Pringle, Carmel Myers, Idwal Jones, Joseph Jackson, Jack Jungmeyer, Fritz Tidden, Welford Beaton, Valentine Mandelstam i Jean Bertin. Po seansie Jones, Carr i Ingram zgodnie stwierdzili, iż właśnie zobaczyli najwybitniejszy dotąd zrealizowany film i uznali że jest mało prawdopodobne, by kiedykolwiek powstał lepszy. Carr napisał entuzjastyczną recenzję: „Obejrzałem wspaniały film, którego już nikt inny nie zobaczy [...]. Wprost nie wyobrażam sobie, co oni mogą z nim zrobić. Ten film jest jak "Nędznicy". Kiedy mijają kolejne wątki myślisz, że nie mają one żadnego związku z główną historią, aż nagle, po 12 czy 14 szpulach, coś cię uderza jak obuchem. Ze względu na surowy, straszny realizm to najwspanialszy film, jaki kiedykolwiek widziałem. Jednak nie wiem, jak będzie się prezentował po skróceniu do 8 rolek”. Jonathan Rosenbaum zasugerował, że Carr odnosił się do wyciętej później początkowej sekwencji filmu ukazującej lokatorów budynku, w którym mieszkał McTeague. Ta trwająca 40 minut scena pokazywała, co mieszkańcy robili w jedno sobotnie popołudnie, wprowadzając niezwykły nastrój, ale nie rozwijając fabuły. Rosenbaum porównał ją do XIX-wiecznych powieści i do pierwszych kilku godzin "Out 1" (1971) Jacques’a Rivette'a. Jones publicznie pochwalił oryginalną wersję i zestawił "Chciwość" z "Gabinetem doktora Caligari" (1920) i "Doktorem Mabuse" (1922). Natomiast Welfordowi Beatonowi z pisma „The Film Spectator” nie spodobała się wersja 42-szpulowa. Skrytykował ją zwłaszcza za nadmierne stosowanie zbliżeń.
Liczne źródła utrzymują, że wersja 42-szpulowa od początku miała jedynie charakter roboczy. Jeszcze przed 18 marca 1924 roku von Stroheim zdecydował się skrócić ją do 24 szpul z zamiarem pokazywania jej w ciągu dwóch wieczorów. Skracanie filmu sprawiało reżyserowi problemy: „Mógłbym wyciąć całe sekwencje i skończyć tę robotę w jeden dzień. Byłoby to dziecinnie proste. Ale nie mogę tego zrobić. Zostałyby wyrwy, które dałoby się zasypać jedynie planszami tekstowymi. Wtedy film zamieni się w ilustrowane napisy”. Von Stroheim utrzymywał później, że wytwórnia domagała się, aby nakręcił scenę, w której McTeague budzi się w swoim fotelu dentystycznym, co miało sugerować, iż cały film był jedynie złym snem. Do 21 stycznia 1924 roku, gdy von Stroheim montował jeszcze swoją 24-szpulową wersję, June Mathis – dyrektorka działu scenariuszy Goldwyn Pictures – stworzyła własną, 13-szpulową wersję filmu. 29 stycznia zarządziła dokonanie dalszych cięć, po czym na początku lutego wybrała się do Rzymu nadzorować produkcję "Ben-Hura" (1925) i przez kilka miesięcy nie brała udziału w montażu "Chciwości".
Po przekazaniu ukończonej 24-szpulowej wersji, von Strohheim oświadczył kierownictwu Goldwyn Pictures, że nie jest w stanie wyciąć ani jednej klatki więcej. Wytwórnia uznała jednak, że ta wersja i tak jest zbyt długa, więc nakazała mu wprowadzenie dalszych skrótów. W tej sytuacji von Stroheim wysłał film swojemu przyjacielowi, Reksowi Ingramowi, który następnie przekazał go swojemu bliskiemu współpracownikowi – montażyście Grantowi Whytockowi. Whytock współpracował z von Stroheimem przy "Diabelskim paszporcie" (1920) i był obeznany ze stylem i upodobaniami reżysera. Początkowo zaproponował podzielenie filmu na dwie części: jedną, 8-szpulową, kończącą się sceną ślubu oraz drugą, 7-szpulową, z finałem w Dolinie Śmierci. Ostatecznie Whytock skrócił obraz do 18 rolek. Jego głównym zabiegiem było wyeliminowanie całego wątku Zerkowa i Marii, który uznał za „bardzo niesmaczny”. Poza tym skrócił wiele ujęć i wyciął ok. 365 m materiału składającego się z licznych, zaledwie kilkuklatkowych „wstawek”. Mimo to zachował prolog, pozostałe wątki poboczne i większość akcentów humorystycznych, które wyeliminowano z późniejszych wariantów "Chciwości".
Whytock i Ingram pokazali swoją wersję filmu decydentom wytwórni, którzy przyjęli ją przychylnie, choć z obawą, że tragiczne zakończenie nie spodoba się publiczności. Potem Ingram dał von Stroheim wersję 18-szpulową, mówiąc: „Jeśli zmienisz choćby jedną klatkę, nigdy więcej nie zamienię z tobą słowa”. 10 kwietnia 1924 roku Goldwyn Pictures Corporation oficjalnie zgodził się przystąpić do fuzji z Metro Pictures, w wyniku czego nadzór nad produkcją połączonych wytwórni, a więc także bezpośrednią kontrolę nad "Chciwością", objął dawny wróg von Stroheima – Irving Thalberg. Von Stroheim i Louis B. Mayer, nowy szef wytwórni, mieli długą scysję na temat montażu filmu. Wedle relacji obu mężczyzn, kiedy von Stroheim stwierdził, że „wszystkie kobiety to dziwki”, Mayer uderzył go pięścią. Mayer skrytykował film za brak wzniosłości, optymizmu i zasad moralnych, uznając jednocześnie, że z pewnością zrobi klapę.
Montaż wytwórni.
Aby wywiązać się ze zobowiązań kontraktowych, kierownictwo wytwórni zarządziło seans "Chciwości" w jej pełnym metrażu. Idwal Jones, krytyk z San Francisco, wziął udział w trwającym cały dzień pokazie i napisał, że choć niektóre sceny były frapujące, zamiar von Stroheima, aby „oddać w filmie każdy przecinek znajdujący się w książce”, ostatecznie spalił na panewce. Następnie wytwórnia przejęła pieczę nad dziełem i nakazała wprowadzenie kolejnych skrótów. Do tego zadania szefostwo wyznaczyło June Mathis, a ta z kolei zleciła tę pracę Josephowi Farnhamowi. Farnham był znanym w branży „montażystą plansz”. Do jego obowiązków należało łączenie ze sobą scen za pomocą plansz tekstowych w taki sposób, aby zachować ciągłość akcji. Jego wkład do "Chciwości" to m.in. osławione plansze: „Właśnie taki był McTeague” i „Podejdźmy bliżej i usiądźmy przy tym ścieku”, przez lata wykpiwane przez kolejnych widzów. W końcu Farnham zredukował "Chciwość" do 10 szpul o łącznej długości 3233 metrów. Von Stroheim stwierdził, że „film został porżnięty przez drania, któremu głowa służy wyłącznie do noszenia kapelusza”. Później żałował, że "Chciwość" powstała przed sukcesem finansowym, jaki w roku 1928 odniosła czterogodzinna sztuka "Dziwne preludium" Eugene’a O’Neilla. Von Stroheim wyrzekł się autorstwa finalnej wersji filmu, obwiniając Mathis o zniszczenie jego arcydzieła.
Na tydzień przed nowojorską premierą "Chciwości" komitet cenzurujący filmy, New York State Motion Picture Committee, zażądał usunięcia kilku dalszych sekwencji, które uznano za niemoralne. Wyeliminowano podawanie eteru w scenach rozgrywających się w gabinecie dentystycznym i kilka przypadków dosadnego języka. Cięcia te zastosowano w taśmach wyświetlanych w stanie Nowy Jork, lecz w wielu innych kopiach tych zmian nie dokonano.
Różnice pomiędzy wersją von Stroheima a wersją wytwórni.
Główne zmiany dokonane przez wytwórnię dotyczyły usunięcia wszystkich wątków pobocznych i w całości pewnych sekwencji, jednak wiele scen pozostało nietkniętych. Komentując w rozmowie z „Los Angeles Times” zmiany dokonane w filmie, Thalberg stwierdził:
Thalberg utrzymywał, że „nie dało się uniknąć cięć. Wyświetlaliśmy film w różnych kinach na przedmieściach mimo jego niewiarygodnej długości i notowaliśmy, kiedy zainteresowanie publiczności wydawało się słabnąć”.
Wśród sekwencji i scen, które zostały wycięte, znajdowały się m.in.: pierwsze, szczęśliwe lata małżeństwa; przeprowadzka McTeague’a i Triny do chałupy; losy rodziny Sieppe przed zamążpójściem Triny; prolog przedstawiający życie matki i ojca McTeague’a w kopalni Big Dipper i naukę zawodu stomatologa przez McTeague’a. Inne cięcia dotyczyły sugestywnych zbliżeń ukazujących wzajemny pociąg fizyczny McTeague’a i Triny. Wyeliminowano także: sceny rozgrywające się po zamordowaniu Triny, kiedy McTeague włóczy się po San Francisco i hrabstwie Placer; dodatkowe ujęcia Doliny Śmierci; dodatkowe sceny przedstawiające Trinę z pieniędzmi oraz stopniowe staczanie się bohaterki w obsesyjną zachłanność.
Odbiór.
Premiera kinowa i recenzje.
Premiera "Chciwości" odbyła się 4 grudnia 1924 roku w należącym do Williama Randolpha Hearsta Cosmopolitan Theatre przy Columbus Circle w Nowym Jorku. Frank Norris niegdyś pracował dla Hearsta jako korespondent podczas wojny amerykańsko-hiszpańskiej, a sam Hearst docenił "Chciwość", uznając ją za najlepszy film, jaki kiedykolwiek widział. Pisma należące do imperium medialnego Hearsta aktywnie włączyły się w promocję tego dzieła, jednakże Metro-Goldwyn-Mayer reklamowało je w minimalnym stopniu. W tym czasie von Stroheim przebywał w Los Angeles, gdzie od 1 grudnia był pochłonięty pracami produkcyjnymi przy "Wesołej wdówce" (1925). Gdy w maju 1926 roku "Chciwość" pojawiła się na ekranach berlińskich kin, jej premiera wywołała zamieszki wywołane prawdopodobnie przez członków raczkującej wówczas NSDAP.
"Chciwość" spotkała się głównie z negatywnymi recenzjami. Krytyk z pisma branżowego „Harrison's Reports” stwierdził: „Gdyby rozpisano konkurs na najbardziej nieprzyzwoity, obrzydliwy i odstręczający obraz w historii przemysłu filmowego, jestem pewien, że zwyciężyłaby "Chciwość"”. Tygodnik „Variety” nazwał film „całkowitą kasową klapą” zaledwie 6 dni po premierze. W dalszej części recenzji insynuowano, że realizacja zajęła dwa lata, kosztowała 700 tys. dolarów, a film składał się pierwotnie ze 130 szpul. Napisano tam również, że „z komercyjnego punktu widzenia już od dawna nie pojawiło się na ekranach nic bardziej makabrycznego i bezsensownego” oraz że „pomimo wyśmienitego aktorstwa, świetnej reżyserii i niezaprzeczalnej siły samej fabuły […] film po prostu nie zapewnia rozrywki”. W grudniowo-styczniowym numerze „Exceptional Photoplays” pisano: „To jeden z najbardziej bezkompromisowych filmów, jakie kiedykolwiek gościły na ekranach. Już teraz można usłyszeć wiele głosów krytykujących go za brutalność, surowy realizm, ponurość. Sęk w tym, że już w zamierzeniu „Chciwość” nie miała być filmem przyjemnym”. W wydaniu „Theatre Magazine” z lutego 1925 roku Aileen St. John-Brenon napisała: „Aktorzy nie przedstawiają postaci, lecz ludzkie typy – starannie wyselekcjonowane, dobrane i pokierowane. Nie grają, nie ożywają na ekranie. Wypełniają jedynie swoją misję, niczym tak liczne w tym filmie prostackie obrazki skąpstwa i odrażającego zezwierzęcenia”. Mordaunt Hall z „The New York Timesa” wystawił filmowi raczej pozytywną recenzję, w której większość ciepłych słów skierował pod adresem aktorów i reżysera, skrytykował jednak montaż. Stwierdził, że producenci MGM „skrócili ten film, jak tylko mogli […] za co powinni otrzymać wyrazy podziękowania. Szkoda jedynie, że nie korzystali chętniej z nożyczek w początkowej części”. Robert E. Sherwood w artykule opublikowanym w „Life” także bronił decyzji wytwórni o skróceniu filmu i nazwał von Stroheima „geniuszem, […] który już dawno temu powinien kupić sobie stoper”. Iris Barry z Muzeum Sztuki Nowoczesnej (MoMA) negatywnie oceniła pokolorowane kadry: „Niezbyt przyjemne żółte plamy rozmazują się na ekranie”. Umieszczona w marcu 1925 roku w „Pictureplay” recenzja wyrażała przypuszczenie, iż „zapewne żaden z amerykańskich reżyserów nie uważa chciwości za wadę”.
Najprzychylniejszą recenzję napisał Richard Watts Jr. z „New York Herald Tribune”, który uznał "Chciwość" za najważniejszy film dotychczas wyprodukowany w Stanach Zjednoczonych: „Jest jedynym filmem w ostatnim czasie, który może być uznany za pełnoprawne dzieło dramatyczne i stanąć w jednym rzędzie ze sztukami "Jaka jest cena chwały" czy "Pożądanie w cieniu wiązów"”. 20 kwietnia 1925 roku na łamach „The Gazette” opublikowano recenzję stwierdzającą, że " Chciwość" „sprawia wrażenie potężnego filmu, […] jednego z nielicznych godnych gruntownego przemyślenia […]. Oferuje prawdziwe, poruszające studium życia wyrażone środkami artystycznymi i intelektualnymi, nie schlebiając przy tym oczekiwaniom gawiedzi”. Reżyserię określono jako „mistrzowską” ze względu na „niezwykłe nakreślenie zmian psychologicznych zachodzących w bohaterach i subtelne środki przekazywania idei obrazem, a nie zapisanym słowem, co jest stanowczo zbyt rzadko wykorzystywane przez kino – odrębną gałąź sztuki zdolną do szczerego i przekonującego przedstawiania rzeczywistości”. Recenzja w „Exceptional Photoplays” dowodziła, że „pan von Stroheim jest realistą ekranu, tak jak Rex Ingram romantykiem, a Griffith sentymentalistą. W tym filmie mamy do czynienia z realizmem w najbrutalniejszym wydaniu. Tak jak powieść, z której zaczerpnięto fabułę, "Chciwość" jest dziełem strasznym i zarazem wspaniałym”.
Wynik finansowy.
"Chciwość" poniosła porażkę finansową. W swoim pierwszym obiegu kinowym film zarobił 224 500 dolarów w Stanach Zjednoczonych, 3063 dolary w Kanadzie i 47 264 dolary na pozostałych rynkach. W sumie dało to wpływy w wysokości jedynie 274 827 dolarów. Biograf von Stroheima Arthur Lennig, powołując się na raporty finansowe MGM, dowodził, że budżet filmu wyniósł ostatecznie 546 883 dolary. Inny biograf, Richard Koszarski, przekonywał, że finalny koszt "Chciwości" sięgnął sumy 665 603 dolarów: 585 250 dolarów wyniosły koszty produkcji, 30 000 dolarów stanowiło honorarium reżysera, 54 971 dolarów wydano na montaż i obróbkę, 53 654 dolarów na reklamę oraz 1726 dolarów na podatki i opłaty skarbowe.
Arthur Lennig utrzymywał, że oficjalny budżet "Chciwości" podany przez MGM był podejrzanie wysoki jak na film bez gwiazd, specjalnie zbudowanej scenografii i zarejestrowany na niedrogiej taśmie. Lennig doszedł do wniosku, iż MGM specjalnie zawyżyło bilans "Chciwości", aby móc wykazać, że na "Wesołą wdówkę" wydano niższą kwotę, co uniemożliwiło von Stroheimowi otrzymanie części zysków, które ten film wypracował. "Wesoła wdówka" odniosła bowiem sukces kasowy i przyniosła wytwórni zyski przekraczające straty poniesione przez "Chciwość", gdyż kosztowała 614 961 dolarów, dając 996 226 dolarów zysku z pierwszego obiegu kinowego.
Spuścizna.
W ostatnich latach życia von Stroheim stwierdził: „Spośród wszystkich moich filmów "Chciwość" była jedyną w pełni ukończoną pracą, jedynym dziełem w pełni autorskim”. W 1926 roku Brytyjska Fundacja na rzecz Sztuki i Nauki poprosiła MGM o kopię oryginalnej wersji "Chciwości", by ją przechować w swoich archiwach, lecz wytwórnia tę prośbę odrzuciła. W 1950 roku Henri Langlois zaaranżował dla von Stroheima specjalny seans ostatecznej wersji "Chciwości". Reżyser wyznał, że „było to niczym ekshumacja, jak otwarcie trumny, w środku której pozostały jedynie pył, wstrętny odór, parę kręgów i kawałek kości”. Stwierdził także, iż „było to jakby ukochaną zabiła przejeżdżająca ciężarówka, zmieniając ją nie do poznania. Mężczyzna idzie zobaczyć ciało w kostnicy. Oczywiście wciąż kocha, ale kochać może tylko wspomnienie, bo już nie rozpoznaje samej postaci”.
Od początku lat 50. XX wieku opinia o "Chciwości" zaczęła się poprawiać. Film został uwzględniony na kilku listach arcydzieł wszech czasów. W 1952 roku na Festival Mondial du Film et des Beaux Arts de Belgique "Chciwość" zajęła 5. miejsce w plebiscycie na najlepszy film. Głosowali na nią tacy reżyserzy, jak Luchino Visconti, Orson Welles i Billy Wilder. W tym samym roku magazyn „Sight and Sound” opublikował swoje pierwsze zestawienie „10 najlepszych filmów wszech czasów”. "Chciwość" znalazła się na 7. miejscu tej listy z poparciem m.in. Andrégo Bazina, Lotte Eisner, Curtisa Harringtona, Penelope Houston i Gavina Lamberta. W 1962 roku awansowała na 4. miejsce tego samego rankingu. Dopiero od 1972 roku przestała pojawiać się w jego pierwszej dziesiątce. W 1978 roku Cinémathèque royale de Belgique opublikowała listę „najważniejszych i najbardziej niedocenianych amerykańskich filmów wszech czasów”. "Chciwość" znalazła się na trzeciej pozycji po "Obywatelu Kanie" i "Wschodzie słońca" (1927). "Chciwość" trafiła też na 21. miejsce listy „50 najważniejszych filmów amerykańskich” przygotowanej pod auspicjami Rady Sztuk Widowiskowych University of Southern California. W 1991 roku film został przeznaczony do ochrony w National Film Registry, prowadzonym przez Bibliotekę Kongresu Stanów Zjednoczonych, ponieważ uznano, że jest „kulturalnie, historycznie lub estetycznie znaczący”.
Swoje uznanie dla "Chciwości" wyrażało wielu filmowców. Wśród nich: Siergiej Eisenstein; Josef von Sternberg, który powiedział, że „"Chciwość" wywarła wpływ na nas wszystkich”; Jean Renoir, który określił "Chciwości" mianem „filmu filmów” i Ernst Lubitsch, który nadał von Stroheimowi tytuł „jedynego prawdziwego powieściopisarza sztuki filmowej”. W późniejszych latach Guillermo del Toro nazwał film „perfekcyjnym odzwierciedleniem obaw z początku XX wieku, zwiastującym kompletną dehumanizację, która miała wkrótce nadejść”, a Norbert Pfaffenbichler uznał, że „ostatnia scena filmu jest niezapomniana”. Jonathan Rosenbaum stwierdził, że " Chciwość" miała duży wpływ na styl i treść wielu filmów. Przyrównał także poszczególne ujęcia z "Chciwości" do kadrów "Człowieka z tłumu" (1928) Kinga Vidora, "Zbrodni pana Lange" (1936) Jeana Renoira, "Wspaniałości Ambersonów" (1942) Orsona Wellesa, "Mieć i nie mieć" (1944) Howarda Hawksa i "Przygody" (1960) Michelangela Antonioniego. Doszukał się także podobieństwa postaci lub wątków fabularnych w "Skarbie Sierra Madre" (1948) Johna Hustona, "Oknie na podwórze" (1954) Alfreda Hitchcocka, "Kobietkach" (1960) Claude’a Chabrola i "Mikey and Nicky" (1976) Elaine May. Rosenbaum stwierdził, że zwłaszcza amerykańska reżyserka Elaine May szczególnie dużo czerpała od von Stroheima. Jej film "Mikey and Nicky", opowiadający o zniszczeniu przyjaźni przez pieniądze i seks, zawiera groteskowe elementy i ukazuje bohaterów rozdartych pomiędzy niewinnością a zepsuciem. Rosenbaum dowodzi również, że satyryczne postacie wykreowane przez Orsona Wellesa we wszystkich jego filmach noszą znamiona wpływu von Stroheima.
Dwa filmy najczęściej porównywane do "Chciwości" to "Skarb Sierra Madre" Hustona i "Wspaniałość Ambersonów" Wellesa. W przypadku "Skarbu Sierra Madre" Rosenbaum uznał jednak, że pomimo zakończenia filmu Hustona (w którym wiatr rozwiewa złoty piasek po pustyni) i podobieństw między popadaniem Triny w obłęd a obsesjami Freda C. Dobbsa, oba dzieła mają ze sobą niewiele wspólnego. Z kolei bohaterowie "Wspaniałości Ambersonów" walczą z różnicami klasowymi, co prowadzi ich do ostatecznego upadku. Film Wellesa także został drastycznie okrojony przez wytwórnię (RKO), a wyciętych fragmentów szuka się do dzisiaj. Rosenbaum stwierdził, że podejście von Stroheima do powieści Norrisa wpłynęło na metody, jakimi posługują się twórcy adaptacji. Polegają one bowiem na zmodyfikowaniu fabuły i dodaniu nowych scen przy jednoczesnym zachowaniu ducha literackiego pierwowzoru. Z tego aspektu "Chciwości" korzystali m.in. Welles, Huston i Bill Forsyth. Komedia Jonathana Lynna "Sknerus" (1994) składa hołd "Chciwości", nadając nazwisko „McTeague” głównym bohaterom filmu.
Rekonstrukcja.
Pierwsze próby rekonstrukcji pełnej wersji "Chciwości" podjęto w 1958 roku. Podczas Wystawy Światowej w Brukseli Cinémathèque royale de Belgique określiła "Chciwość" mianem 12. najlepszego filmu świata i zarazem opublikowała oryginalny, kompletny scenopis autorstwa von Stroheima, który otrzymano w darze od Denise Vernac, wdowy po reżyserze, z kolekcji osobistych pamiątek. Publikacja ta przyczyniła się do powstania trzech różnych książek wykorzystujących scenopis von Stroheima do odtworzenia pierwotnej wersji filmu i porównania jej z wersją wyświetlaną w kinach. Były to: francuska książka zredagowana przez Jacques’a-G. Perreta z 1968 roku i dwie późniejsze opracowane przez Joela Finlera i Hermana G. Weinberga (obie pochodzą z 1972 roku). Analiza Weinberga zawierała 400 fotosów z planu zdjęciowego, ułożonych w taki sposób, aby w miarę dokładnie zrekonstruować pełną wersję "Chciwości". Zdjęcia te opublikowano wtedy po raz pierwszy.
W 1999 roku Turner Entertainment, obecny właściciel praw autorskich do filmu, zdecydował się odtworzyć, najwierniej jak to było możliwe, pierwotną wersję filmu, łącząc istniejący materiał z ponad 650 zdjęciami z planu przedstawiającymi sceny wycięte w postprodukcji. Wiele z tych zdjęć ukazało się wcześniej w książce Weinberga. Podczas montażu uwzględniono pierwotny szkic ciągłości akcji przygotowany przez von Stroheima. Wszystkie materiały dostarczyła Margaret Herrick Library. Odrestaurowana wersja filmu trwa niespełna 4 godziny. Została wyprodukowana przez działacza na rzecz konserwacji filmów Ricka Schmidlina i zmontowana przez Glenna Morgana. Schmidlinowi udało się przywrócić wiele postaci i wątków pobocznych z pierwotnej wersji filmu. Nową muzykę skomponował Robert Israel. Koszt rekonstrukcji sięgnął 100 tys. dolarów. Schmidlin określił ją jako „próbę odtworzenia utraconej opowieści von Stroheima”. Miała ona swoją premierę na Festiwalu Filmowym w Telluride w 1999 roku i była później pokazywana na Międzynarodowym Festiwalu Filmowym w Wenecji i Pordenone Silent Film Festival, zanim zaprezentowała ją stacja Turner Classic Movies w grudniu 1999 roku. Krytyk filmowy Todd McCarthy określił odtworzoną wersję "Chciwości" mianem „triumfu”. Roger Ebert uznał "Chciwość" za arcydzieło i stwierdził, że zrekonstruowana przez Schmidlina wersja dowodzi, „jaką pruderyjną wrażliwością kierowali się przy swojej robocie rzeźnicy z MGM”. W grudniu 1999 roku rekonstrukcję wyróżniono podczas rozdania nagród Stowarzyszenia Krytyków Filmowych z Los Angeles.
Mity i błędne przekonania.
Von Stroheim lubił wyolbrzymiać fakty ze swojej biografii i kreować mity dotyczące jego osoby, takie jak np. zmyślone arystokratyczne pochodzenie, czy kariera wojskowa w armii austro-węgierskiej. Utrzymywał, że krótko po przyjeździe do Stanów Zjednoczonych w nowojorskim motelu wpadł mu w ręce egzemplarz "McTeague: A Story of San Francisco". Twierdził również, że przeczytał tę powieść jednym tchem, a chęć adaptacji sprawiła, że rozpoczął karierę filmową. Georges Sadoul odkrył, że w rzeczywistości von Stroheim po raz pierwszy przeczytał tę powieść w 1914 roku, żyjąc w nędzy w Los Angeles.
Twierdzenia, że zmontowana przez von Stroheima oryginalna wersja była pełnym przeniesieniem treści "McTeague’a" na język filmu nie są prawdziwe. Stworzony przez reżysera 300-stronicowy scenopis okazał się niemal tak samo obszerny jak sama powieść, jednak twórca zmienił fabułę, wymyślając nowe sceny i rozbudowując już istniejące. W powieści lata spędzone przez McTeague’a w hrabstwie Placer oraz jego stosunki z rodzicami i Potterem były jedynie pokrótce wspomniane w dwóch akapitach. W wersji von Stroheima sekwencja ta zajmowała pierwszą godzinę seansu i nie została przedstawiona w retrospekcji. Reżyser zmienił też pierwotny czas akcji na lata od 1908 do 1923, czyli na okres o ćwierć wieku późniejszy.
Mówiono czasami, że "Chciwość" miała nawet ponad 100 szpul długości. Von Stroheim dowodził jednak, że jego wersja liczyła 42 szpule, choć kilku ludzi, którzy ją widzieli, wspominało, że mogła liczyć od 42 do 47 szpul. Grant Whytock pamiętał, że wersja, którą otrzymał od von Stroheima, miała jakieś 26-28 szpul. Akta wytwórni MGM podają, że oryginalna wersja filmu wynosiła 22 szpule. W 1992 roku były pracownik działu scenariuszy w MGM Samuel Marx błędnie określił pierwotną długość "Chciwości" na 70 szpul.
June Mathis wymieniono w czołówce jako współautorkę scenariusza. Mathis była wówczas dyrektorką działu scenariuszy, a jej kontrakt z wytwórnią przewidywał, że zostanie uwzględniona w napisach każdego filmu wyprodukowanego przez MGM. Tak naprawdę nie miała żadnego wkładu w scenariusz "Chciwości". Mathis przypisuje się także zmianę tytułu z "McTeague" na "Chciwość" podczas postprodukcji, jednak podpis na zdjęciu reklamowym obsady i ekipy zrobionym na planie wyraźnie wskazuje, że jeszcze przed powstaniem MGM film nazwano "Chciwość". Roboczy tytuł brzmiał "Chciwe żony", co było żartobliwą aluzją do poprzedniego filmu von Stroheima "Szalone żony", choć tej nazwy nigdy nie uważano za ostateczną.
Pierwotną wersję "Chciwości" uznaje się za „świętego Graala” archiwistów filmowych. Wielokrotnie pojawiały się różne fałszywe doniesienia o odkryciu oryginalnej wersji filmu. Krążyły plotki, że ocalałą kopię przechowywano w magazynie w Ameryce Południowej i wyświetlano ją jedynie raz w roku, w Sylwestra, dla specjalnie zaproszonych gości. Wedle innej relacji jedna kopia należąca do teksańskiego milionera została sprzedana Henriemu Langlois z Cinémathèque Française. Inne doniesienia podają, że dyskusyjny klub filmowy z Bostonu wyświetlił pewnego razu kopię odnalezioną przez weterana II wojny światowej, dzięki wskazówkom które otrzymał od Emila Janningsa. Mówiono też, że konserwator David Shepard z Amerykańskiego Instytutu Filmowego odnalazł kopię podczas pewnej garażowej wyprzedaży oraz że klub filmowy z Redwood City posiadał „najdłuższą istniejącą wersję "Chciwości", nabytą w Europie”. Sam von Stroheim niegdyś twierdził, że właścicielem jednej kopii był Benito Mussolini. Joseph von Stroheim, syn reżysera, stwierdził, że podczas służby dla amerykańskiej armii w II wojnie światowej uczestniczył w rozciągniętym na dwie noce seansie, choć nie był w stanie oszacować dokładnej długości tej kopii.
Pojawiały się także liczne doniesienia, że MGM zachowało w swoim skarbcu oryginalną wersję "Chciwości". Iris Barry z Museum of Modern Art twierdziła, że jedna kopia została zabezpieczona w magazynach wytwórni, czemu Thalberg jednak zaprzeczył. Pojawiły się także pogłoski, że John Houseman zorganizował kiedyś zamknięty pokaz w MGM, a sama wytwórnia przetrzymywała dwie kopie w dawnej kopalni soli w Utah. Lotte Eisner donosiła, że w latach 50. i 60. XX wieku w podziemiach MGM znaleziono kilka pojemników z taśmami filmu opisanych jako "McTeague", które zostały następnie zniszczone przez pracowników wytwórni niemających pojęcia, że są to poszukiwane szpule "Chciwości". Producent MGM i prawa ręka Thalberga, Albert Lewin, wyznał, że kilka lat po nakręceniu filmu von Stroheim poprosił o przekazanie mu kopii pełnej wersji jego dzieła. Lewin i montażystka Margaret Booth przeszukali w tym celu magazyn MGM, lecz nie zdołali odnaleźć brakujących materiałów.

</doc>
<doc id="1216416" url="https://pl.wikipedia.org/wiki?curid=1216416" title="Małyje Korieły">
Małyje Korieły

Małe Karieły (ros. "Ма́лые Коре́лы" - "Małyje Korieły") - państwowe muzeum drewnianego budownictwa i sztuki ludowej północnych rejonów Rosji. Skansen znajduje się w obwodzie archangielskim, na prawym brzegu rzeki Dwiny (w miejscu ujścia rzeki Koriełki, 28 km na południe od centrum Archangielska. Powierzchnia muzeum - 139,8 ha.
Założony w 1964 roku, otwarty dla zwiedzających 1 lipca 1973 roku. Od 1983 roku muzeum jest członkiem Europejskiego stowarzyszenie muzeów pod gołym niebem. Od 1996 roku zostało włączone do rządowego zestawienia szczególnie cennych obiektów kulturalnego dziedzictwa ludów Federacji Rosyjskiej. 
W ekspozycji muzeum znajduje się ok. 100 budynków mieszkalnych, użyteczności społecznej oraz kościelnych, spośród których najstarsze datowane są na XVI (dzwonnica ze wsi Kuługa-Drakowanowo) i XVII (Cerkiew Wniebowstąpienia ze wsi Kuszereka, Cerkiew św. Jerzego ze wsi Werszyny). Wśród eksponatów można znaleźć chaty chłopskie i kupieckie, spichlerze, studnie, płoty, młyny wiatrowe itp. W celu przemieszczenia do Małych Korieł budynki rozkładano na bale, po czym ponownie je składano już w Małych Koriełach. 
Ekspozycja muzeum jest podzielona na sektory: kargopolsko-oneski, północnodwiński, miezeński i pineski. Obecnie tworzone są sektory pomorski i waski.
Muzeum stanowi popularną atrakcję turystyczną Archangielska. W jego pobliżu znajduje się turystyczny kompleks o bardzo podobnej nazwie - "Małyje Karieły" (jedna litera zmieniona z przyczyn prawnych). Niedaleko znajduje się też tor łyżwiarski "Małyje Korieły".

</doc>
<doc id="1216417" url="https://pl.wikipedia.org/wiki?curid=1216417" title="Chris Carmack">
Chris Carmack

James Christopher „Chris” Carmack (ur. 22 grudnia 1980 w Waszyngtonie) – amerykański aktor telewizyjny, występował w roli Luke’a Warda w serialu "Życie na fali".
Życiorys.
Dorastał w Derwood i Rockville w stanie Maryland. Ma dwójkę rodzeństwa, brata i siostrę. Jako młody chłopak uprawiał sporty takie jak baseball, koszykówka, piłka nożna czy zapasy. Gdy uczęszczał do Magruder High School w Derwood, jego zainteresowaniem stał się teatr, zaczął grać na scenie i brał udział w wielu festiwalach.
Uczęszczał do Tisch School przy Uniwersytecie Nowojorskim, lecz porzucił studia na drugim roku. Został odkryty przez łowcę talentów i rozpoczął profesjonalną karierę modela. Pracował dla "Lord &amp; Taylor", "Macy's", "Target Corporation", "Who A U", "Elle", "Nautica", "Guess" i "CosmoGIRL!". Po gościnnym udziale w jednym z odcinków komediowej serii "Powrót do klasy" ("Strangers with Candy", 2000).
W 2002 wystąpił w reklamie Kia. Po dwóch latach opuścił Nowy Jork i zdecydował się przenieść do Los Angeles. Stał się sławny dzięki roli Luke’a Warda w serialu Warner Bros. "Życie na fali" ("The O.C.", 2003–2004). Zadebiutował na kinowym ekranie w komedii "Dziewczyny z drużyny 2" ("Bring It On Again", 2004).
W 2005 wziął udział w kampanii reklamowej "Abercrombie &amp; Fitch". Zagrał potem w komedii "Rozbitkowie" ("Lovewrecked", 2005) u boku Amandy Bynes i Jonathana Bennetta. Występował w teatrach w Nowym Jorku i Londynie w sztuce Tennessee Williamsa "Lato i dym" ("Summer and Smoke"). Od 16 marca do 21 maja 2006 w Laura Pels Theatre grał na scenie Off-Broadwayu w przedstawieniu Joego Ortona "Zajmujący pan Sloane" ("Entertaining Mr. Sloane") u boku Aleca Baldwina.

</doc>
<doc id="1216420" url="https://pl.wikipedia.org/wiki?curid=1216420" title="Raphael Divine Evehe">
Raphael Divine Evehe

Raphael Divine Evehe (ur. 24 października 1964 roku) – kameruński sędzia piłkarski.
Sędzia międzynarodowy FIFA od 2000 roku. Wybrany najlepszym arbitrem swojego kraju w 2006 roku.

</doc>
<doc id="1216421" url="https://pl.wikipedia.org/wiki?curid=1216421" title="Małe Korieły">
Małe Korieły



</doc>
<doc id="1216423" url="https://pl.wikipedia.org/wiki?curid=1216423" title="Divine Evehe">
Divine Evehe



</doc>
<doc id="1216424" url="https://pl.wikipedia.org/wiki?curid=1216424" title="Evehe Divine">
Evehe Divine



</doc>
<doc id="1216425" url="https://pl.wikipedia.org/wiki?curid=1216425" title="Złatna Panega (obwód Łowecz)">
Złatna Panega (obwód Łowecz)

Złatna Panega (bułg. Златна Панега) – wieś w obwodzie Łowecz w północno-wschodniej Bułgarii. 910 mieszkańców.

</doc>
<doc id="1216427" url="https://pl.wikipedia.org/wiki?curid=1216427" title="Stop motion">
Stop motion



</doc>
<doc id="1216429" url="https://pl.wikipedia.org/wiki?curid=1216429" title="Refleksologia (terapia)">
Refleksologia (terapia)



</doc>
<doc id="1216432" url="https://pl.wikipedia.org/wiki?curid=1216432" title="Talcy (muzeum)">
Talcy (muzeum)

Irkuckie muzeum architektoniczno-etnograficzne "Talcy" ("Talcy"), ros. "Иркутский архитектурно-этнографический музей «Тальцы»" – skansen zlokalizowany 20 kilomentrów na północ od jeziora Bajkał na brzegu Angary i 47 kilometrów na południe od Irkucka. Terytorium skansenu - 67 ha. Założony w 1969 roku, zaczął przyjmować turystów w 1980.

</doc>
<doc id="1216434" url="https://pl.wikipedia.org/wiki?curid=1216434" title="Killing Joke (album 2003)">
Killing Joke (album 2003)

Killing Joke – album wydany 28 lipca 2003 roku przez zespół Killing Joke.
Jest to pierwsza studyjna płyta tej formacji wydana po siedmioletniej przerwie. Grupa po tak długim czasie nie zmieniła jednak swoich upodobań. Nadal można dosłuchać się ciężkiego brzmienia gitary oraz plemiennych rytmów. Słychać wpływy stoner metalu ("Seeing Red"), nu metalu ("Total Invasion") oraz industrialnego metalu ("Asteroid").
Dodatkowe wrażenie na odbiorcach mogą robić teksty Jaza Colemana. Przeważa w nich jak zwykle sprzeciw wobec polityków oraz gniew i ból. Dzięki temu charakter tekstów odpowiada mrocznej muzyce.
Utwór "The Death &amp; Resurrection Show" można również znaleźć na ścieżce dźwiękowej do gry "" oraz do filmu "Pakt milczenia".
Lista utworów.
Na amerykańskiej edycji albumu znajduje się dodatkowo utwór "Wardance (Ultimate Version)", na brytyjskiej "Inferno", a na japońskiej utwory "Inferno" i "Zennon".

</doc>
<doc id="1216435" url="https://pl.wikipedia.org/wiki?curid=1216435" title="Gustavs Ādolfs Celmiņš">
Gustavs Ādolfs Celmiņš

Gustavs Ādolfs Celmiņš (ur. 1 kwietnia 1899 w Rydze, zm. 10 kwietnia 1968 w San Antonio w Teksasie) – łotewski polityk, przywódca parafaszystowskich organizacji "„Ungunskrusts”" i "„Perkunskrusts”", ochotnik w wojnie fińsko-radzieckiej 1939-40, attaché wojskowy w Warszawie, działacz emigracyjny i sowietolog w USA.
Życiorys.
W 1917 roku ukończył szkołę handlową w Moskwie, następnie kształcił się w ryskim Instytucie Politechnicznym (przejściowo działającym w Rosji). W 1929 roku obronił pracę magisterską na Uniwersytecie Łotwy w Rydze w zakresie filologii i filozofii.
W grudniu 1918 roku zaciągnął się do armii łotewskiej, walczył na terenie Kurlandii, za co w sierpniu 1919 roku otrzymał stopień porucznika, a później Order Lāčplēsisa.
W styczniu 1920 roku mianowany zastępcą attaché wojskowego Łotwy w Warszawie, po powrocie do Rygi pracował jako urzędnik w ministerstwie finansów (1925–1927 i 1930–1932), dwa razy zwalniano go z powodów politycznych.
W 1932 roku stanął na czele faszystowskiego ruchu "„Ungunskrusts”" ("„krzyż ognia”"), który w 1933 roku przekształcił się w "„Perkunskrusts”" ("„krzyż Perkuna”"). Pod względem ideowym obie organizacje nawiązywały do faszyzmu włoskiego i hiszpańskiej falangi, nie kryły też fascynacji ruchem narodowo-socjalistycznym w Niemczech.
W lecie 1935 roku Celmiņš został skazany na trzy lata więzienia za działalność antypaństwową – po zwolnieniu tułał się po Europie (przebywał m.in. w Polsce, na Węgrzech i w Rumunii).
W grudniu 1939 roku zaciągnął się do międzynarodowego legionu "„Sis”", który bronił Finlandii przed agresją radziecką – przez kilka miesięcy był adiutantem dowódcy "„Sis-u”".
Po zakończeniu wojny przebywał w Rzeszy, po czerwcu 1941 roku wrócił na Łotwę, gdzie próbował kolaboracji z władzami niemieckimi celem odtworzenia niepodległości kraju. Gdy nadzieje na to się rozwiały, stanął na czele ruchu "„Brīvā Latvija”" (1943–1944), który domagał się restytucji wolnej Łotwy, niezależnej od Niemiec i ZSRR.
Na wiosnę 1944 roku został aresztowany przez Niemców i osadzony w obozie we Flossenbürgu, a później w Dachau.
Po II wojnie światowej krótko przebywał we Włoszech, by w 1949 roku znaleźć się w USA. Osiadł w stanie Teksas, gdzie pracował jako instruktor wojskowy na uniwersytecie w Syracuse, później zarabiając na chleb jako bibliotekarz w "Trinity College" w San Antonio. W 1959 roku został specjalistą – profesorem sowietologii na tej uczelni, z którą był związany do końca życia.
Jest autorem książki "„Eiropa krustcelēs”" (wyd. 1947).

</doc>
<doc id="1216436" url="https://pl.wikipedia.org/wiki?curid=1216436" title="Mohamed Benouza">
Mohamed Benouza

Mohamed Benouza (ur. 26 września 1972 roku) - algierski sędzia piłkarski.
Sędzia międzynarodowy FIFA od 2001 roku. Na stałe mieszka w Oranie.
Inne.
Pierwszy mecz finału Ligi Mistrzów CAF 2004 (Etoile du Sahel - Enyimba Aba 2:1)

</doc>
<doc id="1216437" url="https://pl.wikipedia.org/wiki?curid=1216437" title="Mohammed Benouza">
Mohammed Benouza



</doc>
<doc id="1216440" url="https://pl.wikipedia.org/wiki?curid=1216440" title="Skansen w Sztokholmie">
Skansen w Sztokholmie

Skansen – pierwszy w Szwecji skansen i ogród zoologiczny, ulokowane na wyspie Djurgården w Sztokholmie. Zostały założone w 1891 przez Artura Hazeliusa (1833–1901), aby ukazać sposób życia w różnych rejonach Szwecji przed epoką industrialną.
Obecnie w Skansenie znajduje się około 140 budynków, a najstarszy z nich (Vastveitloftet) pochodzi z XIV wieku. Znaleźć tam można także m.in. starą aptekę, piekarnię, sklep spożywczy, pocztę, warsztat mechaniczny, hutę szkła, szkołę i kościół z Seglory w replice XIX-wiecznego miasteczka.
Pracownicy skansenu w strojach z epoki demonstrują czynności wykonywane dawniej na co dzień w domach i miejscach pracy zarówno na wsi, jak i w mieście (np. przędzenie, pranie, prace w ogrodzie) przy użyciu starych technik i narzędzi.
W zoo zobaczyć można zwierzęta żyjące na wolności w Skandynawii (m.in. niedźwiedź, łoś, foka, jeleń), jak i zwierzęta gospodarskie (świnie, kury, konie, kozy).

</doc>
<doc id="1216442" url="https://pl.wikipedia.org/wiki?curid=1216442" title="Parafia Trójcy Świętej w Berezie">
Parafia Trójcy Świętej w Berezie

Parafia Trójcy Świętej w Berezie – rzymskokatolicka parafia w Berezie Kartuskiej należący do diecezji pińskiej na Białorusi.
Historia parafii.
Pallotyni objęli opieką duszpasterską parafię, kiedy przybyli do klasztoru w Berezie Kartuskiej w 1937 r. W 1939 roku pracowało tutaj ośmiu członków SAC, w tym 3 księży i 5 braci, zajmujących się pracą duszpasterską, remontem klasztoru oraz prowadzeniem gospodarstwa, uprawą ziemi. W remoncie klasztoru brało też udział kilkudziesięciu więźniów politycznych z pobliskiego więzienia. 21 grudnia 1938 r. odbyło się uroczyste oddanie klasztoru i kaplicy do użytku. Duszpasterzowanie pallotynów na terenie Berezy oficjalnie zakończyło się wraz z wybuchem wojny w 1939 roku (klasztor zajęło wojsko), jednak jeszcze przez kilka lat po zakończeniu wojny na terenie miasteczka było prowadzone duszpasterstwo. W 1964 roku w Berezie zburzono kościół, a w jego miejscu postawiono dom handlowy. Przez prawie trzydzieści lat w mieście nie było kościoła ani duszpasterza.
Pallotyni przybyli do Berezy po raz drugi jesienią 1991 r., siostry pallotynki w 1995 r. Kościół parafialny już nie istniał (rozebrano go jeszcze przed 1968 r.), a pokartuski klasztor okazał się zupełnie zrujnowany. Na początku lat dziewięćdziesiątych z powodu braku kościoła Mszę Świętą odprawiano w wynajmowanej sali teatralnej. Nowy kościół wybudowano na skraju miasta, min. dzięki staraniom proboszcza, ks. Andrzeja Marca SAC.
Działalność duszpasterska.
Ludność parafii to w przeważającej części prawosławni. Katolicy to najczęściej osoby pochodzenia polskiego. Co roku z parafii organizowana jest pielgrzymka do Łagiszyna, gdzie znajduje się cudowny obraz Matki Bożej Królowej Polesia. W czasie kilku dni pątnicy pokonują trasę 120 km.

</doc>
<doc id="1216444" url="https://pl.wikipedia.org/wiki?curid=1216444" title="MOD (format pliku)">
MOD (format pliku)



</doc>
<doc id="1216447" url="https://pl.wikipedia.org/wiki?curid=1216447" title="Gofr">
Gofr

Gofr – rodzaj pulchnego lub chrupkiego wafla robionego w gofrownicy, gdzie nadawany jest mu charakterystyczny kształt – zazwyczaj jest to prostokąt lub kwadrat z kratownicą, rzadziej koło czy serduszka ułożone w kwiatek. Gofry podaje się na ciepło, często z różnymi słodkimi dodatkami, na przykład bitą śmietaną, owocami, dżemem, frużeliną, galaretką, lodami, cukrem pudrem lub polewą.
Typowe gofry przygotowuje się z ciasta naleśnikowego. Mąkę, cukier, stopione masło lub olej, żółtka jaj, mleko i sól miesza się razem, a następnie dodaje się białka jaj ubite na pianę.
Specyficznymi odmianami gofrów są gofry belgijskie (brukselskie), spopularyzowane w 2. połowie XX wieku oraz gofry z Liège.
17 marca 2017 na "Listę polskich produktów tradycyjnych" Ministerstwa Rolnictwa i Rozwoju Wsi trafiły „gofry pruskie” wytwarzane na Warmii. Do ich wyrobu używa się mąki, mleka, jaj, masła oraz drożdży.

</doc>
<doc id="1216449" url="https://pl.wikipedia.org/wiki?curid=1216449" title="Juno (film)">
Juno (film)

Juno – filmowa komedia obyczajowa z 2007 roku (2007 w filmie) w reżyserii Jasona Reitmana, z oryginalnym scenariuszem pióra Diablo Cody, nagrodzonym Oscarem.
Opis fabuły.
Akcja filmu rozgrywa się na przedmieściach typowego amerykańskiego miasteczka. Główną bohaterką jest szesnastoletnia Juno, która zachodzi w ciążę z kolegą ze szkoły, Pauliem Bleekerem. Z początku decyduje się nikogo o tym nie informować i poddać się aborcji, która z rozwojem filmu ją przerasta, dlatego też przed Juno staje poważna życiowa decyzja. Postanawia nie usuwać ciąży i z pomocą przyjaciółki Leah podejmuje próby poszukiwawcze przyszłych rodziców zastępczych. Poszukiwania nie trwają długo, gdyż tego samego dnia Juno i Leah znajdują na łamach gazety parę, która okazuje się rodziną rodem z wysokobudżetowych filmów, pragnącą dziecka. Podczas długich dziewięciu miesięcy w życiu Juno wiele się wydarzy. Losy przyszłej rodziny adopcyjnej jej dziecka ulegną wielkim zmianom, podobnie zresztą jak jej uczucia do Pauliego.

</doc>
<doc id="1216450" url="https://pl.wikipedia.org/wiki?curid=1216450" title="Skaos">
Skaos

Skaos – niemiecki zespół wykonujący ska założony w 1982 roku w Krumbach.

</doc>
<doc id="1216451" url="https://pl.wikipedia.org/wiki?curid=1216451" title="Niszczyciele typu Hunt">
Niszczyciele typu Hunt

Niszczyciele typu Hunt – brytyjskie niszczyciele eskortowe z okresu II wojny światowej. Zbudowano 86 okrętów 4 wersji produkcyjnych, z czego 74 trafiły do Royal Navy, a 12 do sojuszniczych marynarek wojennych, w tym 3 do polskiej Marynarki Wojennej.
Historia.
W połowie lat 30. w Wielkiej Brytanii podjęto decyzję o budowie na potrzeby Royal Navy dwóch podstawowych typów niszczycieli. Pierwsze to klasyczne duże silnie uzbrojone okręty przystosowane do współpracy z innymi jednostkami floty, drugi – mniejsze i słabiej uzbrojone jednostki przystosowane do zadań eskortowych. Zaprojektowane w 1938 jednostki typu "Hunt" były przeznaczone głównie do wykonywania misji eskortowych w rejonie Morza Północnego i Morza Śródziemnego. Większość jednostek została zamówiona w ramach programu wojennego po wybuchu II wojny światowej. Projekt systematycznie ulepszano, czego efektem były 3 (I-III) nieznacznie różniące się między sobą serie produkcyjne.
Lista okrętów.
Typ I:
Typ II:
Typ III:
Typ IV:

</doc>
<doc id="1216452" url="https://pl.wikipedia.org/wiki?curid=1216452" title="Recypient">
Recypient

Recypient (łac. "recipiens", "-tis" – przyjmujący) – w hydrologii i hydrografii: określenie cieku, do którego uchodzą jego dopływy. Recypientem swoich bezpośrednich dopływów jest każda rzeka (np. Wisła jest recypientem Narwi).

</doc>
<doc id="1216453" url="https://pl.wikipedia.org/wiki?curid=1216453" title="1 Brygada Kawalerii Narodowej (koronna)">
1 Brygada Kawalerii Narodowej (koronna)

1 Brygada Kawalerii Narodowej – brygada jazdy koronnej Rzeczypospolitej Obojga Narodów.
&lt;br&gt;Inne nazwy: 
Formowanie i zmiany organizacyjne.
Utworzona w 1776 roku z chorągwi husarskich i pancernych partii wielkopolskiej pod nazwą Brygady Kawalerii Narodowej Wielkopolskiej. W końcu 1789 chorągwie tej brygady otrzymały numery porządkowe od 1 do 24 w broni Kawalerii Narodowej. W październiku 1789 roku rozpoczęto reorganizację brygad kawalerii. Z dziesięciu chorągwi Wielkopolskiej KN i dwóch chorągwi Półbrygady Małopolskiej utworzono 1 Brygadę Kawalerii Narodowej brygadiera Stanisława Łuby, a jej chorągwiom nadano numery od 1 do 12. . 
Sztab, z wyjątkiem nowo mianowanych majorów, pozostał z Wielkopolskiej BKB. Brygada cały czas formalnie należała do Dywizji Wielkopolskiej. Proces rozbudowy i translokacji poszczególnych chorągwi trwał wiele następnych miesięcy.
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1715.
Całą 1 Wielkopolską Brygadą KN pisarz polny koronny Kazimierz Rzewuski w raporcie z 7 IX 1791 podsumował następująco:
Brygada w 1792 liczyła 1675 „głów” i 1675 koni. W 1794 roku w marcu liczyła 1389 „głów” i 1308 koni, w maju 708 „głów” i 704 koni a we wrześniu 708 „głów” i 691 koni.
Walki brygady.
W walkach wojny polsko-rosyjskiej jednostka nie wzięła udziału. Większość chorągwi wchodziła w skład korpusu rezerwowego gen. A. Byszewskiego.
Brygada brała udział w walkach w czasie Insurekcji kościuszkowskiej. Marsz brygady rozpoczął powstanie
Bitwy i potyczki:
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1216454" url="https://pl.wikipedia.org/wiki?curid=1216454" title="František Chvalkovský">
František Chvalkovský

František Chvalkovský (ur. 30 lipca 1885 w Jílovém u Prahy, zm. 25 lutego 1945 w Berlinie) – czechosłowacki polityk i dyplomata, minister spraw zagranicznych II Republiki (1938–1939).
Życiorys.
Studiował prawo na uczelniach w Pradze, Berlinie i Londynie. Po studiach szefował działowi prawnemu krakowskiej filii "Živnostenské banky" (czes. banku drobnej wytwórczości).
U progu niepodległości Czechosłowacji związał się z dyplomacją – był m.in. ambasadorem w Waszyngtonie i Tokio. W 1927 roku wyznaczony przez prezydenta na ambasadora w Berlinie, po 1932 roku reprezentował kraj we Włoszech. Od 1925 do 1927 roku sprawował mandat posła do Zgromadzenia Narodowego z ramienia czeskich agrarystów.
W wyniku napiętej sytuacji związanej z kryzysem sudeckim w październiku 1938 roku odwołany z Rzymu i mianowany ministrem spraw zagranicznych Czechosłowacji. 2 listopada 1938 roku wziął udział w tzw. arbitrażu wiedeńskim, który zadecydował o włączeniu do Węgier południowej Słowacji. Parę miesięcy później, 14 marca 1939 roku wraz z prezydentem Hachą ugiął się w Berlinie przed żądaniami niemieckimi wobec Czechosłowacji, podpisując zgodę na okupację Czech i Moraw przez III Rzeszę.
W okresie Protektoratu był jego przedstawicielem w Berlinie, gdzie w lutym 1945 roku zginął w wyniku nalotów alianckich.
Odznaczenia.
Został odznaczony Tarczą Honorową Protektoratu Czech i Moraw z Orłem Świętego Wacława.

</doc>
<doc id="1216458" url="https://pl.wikipedia.org/wiki?curid=1216458" title="Przyspieszenie Coriolisa">
Przyspieszenie Coriolisa



</doc>
<doc id="1216459" url="https://pl.wikipedia.org/wiki?curid=1216459" title="Koman Coulibaly">
Koman Coulibaly

Koman Coulibaly (ur. 4 lipca 1970 w Bamako) – malijski sędzia piłkarski.
Sędzia od 1993 roku; międzynarodowy FIFA od 1999. Z wykształcenia ekonomista.

</doc>
<doc id="1216460" url="https://pl.wikipedia.org/wiki?curid=1216460" title="Działalność pallotynek i pallotynów na Białorusi">
Działalność pallotynek i pallotynów na Białorusi

Działalność pallotynek i pallotynów na terenie Białorusi obejmuje parafie w Berezie, Woronowie, Hermaniszkach oraz kilka kościołów filialnych. Ponadto pallotyni pracują w placówkach będących pod opieką księży diecezjalnych.
Działalność Pallotyńska na terenie dzisiejszej Białorusi rozpoczęła się w latach trzydziestych XX wieku, kiedy to pallotyni przybyli do klasztoru w Berezie Kartuskiej. Po II wojnie nastąpiła ponad czterdziestoletnia przerwa w duszpasterzowaniu na tych terenach. Po 1990 roku na Białorusi pojawili się księża pallotyni, z czasem również siostry pallotynki. Podjęli się budowy nowych kościołów na miejscu wyburzonych (w czasie wojny lub w latach powojennych). Swoją działalnością duszpasterską odradzają życie religijne na zaniedbanych pod tym względem terenach Białorusi. Po kilku latach formację zaczęli przyszli księża i siostry pochodzący z Białorusi, którym jest znacznie łatwiej prowadzić posługę (brak konieczności przedłużania karty pobytu, mniejsze ograniczenia względem pracy z młodzieżą itp.).

</doc>
<doc id="1216465" url="https://pl.wikipedia.org/wiki?curid=1216465" title="Transport promieniowania">
Transport promieniowania

Transport promieniowania – propagacja energii w postaci promieniowania elektromagnetycznego w różnych ośrodkach. Transport ten zależy od wielu procesów, m.in. od absorpcji, emisji i rozpraszania w ośrodku. Równanie transportu promieniowania opisuje ten proces matematycznie.
Równanie transportu promieniowania (ang. radiative transfer equation – RTE) znajduje zastosowanie w wielu dziedzinach m.in. w teledetekcji, fizyce atmosfery i oceanografii, astronomii oraz w optyce. Jednym z pierwszych przyczynków była praca Schuster’a z 1905 r. na temat rozpraszania wielokrotnego w zamglonej atmosferze.
Równanie transferu promieniowania.
Równanie transferu promieniowania opisuje w jaki sposób wiązka promieniowania, dla przykładu promieniowanie świecy, traci lub zyskuje energię podczas przechodzenia przez ośrodek np. powietrze. Wiązka traci energię przez absorpcję i rozpraszanie a zyskuje przez emisję i rozpraszanie w kierunku propagacji wiązki.
Różniczkowa forma równania transferu:
gdzie:
Człon z całką opisuje procesy rozpraszania. Rozpraszanie jest zależne od zachodzących zjawisk w ośrodku, co opisuje zależny od kąta i częstotliwości współczynnik rozpraszania.
Przybliżenie dwustrumieniowe jest jedną z technik pozwalającą na szybkie rozwiązanie równania transportu promieniowania.

</doc>
<doc id="1216469" url="https://pl.wikipedia.org/wiki?curid=1216469" title="Legenda o Sennej Kotlinie">
Legenda o Sennej Kotlinie

Legenda o Sennej Kotlinie (ang. "The Legend of Sleepy Hollow") – opowiadanie Washingtona Irvinga wydane w 1820 w zbiorze "Szkicownik".
Na język polski "Legendę o Sennej Kotlinie" przełożyła Wacława Komarnicka, opowiadanie znalazło się w wydanym przez Naszą Księgarnię w 1966 i wielokrotnie wznawianym zbiorze "Rip Van Winkle i inne opowiadania" z ilustracjami Jana Marcina Szancera.
Fabuła.
Opowiadanie przedstawia historię Ichaboda Crane’a, młodego nauczyciela, który przybył do Sennej Kotliny (ang. Sleepy Hollow) w celu nauczania w tamtejszej szkole. Zakochuje się on w córce miejscowego farmera Katarzynie Van Tassel, o której względy konkuruje również osiłek Brom Van Brunt zwany „Bromem Wielkoludem”. Podczas przyjęcia w domu Van Tasselów obaj starają się zdobyć uznanie dziewczyny – Ichabod przez taniec i śpiew, a Brom przez opowieści o swoich wyczynach, m.in. spotkaniu z legendarnym upiorem, Jeźdźcem Bez Głowy. Crane nie wierzy jednak w siły nadprzyrodzone opisywane przez konkurenta. Po opuszczeniu przyjęcia spotyka upiora i znika w niewyjaśnionych okolicznościach.
Ekranizacje.
Na podstawie "Legendy o Sennej Kotlinie" Tim Burton nakręcił w 1999 film "Jeździec bez głowy". W filmie Ichabod Crane jest policjantem (Johnny Depp), który przybywa do miasteczka Sleepy Hollow w celu rozwiązania sprawy kilku morderstw. Historię Ichaboda Crane’a przedstawia też film Disneya "Przygody Ichaboda i Pana Ropucha".
Na motywach utworu powstał serial telewizyjny "Jeździec bez głowy" wyprodukowany przez Fox Broadcasting Company. Odcinek pilotażowy został wyświetlony 16 września 2013 roku na amerykańskim kanale Fox.

</doc>
<doc id="1216470" url="https://pl.wikipedia.org/wiki?curid=1216470" title="ORP Orkan (projektowany niszczyciel)">
ORP Orkan (projektowany niszczyciel)



</doc>
<doc id="1216472" url="https://pl.wikipedia.org/wiki?curid=1216472" title="1 Brygada Kawalerii Narodowej">
1 Brygada Kawalerii Narodowej



</doc>
<doc id="1216474" url="https://pl.wikipedia.org/wiki?curid=1216474" title="Ilirian Zhupa">
Ilirian Zhupa

Ilirian Zhupa (ur. 1957 r. w Tepelenie) – albański poeta, eseista i publicysta.
Życiorys.
Absolwent Instytutu Pedagogicznego w Szkodrze. Członek albańskiej filii Komitetu Helsińskiego. Wydawał pismo "Populli Po" (Lud Tak). W 1991 kandydował w wyborach parlamentarnych z listy Demokratycznej Partii Albanii, ale nie zdobył mandatu. W roku 1994 był jednym spośród pięciu dziennikarzy, których oskarżono o złamanie ustawy prasowej. Otrzymał wyrok 2 miesięcy pozbawienia wolności w zawieszeniu za oczernianie albańskich służb specjalnych. Jego wyrok anulował prezydent Sali Berisha, z okazji Światowego Dnia Wolności Prasy. Zhupa znalazł się w gronie 27 sygnatariuszy petycji albańskich intelektualistów z 17 czerwca 1996 r., protestujących przeciwko nadużyciom w czasie wyborów parlamentarnych w Albanii. Po 1997 roku był albańskim konsulem w greckiej Janninie. W latach 2006-2016 pracował w dziale kadr ministerstwa spraw zagranicznych.
Pierwsze utwory publikował w latach 70., wydał cztery tomiki wierszy.

</doc>
<doc id="1216475" url="https://pl.wikipedia.org/wiki?curid=1216475" title="Potencjał Massieu">
Potencjał Massieu



</doc>
<doc id="1216478" url="https://pl.wikipedia.org/wiki?curid=1216478" title="Warzone (zespół muzyczny)">
Warzone (zespół muzyczny)

Warzone – nowojorski zespół grający muzykę będącą wypadkową stylów hardcore, punk i oi!.
Z powodu tej stylistycznej mieszanki zespół jednoczył wśród swoich fanów, zarówno punków, skinheadów jak i hardcorowców.
Jego liderem i wokalistą był zmarły w 1997 roku Raymond "Raybezz" Barbieri.

</doc>
<doc id="1216479" url="https://pl.wikipedia.org/wiki?curid=1216479" title="2 Brygada Kawalerii Narodowej">
2 Brygada Kawalerii Narodowej



</doc>
<doc id="1216480" url="https://pl.wikipedia.org/wiki?curid=1216480" title="3 Brygada Kawalerii Narodowej">
3 Brygada Kawalerii Narodowej



</doc>
<doc id="1216481" url="https://pl.wikipedia.org/wiki?curid=1216481" title="Mere Yaar Ki Shaadi Hai">
Mere Yaar Ki Shaadi Hai

Mere Yaar Ki Shaadi Hai (tłumaczenie: "Wesele mojej przyjaciółki", hindi मेरे यार की शादी है, urduمیرے یار کی شادی ہے) – indyjski dramat miłosny z 2002 roku wyreżyserowany przez Sanjay Gadhvii wyprodukowany przez Yash Chopra. W rolach głównych Uday Chopra, Jimmy Shergill, Bipasha Basu i Tulip Joshi. Tłlem filmu jest Dehradun w stanie Uttarakhand w Himalajach i okolice Gate of India w Mumbaju.
Fabuła.
Sanjay (Uday Chopra) żyjąc w Mumbaju dzieli mieszkanie ze swoją koleżanką Rią (Bipasha Basu). Pod Bramą Indii rozmawiają ze sobą wieczorami pomagając sobie wzajemnie zrozumieć, czemu nie potrafią sobie ułożyć związków, szczęśliwie się zakochać. Nagły telefon Anjali (Tulip Joshi), przyjaciółki, z którą Sanju dzielił dzieciństwo, wiele wyjaśnia. Sanjeyem wstrząsa wiadomość o ślubie przyjaciółki. Dla Rii jest jasne, że Sanju kocha od dawna Anjali, ale nie rozpoznaje tej miłości sądząc, że łączy ich tylko przyjaźń. Mimo jego gorących protestów, próbuje mu to pokazać. Gdy Sanju wreszcie dopuszcza do siebie prawdę o swojej miłości, postanawia o nią walczyć. Jedzie do Dehradun w Himalajach, aby nie dopuścić do ślubu ukochanej z lekarzem z USA Rohitem (Jimmy Shergill). Rohit okazuje się człowiekiem, któremu udaje się zawojować serce każdego w rodzinie. Sanju kochany przez wszystkich, ale nie traktowany poważnie wątpi, w to, czy uda mu się powstrzymać zbliżający się ślub. I nagle w domu pojawia się Ria. Przedstawia się jako narzeczona Sanju licząc, że zazdrość pomoże uświadomić Anjali, kogo naprawdę kocha.

</doc>
<doc id="1216484" url="https://pl.wikipedia.org/wiki?curid=1216484" title="Din Mehmeti">
Din Mehmeti

Din Mehmeti - (ur. 1932 w Gjocaj k. Gjakovej w Kosowie, zm. 12 listopada 2010 w Prisztinie) – albański pisarz i krytyk literacki.
Życiorys.
Studia z zakresu literatury i języka albańskiego odbył na Uniwersytecie w Belgradzie. Po powrocie do Kosowa uczył w szkole dla nauczycieli w Gjakovej. Pisał od początku lat sześćdziesiątych opowiadania, recenzje książek, ale przede wszystkim utwory poetyckie. Piętnaście tomików wierszy, wydanych w latach 1961-1999 zapewniło Mehmetiemu pozycję jednego z najbardziej znanych poetów albańskich w Kosowie.
W swoich utworach nawiązywał do kultury ludowej górskich plemion północnej Albanii, a także do stylu Migjeniego i Esada Mekuliego.

</doc>
<doc id="1216485" url="https://pl.wikipedia.org/wiki?curid=1216485" title="Jimmy Shergill">
Jimmy Shergill

Jimmy Shergill (znany też jako Jasjit Shergill; ur. 3 grudnia 1970 w Gorakhpur w stanie Uttar Pradesh) to bollywoodzki aktor z rodziny, która po zamordowaniu Indiru Gandhi przez bodyguarda Sikha w obawie przed rzeziami sikhów, musiała opuścić Uttar Pradesh uciekając do Pendżabu. Z wyznania sikh. Żonaty, jedno dziecko. Debiutował w 1996 w "Maachis". Studiował w Delhi.

</doc>
<doc id="1216493" url="https://pl.wikipedia.org/wiki?curid=1216493" title="Barbara Klawikowska">
Barbara Klawikowska

Barbara Klawikowska z domu Hinz-Okrój (ur. 4 grudnia 1939 w Gdyni) – kaszubska nauczycielka i kaszubska działaczka społeczna i regionalna.
Pochodzi ze Staniszewa koło znanego sanktuarium maryjnego w Sianowie (kaszb. Sjónowò). Absolwentka Liceum Pedagogicznego w Wejherowie, a następnie słuchaczka Uniwersytetu Gdańskiego.
Praca i działalność kaszubska.
Pracowała w Szkole Podstawowej w ("na") Jelonku, a od 1969 roku w Szkole Podstawowej w Sierakowicach (budynki, gdzie obecnie mieści się zespół szkół ponadgimnazjalnych). Wychowawczyni licznych pokoleń Kaszubów, których język propagowała także i później, po zakończeniu pracy pedagogicznej i przejściu na emeryturę na początku lat 90. ub. stulecia, w założonym i prowadzonym przez siebie przez kilka pierwszych lat, sierakowickim Kaszubskim Teatrze BINA, który działał od 1991 do 1998 r. (ISSN 1895-1937) przy miejscowym kaszubskim Gminnym Ośrodku Kultury, prowadzonym przez p. Irenę Kulwikowską. Por. m.in. wywiad z jednym z autorów, Aleksym Peplińskim ; czy w polskiej bibliografii literackiej Instytutu Badań Literackich PAN w Warszawie.
Współtwórczyni i autorka tekstów publikowanych w lokalnym miesięczniku "Wiadomości Sierakowickie" (ISSN 1232-0471) istniejącym od 23 lat ; występowała również w programie kaszubskojęzycznym "Rodnô Zemia", emitowanym przez gdański oddział TVP.
Autorka tekstów literackich w językach polskim i głównie kaszubskim. Członek i przewodnicząca licznych jury w konkursach literackich i regionalistycznych. Działaczka Zrzeszenia Kaszubsko-Pomorskiego. Przez okres jednej kadencji, radna gminy Sierakowice, inicjatorka wielu projektów lokalnych w wymiarze kultury i regionalizmu.
Zamężna (w 2013 roku obchodziła 50-lecie pożycia małżeńskiego).

</doc>
<doc id="1216497" url="https://pl.wikipedia.org/wiki?curid=1216497" title="Marcin Małecki">
Marcin Małecki

Marcin Małecki (ur. 3 grudnia 1964, zm. 16 stycznia 2008) – polski kompozytor i pianista jazzowy, pedagog muzyczny.
Życiorys.
Był uczniem Państwowej Podstawowej Szkoły Muzycznej nr 1 im. Emila Młynarskiego w Warszawie, przy ul. Miodowej 22, gdzie pobierał naukę gry na fortepianie w klasie prof. Ireny Kirjackiej. Od wczesnej młodości interesował się jazzem, szczególne upodobanie żywił do wokalisty i trębacza Louisa Armstronga. Chętnie grywał tzw. jazzowe kawałki oraz solówki w stylu woogie-boogie i bluesa. Będąc w szóstej klasie szkoły podstawowej, rezygnował z dalszej nauki w szkole muzycznej, a naukę gry na fortepianie rozwijał we własnym zakresie. Był absolwentem Wydziału Jazzu AM w Katowicach, gdzie studiował w klasie fortepianu, aranżacji i kompozycji. Pracę dyplomową poświęcił Oscarowi Petersonowi.
W 1995 zdobył pierwszą nagrodę podczas Międzynarodowego Konkursu Kompozytorskiego im. Krzysztofa Komedy w Słupsku. Pod koniec lat 90. XX w. założył wspólnie z kontrabasistą Pawłem Pańtą i perkusistą Krzysztofem Szmańdą zespół Trio Marcina Małeckiego, z którym wystąpił m.in. podczas 31. Międzynarodowego Festiwalu Pianistów Jazzowych w Kaliszu w 2004. W 2006 ukazała się płyta zespołu pt. "Odyseja kosmiczna", na której znalazły się nagrania zespołu zarejestrowane w 2000 i 2005 w Muzycznym Studiu Polskiego Radia im. Agnieszki Osieckiej w Warszawie.
Był wykładowcą w Szkole Muzycznej II stopnia przy ul. Bednarskiej w Warszawie i Prywatnej Szkole im. Krzysztofa Komedy w Warszawie. Opublikował obszerny artykuł poświęcony Oscarowi Petersonowi ("Oscar Peterson: legenda fortepianu") we wrześniowym numerze „Jazz Forum” z 2005.
Zmarł 16 stycznia 2008 na skutek choroby nowotworowej. Pochowany został 28 stycznia 2008 na Starych Powązkach w Warszawie (kwatera 345-4-5).

</doc>
<doc id="1216505" url="https://pl.wikipedia.org/wiki?curid=1216505" title="2 Brygada Łączności">
2 Brygada Łączności

2 Brygada Łączności im. gen. broni Władysława Korczyca – jednostka operacyjna wojsk łączności podlegała Sztabowi Generalnemu Wojska Polskiego. Brygada stacjonowała w Wałczu.
Rozkazem Dowódcy Wojsk Lądowych z 14 maja, brygadę rozwiązano z dniem 31 grudnia 2001 roku.
Formowanie brygady i zmiany organizacyjne.
W związku ze zmianami organizacyjnymi i planowanymi zadaniami dla sił Układu Warszawskiego powstała potrzeba rozbudowy i reorganizacji wojsk łączności. Skutkiem tego wiosną 1976, rozkazem Szefa Sztabu Generalnego nr 076/Org. na bazie 1 Pułku Łączności w Wałczu do dnia 29.02.1976 nakazano utworzyć 2 Brygadę Łączności. Razem z pułkiem powyższym rozkazem rozwiązano stacjonujące w tym samym obiekcie 64 batalion WSD (wszedł w skład tworzonej brygady) i 95 batalion KSD, który stał się zalążkiem nowo tworzonego 24 Pułku Łączności KSD w Kwidzynie.
Etat nowo tworzonej brygady, zgodnie ze wspomnianym zarządzeniem przewidywał 1859 oficerów i żołnierzy oraz 23 pracowników wojska.
Z dniem 31 grudnia 2001 rozwiązano brygadę, a jej tradycje przejął 100 batalion łączności.
Tradycje brygady.
3 września 1994 brygada przejęła tradycje:
Zadania brygady.
W początkowym okresie istnienia.
Zasadniczym zadaniem operacyjnym brygady, wraz z 15 Brygadą Radioliniowo-Kablową z Sieradza było zabezpieczenie systemu łączności stanowisk dowodzenia Frontu Północnego działającego w ramach Sztabu Zjednoczonych Sił Zbrojnych Układu Warszawskiego poprzez budowę polowych węzłów łączności przy zasadniczych, wysuniętych i zapasowych stanowiskach dowodzenia frontu.
Od strony logistycznej, realizacja samych stanowisk dowodzenia była wykonywana przez 2 Pułk Zabezpieczenia.
Po rozwiązaniu Układu Warszawskiego.
Osiąganie wyższych stanów gotowości bojowej. Utrzymywanie gotowości do rozwijania i eksploatowania stanowisk dowodzenia szczebla strategicznego na okres mobilizacyjnego i operacyjnego rozwijania wojsk oraz prowadzenia operacji obronnej.
Przed wstąpieniem Polski do NATO.
Osiąganie wyższych stanów gotowości bojowej. Utrzymywanie gotowości do mobilizacyjnego rozwinięcia, przemieszczenia się do rejonów alarmowych, wydzielania sił i środków dla potrzeb funkcjonowania stanowisk dowodzenia Naczelnego Dowódcy Sił Zbrojnych Rzeczypospolitej Polskiej.
Po wstąpieniu Polski do NATO.
Utrzymywanie gotowości do zabezpieczenia funkcjonowania stanowisk dowodzenia Naczelnego Dowódcy Sił Zbrojnych Rzeczypospolitej Polskiej i Wielonarodowego Korpusu Północ – Wschód.
Historia.
W dniach 20-28 czerwca 1991 na poligonie w Karwicach odbyły się (wraz z udziałem sił i środków brygady) próby w warunkach polowych, pierwszych prototypowych aparatowni cyfrowych WŁC, oraz próby pracy urządzeń telefaksowych produkcji amerykańskiej w kanale telefonicznym radiostacji R-161AP. W próbach brali udział przedstawiciele firm amerykańskich.
W dniach 7-15 stycznia 1992 brygada była kontrolowana przez Inspekcję Sił Zbrojnych. Przewodniczącym inspekcji był gen. Bolesław Matusz. W czerwcu 1992 roku w Żaganiu siły i środki brygady wzięły udział w ćwiczeniu "LATO-92". Węzeł łączności wizytował Minister Obrony Narodowej Janusz Onyszkiewicz oraz liczne organizacje kombatanckie.
W lipcu 1992 w ramach rozliczeń z wojskami ZSRR opuszczającymi teren Polski, na terenie 10 Pułku Łączności we Wrocławiu, przekazano Armii Radzieckiej dwa komplety eksploatowanej w brygadzie węzłowej stacji satelitarnej – R-440W (ros. Р-440-У). Pułki okręgowe i rodzajów sił zbrojnych wyzbyły się, pozostałego elementu tego systemu – stacji końcowych. Satelita jest na orbicie prawdopodobnie do dzisiaj. Stacja węzłowa składała się z 5 samochodów specjalnych i czterokołowej przyczepy antenowej.
Jesienią 1992 dowódca brygady ogłosił konkurs na odznakę pamiątkową. Jury w którego skład wchodzili oprócz dowódcy także i jego poprzednicy oraz przedstawiciele korpusów oficerów, chorążych i podoficerów, wybrało jeden z projektów złożonych przez starszego inżyniera brygady ppłk Marka Kiersztyna. Wiosną 1993 roku zaproponowany wzór odznaki został zatwierdzony przez Ministra Obrony Narodowej.
W dniu 29 czerwca 1994 w święto jednostki, Prezydenta RP nadano 2 Brygadzie Łączności nowy sztandar ufundowany przez społeczeństwo i instytucje miasta Wałcza. Rodzicami chrzestnymi sztandaru byli: łączniczka AK z Powstania Warszawskiego pani Krystyna Hojka i prezes Związku Łącznościowców w Anglii pan ppłk rez. inż. Jerzy Juszczyk. Wręczenia sztandaru w imieniu Prezydenta RP dokonał Szef Biura Bezpieczeństwa Narodowego – Minister Henryk Goryszewski.
Wraz ze sztandarem w dniu 3 września 1994, decyzją Ministra Obrony Narodowej Admirała Piotra Kołodziejczyka, 2 Brygada Łączności przyjęła tradycje przedwojennych jednostek łączności:
W czerwcu 1995 weszły w życie nowe zmiany etatowe – wprowadzono podobnie jak na szczeblu MON nowe struktury logistyki brygady. Dotychczasowych zastępców dowódcy: szefa służb technicznych i kwatermistrza zastąpiła jedna osoba – szef logistyki. W sztabie brygady dotychczasowe komórki techniczne i kwatermistrzowskie zastąpiły sekcje: planowania, materiałowa i techniczna. Dawni starsi inżynierowie i szefowie służb stali się od tego momentu oficerami logistyki. Podobne struktury powstały w batalionach dowodzenia.
W maju 1996 do brygady trafiły, nowo wyprodukowane przez nasz przemysł cyfrowe aparatownie RWŁC-10. Stały się one zalążkiem cyfryzacji polowych systemów łączności. 15 czerwca 1996 brygadę odwiedziła grupa oficerów angielskich. 29 czerwca 1996 roku w XX rocznicę powstania 2 Brygady Łączności wprowadzono, zatwierdzony przez MON – emblemat brygady, noszony na prawym ramieniu munduru przez jej żołnierzy. Z tej okazji jednostkę odwiedzili byli dowódcy brygady: pułkownicy Markowski i Augustynowicz oraz dowódca 5 i 1 Pułku Łączności płk Mieczysław Kluka.
1 lipca 1996 rozwiązano stacjonującą na terenie brygady, istniejącą w Wałczu od czasów powojennych – Orkiestrę Garnizonową. W sierpniu 1996 w ramach międzynarodowych spotkań "Partnerstwo dla Pokoju" wysłano do Austrii nowe cyfrowe aparatownie RWŁC-10. Jednocześnie w tym samym czasie powołano do życia nowy pododdział – kompanię cyfrową. 15 września 1996 brygadę odwiedziła grupa brytyjskich łącznościowców z tzw. Brygady Szczurów Pustyni Armii Renu, stacjonujących w Niemczech.
26 lutego 1997 wizytował brygadę przedstawiciel wojsk NATO amerykański generał WIT. Asystował mu szef wojsk łączności i informatyki MON – gen. Witold Cieślewski.
Od kwietnia 1997 wszedł w życie nowy etat brygady. Rozwiązano batalion TI a utworzono nowe. Sprzęt łączności utajnionej wszedł w skład batalionów dowodzenia i innych pododdziałów. Istniejąca już kompania cyfrowa weszła w skład 4 batalionu.
Nowy etat zawierał:

</doc>
<doc id="1216509" url="https://pl.wikipedia.org/wiki?curid=1216509" title="Piotr Zabrodzki">
Piotr Zabrodzki



</doc>
<doc id="1216510" url="https://pl.wikipedia.org/wiki?curid=1216510" title="Lspan">
Lspan

Lspan (lifespan based protocol) to grupa protokołów używanych do pozyskiwania nowych połączeń przez hosty w modelu aktywnych sieci P2P. W sieciach tego typu węzeł, który utracił "sąsiada" (węzeł, z którym był połączony) stara się go zastąpić, wybierając nowego spośród wszystkich, o których ma informacje, na podstawie różnych parametrów. W protokołach Lspan głównym parametrem branym pod uwagę jest dotychczasowy czas życia węzła (czas pozostawania online). Wynika to z faktu, że rozkład czasu życia węzłów jest wolno zanikający, tzn. jest bardzo dużo węzłów o bardzo krótkim i bardzo mało węzłów o bardzo długim czasie życia, ponadto prawdopodobieństwo rozłączenia się jest tym mniejsze im dłuższy czas życia. Dlatego wybieranie długo żyjących sąsiadów jest opłacalne - połączenie z nimi prawdopodobnie będzie długo trwało.
Typy protokołów Lspan.
Host do nowego połączenia używa najstarszego spośród znanych węzłów. Do innych hostów wysyła informacje o wszystkich węzłach.
Host do nowego połączenia używa najstarszego spośród znanych węzłów. Do innych hostów wysyła informacje tylko o długo żyjących węzłach.
Wybór nowego sąsiada opiera się na dotychczasowym czasie życia węzła oraz szacowanej dostępnej liczby połączeń przychodzących

</doc>
<doc id="1216512" url="https://pl.wikipedia.org/wiki?curid=1216512" title="Pierwotne niedobory odporności">
Pierwotne niedobory odporności

Pierwotne niedobory odporności (ang. "Primary Immune Deficiency", w skrócie "PID") – grupa stanów chorobowych, w których występuje upośledzenie lub brak zdolności układu immunologicznego do zwalczania zakażeń. Do tej grupy wliczane są także schorzenia, w których występuje zaburzenie mechanizmów regulacyjnych odporności. 
Poprzednio pierwotne niedobory odporności zawężano do genetycznie uwarunkowanych dysfunkcja układu odpornościowego.
Epidemiologia.
Chociaż większość pierwotnych niedoborów odporności należy do chorób rzadkich lub bardzo rzadkich, to szacuje się, że niedobory odpornościowe mogą dotyczyć nawet 1-2% populacji. Mogą występować z częstością 1:2000-1:3000 żywych urodzeń (chociaż poprzednio uważano, że z częstością 1:10000).
Część niedoborów odporności o mniejszym stopniu zaawansowania nie jest właściwie zdiagnozowana i leczona.
W zależności od klasyfikacji wyróżnia się ok. 300 jednostek chorobowych zaliczanych do pierwotnych niedoborów odpornościowych, a w ok. 120 ustalono specyficzny defekt genetyczny).
Objawy chorobowe pierwotnych niedoborów odporności stwierdza się z reguły u niemowląt i dzieci. W Polsce najczęstsze są niedobory immunologiczne związane z zaburzeniami produkcji przeciwciał, a z nich najwięcej jest przypadków pospolitego zmiennego niedoboru odporności.
Podział.
Można podzielić je na kilka dużych grup:
Rozpoznanie.
Europejskie Towarzystwo Niedoborów Odporności (ESID) i międzynarodowe organizacje JMF oraz IPOPI ustaliły listę dziesięciu niepokojących objawów, mogących wskazywać na pierwotne niedobory odpornościowe.

</doc>
<doc id="1216513" url="https://pl.wikipedia.org/wiki?curid=1216513" title="Bussa">
Bussa

Bussa – była stolica królestwa Kanem-Bornu w północnej Nigerii. Miasto stanowiło najdalej w górę rzeki położony punkt żeglowny nad Nigrem, tuż powyżej wodospadów. W czasach dzisiejszych tereny miasta kryją wody jeziora Kainji, które powstało w roku 1968 po zbudowaniu zapory Kainji Dam. Większe budowle miasta i mieszkańcy zostali przeniesieni do nowo powstałego miasta New Bussa.
W roku 1806 w nurtach rzeki w tym miejscu utonął brytyjski podróżnik Mungo Park starający się ustalić bieg rzeki, którą w przeszłości uważano za dopływ Nilu. W latach 1894-1898 spór o posiadanie tych terenów toczyły Wielka Brytania i Francja. W 1897 Bussa weszła w skład Brytyjskiego Protektoratu Nigru.

</doc>
<doc id="1216515" url="https://pl.wikipedia.org/wiki?curid=1216515" title="Theo Osterkamp">
Theo Osterkamp

Theodor (Theo) Osterkamp (ur. 15 kwietnia 1892, zm. 2 stycznia 1975) – niemiecki lotnik wojskowy i sportowy, as myśliwski z czasów I wojny światowej i II wojny światowej. Podczas I wojny światowej odniósł 32 zwycięstwa, podczas II wojny: 2 potwierdzone. Był jednym z niewielu aktywnych pilotów myśliwskich obu wojen światowych.
Młodość i okres I wojny światowej.
Theo Osterkamp urodził się w Düren w Nadrenii (inne publikacje: Aschersleben w Saksonii). Był synem fabrykanta. Uczęszczał do gimnazjum w Dessau (razem z m.in. Oswaldem Boelcke).
Po wybuchu I wojny światowej, 14 sierpnia 1914 wstąpił do niemieckiego lotnictwa morskiego ("Marinefliegerkorps") i służył w Johannisthal, następnie w 2. Dywizjonie Lotnictwa Morskiego ("2. Marine-Fliegerabteilung") we Flandrii. W latach 1915-1916 służył jako obserwator lotniczy. Jako pierwszy pilot odbył lot rozpoznawczy samolotem bazującym na lądzie nad Wielką Brytanią. W 1917 ukończył szkołę pilotów myśliwskich w Pucku i następnie służył w 1 Eskadrze Myśliwskiej Marynarki ("Marine Feldjagdstaffel Nr. I"). 15 października 1917 objął dowództwo 2 Eskadry Myśliwskiej Marynarki. Podczas wojny uzyskał 32 zwycięstwa powietrzne, pierwsze 30 kwietnia 1917. Do końca roku odniósł 6 zwycięstw, a dalsze 26 od marca do października 1918. Prawie połowa – 15 zwycięstw – została odniesiona nad myśliwcami Sopwith Camel. 2 września 1918 został odznaczony najwyższym niemieckim orderem bojowym: Pour le Mérite. Na liście niemieckich asów zajął 26 miejsce, na równi z Hermannem Frommherzem.
Okres międzywojenny.
Po I wojnie światowej Osterkamp między innymi zajmował się lotnictwem sportowym; uczestniczył w drugich, trzecich i czwartych międzynarodowych zawodach samolotów turystycznych Challenge 1930 (11. miejsce), Challenge 1932 (12. miejsce) i Challenge 1934 (5. miejsce).
W 1931 pracował jako kontroler w stacji lotnictwa morskiego Holtenau. Zajmował się następnie organizowaniem nowo powstającego niemieckiego lotnictwa wojskowego Luftwaffe. W latach 1933-1939 był komendantem szkoły pilotów myśliwskich Jagdfliegerschule 1. w Werneuchen koło Berlina.
II wojna światowa.
19 września 1939 w stopniu pułkownika ("Oberst") Osterkamp został pierwszym dowódcą 51 Pułku Myśliwskiego (JG 51). Podczas bitwy o Francję w 1940 zaliczono mu 4 zwycięstwa powietrzne, z czego 1 jest potwierdzone (Fokker G.1 12 maja 1940). Wziął następnie udział w bitwie o Anglię, w której odniósł jedno potwierdzone zwycięstwo (Supermarine Spitfire 13 lipca 1940), zgłaszał ponadto jeszcze jedno. 23 lipca 1940 na stanowisku dowódcy JG 51 zastąpił go Werner Mölders. Za kampanię odznaczony został Krzyżem Rycerskim.
Osterkamp awansował następnie do stopnia generała majora i został dowódcą lotnictwa myśliwskiego 1. Floty Powietrznej ("Jagdfliegerführer 1."), następnie od grudnia 1940 do 1 sierpnia 1941, 2 Floty Powietrznej. W kwietniu 1942 na krótko pełnił obowiązki dowódcy lotnictwa myśliwskiego w Afryce. 1 sierpnia 1942 przeniesiono go do "Luftsgaustab z.b.V. Afrika". 5 kwietnia 1943 został dowódcą lotnictwa myśliwskiego na Sycylii ("Jagdfliegerführer Sizilien"), zastąpiony następnie 15 lipca przez Adolfa Gallanda. Służył na dalszych stanowiskach w sztabie lotnictwa, w 1944 jako inspektor organizacji naziemnej Luftwaffe. Po krytyce ze strony naczelnego dowództwa, został usunięty z tego stanowiska 21 grudnia 1944.
Zmarł w 1975 w Baden-Baden.

</doc>
<doc id="1216518" url="https://pl.wikipedia.org/wiki?curid=1216518" title="Komisja Wojskowa Wielkiego Księstwa Litewskiego">
Komisja Wojskowa Wielkiego Księstwa Litewskiego

Komisja Wojskowa Wielkiego Księstwa Litewskiego to organ utworzony w 1764 roku w czasie obrad sejmu konwokacyjnego.
Komisja ta była powoływana na 2-letnią kadencję i funkcjonowała pod przewodnictwem odpowiednich ministrów, oprócz nich powoływano pozostałych członków w liczbie od 9-16. Dbała o dobro i stan wojska.
Jej odpowiednikiem w Koronie Królestwa Polskiego była Komisja Wojskowa Koronna.

</doc>
<doc id="1216519" url="https://pl.wikipedia.org/wiki?curid=1216519" title="Komisja Wojskowa Litewska">
Komisja Wojskowa Litewska



</doc>
<doc id="1216520" url="https://pl.wikipedia.org/wiki?curid=1216520" title="Doddart">
Doddart

Doddart (ang. "dodder" - trząść się) – angielska gra ludowa. Jest podobna do hokeja na trawie i shinty (gra szkocka). Nie używa się w niej jednak bramek. Gra się drewnianą kulą, którą w zależności od regionu nazywa się "orr" lub "coit". Uderza się w nią zakrzywionym kijem. Celem gry jest spowodowanie aby kula znalazła się poza linią tylnego autu przeciwnika, który nazywany jest: "malley", "hail-goal" albo "boundary".
Gra rozgrywana jest pomiędzy dwiema drużynami. Nie ma dokładnie określonej liczby osób w drużynie. Każda z drużyn wyłania kapitana. Kapitanowie dobierają graczy naprzemiennie po jednym z osób będących w grupie niewybranych.
W niektórych regionach Anglii grę nazywano także "clubby" (ang. "club" - kij, służący również do uderzania kuli). Jest ona także mylona z grą shinney, która polega na tym aby piłkę ulokować w konkretnym punkcie, a nie poza linią przeciwnika.

</doc>
<doc id="1216521" url="https://pl.wikipedia.org/wiki?curid=1216521" title="Zasada pierwszeństwa prawa wspólnotowego">
Zasada pierwszeństwa prawa wspólnotowego

Zasada pierwszeństwa prawa unijnego – zasada, która nie występuje "expressis verbis" w traktatach, lecz jest jedną z podstawowych zasad występujących w prawie unijnym. Wynika głównie z orzecznictwa TSUE. Mówi ona, że:
Odbiór.
Zakres podmiotowy tej zasady został wyrażony w orzeczeniach Rewe-Zentral AG i Erich Ciola, gdzie Trybunał stwierdził, iż zasada pierwszeństwa wiąże wszystkie organy państwowe (organy konstytucyjne, administrację rządową i samorządową)
Zakres przedmiotowy zasady został określony w sprawie Van Gend &amp; Loos i Fratelli Constanzo vs Commune di Milano. Zasada ta dotyczy wszystkich rodzajów aktów normatywnych w wewnętrznym porządku prawnym.
Orzeczenia ETS mówią, że ZPPW wynika z:
Najważniejsze w tym zakresie jest orzeczenie w sprawie Flaminio Costa vs. ENEL (C-6/64) z 1964. Trybunał stwierdził, iż ogólne postanowienia i duch Traktatu (TEWG) uniemożliwiają państwom członkowskim przyznania pierwszeństwa jednostronnemu i późniejszemu aktowi prawa krajowego kosztem systemu prawnego zaakceptowanego przez nie na zasadzie wzajemności.
Stanowisko polskiego Trybunału Konstytucyjnego.
Polski Trybunał Konstytucyjny orzekł przy okazji badania zgodności traktatu akcesyjnego z Konstytucją RP, że o ile prawo wspólnotowe może mieć pierwszeństwo przed ustawami prawa krajowego, o tyle nie oznacza to, że ma automatycznie pierwszeństwo także przed Konstytucją.
W świetle tego orzeczenia zasada pierwszeństwa prawa wspólnotowego nie narusza statusu Konstytucji jako najwyższego aktu prawnego w Polsce. W przypadku konfliktu prawa wspólnotowego i Konstytucji Naród może podjąć suwerenną decyzję o sposobie rozwiązania tej sprzeczności (może zdecydować o zmianie Konstytucji – np. wprowadzić zapis: „Postanowienia Konstytucji nie mogą być podstawą do kwestionowania prawa wspólnotowego” albo zmienić konkretny zapis powodujący kolizję z prawem wspólnotowym – może również postanowić o wystąpieniu z Unii Europejskiej albo też doprowadzić do zmiany prawa wspólnotowego).
Dotychczas przykładem kolizji prawa wspólnotowego i Konstytucji RP była kwestia europejskiego nakazu aresztowania ze względu na konstytucyjny zakaz ekstradycji obywatela polskiego. Konflikt ten został rozwiązany przez zmianę odpowiedniego przepisu Konstytucji, który zezwala teraz na ekstradycję, jeśli wynika to z umów międzynarodowych.
Trybunał Konstytucyjny stwierdził również, że zasada pierwszeństwa prawa wspólnotowego nad prawem krajowym ma zastosowanie jedynie wówczas, gdy wspólnotowe organy prawodawcze ustanowiły to prawo w ramach kompetencji przyznanych im przez państwa członkowskie oraz z poszanowaniem zasady subsydiarności i proporcjonalności. Ocena zachowania tych ram pozostaje w gestii państw członkowskich, a ich przekroczenie skutkuje nieobowiązywaniem zasady pierwszeństwa danego aktu prawa wspólnotowego nad prawem krajowym.
Trybunał podtrzymał swoje stanowisko przy okazji badania zgodności z Konstytucją treści Traktatu z Lizbony, stwierdzając, że „ani art. 90 ust. 1, ani art. 91 ust. 3 nie mogą stanowić podstawy do przekazania organizacji międzynarodowej lub organowi międzynarodowemu upoważnienia do stanowienia aktów prawnych lub podejmowania decyzji, które byłyby sprzeczne z Konstytucją Rzeczypospolitej Polskiej. (...) zagwarantowane w art. 91 ust. 2 Konstytucji pierwszeństwo stosowania umów o przekazaniu kompetencji «w niektórych sprawach» – przed postanowieniami ustaw niedających się współstosować – nie prowadzi do uznania analogicznego pierwszeństwa tychże umów przed postanowieniami Konstytucji. Konstytucja pozostaje zatem – z racji swej szczególnej mocy – «prawem najwyższym Rzeczypospolitej Polskiej» w stosunku do wszystkich wiążących Rzeczpospolitą Polską umów międzynarodowych. Dotyczy to także ratyfikowanych umów międzynarodowych o przekazaniu kompetencji «w niektórych sprawach». Z racji wynikającej z art. 8 ust. 1 Konstytucji nadrzędności mocy prawnej Konstytucja korzysta na terytorium Rzeczypospolitej Polskiej z pierwszeństwa obowiązywania i stosowania”.

</doc>
<doc id="1216522" url="https://pl.wikipedia.org/wiki?curid=1216522" title="Zasada bezpośredniego stosowania prawa wspólnotowego">
Zasada bezpośredniego stosowania prawa wspólnotowego

Zasada bezpośredniego stosowania prawa wspólnotowego – zasada, która odnosi się do sposobu i zakresu stosowania prawa wspólnotowego przez organy państwa członkowskiego.
Zasada opiera się na następujących założeniach:
Istotą bezpośredniego stosowania prawa wspólnotowego jest możliwość oparcia rozstrzygnięcia w sprawie zawisłej przed organem (sądowym lub administracyjnym) państwa członkowskiego o przepis wspólnotowy, a nie przepis krajowy.

</doc>
<doc id="1216525" url="https://pl.wikipedia.org/wiki?curid=1216525" title="Angiohemofilia">
Angiohemofilia



</doc>
<doc id="1216528" url="https://pl.wikipedia.org/wiki?curid=1216528" title="Zasada jednolitości">
Zasada jednolitości

Zasada jednolitości prawa wspólnotowego – zasada występująca w prawie wspólnotowym Unii Europejskiej, która mówi, że:
Zasada ta powstała z uwagi na fakt, że poszczególne kraje członkowskie stawiają postanowienia ratyfikowanych umów międzynarodowych na różnych szczeblach w systemie prawa krajowego (niektóre na równi z ustawami, a inne ponad ustawami).

</doc>
<doc id="1216533" url="https://pl.wikipedia.org/wiki?curid=1216533" title="Dolichos">
Dolichos

Dolichos (gr. δολιχός) – bieg długodystansowy, dyscyplina sportowa uprawiana w starożytnej Grecji. Po raz pierwszy pojawiła się na igrzyskach XV olimpiady w 720 p.n.e. Pierwszym zwycięzcą był Akantos ze Sparty.
Opis.
Jeden z czterech biegów rozgrywanych w starożytnej Grecji – obok diaulos, biegu w zbroi – hopliodromos i sprintu – stadion.
Dystans dolichosu wynosił od 7 do 24 stadionów, znane długości to 7, 12, 20 i 24 stadionów. Długość biegu była zależna również od lokalizacji stadionu na którym się odbywał – stadion był równy 600 stopom, ale długość stopy była różna w różnych regionach Grecji. Najdłuższy bieg rozgrywano w Olimpii, w którym biegli wyłącznie mężczyźni. Dolichos rozgrywany był również podczas igrzysk pytyjskich, gdzie w biegu uczestniczyć mogli również chłopcy (gr. παῖς), a także nemejskich. Zawodnicy dolichos powinni charakteryzować się sylwetką o silnych ramionach i szyi, by trzymać podczas biegu ręce zgięte w łokciach przy ciele, i mieć „lekkie nogi”, by dobrze finiszować w sprincie.
Historia.
Po raz pierwszy dolichos rozegrano na igrzyskach olimpijskich podczas XV olimpiady w 720 p.n.e. Pierwszym zwycięzcą był Akantos ze Sparty. Znamiennymi zwycięzcami byli również Bityńczyk nazywany Grausem, który miał wygrać dolichos trzykrotnie z rzędu podczas igrzysk olimpijskich w latach 213–221 p.n.e. oraz Polites z Karii, który w 69 roku podczas jednego dnia odniósł zwycięstwo olimpijskie w trzech biegach: diaulos, dolichos i stadion.
Lista zwycięzców.
Poniższa lista została stworzona na podstawie informacji w banku danych igrzysk olimpijskich Fundacji Świata Helleńskiego (gr. Ίδρυµα Μείζονος Ελληνισµού (ΙΜΕ), ang. "Foundation of the Hellenic World" (FHW)):

</doc>
<doc id="1216534" url="https://pl.wikipedia.org/wiki?curid=1216534" title="Zasada równowagi kompetencyjnej">
Zasada równowagi kompetencyjnej

Zasada równowagi kompetencyjnej – zasada występująca w prawie wspólnotowym Unii Europejskiej, która mówi, że:

</doc>
<doc id="1216536" url="https://pl.wikipedia.org/wiki?curid=1216536" title="Silver &amp; Gold">
Silver &amp; Gold

Silver &amp; Gold – studyjny album Neila Younga nagrany pomiędzy sierpniem 1997 r. a majem 1999 r. i wydany przez firmę nagraniową Reprise w kwietniu 2000 r.
Historia i charakter albumu.
Chociaż album został nagrany w latach 1997–1999, to Young sięgnął do swoich starszych kompozycji, na co dowodem jest koncertowy bootleg z jego występu z Crazy Horse w 1976 r., kiedy to wykonał "Razor Love". Utwór tytułowy powstał w czasie sesji do albumu "Freedom" i jak Young wspomina usiłował go później nagrać przez dziesięć lat.
Od strony muzycznej "Silver &amp; Gold" powraca do łagodnego i sentymentalnego country rocka zwłaszcza z okresu albumów "Harvest" i "Comes a Time". Płyta jest więc spokojna i przyciszona.
Natomiast jeśli chodzi o warstwę liryczną, to świadczy ona o dalszym rozwoju Younga. Jest tu więcej uwagi poświęconej rodzinie, starzeniu się i równocześnie stawaniu się pełniejszą, bardziej świadomą osobą. Zapewne dlatego stać go na nostalgiczny powrót do przeszłości i wspomnienia ze swojego życia i kariery.

</doc>
<doc id="1216538" url="https://pl.wikipedia.org/wiki?curid=1216538" title="Pytanie prejudycjalne">
Pytanie prejudycjalne

Pytanie prejudycjalne – instytucja z obszaru prawa Unii Europejskiej regulowana przez art. 19 (dawny art. 35) ust. 3 lit. b) Traktatu o Unii Europejskiej (TUE) oraz art. 267 Traktatu o funkcjonowaniu Unii Europejskiej (TFUE). Na tej podstawie sądy państw członkowskich Unii Europejskiej zwracają się do Trybunału Sprawiedliwości Unii Europejskiej (TSUE) z pytaniami dotyczącymi „wykładni Traktatów, ważności i wykładni aktów przyjętych przez instytucje, organy lub jednostki organizacyjne Unii”. W przypadku badania ważności pochodnego prawa unijnego TSUE bada zarówno to, czy jest on zgodny z prawem pierwotnym, jak i to czy został on przyjęty zgodnie z obowiązującymi procedurami. TSUE nie jest umocowany do badania ważności prawa pierwotnego, a więc nie może orzekać w sprawie traktatów założycielskich. Celem wprowadzenia formuły pytań prejudycjalnych jest jednolite stosowanie prawa oraz spójna wykładnia przepisów na terenie Unii Europejskiej. Procedura opiera się na ścisłej współpracy między Trybunałem a sądami państw członkowskich. W wyniku rozpoznania pytania prejudycjalnego TSUE wydaje tzw. orzeczenia wstępne zwane też orzeczeniami prejudycjalnymi.
Terminologia.
W polskiej literaturze prawniczej ukształtowało się kilka zróżnicowanych terminów odnoszących się do pytania prejudycjalnego: odesłanie prejudycjalne, pytanie wstępne, zapytanie wstępne, zagadnienie wstępne, kwestia wstępna, pytanie prawne. Brak ujednoliconego nazewnictwa wynika z faktu, że w polskim porządku prawnym nie występuje instytucja pytania prejudycjalnego. Zbliżoną procedurą są w Polsce zapytania prawne kierowane do Naczelnego Sądu Administracyjnego lub Sądu Najwyższego.
Podstawa prawna.
Formuła pytania prejudycjalnego została wprowadzona 18 kwietnia 1951 na podstawie art. 41 Traktatu paryskiego ustanawiającego Europejską Wspólnotę Węgla i Stali. Później procedurę prejudycjalną regulował art. 19 (dawny art. 35) Traktatu o Unii Europejskiej (TUE) oraz art. 267 (dawny artykuł 234 TWE) Traktatu o funkcjonowaniu Unii Europejskiej (TFUE), który określa, że: „Trybunał Sprawiedliwości Unii Europejskiej jest właściwy do orzekania w trybie prejudycjalnym: o wykładni Traktatów, o ważności i wykładni aktów przyjętych przez instytucje, organy lub jednostki organizacyjne Unii”. Art. 256 TFUE wskazuje, że zakres dziedzin, w których takie pytanie jest możliwe, został określony w Statucie Trybunału.
Art. 267 TFUE wskazuje sytuacje, w których dopuszczane jest złożenie pytania prejudycjalnego:
„Wniosek o wydanie orzeczenia w trybie prejudycjalnym dotyczy wyłącznie wykładni lub ważności prawa Unii, a nie wykładni przepisów prawa krajowego lub kwestii faktycznych podniesionych w ramach sporu w postępowaniu głównym”.
Procedura.
„Wniosek o wydanie orzeczenia w trybie prejudycjalnym można złożyć w dowolnej formie przewidzianej przez prawo krajowe dla kwestii incydentalnych”. Zawartość wniosku do Trybunału Sprawiedliwości UE o wydanie orzeczenia w trybie prejudycjalnym została określona w art. 94 regulaminu postępowania przed Trybunałem. Art. 23–24 Statutu Trybunału Sprawiedliwości Unii Europejskiej określa tryb procedury:
Pozostałe elementy postępowania w ramach pytania prejudycjalnego podlegają zasadom ogólnym spraw rozpatrywanych przez Trybunał Sprawiedliwości UE. „Po zakończeniu postępowania sekretariat przekazuje orzeczenie Trybunału sądowi odsyłającemu, który jest proszony o poinformowanie Trybunału o dalszym przebiegu toczącego się przed nim postępowania oraz o przesłanie mu odpisu orzeczenia kończącego postępowanie główne”.
W 2018 Trybunał opublikował „Zalecenia dla sądów krajowych dotyczące składania wniosków o wydanie orzeczenia w trybie prejudycjalnym”.
Nadzwyczajne tryby postępowania.
Na zasadach określonych w art. 23a statutu oraz w art. 105–114 regulaminu postępowania odesłanie prejudycjalne może być w pewnych okolicznościach rozpatrywane w trybie przyspieszonym lub w trybie pilnym. O zastosowaniu omawianych trybów decyduje Trybunał po złożeniu przez sąd odsyłający należycie uzasadnionego wniosku wskazującego okoliczności faktyczne lub prawne uzasadniające zastosowanie jednego z tych trybów bądź – w wyjątkowych wypadkach – z urzędu, jeżeli wydaje się to konieczne ze względu na charakter lub okoliczności sprawy.
Orzeczenia.
Orzeczenia wydawane przez TSUE w postępowaniu prejudycjalnym określa się mianem orzeczeń wstępnych lub orzeczeń prejudycjalnych. Są one wiążące dla sądu krajowego, który wystąpił TS z pytaniem, a także sądy wyższych instancji, rozpatrujące daną sprawę na skutek wniesienia środków odwoławczych. Poza tym stanowią precedens de iure dla sądów mających siedzibę w państwach Członkowskich, który – poza samą zmiana unijnego prawa stanowionego – może być zmieniony tylko w trybie prejudycjalnym .
Mimo iż orzeczenia są wiążące dla sądu krajowego i w odniesieniu do konkretnej sprawy, to – za sprawą doktryn "acte éclairé" i "acte clair" – orzeczenie wywołuje skutki także poza nią. Wynika to z zasady efektywnego i jednolitego stosowania prawa unijnego we wszystkich państwach członkowskich UE. Tym samym interpretacja dokonana przez Trybunał winna być stosowania przez sądy krajowe.
W niektórych orzeczeniach Trybunał ograniczył w czasie skutki wydanych przez siebie orzeczeń tak by – oprócz sprawy, w jakiej zostały wydane – wiązały one tylko w sprawach przyszłych oraz tych, które już są wytoczone przed sądami krajowymi. Orzeczenie jest rozstrzygające i nie podlega zaskarżeniu. Wydane orzeczenie zostaje przetłumaczone na wszystkie języki państw członkowskich.

</doc>
<doc id="1216539" url="https://pl.wikipedia.org/wiki?curid=1216539" title="Acte clair">
Acte clair

Zasada acte clair (fr. "akt oczywisty") – zasada prawa wspólnotowego Unii Europejskiej, związana z instytucją pytań prejudycjalnych, która mówi, że jeśli przepis prawa wspólnotowego jest wystarczająco jasny i precyzyjny oraz odnosi się do danej sprawy, to nie należy kierować pytania wstępnego (prejudycjalnego) w przypadku, gdy brak jest wątpliwości co do jasności normy prawa europejskiego.

</doc>
<doc id="1216540" url="https://pl.wikipedia.org/wiki?curid=1216540" title="Acte éclairé">
Acte éclairé

Zasada acte éclairé (fr. "akt rozjaśniony") – zasada prawa wspólnotowego Unii Europejskiej, powiązana z zasadą pytań prejudycjalnych, która mówi, że jeśli Trybunał Sprawiedliwości Unii Europejskiej wydał już wcześniej orzeczenie w sprawie wykładni danego przepisu prawa wspólnotowego, to ma ono zastosowanie również w późniejszych przypadkach i podnoszenie pytania prejudycjalnego w zakresie danego przepisu nie jest obowiązkowe, a poprzednie orzeczenie TSUE w tej sprawie jest wiążące.

</doc>
<doc id="1216541" url="https://pl.wikipedia.org/wiki?curid=1216541" title="Prowincja Owari">
Prowincja Owari

, nazywana również Bishū (尾州) – historyczna prowincja Japonii, która obecnie stanowi zachodnią część prefektury Aichi. Graniczyła z prowincjami Mino i Mikawa.
Historyczna stolica Owari znajdowała się w pobliżu współczesnego miasta Inazawa. Od 1612 roku główną siedzibą władcy tej prowincji był zamek Nagoya.

</doc>
<doc id="1216544" url="https://pl.wikipedia.org/wiki?curid=1216544" title="Region Chūgoku">
Region Chūgoku

 inaczej: region – najbardziej na zachód wysunięty region Honsiu, głównej wyspy Japonii. Graniczy z regionem Kinki. Składa się z prefektur: Hiroshima, Yamaguchi, Shimane, Tottori i Okayama.

</doc>
<doc id="1216545" url="https://pl.wikipedia.org/wiki?curid=1216545" title="Greendale (album)">
Greendale (album)

Greendale – album Neila Younga będący operą rockową, nagrany pomiędzy lipcem a wrześniem 2002 r. i wydany przez firmę nagraniową Reprise w sierpniu 2003 r. Oryginalne wydanie zawierało także DVD z solowym występem Younga z materiałem albumu.
Historia i charakter albumu.
Album ten jest operą rockową składająca się z 10 kompozycji Neila Younga. Akcja umieszczona jest w małym nadmorskim miasteczku Greendale. Od strony tekstowej można ją porównać do takich utworów jak "Our Town" (pol. Nasze miasto) Thorntona Wildera czy "Winesburg" Sherwooda Andersona, które w subtelnie ale i głęboko penetrują małe amerykańskie miasteczka.
Album ten otrzymał niezwykłą rozbieżność ocen krytyków, od "amatorszczyzny" do miana jednego z najlepszych albumów 2003 r. (magazyn Rolling Stone).
Oryginalne wydanie albumu ukazało się z dołączonym dyskiem DVD, który zawiera solowy, akustyczny koncert Younga w Irlandii. Jest on o tyle ciekawszy od albumu, iż między utworami Young swoiście uzupełnia i komentuje utwory.
W 2004 r. wydano osobne DVD, tym razem z nagranym koncertem Younga z grupą Crazy Horse.

</doc>
<doc id="1216546" url="https://pl.wikipedia.org/wiki?curid=1216546" title="Anna Szpakowska-Kujawska">
Anna Szpakowska-Kujawska

Anna Szpakowska-Kujawska (ur. 1931 w Bydgoszczy) – polska artystka współczesna.
Życiorys.
Urodziła się w 1931 r. w Bydgoszczy jako najmłodsza z trojga dzieci Wacława Szpakowskiego (architekta, muzyka i fotografa, prekursora sztuki geometrycznej, minimal-artu i op-artu). Od 1935 r. mieszkała wraz z rodziną w Otwocku, a od 1945 r. we Wrocławiu.
W 1950 r. ukończyła wrocławskie Liceum Sztuk Plastycznych. Absolwentka Państwowej Wyższej Szkoły Sztuk Plastycznych we Wrocławiu na Wydziale Malarstwa Architektonicznego. W 1956 r. uzyskała dyplom w pracowni kierowanej przez prof. Marię Dawską i prof. Eugeniusza Gepperta. W 1965 r. została stypendystką Fundacji Michaela Karolyi w Vence, a w 1998 r. – Ministerstwa Kultury i Dziedzictwa Narodowego. W 1977 r. wyróżniona została Nagrodą Prasy Dolnośląskiej za całkokształt pracy twórczej. W latach 1977–1984 mieszkała w Nigerii, gdzie nauczała malarstwa i rysunku w Kwara College of Education w Illorin.
Mieszka i pracuje we Wrocławiu.
Twórczość.
Twórczość Anny Szpakowskiej-Kujawskiej charakteryzuje różnorodność w podejmowanych przez artystkę formach i technikach artystycznych. Uprawia malarstwo (także ścienne), rzeźbę ceramiczną (również ceramikę architektoniczną), rysunek, kolaż oraz różnorodne techniki własne:"Różnorodność technik, form, stylistyk i motywów okazuje się mieć w tej twórczości wspólną linię tematyczną, którą jest metaforyczny portret człowieka: istoty niedoskonałej, nieraz wręcz groteskowej, a jednocześnie godnej szacunku w swoich powszednich zmaganiach z życiem. Nie sztuka, ale życie właśnie – życie osobiste w jego uniwersalnych, wspólnych wszystkich ludziom egzystencjalnych sensach – jest nieustającym tematem tej wielowątkowej twórczości".
Od 1961 r. była członkinią tzw. Szkoły Wrocławskiej (nazwanej później Grupą Wrocławską) – grupy skupiającej wybitnych artystów wrocławskich, w której działali między innymi Jan Chwałczyk, Wanda Gołkowska, Józef Hałas czy Alfons Mazurkiewicz.
Początkowo w jej twórczości ujawniały się inspiracje z zagranicznych podróży (cykle "Dionizje" i "Aleksandryjczycy"). Równolegle istotna stała się dla niej sztuka portretowa, za pomocą której oddawała stany emocjonalne oraz psychikę przedstawianych osób, zarówno znanych jej, jak i zupełnie obcych przechodniów. W 1963 r. odbyła podróż do Azji Centralnej, gdzie zainspirowała się tamtejszą architekturą – domami i świątyniami. Podróż ta miała wpływ na jej dalszą ścieżkę artystyczną, podejmowane tematy i wybierane formy:"Uproszczone formy, obłe kształty, nieregularne linie transferuje ze sfery architektury do swoich prac. Ludzie w jej obrazach stają się postaciami syntetycznymi, a zarazem niewykończonymi, niedokładnymi. Postać człowieka jest tutaj zhomogenizowana, należy raczej mówić o masie ludzkiej, grupie podobnych do siebie, zunifikowanych jednostek".
Jednym z najbardziej znanych cykli wykonanych przez Szpakowską-Kujawską są, wykonane w latach 1967–1969, "Atomy." W 1968 r. prace były wystawiane w prowadzonej przez Jerzego Ludwińskiego Galerii „Pod Moną Lisą”. "Atomy" przedstawiają kompozycje składające się z wiru postaci pozbawionych zindywidualizowanych cech:"W tych, głównie monochromatycznych, obrazach artystka przedstawia postaci patrzące ku górze, z nadzieją bądź obawą. Czasem przypominają one nadlatujące bombowce, innym razem zaś tłum, proletariat, społeczeństwo zdominowane przez ustrój totalitarny".Do "Atomów" nawiązuje seria "Czas zatrzymany", na którą składało się również malarstwo wielkoformatowe. W 1971 r. Szpakowska-Kujawska wykonała kompozycję malarską na płytkach ceramicznych elewacji Instytutu Matematyki Uniwersytetu Wrocławskiego, w 1975 r. podobna praca znalazła się na sklepieniu holu wejściowego Wojewódzkiej Biblioteki Publicznej we Wrocławiu.
Szpakowska-Kujawska uczestniczyła w Sympozjum Plastycznym Wrocław '70, podczas którego pracowała zarówno jako artystka indywidualna (zaproponowała, ostatecznie niezrealizowany, projekt "Kompozycji przestrzennej") oraz jako członkini zespołu kierowanego przez Mariana Bogusza.
W latach 80., pod wpływem swojego pobytu w Nigerii, Szpakowska-Kujawska zwróciła się ku żywej, jasnej kolorystyce, czego przykładem jest praca "Jest się". W kolejnej dekadzie artystka tworzyła rzeźby (cykl "Zmęczeni") oraz kolaże ("Pisane"). Na cykl "Zmęczeni" składają się, wykonane z szamotu, rzeźby przedstawiające ściągnięte i pomarszczone twarze. Rzeźby wykonane zostały w trakcie pleneru ceramicznego we Wrocławskich Zakładach Fajansu i inspiracją dla nich stały się m.in. twarze robotników, którzy pomagali artystce. Prace z cyklu "Pisane", na kompozycję których składały się litery i słowa powycinane z książek, kontynuowane były przez Szpakowską-Kujawską w XXI wieku.
W 2015 r. Szpakowska-Kujawska wydała "Ekundayo albo droga", zbiór wspomnień ze swojego pobytu w Nigerii.
W ostatnich latach inspiracją dla artystki stała się przyroda Dolnego Śląska, a w szczególności rejonów Kotliny Kłodzkiej, czego dowodem jest cykl "Droga do środka".

</doc>
<doc id="1216547" url="https://pl.wikipedia.org/wiki?curid=1216547" title="Friedrich Conrad Hornemann">
Friedrich Conrad Hornemann

Friedrich Conrad Hornemann (ur. w 1772 w Hildesheim w pobliżu Hanoweru, zm. w 1801 w Nigerii) – niemiecki podróżnik i badacz północnej i zachodniej Afryki.
Młode lata.
Był synem pastora. Jego podróżnicze zainteresowania zrodziły się z lektur książek, w których czytał o dawnych hiszpańskich, portugalskich, francuskich i angielskich odkrywcach nieznanych ziem w Ameryce Południowej.
W roku 1791 zapisał się na uniwersytet w Getyndze by studiować teologię i pójść w ślady ojca. Ale przeczytane w dzieciństwie książki odcisnęły trwałe piętno w umyśle Friedricha. W 1795 roku, na krótko przed ukończeniem studiów, zwrócił się do swego profesora historii naturalnej, znanego botanika i lekarza Johanna Friedricha Blumenbacha, by ten polecił go swemu londyńskiemu koledze, sir Josephowi Banksowi, w nadziei, że kierowane przezeń Towarzystwo Afrykańskie pomoże młodemu człowiekowi wyruszyć na podbój Czarnego Lądu.
Hornemann odwiedził Banksa w Londynie i - latem 1797 roku - uzyskał wsparcie finansowe Towarzystwa na poczet ekspedycji z Kairu przez Saharę celem znalezienia źródeł i określenia kierunku biegu rzeki Niger. Hornemann miał również odnaleźć tajemnicze pustynne miasto Timbuktu.
Wyprawa.
Zgodnie z planem Hornemann wyruszył do Kairu, mijając się w drodze z angielskim badaczem Mungo Parkiem, który właśnie wracał ze swej pierwszej podróży do Afryki Zachodniej. We wrześniu, wkrótce po przybyciu młodego Niemca do Egiptu, w Kairze wybuchła epidemia dżumy i miasto obłożone zostało kwarantanną na blisko dziesięć miesięcy. Nie mogąc ruszyć w drogę, Hornemann zaczął uczyć się arabskiego, w czym pomagał mu Niemiec-muzułmanin, na stałe mieszkający w Kairze Joseph Frendenburgh (lub Freudenberg). Frendenburgh zgodził się wziąć udział w wyprawie jako tłumacz.
Kwarantanna w Kairze została zdjęta we wrześniu 1798 roku, ale Hornemann nie był w stanie - wobec napoleońskiej inwazji Egiptu - zrealizować swych londyńskich listów kredytowych. Potrzeba było wstawiennictwa samego Bonapartego, by wreszcie w grudniu francuski bank wypłacił pieniądze i ekspedycja mogła ruszyć w drogę.
Udając arabskich kupców Hornemann i Frendenburgh udali się do Oazy Siwa na zachód od depresji Kattara, gdzie udało im się dołączyć do karawany zdążającej do Marzuku, stolicy Fazzanu (w dzisiejszej południowo-zachodniej Libii), gdzie Frendenburgh zmarł na gorączkę tropikalną. W tej sytuacji, zamiast kontynuować podróż na południe, Hornemann udał się na północ, do Trypolisu nad Morzem Śródziemnym, dokąd dotarł w sierpniu 1799 roku. Stamtąd wysłał do Londynu szczegółowe sprawozdanie z dotychczasowych dokonań i po czterech miesiącach wyruszył znów przez Saharę na południe. Od tej pory nikt go już więcej nie widział.
Na ratunek.
W swym ostatnim liście Hornemann zastrzegał, by - dla jego własnego bezpieczeństwa - nie szukać go i nie pisać doń listów przez co najmniej trzy lata. Dlatego dopiero po upływie dłuższego czasu udała się do Afryki wyprawa Towarzystwa Afrykańskiego, która stwierdziła, że Hornemann dotarł do wiosek plemienia Hausa w dzisiejszym Nigrze i że prawdopodobnie był nad Jeziorem Czad. Stamtąd miał udać się wzdłuż rzeki Kano do Katsiny i - w roku 1801 - na pograniczu regionów "Bokani" i "Nupe" umrzeć na dyzenterię nie docierając do poszukiwanej rzeki Niger.
Chociaż Friedrich Conrad Hornemann nie mógł o tym opowiedzieć, był prawdopodobnie pierwszym Europejczykiem, który widział Jezioro Czad i z całą pewnością pierwszym, który od czasów rzymskich przemierzył Saharę. Jego osiągnięciem, z którego skorzystali późniejsi podróżnicy, było stwierdzenie, że podróż do serca Afryki z Trypolisu jest znacznie krótsza niż z Kairu. Odnaleziony po latach dziennik Hornemanna został opublikowany w Europie będąc świadectwem jednej z najwcześniejszych eksploracji północnej i zachodniej Afryki.

</doc>
<doc id="1216548" url="https://pl.wikipedia.org/wiki?curid=1216548" title="Towarzystwo Afrykańskie">
Towarzystwo Afrykańskie

Towarzystwo Afrykańskie, właściwie Towarzystwo Wspierania Wypraw Odkrywczych w głąb Afryki (ang. "Association for Promoting the Discovery of the Interior Parts of Africa", ale powszechnie znane jako "African Association") – organizacja założona 9 czerwca 1788 roku, jako brytyjskie stowarzyszenie zajmujące się badaniami Afryki Zachodniej.
Głównymi celami, jakie stawiało sobie Towarzystwo Afrykańskie, było dotarcie do miasta Timbuktu (mało znanego centrum nauk islamu w dzisiejszym Mali), a także zbadanie kierunku biegu rzeki Niger.
Wśród założycieli towarzystwa byli Joseph Banks, Mungo Park, John Ledyard i Johann Ludwig Burckhardt.

</doc>
<doc id="1216550" url="https://pl.wikipedia.org/wiki?curid=1216550" title="Jean Bérenger">
Jean Bérenger

Jean Bérenger (ur. 1934) – francuski historyk, profesor nauk historycznych na uniwersytecie w Strasburgu. Od roku 1990 profesor na IV uniwersytetu w Paryżu.
Specjalista od historii Austrii. Jego doktorat dotyczył dziejów Austrii i Węgier w XVII wieku.
Po polsku została wydana jedna jego praca: "Tolerancja religijna w Europie w czasach nowożytnych" (Wydawnictwo Poznańskie, 2002 – ), którą na język polski przełożył historyk badający stosunki Polski z Francją Maciej Forycki.

</doc>
<doc id="1216551" url="https://pl.wikipedia.org/wiki?curid=1216551" title="Jean Berenger">
Jean Berenger



</doc>
<doc id="1216556" url="https://pl.wikipedia.org/wiki?curid=1216556" title="Chuck D">
Chuck D

Chuck D, właściwie Carlton Douglas Ridenhour (ur. 1 sierpnia 1960 w Nowym Jorku) – amerykański raper, pomysłodawca i członek grupy Public Enemy. Przedstawiciel tzw. politycznego hip-hopu. Wydał cztery solowe albumy, czternaście albumów z Public Enemy oraz jeden z Prophets of Rage.

</doc>
<doc id="1216557" url="https://pl.wikipedia.org/wiki?curid=1216557" title="Prowincja Mikawa">
Prowincja Mikawa

 – dawna prowincja Japonii, która obecnie jest wschodnią częścią prefektury Aichi. Graniczyła z prowincjami Owari, Mino, Shinano i Tōtōmi.

</doc>
<doc id="1216563" url="https://pl.wikipedia.org/wiki?curid=1216563" title="ERS 12">
ERS 12

Environmental Research Satellites 12 (ang. badawczy satelita środowiskowy) - również: Tetrahedron Research Satellite 12 (ang. czworościenny satelita środowiskowy) – amerykański wojskowy satelita naukowy lub technologiczny. Wyniesiony wraz z satelitami Vela 1A i Vela 1B.
Satelita prowadził badania wpływu promieniowania kosmicznego na ogniwa słoneczne.
Spłonął w atmosferze ziemskiej 5 lutego 1966.

</doc>
<doc id="1216564" url="https://pl.wikipedia.org/wiki?curid=1216564" title="Vela 1B">
Vela 1B

Vela 1B – amerykański satelita rozpoznawczy do wykrywania wybuchów i prób jądrowych na ziemi i w przestrzeni kosmicznej; drugi z pierwszej pary satelitów serii Vela; wyniesiony razem z satelitami Vela 1A (oba znajdowały się na tej samej orbicie, ale rozmieszczone 180° od siebie) i ERS 12.
Drugorzędnym zadaniem statku były badania przestrzeni kosmicznej za pomocą:
Statek mógł pracować w trybie czasu rzeczywistego (jedna ramka danych na sekundę) lub w trybie zapisu danych (jedna ramka co 256 sekund). Przez pierwsze 40% czasu trwania misji używany był pierwszy tryb. Drugiego używano aż do czasu wystrzelenia następnej pary satelitów Vela.
Statek pozostaje na orbicie okołoziemskiej.

</doc>
<doc id="1216568" url="https://pl.wikipedia.org/wiki?curid=1216568" title="Kosmos 20">
Kosmos 20

Kosmos 20 – radziecki satelita wywiadowczy. Był to statek typu Zenit-2 (należący do programu Zenit), którego konstrukcja została oparta na załogowych kapsułach Wostok. Prócz zdjęć wywiadowczych, satelita wykonywał również badania górnych warstw atmosfery, w tym promieniowania jonizującego. Kapsuła z negatywami opadła na terytorium ZSRR po 8 dniach.

</doc>
<doc id="1216569" url="https://pl.wikipedia.org/wiki?curid=1216569" title="Region Chugoku">
Region Chugoku



</doc>
<doc id="1216571" url="https://pl.wikipedia.org/wiki?curid=1216571" title="Frantisek Chvalkovsky">
Frantisek Chvalkovsky



</doc>
<doc id="1216573" url="https://pl.wikipedia.org/wiki?curid=1216573" title="Gustavs Adolfs Celmins">
Gustavs Adolfs Celmins



</doc>
<doc id="1216574" url="https://pl.wikipedia.org/wiki?curid=1216574" title="Hugo Celmins">
Hugo Celmins



</doc>
<doc id="1216575" url="https://pl.wikipedia.org/wiki?curid=1216575" title="Adolfs Blodnieks">
Adolfs Blodnieks



</doc>
<doc id="1216576" url="https://pl.wikipedia.org/wiki?curid=1216576" title="Nibylandia (album)">
Nibylandia (album)

Nibylandia – pierwszy album częstochowskiego zespołu Ego. Wydawnictwo ukazało się 17 października 2001 roku nakładem wytwórni muzycznej Universal Music Polska.
Lista utworów.
Opracowano na podstawie materiału źródłowego.

</doc>
<doc id="1216577" url="https://pl.wikipedia.org/wiki?curid=1216577" title="Benoit Angbwa">
Benoit Angbwa



</doc>
<doc id="1216578" url="https://pl.wikipedia.org/wiki?curid=1216578" title="Andrzej Andrzejewski">
Andrzej Andrzejewski



</doc>
<doc id="1216579" url="https://pl.wikipedia.org/wiki?curid=1216579" title="Celadna">
Celadna



</doc>
<doc id="1216580" url="https://pl.wikipedia.org/wiki?curid=1216580" title="Karl Holmstrom">
Karl Holmstrom



</doc>
<doc id="1216582" url="https://pl.wikipedia.org/wiki?curid=1216582" title="Libuse Valentova">
Libuse Valentova



</doc>
<doc id="1216583" url="https://pl.wikipedia.org/wiki?curid=1216583" title="Gare de Nimes">
Gare de Nimes



</doc>
<doc id="1216585" url="https://pl.wikipedia.org/wiki?curid=1216585" title="Bratislava Raca">
Bratislava Raca



</doc>
<doc id="1216586" url="https://pl.wikipedia.org/wiki?curid=1216586" title="Nurnberg Ost">
Nurnberg Ost



</doc>
<doc id="1216587" url="https://pl.wikipedia.org/wiki?curid=1216587" title="Nuernberg Ost">
Nuernberg Ost



</doc>
<doc id="1216588" url="https://pl.wikipedia.org/wiki?curid=1216588" title="Kazys Skirpa">
Kazys Skirpa



</doc>
<doc id="1216589" url="https://pl.wikipedia.org/wiki?curid=1216589" title="Mejdi Traoui">
Mejdi Traoui

Mejdi Traoui (ur. 13 grudnia 1983 w Susie) – piłkarz tunezyjski grający na pozycji defensywnego pomocnika.
Kariera klubowa.
Traoui piłkarską karierę rozpoczął w klubie Étoile Sportive du Sahel. W 2002 roku zadebiutował w jego barwach w pierwszej lidze tunezyjskiej. W 2003 roku zdobył ze swoim klubem Puchar Zdobywców Pucharów Afryki, a w 2004 i 2005 dochodził do finału Ligi Mistrzów (porażki w finałach kolejno z Enyimba FC i Al-Ahly Kair). W 2005 roku zdobył Puchar Ligi Tunezyjskiej, a w 2006 – Puchar Konfederacji CAF. Największe sukcesy osiągnął w 2007 roku, gdy z Étoile Sportive wygrał Ligę Mistrzów (0:0, 3:1 z Al-Ahly) i wywalczył swoje pierwsze mistrzostwo Tunezji w karierze. Wystąpił też w Klubowym Pucharze Świata.
1 maja 2008 roku Traoui podpisał kontrakt z austriackim Red Bull Salzburg, który obowiązywał do 2011 roku. W Bundeslidze zadebiutował 3 sierpnia w wygranym 1:0 meczu z LASK Linz. W 2009 roku był wypożyczony do Al-Wahda FC.
W 2010 roku Traoui wrócił do Tunezji i został zawodnikiem Espérance Tunis.
Kariera reprezentacyjna.
W reprezentacji Tunezji Traoui zadebiutował w 2004 roku. W 2008 roku został powołany przez Rogera Lemerre do kadry na Puchar Narodów Afryki 2008. W pierwszym meczu grupowym z Senegalem zdobył gola ustalającego wynik meczu na 2:2.

</doc>
<doc id="1216590" url="https://pl.wikipedia.org/wiki?curid=1216590" title="Teodors Grinbergs">
Teodors Grinbergs



</doc>
<doc id="1216591" url="https://pl.wikipedia.org/wiki?curid=1216591" title="Emil Buhring">
Emil Buhring



</doc>
<doc id="1216592" url="https://pl.wikipedia.org/wiki?curid=1216592" title="Emil Buehring">
Emil Buehring



</doc>
<doc id="1216593" url="https://pl.wikipedia.org/wiki?curid=1216593" title="Zigfrids Meierovics">
Zigfrids Meierovics



</doc>
<doc id="1216594" url="https://pl.wikipedia.org/wiki?curid=1216594" title="Zweibrucken">
Zweibrucken



</doc>
<doc id="1216595" url="https://pl.wikipedia.org/wiki?curid=1216595" title="Zweibruecken">
Zweibruecken



</doc>
<doc id="1216596" url="https://pl.wikipedia.org/wiki?curid=1216596" title="Pēteris Juraševskis">
Pēteris Juraševskis

Pēteris Juraševskis (ur. 4 kwietnia 1872, zm. 10 stycznia 1945 w Mitawie) - łotewski polityk centrowy, wielokrotny minister i szef rządu (1928). 
W młodości pracował jako urzędnik w guberni kurlandzkiej, studiował w Petersburgu prawo (1900-04), później prowadził działalność adwokacką. 
Życiorys.
W pierwszym gabinecie niepodległej Łotwy został ministrem sprawiedliwości (do 14 lipca 1919). Po kilku latach wrócił do rządu sprawując tę samą funkcję w rządzie Voldemārs Zāmuels (od maja do grudnia 1924 roku) oraz Karlisa Ulmanisa (grudzień 1925-styczeń 1926). 
Jesienią 1925 roku po raz pierwszy wybrano go do parlamentu z listy centrystów ("Demokrātiskā Centra Partija", DCP) 
W 1927 roku kandydował w wyborach prezydenckich przeciwko Gustavsowi Zemgalsowi, otrzymał jedynie poparcie ugrupowań centrowych i liberalnych. 
24 stycznia 1928 roku prezydent powołał go na następcę Marģersa Skujenieksa w roli szefa rządu, którym pozostał do 30 listopada (do marca kierował również resortem finansów).

</doc>
<doc id="1216597" url="https://pl.wikipedia.org/wiki?curid=1216597" title="Andrzej Andrzejewski (pilot)">
Andrzej Andrzejewski (pilot)

Andrzej Piotr Andrzejewski (ur. 19 maja 1961 w Sochaczewie, zm. 23 stycznia 2008 w Mirosławcu) – generał brygady pilot Wojska Polskiego, pośmiertnie awansowany do stopnia generała dywizji.
Życiorys.
W 1985 ukończył Wyższą Oficerską Szkołę Lotniczą w Dęblinie. Po ukończeniu studiów rozpoczął służbę wojskową jako pilot w 8 Pułku Lotnictwa Myśliwsko-Bombowego. W 1995 ukończył Akademię Obrony Narodowej w Warszawie. W latach 1985–1998 pełnił służbę w 40 pułku lotnictwa myśliwsko-bombowego. W 2000 rozpoczął służbę w 1 Brygadzie Lotnictwa Taktycznego w Świdwinie. Był dowódcą tej jednostki. Mieszkał wówczas w Połczynie-Zdroju.
19 sierpnia 2003 odbywał misję samolotem Su-22 w pobliżu poligonu w Ustce; czekające na poligonie jednostki obrony przeciwlotniczej (13 pplot. z Elbląga i 3 paplot. ze Szczecina) wyposażone w zestawy rakietowe Kub miały zadanie strzelać do odpalanych przez pilota Andrzejewskiego rakiet – imitatorów celów SRCP-WR. Doszło jednak do awarii imitatora (nie zszedł z wyrzutni) i pomyłki ćwiczących w Ustce jednostek (wystrzeliły swoje rakiety za wcześnie, a potem – mimo wydanych rozkazów ich likwidacji w locie – nie dokonały operacji samozniszczenia) i jedna z dwóch znajdujących się w powietrzu rakiet przeciwlotniczych skierowała się na samolot pilotowany przez Andrzejewskiego. Nad Bałtykiem, na wysokości 3000 metrów, 21 km od brzegu jego samolot został rażony rakietą Kub i uległ wypadkowi. Andrzejewski zdołał się katapultować, osiadł na spadochronie w morzu i po półtorej godziny spędzonej w wodzie został wyłowiony przez śmigłowiec ratowniczy Marynarki Wojennej. Pilot nie został w tym wypadku ranny. W tym samym roku awansowany został do stopnia pułkownika. W 2006 roku ukończył Podyplomowe Studia Polityki Obronnej w Akademii Obrony Narodowej w Rembertowie, a 11 listopada 2006 został mianowany generałem brygady. W maju 2007 wyróżniony statuetką Ikara.
Zginął 23 stycznia 2008 w katastrofie lotniczej pod Mirosławcem, jako jeden z pasażerów samolotu transportowego CASA C-295M. Został pochowany na cmentarzu Miłostowo w Poznaniu. 
29 stycznia 2008 Prezydent RP Lech Kaczyński, na wniosek Ministra Obrony Narodowej, Bogdana Klicha, awansował go pośmiertnie na generała dywizji. Nominację odczytano 18 lutego tego roku podczas ceremonii pogrzebowej w Świdwinie.

</doc>
<doc id="1216598" url="https://pl.wikipedia.org/wiki?curid=1216598" title="Neal ’n’ Nikki">
Neal ’n’ Nikki

Neal ’n’ Nikki – indyjska komedia miłosna wyreżyserowana w 2005 roku przez działającego w Kanadzie Arjun Sabloka i wyprodukowana przez Yash Chopra i jego syna Aditya. Akcja filmu rozgrywa się w Vancouver w Kanadzie i w Whistler. W rolach głównych syn producenta Uday Chopra i Tanisha. Tematem filmu jest szukanie przyjemności w seksie i odnalezienie prawdziwej miłości, trud porozumienia, mijanie i godzenie się zakochanych.
Fabuła.
Gurneal „Neal” Ahluwalia (Uday Chopra), Indus urodzony w Kanadzie i żyjący wartościami zachodniego świata, ma wkrótce wejść w zaaranżowane małżeństwo z dziewczyną z Pendżabu. Wyjeżdża do Vancouver, aby pożegnać swoją wolność kawalera włócząc się po klubach nocnych i podrywając dziewczyny. Liczy, że 21 dni dzielących go od ślubu, będzie oznaczało dla niego 21 dziewczyn. Co noc z inną. Ale już na pierwszej randce przeżywa niepowodzenie. Poderwana Kristi wychodzi z innym (Abhishek Bachchan), a on ciągnie do hotelu półprzytomną „Nikki” Bakshi (Tanisha), która natychmiast zasypia. Neal przeżywa „upojną” noc u boku śpiącej dziewczyny oglądając TV. Nikki trzeźwiejąc chce od niego wyjaśnień, co zaszło między nimi w nocy. Uspokojona zwierza mu się ze swoich kłopotów. Rozpacza z powodu porzucenia przez Trishi. Oboje postanawiają zawrzeć układ. Nikki pomoże Nealowi poderwać dziewczynę, ale najpierw będą udawać zakochanych, aby wzbudzić w Trishi zazdrość. Wkrótce nie muszą już udawać. Gra staje się rzeczywistością.

</doc>
<doc id="1216601" url="https://pl.wikipedia.org/wiki?curid=1216601" title="Marģers Skujenieks">
Marģers Skujenieks

Marģers Skujenieks (ur. 22 czerwca 1886 w Rydze, zm. w lipcu 1941 w Moskwie) – łotewski polityk, dwukrotny premier (1926–1928; 1931–1933), działacz sportowy.
Życiorys.
W działalność lewicową zaangażował się w 1905 jeszcze jako uczeń rosyjskiego gimnazjum w Rydze. Studiował statystykę na Uniwersytecie Moskiewskim. Zaangażował się w pracę naukową w tej dziedzinie, co zaowocowało powołaniem go 1 września 1919 roku na prezesa Państwowego Urzędu Statystycznego Republiki Łotewskiej.
W 1918 zasiadał w Łotewskiej Radzie Ludowej, która 18 listopada ogłosiła niepodległość państwa. W pierwszej połowie 1919 wziął udział w konferencji wersalskiej jako oficjalny delegat Łotwy. W kwietniu 1920 wybrano go na posła do Konstytuanty (Satversmes sapulce). Parlamentarzystą pozostał W I, II, III i IV kadencji (do 1934) z listy LSDSP.
19 grudnia 1926 zajął miejsce Artursa Alberingsa jako szef rządu. Był pierwszym premierem reprezentującym lewicę. Równocześnie sprawował funkcję ministra spraw wewnętrznych (do 23 stycznia 1928). Podczas jego kadencji podpisano w 1927 sowiecko–łotewski układ handlowy. Po wyborach sejmowych z jesieni 1931 ponownie wybrano go premierem. 6 grudnia zastąpił Kārlisa Ulmanisa w roli szefa rządu (do 23 marca 1933). Do ważnych wydarzeń tego okresu należało podpisanie 5 lutego 1932 w Rydze paktu o nieagresji z ZSRR.
Po przewrocie wojskowym Ulmanisa w 1934 poparł nowy reżim zostając wicepremierem rządu Łotwy (do 1938), udzielał się również w działalności sportowej – był szefem Związku Sportowego oraz Narodowego Komitetu Olimpijskiego. Po 1936 coraz bardziej odsuwał się od bieżącej linii politycznej rządu Ulmanisa.
Po aneksji Łotwy przez Związek Radziecki w czerwcu 1940 został aresztowany i wywieziony do Rosji, gdzie rozstrzelano go na Łubiance.
Został odznaczony m.in. estońskim Orderem Krzyża Orła I klasy (1933).

</doc>
<doc id="1216605" url="https://pl.wikipedia.org/wiki?curid=1216605" title="Marie-Henri Beyle">
Marie-Henri Beyle



</doc>
<doc id="1216612" url="https://pl.wikipedia.org/wiki?curid=1216612" title="Dawid Nitschmann (biskup)">
Dawid Nitschmann (biskup)

Dawid Nitschmann, Dawid Nitschmann II (ur. 18 grudnia 1695 lub 27 grudnia 1696 w Suchdole, zm. 8 października 1772 w Bethlehem) – duchowny i misjonarz protestancki, pierwszy senior braci morawskich
Wywodził się z rodziny czeskobraterskiej z Moraw. W 1724 ze względu na prześladowania religijne wyemigrował z Czech do Saksonii i zamieszkał w diasporze czeskiej w Herrnhut. Uczył się u Christiana Davida ciesielstwa. W 1726 ożenił się z Rosiną Schindler, a później odbył kilka podróży zagranicznych do Niemiec, Anglii, Danii i Rzeczypospolitej.
W 1732 wraz z Leonardem Doberem został pierwszym misjonarzem braci morawskich. Wyjechał na misję na Karaiby. Przez kilkanaście tygodni przebywał na wyspie St. Thomas, z której wyjechał w 1734, aby uczestniczyć w organizowaniu wspólnoty braci morawskich w Holsztynie.
13 marca 1735 w Berlinie został ordynowany przez Daniela Ernesta Jabłońskiego na seniora po czym wyjechał na misję do kolonii angielskich w Ameryce Północnej, gdzie rozpoczął organizację życia religijnego kościoła braci morawskich. W 1736 powrócił na krótko do Niemiec i w 1737 wspólnie z Danielem Ernestem Jabłońskim ordynował na seniora Mikołaja von Zindendorfa.
W 1740 wyjechał do Pensylwanii, gdzie uczestniczył w zakładaniu miasta Bethlehem. Ponownie odwiedził również St. Thomas oraz St. Sebastian. W 1745 powrócił do Europy. Odwiedził Danię, Norwegię i Śląsk. W 1748 powrócił do Pensylwanii. W latach 1749–1754 opiekował się wspólnotą braci morawskich w Herrnhaag. Po śmierci żony w 1753 wyjechał ponownie do Pensylwanii i ożenił się z Marią Leinbach. W 1756 zamieszkał w Lititz, a w 1761 w Bethlehem.

</doc>
<doc id="1216613" url="https://pl.wikipedia.org/wiki?curid=1216613" title="Fabio Bazzani">
Fabio Bazzani

Fabio Bazzani (ur. 20 października 1976 roku w Bolonii) – włoski piłkarz występujący na pozycji napastnika. Obecnie gra w zespole A.S.D. Mezzolara.
Kariera klubowa.
Fabio Bazzani zawodową karierę rozpoczynał w 1994 roku w zespole Boca San Lazzaro. Zdobył 30 bramek w 57 meczach i zainteresowali się nim działacze AC Sandony, do której trafił w 1996 roku. Tam jednak goli strzelił już znacznie mniej, w efekcie czego został sprzedany do klubu SSC Venezia, w barwach którego wystąpił tylko w 2 pojedynkach. Następnie przeszedł do drużyny AS Varese, jednak i tam nie mógł odzyskać formy, jaką prezentował w swoim pierwszym klubie w karierze. Dopiero po transferze do AC Arezzo Bazzani odzyskał dobrą formę. Zaliczył 20 trafień w 32 spotkaniach Serie B i w swoim składzie znów chciała go mieć Venezia. Piłkarz powrócił do niej latem 2000 roku, jednak w trzeciej lidze spisywał się znacznie poniżej oczekiwań strzelając zaledwie 5 goli w 39 meczach. Następnie Bazzani Został sprzedany do Serie A, a konkretnie do zespołu AC Perugia.
Następnie trafił do Sampdorii, dla której w 110 występach zdobył 33 bramki. W czasie pobytu w ekipie "Blucerchiati" Fabio został wypożyczony do S.S. Lazio, natomiast w odwrotnym kierunku powędrował wówczas Simone Inzaghi. Po powrocie do Genui Bazzani grał tam jeszcze przez dwa sezony, po czym za darmo powędrował do drugoligowej Brescii Calcio. Przed przejściem do tego klubu Bazzani był bliski podpisania kontraktu z AS Livorno Calcio (niektóre źródła podawały nawet, że Włoch już złożył podpis na umowie), jednak kibice "Amaranto" nie chcieli mieć go w swojej drużynie i zaczęli protestować. Ostatecznie transfer nie doszedł do skutku, a Bazzani dla Brescii strzelił tylko 1 gola w 21 występach.
14 lipca 2008 roku włoski zawodnik odszedł do drużyny Delfino Pescara 1936, z którą występował w rozgrywkach Lega Pro Prima B. 21 lipca 2009 roku Bazzani przeszedł do zespołu SPAL 1907 grającego w tej samej lidze.
Kariera reprezentacyjna.
W reprezentacji Włoch Bazzani zadebiutował 11 listopada 2003 roku w przegranym 3:1 pojedynku przeciwko Polsce. Na boisku pojawił się wówczas w 83. minucie zmieniając strzelca jedynej bramki dla Włochów – Antonio Cassano. Później Fabio zagrał jeszcze w spotkaniach z Rumunią i Islandią, jednak nie udało mu się zdobyć w nich gola.
Życie prywatne.
Fabio jest mężem włoskiej aktorki i modelki Alessi Merz, z którą wziął ślub 11 czerwca 2005 roku. Mają razem 2 dzieci – syna Niccolò (ur. 2006) i córkę Martinę (ur. 2008).

</doc>
<doc id="1216622" url="https://pl.wikipedia.org/wiki?curid=1216622" title="IBFP">
IBFP



</doc>
<doc id="1216627" url="https://pl.wikipedia.org/wiki?curid=1216627" title="Trezor (system informatyczny)">
Trezor (system informatyczny)

Trezor to Informatyczny System Obsługi Budżetu Państwa, wprowadzany przez Ministerstwo Finansów. System Trezor ma służyć do obsługiwania procesów budżetowych, czyli do:
Nazwa systemu pochodzi z języka francuskiego, gdzie oznacza skarb lub skarbiec.
Struktura systemu.
Trezor został zbudowany z czterech podstawowych modułów, które odpowiadają procesom budżetowym.
dotyczy procesu planowania budżetu, którego celem jest opracowanie projektu ustawy budżetowej oraz układu wykonawczego. W ramach tego modułu można m.in. definiować wskaźniki makroekonomiczne (np. stopę inflacji, kurs walutowy), wprowadzać prognozy deficytu budżetowego, szacować dochody i limity wydatków budżetowych, opracowywać plan dochodów i wydatków.
dotyczy wykonywania budżetu państwa, obejmującego przekazywanie dysponentom środków na wydatki, zarządzanie płynnością budżetu państwa oraz prowadzenie rachunkowości budżetu państwa. W ramach tego modułu można wprowadzać, zatwierdzać i modyfikować roczne harmonogramy wydatków wszystkich dysponentów, miesięczne zapotrzebowania na środki oraz zwroty dochodów. Można również generować raporty w formacie pliku XML oraz PDF. 
dotyczy wprowadzania oraz zatwierdzania sprawozdań budżetowych zgodnie ze strukturą hierarchiczną dysponentów. W ramach tego modułu możemy wprowadzać dane do sprawozdań budżetowych i przekazać do Ministerstwa Finansów. Mamy dostęp do aktualnych i odpowiednio pogrupowanych informacji.
Producent systemu.
Firma Comarch została zwycięzcą przetargu na zaprojektowanie, wykonanie i wdrożenie informatycznego systemu obsługi budżetu państwa dla Ministerstwa Finansów. 
Główne moduły systemu zostały zbudowane na podstawie Oracle Financials, poza tym wdrożone zostały również rozwiązania Comarch.

</doc>
<doc id="1216628" url="https://pl.wikipedia.org/wiki?curid=1216628" title="Nikołaj Gałuszkin">
Nikołaj Gałuszkin

Nikołaj Wasiliewicz Gałuszkin, ros. Николай Васильевич Галушкин (ur. w 1893 r. w Petersburgu, zm. 6 lipca 1964 r. w Los Angeles) – rosyjski wojskowy (pułkownik), dowódca gwardyjskiej sotni 1 kozackiego pułku kawalerii, a następnie 1 batalionu 5 pułku Rosyjskiego Korpusu Ochronnego podczas II wojny światowej
Ukończył michajłowski korpus kadetów w Woroneżu, zaś w 1913 r. nikołajewską szkołę kawaleryjską. Brał udział w I wojnie światowej. Służył w 2 jekaterinodarskim pułku kawalerii Kozaków kubańskich. W 1916 r. przeszedł do służby w carskiej straży przybocznej. Od maja 1917 r. służył w gwardyjskim dywizjonie kawalerii Kozaków kubańskich. Był odznaczony Orderem Św. Jerzego. W 1918 r. przystąpił do kozackich oddziałów wojskowych białych. W tym samym roku awansował do stopnia esauła. Uczestniczył w tzw. I kubańskim marszu lodowym. Służył w Armii Ochotniczej, Siłach Zbrojnych Południa Rosji, a następnie Armii Rosyjskiej. W 1920 r. służył w gwardyjskim dywizjonie kawalerii. Po ewakuacji wojsk białych z Krymu w listopadzie tego roku, przebywał na wyspie Limnos, po czym zamieszkał w Królestwie SHS. W 1936 r. został w stopniu wojskowego starszyny nominalnym zastępcą dowódcy dywizjonu lejbgwardii kubańskich i terskich sotni. Po ataku wojsk niemieckich na Jugosławię i jej kapitulacji w kwietniu 1941 r., wstąpił do nowo formowanego Rosyjskiego Korpusu Ochronnego. Po pewnym czasie objął dowództwo gwardyjskiej sotni 1 kozackiego pułku kawalerii. W 1944 r. w stopniu pułkownika został dowódcą 1 batalionu 5 pułku. Po zakończeniu wojny wyemigrował do USA, gdzie został formalnie zastępcą dowódcy dywizjonu kawalerii carskiej straży przybocznej. W 1961 r. napisał książkę pt. "Собственный Его Императорского Величества Конвой". Zmarł 6 lipca 1964 r.

</doc>
<doc id="1216629" url="https://pl.wikipedia.org/wiki?curid=1216629" title="Nikołaj Sołłohub">
Nikołaj Sołłohub

Nikołaj Władimirowicz Sołłohub (także Sołłogub, ; ur. , zm. 7 sierpnia 1937) − rosyjski, a później radziecki, wojskowy, komdiw. 
Pochodził z jednej z gałęzi starego rodu polsko-litewskiego, zrusyfikowanej w XIX wieku. Ukończył Mikołajewską Akademię Sztabu Generalnego.
Życiorys.
Walczył w czasie I wojny światowej. W czerwcu 1918 roku wstąpił do Armii Czerwonej. W czasie wojny polsko-bolszewickiej, od 14 sierpnia 1919 dowódca 16 Armii. Bezskutecznie próbował zdobyć Warszawę. Podczas odwrotu znad Wisły jego armia uległa kompletnemu rozbiciu 22 sierpnia podczas bitwy białostockiej. Mimo tych niepowodzeń uważany za jednego z najzdolniejszych dowódców sowieckich tego okresu. Szef sztabu Frontu Zachodniego u M. Tuchaczewskiego. W 1922 został oskarżony o spisek, aresztowany i zwolniony z wojska. Po śledztwie zrehabilitowany i przywrócony do służby. W 1937 roku padł ofiarą czystek stalinowskich w armii (według innych źródeł zmarł śmiercią naturalną).

</doc>
<doc id="1216632" url="https://pl.wikipedia.org/wiki?curid=1216632" title="Kolenchyma płatowa">
Kolenchyma płatowa

Kolenchyma płatowa – część kolenchymy zbudowana z komórek żywych (często z chloroplastami) mająca celulozowo-pektynowe wzmocnienia na stycznych powierzchniach kolejnych komórek. Kolenchyma płatkowa występuje między innymi w łodygach rodzaju "Sambucus".

</doc>
<doc id="1216634" url="https://pl.wikipedia.org/wiki?curid=1216634" title="Yeh Dil">
Yeh Dil

Yeh Dil (polski tytuł "Serduszko moje kochane", niemiecki tytuł "Dieses Herz" lub " Yeh Dil: Dieses Herz") to indyjski dramat miłosny z 2003 roku z Tusshar Kapoorem i Natasha Jhony Nirmal w rolach głównych. Reżyser przełożył tu własny film zrobiony w języku telugu "Nuvvu Nenu" (z tą samą aktorką w roli głównej) na film bollywoodzki w hindi. Tematem filmu jest zwycięstwo miłości nad podziałami wynikającymi z różnicy społecznej rodzin, z których wywodzą się zakochani.
Fabuła.
Hajdarabad. Gwiazda sportu w college'u notorycznie zawalający egzaminy Ravikumar Saxena (Tusshar Kapoor) to syn miliardera Raghuraja Pratapa Singha (Akhilendra Mishra). Jako dziecko stracił matkę, boleśnie odczuwa samotność i brak miłości ojca, dla którego czas to pieniądz. Woli go poświęcać interesom zaniedbując syna. Jego los odmienia się, gdy Ravi spotyka Vasu (Natassha Jhony Nirmal). Pomoc w nauce staje się początkiem przyjaźni, którą sprzeciw obu rodzin niezgadzających się na spotkania młodych zamienia w miłość. Ich ojcowie – miliarder i żyjący w biedzie sprzedawca mleka – ostro protestują. Ich rodziny różni wszystko, ale łączy nieliczenie się z uczuciami młodych i pragnienie rozdzielenia ich, choćby za cenę przemocy.
Muzyka i piosenki.
Twórcami muzyki jest duet Nadeem-Shravani

</doc>
<doc id="1216635" url="https://pl.wikipedia.org/wiki?curid=1216635" title="Operations Support System">
Operations Support System

Operations Support Systems (ang.), w skrócie OSS – system komputerowy używany przez dostawców usług telekomunikacji. Termin OSS najczęściej opisuje „systemy sieci” zajmującej się samą siecią telekomunikacji, wspomaga procesy takie jak: utrzymywanie inwentarza sieci, zabezpieczenia usług, konfiguracji komponentów sieci i zarządzania błędami. Uzupełniający termin Business Support Systems, w skrócie BSS, jest nowszy i typowo odnosi się on do „systemów biznesu” zajmujących się klientami, wspierających procesy takie jak pobieranie poleceń, przetwarzanie rachunków i zbieranie płatności. Dwa systemy razem często są skracane do BSS/OSS lub B/OSS. Termin OSS został historycznie użyty by zawrzeć zarówno sieć jak i działalność związaną z utrzymaniem systemu – w dalszym ciągu jest on używany w tym sensie, który to może zdawać się niejasny. Kiedy używamy tego skrótu, termin OSS może zostać odebrany jako połączenie z BSS. Dokładny zakres obszarów objętych przez OSS zależy od posługującego się tym pojęciem producentów oprogramowania, instytucji badawczych czy standaryzujących. Jednakże, przyjmuje się, że OSS pokrywa przynajmniej:
Historia i rozwój OSS.
Około 1970 r. wiele czynności należących do OSS było wykonywane przez manualne procesy administracyjne. Jednak było oczywiste, że znaczną część z tych działań mogłyby wykonywać komputery. W ciągu następnych 5 lat firmy telekomunikacyjne stworzyły szereg systemów komputerowych, które automatyzowały dużą część tych czynności. Był to jeden z decydujących czynników w rozwoju systemu operacyjnego Unix i języka programowania C. Bell System nabył własną linię produkcyjną komputerów PDP 11 od firmy Digital Equipment Corporation (DEC) dla zastosowanie w różnorodnych aplikacjach OSS. System OSS wykorzystywany w systemie Bell zawierał AMATPS, CSOBS, EADAS, RMAS, SCCS, SES, TIRKS, oraz wiele innych. 
Początkowo systemy OSS nie były powiązane ze sobą i często wymagały pośrednictwa człowieka. Przykładowo gdy klient chciał zamówić nową usługę telefoniczną, system odpowiedzialny za jego realizację pobierał informacje o kliencie i szczegóły jego zamówienia, ale nie był w stanie skonfigurować centrali telefonicznej. To było zadanie systemu zarządzającego przełącznikiem. Szczegóły nowej usługi musiały być przeniesione z systemu obsługi zamówień do systemu zarządzania przełącznikiem – zazwyczaj było to robione przez ręczne przeindeksowanie szczegółów z jednego ekranu do drugiego. Było to bardzo nieefektywne, więc przez następnych kilka lat uwaga twórców skupiona była na utworzeniu automatycznych interfejsów pomiędzy aplikacjami OSS – integracji OSS. Tanie i proste scalenie systemów OSS pozostaje ciągle jednym z głównych celów wielu przedsiębiorstw telekomunikacyjnych.
Historia architektury OSS.
Dużo pracy nad OSS zostało skoncentrowanej na definiowaniu jego architektury. Wyróżniono cztery kluczowe elementy OSS:
W latach 90. powstała nowa definicja architektury, opracowana przez ITU-T w postaci modelu TMN. Określono cztery warstwy modelu TMN mające zastosowanie w OSS:
(Istnieje także piąta warstwa, jednakże w standardzie uwzględnia się tylko cztery warstwy).
To stało się podstawą dla późniejszej pracy. Zarządzanie siecią dalej zostało zdefiniowane przez certyfikat jakości ISO dla modelu FCAPS (ang. "Fault, Configuration, Accounting, Performance, Security"). Ta podstawa została zaadaptowana przez standardy ITU-T TMN jako funkcjonalny model dla podstawy technologii standardów TMN 3000 M. – M. 3599. Chociaż model FCAPS pierwotnie został opracowany dla celów opisu informatycznych sieci przedsiębiorstw, to został dostosowany do użycia w publicznych sieciach przez dostawców usług telekomunikacji dążących do standardów ITU-T TMN. Zagadnienia sieci i zarządzanie usługi jest zdolnością niezbędną, by móc kontrolować elementy sieci dostępu i rdzenia sieci.
Wiele wysiłku zostało włożonego w fora standaryzacji (ITU-T, 3GPP), w to żeby zdefiniować standardowy protokół dla zarządzania sieci, ale bez żadnych sukcesów i praktycznych skutków. Z drugiej strony protokół SNMP (ang. "Simple Network Management Protocol", prosty protokół zarządzania siecią) stał się defacto standardem dla Internetu i zarządzania telekomunikacją w poziomie komunikacji EML – NML.
Od 2000 roku wraz ze wzrostem nowego szerokiego pasma, usług VoIP, też i zarządzanie domowych sieci weszło do zakresu OSS. Forum DSL TR-069 zdefiniowało specyfikacje CPE WAN Protocol Management (CWMP).
TM Forum.
TMForum (do 2008 – TeleManagement Forum) to międzynarodowa organizacja firm telekomunikacyjnych i przedsiębiorstw informatycznych dostarczających usług na rynek telekomunikacyjny. TMForum utworzono w 1988 r. w celu przyspieszenia rozwoju systemów do zarządzania sieciami telekomunikacyjnymi. Do członków założycieli można zaliczyć m.in. takie firmy jak: AT&amp;T, BT, Northern Telecom i HP. Pierwszy protokół TMF zatwierdziło w rok po założeniu (1989 – OSI/NM). Liczba członków stale rosła, a obecnie ich liczba wynosi ponad 700. Standardy TMForum są dzisiaj przyjmowane przez wyspecjalizowaną agencję ONZ – International Telecommunication Union (ITU).
Dopóki OSS jest zdominowany przez właścicieli i zwyczajowe technologie, TMForum czuwa nad zachowaniem standardów i struktur w OSS. TMForum brało aktywny udział w testowaniu struktury i następnie komentowała rozwój w OSS i BSS.
W 2000 r. TMForum zapoczątkowało nowy etap w rozwoju architektury systemów OSS, rozpoczynając prace nad programem NGOSS. W założeniach tego projektu było m.in. opracowanie modeli, które określały standard tworzonej platformy:
NGOSS wyznacza standardy dla projektantów systemów wspomagających różnego rodzaju operacje w firmach z branży telekomunikacyjnej (OSS/BSS). NGOSS definiuje architekturę, która zbudowana jest w oparciu o usługi. Jej założeniem jest centralny punkt ("integration point"), który jest spoiwem, łączącym poszczególne aplikacje w systemie. Do głównych założeń NGOSS można zaliczyć:
Pomimo że NGOSS utworzono specjalnie dla systemów z branży telekomunikacji, to jednak cele jakie są stawiane przed tą platformą zakładają znaczne rozszerzenie zakresu zastosowań o inne dziedziny, m.in. administracja publiczna, bankowość, czy też służba zdrowia.

</doc>
<doc id="1216638" url="https://pl.wikipedia.org/wiki?curid=1216638" title="Nowy Dwór Mazowiecki (stacja kolejowa)">
Nowy Dwór Mazowiecki (stacja kolejowa)

Nowy Dwór Mazowiecki – stacja kolejowa w Nowym Dworze Mazowieckim, w województwie mazowieckim, w Polsce.
Krótki opis.
Budynek dworca został oddany do użytku w 1972 roku a zaprojektowany został przez Arseniusza Romanowicza. Przez lata wyeksploatowany i zaniedbany tak, że w 2011 roku zdecydowano o jego rozbiórce. Od tego czasu, kasy biletowe są przeniesione do wynajmowanego lokalu w pobliżu stacji. Stacja, przed rozbiórką obiektu, była połączona z dworcem PKS Warszawa oddział w Nowym Dworze Mazowieckim. W planach jest budowa nowoczesnego budynku komercyjnego z częścią dworcową.
Pasażerowie.
W roku 2017 wymiana pasażerska wyniosła 1,65 mln osób (4,5 tys. dziennie), co dało jej 55. miejsce w Polsce.
W roku 2018 wymiana pasażerska wyniosła 1,65 mln osób (4,5 tys. dziennie), co dało jej 56. miejsce w Polsce.
W roku 2019 wymiana pasażerska wyniosła 1,64 mln osób (4,5 tys. dziennie), co dało jej 63. miejsce w Polsce.
W roku 2020 wymiana pasażerska wyniosła 1,65 mln osób (4,5 tys. dziennie), co dało jej 34. miejsce w Polsce.
W roku 2021 stacja obsługiwała 4,9 tys. pasażerów na dobę (łącznie 1,79 mln osób), co daje jej wespół z dwiema innymi stacjami i przystankiem osobowym, 41. miejsce w kraju.

</doc>
<doc id="1216639" url="https://pl.wikipedia.org/wiki?curid=1216639" title="Arturs Alberings">
Arturs Alberings

Arturs Alberings (ur. 26 grudnia 1876 w Rūjienie w Inflantach, zm. 1934) – łotewski agronom i polityk chłopski, wieloletni minister oraz premier Republiki (1926).
Życiorys.
Studiował agronomię w Instytucie Politechnicznym w Rydze (w 1906 uzyskał tytuł licencjata), następnie stał na czele jednej ze szkół rolniczych w Rosji. W 1910 objął urząd dyrektora Centralnego Biura Rolniczego w Rydze. Zakładał bractwo „Fraternitas Rusticana” na Uniwersytecie Łotwy.
W 1918 był członkiem Łotewskiej Rady Narodowej, która 18 listopada ogłosiła niepodległość państwa. W 1920 wybrano go do Konstytuanty, posłem pozostał przez kilka kolejnych kadencji (I, II i III) do października 1931. Reprezentował stronnictwo chłopskie ("Latvijas Zemnieku Savienība", LZS).
7 maja 1926 mianowano go następcą Kārlisa Ulmanisa w roli premiera, we wrześniu tego roku otrzymał nadzór nad resortem finansów. W grudniu 1926 został zastąpiony w roli szefa rządu przez Marģersa Skujenieksa.
W rządzie Hugo Celmiņš pełnił funkcję ministra rolnictwa (1928–1930), resortem tym kierował również w gabinecie Ulmanisa (1931).
Jesienią 1931 wycofał się z polityki.

</doc>
<doc id="1216642" url="https://pl.wikipedia.org/wiki?curid=1216642" title="Reprezentacja Bułgarii w piłce nożnej/Eliminacje do Mundialu 2010">
Reprezentacja Bułgarii w piłce nożnej/Eliminacje do Mundialu 2010



</doc>
<doc id="1216644" url="https://pl.wikipedia.org/wiki?curid=1216644" title="Katastrofa w Hardinsberg">
Katastrofa w Hardinsberg



</doc>
<doc id="1216645" url="https://pl.wikipedia.org/wiki?curid=1216645" title="Bogdan Szczygieł">
Bogdan Szczygieł

Bogdan Stanisław Szczygieł (ur. 12 czerwca 1928 w Olkuszu, zm. 1 grudnia 1986 tamże) – doktor nauk medycznych, pisarz, podróżnik, działacz społeczny.
Życiorys.
Od 1964 roku w PZPR. W latach 1964–1965 przebywał w Algierii jako szef ekipy medycznej Międzynarodowej Służby Cywilnej (Service Civil International). Od 1966 do 1977 roku przebywał w Niamey (Niger), gdzie pracował jako kierownik oddziału radiologicznego, doradca prezydenta republiki ds. służby zdrowia i wykładowca na wydziale lekarskim tamtejszego uniwersytetu. Na przełomie 1979/80 odbył podróż do Beninu, kierując wyprawą dokumentalną Ministerstwa Kultury i Sztuki. W 1980 pełnił funkcję szefa jednej z ekip PCK w Kampuczy.
Był zafascynowany sztuką afrykańską, a efektem jego zbiorów kolekcjonerskich jest Muzeum Afrykanistyczne utworzone w rodzinnym Olkuszu.

</doc>
<doc id="1216648" url="https://pl.wikipedia.org/wiki?curid=1216648" title="Gmina związkowa Bad Marienberg (Westerwald)">
Gmina związkowa Bad Marienberg (Westerwald)

Gmina związkowa Bad Marienberg (Westerwald) (niem. "Verbandsgemeinde Bad Marienberg (Westerwald)") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Bad Marienberg (Westerwald).
Podział administracyjny.
Gmina związkowa zrzesza 18 gmin, w tym jedną gminę miejską "(Stadt)" oraz 17 gmin wiejskich:

</doc>
<doc id="1216649" url="https://pl.wikipedia.org/wiki?curid=1216649" title="Port lotniczy Shenyang-Taoxian">
Port lotniczy Shenyang-Taoxian

Port lotniczy Shenyang-Taoxian (IATA: SHE, Kod lotniska ICAO: ZYTX) - międzynarodowy port lotniczy położony w Shenyang, w prowincji Liaoning, w Chinach.
W 2010 port lotniczy Shenyang-Taoxian był 21. portem lotniczym w Chińskiej Republice Ludowej pod względem wielkości ruchu z 8,6 mln pasażerów.

</doc>
<doc id="1216650" url="https://pl.wikipedia.org/wiki?curid=1216650" title="Jānis Pauļuks">
Jānis Pauļuks

Jānis Pauļuks (ur. 27 listopada 1865 w Lielsesavie koło Mitawy, zm. 21 czerwca 1937 w Bausce) – łotewski polityk chłopski, minister i szef rządu Łotwy. 
Karierę polityczną rozpoczął jako minister komunikacji w rządzie Zigfrīdsa Meierovicsa (19 czerwca 1921), reprezentował w nim stronnictwo chłopskie („Latvijas Zemnieku Savienība”).
27 stycznia 1923 został mianowany przez prezydenta następcą Meierovicsa w roli szefa rządu, kierował również resortami spraw zagranicznych i komunikacji. 27 czerwca tego roku przestał być premierem, którym został znów Meierovics. Zachował jednak funkcję ministra transportu, którą pełnił również w gabinetach Voldemārsa Zāmuelsa i Hugona Celmiņša do końca grudnia 1925 roku. 
W 1934 roku wraz z Kārlisem Ulmanisem otrzymał doktorat honoris causa Uniwersytetu Łotwy. 

</doc>
<doc id="1216655" url="https://pl.wikipedia.org/wiki?curid=1216655" title="CASA CN-235">
CASA CN-235

EADS CASA CN-235 – samolot transportowy i pasażerski produkowany przez hiszpańskie zakłady lotnicze Construcciones Aeronáuticas SA (CASA, obecnie część holdingu Airbus) oraz indonezyjską IPTN. Obecnie produkowany jest tylko w Indonezji, w Hiszpanii produkuje się jego następcę - CASA C-295.
Historia.
Projekt samolotu został opracowany na początku lat 80. XX wieku. Powstał w kooperacji hiszpańskiej wytwórni CASA i indonezyjskiego przedsiębiorstwa IPTN. Pierwszy prototyp wykonał swój lot 11 listopada 1983 roku. Dostawy dla użytkowników rozpoczęto w 1986 roku. Pierwotnie samolot w wersji cywilnej był oznaczony jako Airtech CN-235, wersja wojskowa - CN-235M. Produkcja odbywała się w Indonezji i Hiszpanii. Samoloty montowano też w Turcji.
W 2000 roku produkcję samolotu przejął europejski koncern lotniczy EADS. Obecnie produkowany tylko przez Indonezję. W Hiszpanii produkuje się tylko jego następcę - CASA C-295.
Opis CASA CN-235-100.
Transportowy i pasażerski samolot o napędzie turbośmigłowym, konstrukcji duralowej, półskorupowej z hermetyzowaną kabiną. Wyposażony z tyłu w drzwi ładunkowe i podwozie chowane w kadłubie.

</doc>
<doc id="1216658" url="https://pl.wikipedia.org/wiki?curid=1216658" title="Konstantin Zierszczikow">
Konstantin Zierszczikow

Konstantin Fiodorowicz Zierszczikow, (ur. 14 grudnia 1887 w stanicy Borozdinskaja w Rosji, zm. 25 maja 1949 w Seebach) – rosyjski wojskowy (pułkownik), emigracyjny publicysta historyczny, oficer 1 kozackiego pułku kawalerii w Rosyjskim Korpusie Ochronnym podczas II wojny światowej.
Ukończył korpus kadetów w Jarosławiu, a następnie nikołajewską szkołę kawaleryjską. Od 1907 r. w stopniu chorążego służył w 1 sunżeńsko-władykaukaskim pułku kawalerii. W 1912 r. przeszedł do 4 sotni Kozaków terskich carskiej straży przybocznej. Brał udział w I wojnie światowej. Był odznaczony Orderem Św. Włodzimierza 4 klasy. Pod koniec 1917 r. bronił stanic Kozaków terskich przed atakami bolszewików. Następnie służył w oddziale kawalerii płk. Andrieja Szkuro. W 1920 r. służył w dywizjonie kawalerii Kozaków kubańskich. Po ewakuacji wojsk białych z Krymu do Gallipoli w listopadzie tego roku, przebywał na wyspie Limnos, po czym zamieszkał na Bałkanach. Pracował w urzędzie budowlanym. Był autorem artykułów historycznych dotyczących carskiej straży przybocznej. W okresie II wojny światowej podjął współpracę z Niemcami. W 1942 r. wstąpił do Rosyjskiego Korpusu Ochronnego. Służył w 1 kozackim pułku kawalerii. Po zakończeniu wojny zamieszkał w zachodnich Niemczech. Zmarł w szpitalu w Seebach 25 maja 1949 r.

</doc>
<doc id="1216662" url="https://pl.wikipedia.org/wiki?curid=1216662" title="Gmina związkowa Hachenburg">
Gmina związkowa Hachenburg

Gmina związkowa Hachenburg (niem. "Verbandsgemeinde Hachenburg") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Hachenburg. 
Podział administracyjny.
Gmina związkowa zrzesza 33 gminy, w tym jedną gminę miejską "(Stadt)" oraz 32 gminy wiejskie:

</doc>
<doc id="1216665" url="https://pl.wikipedia.org/wiki?curid=1216665" title="Ziaur Rahman">
Ziaur Rahman

Ziaur Rahman (ur. 19 stycznia 1936 w Sylhet, zm. 30 maja 1981 w Chittagong) – banglijski polityk i wojskowy. Był jednym z przywódców bengalskiego ruchu niepodległościowego i członkiem Banglijskiej Partii Nacjonalistycznej. 
W 1953 r. rozpoczął służbę w pakistańskiej armii. 23 marca 1971 r., wraz z wiernymi sobie oddziałami, rozpoczął zbrojne powstanie przeciwko Pakistańczykom, którego celem była walka o niepodległość Bangladeszu. Po uzyskaniu przez Bangladesz niepodległości Ziaur Rahman służył w jego armii. W sierpniu 1975 r. objął stanowisko premiera, po obaleniu dotychczasowego szefa rządu Mujibura Rahmana. Objął też funkcję zastępcy administratora stanu wyjątkowego, a rok później został administratorem stanu wyjątkowego. 21 kwietnia 1977 r. po wystąpieniu z wojska został prezydentem kraju. Początkowo obiecywał przeprowadzenie reform oraz wprowadzenie wolnych wyborów. Jednak po próbie zamachu stanu w 1977 roku wycofał się z tych planów. Dokonał wówczas masowych aresztowań swoich przeciwników politycznych. Według organizacji Amnesty International w lutym 1978 r. rozstrzelano z jego rozkazu 130 osób, ponad 15 tysięcy trafiło do więzień. Osiem miesięcy później Rahman przeprowadził wybory prezydenckie, które zapewniły mu dalsze sprawowanie tego urzędu. 30 maja 1981 r. zginął zamordowany w zamachu. Zabójstwa dokonała grupa dwunastu oficerów z generałem majorem Abdul Manzoorem na czele. Sprawcy zamachu wraz z przywódcą zostali później aresztowani i straceni.

</doc>
<doc id="1216667" url="https://pl.wikipedia.org/wiki?curid=1216667" title="Kwame Brown">
Kwame Brown

Kwame Hasani Brown (ur. 10 marca 1982 roku w Charleston) – amerykański koszykarz, występujący na pozycji środkowego, wybrany do NBA bezpośrednio po ukończeniu szkoły średniej.
W 2001 wystąpił w meczu gwiazd amerykańskich szkół średnich - McDonald’s All-American. Został wybrany najlepszym koszykarzem szkół średnich stanu Georgia (Georgia Gatorade Player of the Year, Georgia Mr. Basketball), został też zaliczony do I składu Parade i USA Today All-American.
Przed sezonem 2011/12 podpisał roczny kontrakt z Golden State Warriors o wartości 7 milionów dolarów.

</doc>
<doc id="1216668" url="https://pl.wikipedia.org/wiki?curid=1216668" title="Voldemārs Zāmuels">
Voldemārs Zāmuels

Voldemārs Zāmuels (ur. 22 maja 1872, zm. 16 stycznia 1948) - łotewski prawnik, działacz społeczny i polityk centrowy, sędzia Sądu Najwyższego, minister sprawiedliwości i premier Republiki Łotwy w 1924 roku. 
Studiował prawo na Uniwersytecie w Dorpacie. Od jesieni 1917 do jesieni 1918 roku kierował działalnością Łotewskiej Rady Narodowej. 
Po ogłoszeniu przez Łotwę niepodległości był sędzią Sądu Najwyższego (od listopada do grudnia 1918). We wrześniu 1919 roku został naczelnym prokuratorem Sądu Najwyższego. 
W kwietniu 1920 roku wybrano go posłem do konstytuanty ("Satversmes sapulce") z listy łotewskich centrystów ("Demokrātiskā Centra Partija", DCP). W gabinecie Zigfrīdsa Meierovicsa kierował resortem rolnictwa (czerwiec 1921-lipiec 1922). 
27 stycznia 1924 powołany na premiera Łotwy - był pierwszym w historii państwa szefem rządu, który nie wywodził się ze stronnictwa chłopskiego ("Latvijas Zemnieku Savienība"). Przez pierwsze trzy miesiące 1924 roku sprawował również funkcję ministra sprawiedliwości. Jego następcą w roli premiera został Hugo Celmiņš.
W 1927 roku wziął udział w wyborach prezydenckich jako jeden z czterech przeciwników swojego kolegi partyjnego Gustavsa Zemgalsa.
Podczas II wojny światowej na emigracji w Niemczech. 

</doc>
<doc id="1216670" url="https://pl.wikipedia.org/wiki?curid=1216670" title="Gmina związkowa Höhr-Grenzhausen">
Gmina związkowa Höhr-Grenzhausen

Gmina związkowa Höhr-Grenzhausen (niem. "Verbandsgemeinde Höhr-Grenzhausen") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Höhr-Grenzhausen. 
Podział administracyjny.
Gmina związkowa zrzesza cztery gminy, w tym jedną gminę miejską "(Stadt)" oraz trzy gminy wiejskie:

</doc>
<doc id="1216671" url="https://pl.wikipedia.org/wiki?curid=1216671" title="Dżellaba">
Dżellaba

Dżellaba, dżelaba, dżelab (arab. djellabah) – duże okrycie wełniane w podłużne pasy z rękawami i kapturem.

</doc>
<doc id="1216672" url="https://pl.wikipedia.org/wiki?curid=1216672" title="Derek Fisher">
Derek Fisher

Derek Lamar Fisher (ur. 9 sierpnia 1974 w Little Rock) – amerykański koszykarz i trener koszykarski, grający na pozycji rozgrywającego, pięciokrotny mistrz NBA z Los Angeles Lakers, po zakończeniu kariery zawodniczej – trener koszykarski, obecnie trener Los Angeles Sparks w WNBA.
Kariera zawodnicza.
Los Angeles Lakers.
Fisher studiował na University of Arkansas w Little Rock, gdzie w latach 1992–1996 grał w drużynie uczelnianej Arkansas-Little Rock Trojans. W 1996 został wybrany z numerem 24 w drafcie przez Los Angeles Lakers. Spędził tam swoich 8 pierwszych sezonów. W swoim debiucie na parkietach NBA, przeciwko Phoenix Suns, zdobył 12 punktów i 5 asyst. W trakcie pierwszego sezonu wystąpił w 80 meczach, zdobywając średnio 3,9 punktów, 1,5 asysty i 1,2 zbiórki. Wystąpił też w meczu debiutantów podczas NBA All-Star Weekend, w którym zdobył 16 punktów i miał 6 asyst. Przez trzy kolejne sezony Fisher coraz częściej dostawał szansę na grę, zwiększając liczbę minut na parkiecie z 11,5 w pierwszym sezonie do 23,1 w sezonie 1999/2000. Rozgrywki 2000/01 przyniosły kontuzję stopy, przez którą wystąpił w zaledwie 20 ostatnich meczach sezonu. W pierwszym spotkaniu po wyleczeniu kontuzji, przeciwko Boston Celtics, Fisher uzyskał swój rekord kariery, notując 26 punktów. Z zespołem zdobył 3 tytuły mistrzowskie w latach 2000, 2001 i 2002. W sezonie 2002/03 Fisher był podstawowym rozgrywającym Lakers, zaczynając w wyjściowym składzie każdy z 82 meczów w sezonie. Jednak po nieudanych play-offach, w których Lakers przegrali w półfinale Konferencji Zachodniej z późniejszymi mistrzami, San Antonio Spurs 4-2, oraz po podpisaniu przez Lakers kontraktu z Garym Paytonem, w następnych rozgrywkach Fisher większość meczów zaczynał wchodząc z ławki.
W półfinałach Konferencji Zachodniej 2004, w meczu nr 5 przeciwko San Antonio Spurs, przy stanie rywalizacji 2-2, Lakers przegrywali 73-72 na 0,4 sekundy przed końcem meczu. Po trzech następujących po sobie przerwach na żądanie wznawiający piłkę do gry Gary Payton podał do Fishera, który ją złapał, obrócił się i oddał celny rzut, zapewniając swojej drużynie zwycięstwo. Zagranie to nazwano "0,4 shot" i zostało uznane przez NBA jako 18. najwspanialszy moment w historii play-offów. W szóstym meczu Lakers jeszcze raz wygrali ze Spurs, przechodząc tym samym do Finałów Konferencji, w których pokonali Minnesotę Timberwolves. W Finałach NBA 2004 nie poradzili sobie jednak z Detroit Pistons, przegrywając 4-1.
Golden State Warriors.
Po sezonie 2003/04 Fisher został wolnym agentem. 16 lipca 2004 r. podpisał kontrakt z Golden State Warriors, którzy zaoferowali mu 37 milionów dolarów za 6 lat gry. W pierwszym sezonie Fisher wystartował w 32 meczach, zdobywał też średnio 11,9 punktów i 4,1 asysty na mecz. W kolejnych rozgrywkach wystąpił we wszystkich spotkaniach Warriors, jednak w większości z nich wchodził z ławki, zmieniając nowo przybyłego Barona Davisa.
Utah Jazz.
12 lipca 2006, w ramach wymiany, przeszedł do Utah Jazz w zamian za Keitha McLeoda, Andre Owensa i Devina Browna. Zagrał we wszystkich 82 meczach sezonu 2006/07, zdobywając średnio 10,1 punktów i 3,3 asysty.
W listopadzie 2006 Fisher został wybrany na prezesa NBA Players Association (Związku Zawodników NBA), zastępując Antonio Davisa. Wcześniej był wiceprezesem NBAPA.
Na kilka dni przed półfinałami Konferencji Zachodniej 2007 pomiędzy Jazz i Warriors, Fisher ogłosił, że jedno z czworga jego dzieci jest chore, unikając dążenia do dalszych szczegółów. Powiedział, że musi być z rodziną i jego występ jest niepewny. Dopiero w wywiadzie po meczu nr 2 Fisher powiedział, że chora jest jego 11-miesięczna córka, Tatum. Został u niej zdiagnozowany siatkówczak, rzadki nowotwór oka u dzieci, który wymagał trzygodzinnej operacji i chemioterapii w szpitalu New York's Presbyterian Hospital.
Fisher poprosił głównego trenera Jazz, Jerry'ego Sloana, aby zostawił go na liście zawodników mogących grać w meczu nr 2, ale nie gwarantował, że na pewno wystąpi. Jednak za zgodą lekarzy wraz ze swoją rodziną przyleciał z Nowego Jorku, gdzie operację miała jego córka, do Salt Lake City. Fisher przybył na halę w połowie trzeciej kwarty, wchodząc od razu na boisko i otrzymując owacje na stojąco od fanów. Pod koniec czwartej kwarty wymusił stratę Barona Davisa i z jego pomocą Jazz doprowadzili do dogrywki. W jej trakcie Fisher rzucił trójkę, która przesądziła o zwycięstwie dla drużyny z Salt Lake City 127-117.
Ostatecznie Jazz pokonali Warriors 4-1, jednak przegrali w kolejnej rundzie z San Antonio Spurs w pięciu meczach.
2 lipca 2007 Fisher poprosił władze klubu o rozwiązanie z nim kontraktu, by mógł przenieść się do miasta, w którym będzie odpowiednia kadra medyczna do walki z chorobą jego córki. Jego prośba została pozytywnie rozpatrzona.
Ponownie Lakers.
19 lipca 2007, po wielu spekulacjach, Fisher powrócił do Lakers, podpisując trzyletni kontrakt, warty około 14 milionów dolarów. Wraz z początkiem sezonu 2007/08 Fisher ponownie został podstawowym rozgrywającym drużyny z Kalifornii, zaczynając w wyjściowej piątce wszystkie 82 mecze sezonu. W rozgrywkach 2007/08 zanotował wysokie skuteczności rzutowe - 40% zza linii za 3 punkty, 88% z rzutów wolnych. Lakers dotarli do Finału NBA, jednak zostali tam pokonani przez Boston Celtics 4-2.
W następnym sezonie Lakers ponownie doszli do Finałów, w których zmierzyli się z Orlando Magic. Fisher odegrał ważną rolę w meczu nr 4, rzucając celną "trójkę" na 4,6 sekundy przed końcem czwartej kwarty, doprowadzając do dogrywki, a w niej jeszcze jedną z 31,3 sekundami na zegarze, dającą Lakers wynik 3-1 i niedługo potem mistrzostwo NBA, czwarte Fishera. W Finałach 2009 zdobywał średnio 11,0 punktów na mecz przy skuteczności 50% z pola i 44% za trzy punkty.
3 lutego 2010 w spotkaniu przeciwko Charlotte Bobcats Fisher po raz 1000. rzucił celną trójkę, zostając 56. zawodnikiem, który przekroczył tę granicę. 10 lutego 2010 Fisher zagrał swój 1000. mecz w NBA, wyprzedzając Kobego Bryanta o jeden mecz.
8 czerwca, w spotkaniu nr 3 Finałów NBA 2010, przeciwko Boston Celtics, zdobył 11 z 16 swoich punktów w czwartej kwarcie i walnie przyczynił się do zwycięstwa Lakers w tym meczu i objęcia prowadzenia 2-1. W meczu nr 7 tej serii, pod koniec meczu, oddał celny rzut trzypunktowy, który pomógł wyjść na prowadzenie i zdobycie kolejnego mistrzostwa.
Po sezonie 2009/10 Fisher został wolnym agentem. Po otrzymaniu ofert z kilku klubów, 12 lipca 2010, oświadczył, że będzie kontynuował swoją karierę z Lakers.
Houston Rockets.
15 marca 2012, podczas ostatniego dnia okienka transferowego NBA, Los Angeles Lakers oddali Fishera do Houston Rockets w zamian za Jordana Hilla. 19 marca Rockets zwolnili Fishera, który nie zagrał ani jednego meczu w ich barwach, i stał się wolnym agentem.
Oklahoma City Thunder.
21 marca 2012 roku Derek Fisher podpisał kontrakt z zespołem Oklahoma City Thunder. Doszedł z tą drużyną do Finałów NBA, po raz ósmy w karierze. Drużyna z Oklahoma City przegrała w nich 4-1 z Miami Heat.
Dallas Mavericks.
29 listopada 2012 Fisher podpisał kontrakt z Dallas Mavericks.
22 grudnia, na prośbę Fishera, jego kontrakt został rozwiązany. W dziewięciu meczach w drużynie z Dallas zdobywał średnio 8,6 punktu i 3,6 asysty na mecz.
Ponownie Thunder.
25 lutego 2013, Fisher podpisał kontrakt z Oklahomą City Thunder na resztę sezonu 2012/13. 24 lipca 2013 podpisał kolejny roczny kontrakt.
Kariera trenerska.
New York Knicks.
10 czerwca 2014, podpisując 5-letni, opiewający na 25 milionów dolarów, kontrakt, został głównym trenerem New York Knicks.
8 lutego 2016 został zwolniony ze stanowiska trenera.
6 grudnia 2018 objął stanowisko głównego trenera w Los Angeles Sparks.
Statystyki.
Na podstawie Basketball-Reference.com 

</doc>
<doc id="1216676" url="https://pl.wikipedia.org/wiki?curid=1216676" title="Bitwa pod Krutami">
Bitwa pod Krutami

Bitwa pod Krutami – bitwa stoczona 30 stycznia 1918 r. pomiędzy oddziałem bolszewickiej armii Michaiła Murawjowa a ochotnikami ukraińskimi dowodzonymi przez Awerkija Honczarenkę, w pobliżu stacji kolejowej Kruty.
22 stycznia 1918 Ukraińska Republika Ludowa znalazła się w stanie wojny z bolszewicką Rosją. Bolszewicy w sile 20-30 tysięcy, pod dowództwem Władimira Antonowa-Owsiejenki, zajęli gubernie charkowską, katerynosławską i połtawską i skierowali się w kierunku Kijowa.
Wojska podporządkowane URL, liczące latem 1917 około 200 000 żołnierzy, stopniały do 15 000, rozmieszczonych na całym terytorium Ukrainy. Dlatego też rząd URL wezwał do formowania oddziałów ochotniczych w celu obrony państwa. Na apel odpowiedzieli studenci kijowskiego Uniwersytetu św. Włodzimierza i Ukraińskiego Uniwersytetu Ludowego, formując Kureń Studencki. Wstąpili do niego również uczniowie starszych klas ukraińskiego gimnazjum im. Cyrylo-Metodiańskiego Bractwa Miasta Kijowa.
26 stycznia dowództwo wojskowe otrzymało od Awerkija Honczarenki, dowódcy ukraińskiego operującego pod Bachmaczem, zawiadomienie o rozpoczęciu bolszewickiego natarcia i prośbę o pomoc. 27 stycznia wysłano mu na pomoc pierwszą sotnię nowo organizowanego Kurenia Studenckiego, bez żadnego przeszkolenia wojskowego, w sile około 120 osób.
Obronę zorganizowano pod Krutami. Kureń Studencki, wraz ze słuchaczami szkoły junkierskiej, otrzymał zadanie obrony stacji kolejowej Kruty. Trzy czoty Kurenia, liczące po około 30 żołnierzy, zajęły miejsca w okopach, czwarta pozostawała w odwodzie.
Atak bolszewicki oddziału liczącego około 4 tysięcy żołnierzy rozpoczął się o godzinie 9. Po kilku godzinach walki dotarł na pomoc oddział Wolnego Kozactwa liczący 80 żołnierzy, ale nie zmieniło to przebiegu walki. Po wyczerpaniu zapasów amunicji oddział kilkakrotnie zrywał się do ataku na bagnety, jednak poniósł ciężkie straty. Walka trwała do późnych godzin nocnych, zginęli wszyscy walczący studenci wraz z dowódcą kurenia – Andrijem Omelczenką. Bolszewicy rozstrzelali również wszystkich wziętych do niewoli 27 studentów. W sumie zginęło około 300 obrońców Krut, straty bolszewickie są nieznane. Opóźnienie ofensywy bolszewickiej pozwoliło obronić Kijów i wywalczyć czas potrzebny na zakończenie rokowań dotyczących traktatu brzeskiego. Bitwa ta jest symbolem patriotyzmu i poświęcenia w walce o niepodległą Ukrainę.
Bibliografia.
Київ. Історична енциклопедія. 1917—2000 рр. 3MEDIA, 2002 

</doc>
<doc id="1216678" url="https://pl.wikipedia.org/wiki?curid=1216678" title="British American Tobacco">
British American Tobacco

British American Tobacco p.l.c. – międzynarodowe przedsiębiorstwo tytoniowe z siedzibą w Londynie, notowane na giełdach w Londynie (LSE), Nowym Jorku (AMEX) i Malezji (KLSE).
Przedsiębiorstwo rozpoczęło działalność w 1902 r. W Polsce obecne jest od 1991 r. Posiada spółkę zależną z siedzibą w Augustowie.
Przedsiębiorstwo sprzedaje swoje wyroby pod markami: Lucky Strike, Kent, Pall Mall, Dunhill, Golden American, Vogue, Jan III Sobieski, Rothmans (dawniej Viceroy), Albatros, Cristal, Nevada, Męskie i Walet.
Historia.
Spółka British American Tobacco Ltd. została założona w 1902 jako wspólne przedsięwzięcie brytyjskiego Imperial Tobacco Company i amerykańskiego American Tobacco Company. Interesy prowadziła m.in. w Chinach, Kanadzie, Nowej Zelandii i Australii, nie działała jednak w Wielkiej Brytanii ani USA. W 1911 American Tobacco sprzedało udziały, natomiast Imperial Tobacco stopniowo redukowało swoje zaangażowanie w spółce aż do 1980.
Po reorganizacji przeprowadzonej w 1976, przedsiębiorstwa należące do grupy były zarządzane przez nową spółkę holdingową – B.A.T. Industries. W 1994 BAT przejął swoją dawną spółkę-matkę, American Tobacco, dzięki czemu zyskał marki Lucky Strike i Pall Mall. W 1999 nabył spółkę Rothmans International, posiadającą udziały w fabryce w Mjanmie, co stało się powodem krytyki ze strony obrońców praw człowieka. Pod naciskiem rządu brytyjskiego BAT sprzedał w 2003 udziały w tej wytwórni. W tym samym roku przejął włoskie przedsiębiorstwo tytoniowe Ente Tabacchi Italiani. W 2007 zakończył działalność produkcyjną w Wielkiej Brytanii. W 2008 roku BAT przejął Scandinavian Tobacco. 17 stycznia 2017 uzgodniono, że BAT przejmie całkowicie konkurencyjny koncern Reynolds American za 49,4 mld dolarów.
Działalność w Polsce.
British American Tobacco działalność w Polsce rozpoczęło w 1991, wkrótce nawiązując współpracę z Przedsiębiorstwem Wyrobów Tytoniowych w Augustowie. W 1995 nabyło w ramach umowy prywatyzacyjnej 65% jego akcji. Zgodnie ze zobowiązaniami wynikającymi z tej umowy, BAT zainwestował w obiekty i linie produkcyjne fabryki oraz program wspierania plantatorów tytoniu w regionie. W 1996 powstała nowa kotłownia, a w 1998 – krajalnia tytoniu. W 1999 firmę-córkę spółki przekształcono w British-American Tobacco Polska SA (KRS ). Obecnie zatrudnia ona ok. 750 osób. .
22 września 2015 ogłoszono, że British American Tobacco przejmuje 100% udziałów CHIC Group, właściciela m.in. największej polskiej sieci sprzedaży e-papierosów.

</doc>
<doc id="1216679" url="https://pl.wikipedia.org/wiki?curid=1216679" title="Gmina związkowa Montabaur">
Gmina związkowa Montabaur

Gmina związkowa Montabaur (niem. "Verbandsgemeinde Montabaur") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Montabaur. 
Podział administracyjny.
Gmina związkowa zrzesza 25 gmin, w tym jedną gminę miejską "(Stadt)" oraz 24 gminy wiejskie:

</doc>
<doc id="1216680" url="https://pl.wikipedia.org/wiki?curid=1216680" title="Martinair">
Martinair

Martinair – holenderska linia lotnicza z siedzibą w Amsterdamie, założona przez holenderskiego pilota wojskowego w roku 1958. Działalność rozpoczynała od lotów na samolotach Douglas DC-3. Obecnie Martinair użytkuje samoloty typu Boeing 747-400BCF, Boeing 747-400ERF. Samoloty typu Boeing 747 wykorzystywane są jedynie do lotów cargo. Martinair lata na trasach z Amsterdamu do Curaçao, Aruby, Hawany, Varadero, Mombasy, Punta Cana, Orlando oraz Cancún.

</doc>
<doc id="1216682" url="https://pl.wikipedia.org/wiki?curid=1216682" title="Kruty (obwód czernihowski)">
Kruty (obwód czernihowski)

Kruty (ukr. "Крути") – wieś na Ukrainie w rejonie nieżyńskim obwodu czernihowskiego. W miejscowości znajduje się stacja kolejowa.
Wieś znana jest z bitwy pod Krutami, która odbyła się w 1918.

</doc>
<doc id="1216687" url="https://pl.wikipedia.org/wiki?curid=1216687" title="Reprezentacja Bułgarii w piłce nożnej w eliminacjach do Mistrzostw Świata 2010">
Reprezentacja Bułgarii w piłce nożnej w eliminacjach do Mistrzostw Świata 2010

Dla reprezentacji Bułgarii w piłce nożnej udział w eliminacjach do mundialu 2010 był czternastą próbą awansu do mistrzostw świata. Do tej pory zakwalifikowała się siedmiokrotnie, a największy sukces odniosła w 1994 roku, kiedy zawodnicy prowadzeni przez Dimityra Penewa dotarli do półfinału turnieju. Ostatni raz na turnieju o Puchar Świata Bułgaria grała w 1998 roku.
W kwalifikacjach, trwających od września 2008 roku do października 2009, rywalami Bułgarów byli Włosi, Irlandczycy, Czarnogórcy, Gruzini i Cypryjczycy. Ostatecznie, reprezentacja, którą w eliminacjach prowadzili Płamen Markow oraz Stanimir Stoiłow, zajęła trzecie miejsce w grupie i nie awansowała na mistrzostwa. Została wyprzedzona przez drużyny narodowe Włoch i Irlandii.
Rok 2008.
Przygotowania.
Nowy selekcjoner Płamen Markow nie rozpoczął swojej kadencji od rewolucji kadrowej. Wprawdzie wśród powołanych na lutowy mecz z Irlandią Północną zabrakło graczy, którzy w przerwie zimowej opuścili Lewski Sofia i występowali w drużynie narodowej w poprzednich eliminacjach (Elin Topuzakow, Christo Jowow i Dimityr Tełkijski), ale wszyscy trzej mieli w ostatnim czasie kłopoty z wywalczeniem miejsca w pierwszej jedenastce mistrza Bułgarii, a jeden z nich (Topuzakow) nie grał w reprezentacji od ponad roku. Markow zrezygnował także z usług 34-letniego Radostina Kisziszewa, który w czasie jego pierwszej selekcjonerskiej kadencji kilka miesięcy przed Euro 2004 odmówił wyjazdu na ten turniej. Nie licząc więc tych kilku drobnych korekt szkielet zespołu pozostał właściwie nie zmieniony (nieobecności Stilijana Petrowa i Walerego Bożinowa spowodowane były kontuzjami). Nowy trener dał za to szansę kilku nowym graczom, pomijanym przez poprzedników. W kadrze na spotkanie z Irlandczykami z Ulsteru znaleźli się nieobecni w reprezentacji od lat obrońca Michaił Wenkow (Liteks Łowecz; ostatni mecz w 2005 roku) i napastnik Dimityr Rangełow (Energie Cottbus; 2004), a nawet 32-letni debiutant Todor Janczew z CSKA Sofia.
Po 4-4-2 Stanimira Stoiłowa i 4-3-3 Dimityra Penewa nadszedł czas na 4-5-1 Płamena Markowa. Chociaż w pierwszej jedenastce zagrało dwu nominalnych napastników (Berbatow i Łazarow), to nowy selekcjoner zmienił ustawienie i w ataku wystawił tylko jednego z nich (Łazarow wystąpił jako ofensywny pomocnik). W pierwszym meczu nowej kadencji selekcjonera jego podopieczni wygrali 1:0, mimo niesprzyjających warunków pogodowych (przez całe spotkanie padał deszcz), a strzelcem jedynego gola był cofnięty do drugiej linii Martin Petrow. Dzięki jego bramce Irlandczycy ponieśli pierwszą od osiemnastu miesięcy porażkę na swoim stadionie.
Kolejny mecz podopieczni Markowa rozegrali półtora miesiąca później. Ich rywalem byli Finowie, którzy – po golu z rzutu karnego 37-letniego Jariego Litmanena – od 22 minuty prowadzili 1:0. Bułgarzy zdołali wyrównać trzy minuty po rozpoczęciu drugiej połowy (bramka Zdrawko Łazarowa, po podaniu Welizara Dimitrowa). Drugie z rzędu zwycięstwo zapewnił im – kilka sekund przed zakończeniem meczu – debiutujący w kadrze pomocnik Stanisław Genczew, który pojawił się na boisku dwadzieścia pięć minut wcześniej. Mimo wygranej, zdaniem wielu bułgarskich komentatorów, ich piłkarze nie pokazali pełni swoich możliwości; zawodników – za brak zaangażowania w grę – skrytykował również prezes Bułgarskiego Związku Piłki Nożnej Borisław Michajłow.
Następne spotkanie, ostatnie przez rozpoczęciem eliminacji do mundialu 2010, Bułgarzy zagrali dopiero pięć miesięcy później. W sierpniu ich rywalem była reprezentacja Bośni i Hercegowiny. Pierwotnie w maju Bułgaria miała spotkać się z Polakami, jednak ostatecznie w tym terminie podopieczni Leo Beenhakkera zmierzyli się z Albanią.
W ciągu pięciu miesięcy dzielących spotkanie towarzyskie z Finami z rozpoczęciem eliminacji do mundialu wiadomości dotyczące futbolu bułgarskiego wielokrotnie gościły na łamach europejskich gazet. Najpierw okazało się, że mistrz kraju 2007-2008 CSKA Sofia kilka tygodni po zdobyciu tytułu został zdegradowany do drugiej ligi za długi. W wakacje zainteresowanie obserwatorów wzbudził Lewski Sofia, który w walce o fazę grupową Ligi Mistrzów przegrał z białoruskim BATE Borysów, oraz – przede wszystkim – kapitan reprezentacji Dimityr Berbatow, który po trwających kilka tygodni negocjacjach zdecydował się opuścić Tottenham Hotspur i za 38 milionów euro przeszedł do zdobywcy tytułu mistrza Anglii oraz Pucharu Mistrzów Manchesteru United.
W sierpniu podopieczni Płamena Markowa rozegrali ostatnie przed początkiem kwalifikacji spotkanie towarzyskie, z Bośnią i Hercegowiną, którą po raz pierwszy poprowadził chorwacki szkoleniowiec Miroslav Blažević. W porównaniu z poprzednimi meczami wśród osiemnastu wybrańców Markowa zabrakło jedynie Błagoja Georgijewa, a także kontuzjowanych Georgi Petkowa, Walerego Bożinowa, Iwelina Popowa i Żiwko Milanowa. Powołania otrzymali za to dawno w kadrze nie widziani Lucio Wagner (ostatni mecz w październiku 2007) i Zahari Sirakow (czerwiec 2007) oraz dwaj debiutanci – obrońcy Stanisław Manolew (Liteks Łowecz) i Iwan Iwanow (CSKA Sofia). Będący wówczas jeszcze w trakcie negocjacji z Manchesterem Berbatow strzelił dwa gole, które zapewniły Bułgarom trzecie zwycięstwo z rzędu – pierwsza bramka padła po indywidualnym błędzie bośniackiego pomocnika Senijada Ibricicia, który podał piłkę prosto pod nogi bułgarskiego napastnika, zaś druga została zdobyta głową po dośrodkowaniu Martina Petrowa. Ibričić zrehabilitował się za swoją pomyłkę i w '59 minucie meczu zdobył honorowego gola dla podopiecznych Blaževicia, ustalając wynik na 2:1.
W trzech spotkaniach przygotowawczych Markow przetestował dwudziestu ośmiu zawodników, w tym trzech bramkarzy. Sześciu piłkarzy po raz pierwszy zagrało w drużynie narodowej (Genczew, Iwanow, Janczew, Kakałow, Manolew i Sarmow).
Eliminacje – jesień.
Do inauguracyjnego meczu eliminacji Bułgarzy przystępowali pokrzepieni kompletem zwycięstw w spotkaniach przygotowawczych. Ponadto, klasa rywala – zespołu Czarnogóry – pozwalała sądzić, że Bułgarzy na starcie kwalifikacji zwyciężą i zdobędą trzy punkty. Reprezentacja Czarnogóry była wówczas najmniej doświadczoną drużyną narodową: pierwszy mecz w swojej krótkiej historii rozegrała w marcu 2007 roku, a konfrontacja z Bułgarią była pierwszą w kwalifikacjach do wielkiego turnieju. Przed spotkaniem w Podgoricy podopieczni Zorana Filipovicia zajmowali 136. miejsce w Rankingu FIFA, a ich rywale 16. Jedynym poważnym zmartwieniem Płamena Markowa były kontuzje lidera drugiej linii Martina Petrowa i kurującego się od dłuższego czasu napastnika Walerego Bożinowa.
Pierwsza połowa meczu potwierdziła optymizm Bułgarów: Stilijan Petrow już w 11 minucie pokonał czarnogórskiego bramkarza Vukašina Poleksicia, ponadto goście mieli zdecydowaną przewagę. Jednak w drugiej części ataki Bułgarów były coraz rzadsze – częściej musieli cofać się pod własne pole karne pod naporem akcji ofensywnych gospodarzy. Efektem tych ataków był gol zdobyty przez napastnika AS Romy Mirka Vučinicia w '62 minucie. Niecałe dwadzieścia minut później było już 2:1 dla Czarnogórców: 19-letni Stevan Jovetić wykorzystał rzut karny po faulu Stanisława Angełowa, który został za to przewinienie wyrzucony z boiska.
Gdyby nie Błagoj Georgiew, który w '66 minucie zmienił Stanisława Genczewa i w ostatnich sekundach spotkania doprowadził po strzale z rzutu wolnego do wyrównania, Bułgarzy zanotowaliby pierwszą w tych eliminacjach porażkę. Zresztą podopieczni Markowa nie tylko nie pokonali znacznie niżej notowanych Czarnogórców, ale także stracili na kolejne spotkania Stanisława Angełowa (czerwona kartka) oraz Żiwka Milanowa i Iwelina Popowa (kontuzje).
Spotkanie podopiecznych Płamena Markowa, którzy po remisie z Czarnogórą awansowali na piętnaste miejsce w rankingu FIFA, z mistrzami świata Włochami wzbudziło ogromne zainteresowanie nie tylko w Bułgarii. O akredytację ubiegało się 408 dziennikarzy z siedemnastu różnych państw świata. Ze Stadionu Narodowego mecz oglądało 45 tysięcy kibiców, w tym spora grupa neonazistów z obu krajów.
W przedmeczowych komentarzach przeważały szacunek dla rywali i zapewnienia, że wywalczenie nawet jednego punktu będzie dużym osiągnięciem, tym bardziej, że do końca nie było wiadomo, czy wystąpi kontuzjowany ostatnio Martin Petrow. Wśród Włochów z najważniejszych zawodników zabrakło jedynie kurującego się od dłuższego czasu Gianluigiego Buffona. Mimo iż pomocnik Manchesteru City ostatecznie zagrał, to strategia Markowa i tak mocno się skomplikowała, gdy w '35 minucie spotkania poważnego urazu doznał lewy obrońca Lucio Wagner. Jego zmiennik 20-letni Iwan Iwanow zaliczył do tej pory jedynie jeden mecz w kadrze.
Markow wybrał ustawienie 1-4-3-2-1 z aż trzema defensywnymi pomocnikami (Stilijan Petrow jako najbardziej cofnięty oraz po bokach Georgiew i Jankow) i tylko jednym napastnikiem (Berbatow). Taktyka okazała się skuteczna, bowiem Bułgarzy nie stracili bramki. Ostatecznie spotkanie zakończyło się bezbramkowym remisem. Prasa podkreślała „dobrą i niekiedy odważną grę” drużyny prowadzonej na boisku przez Berbatowa. Bułgarzy nie ustępowali obrońcom tytułu mistrza świata głównie w defensywie – chociaż Włosi dłużej przebywali przy piłce, to ich ataki zwykle rozbijały się o dobrze dysponowaną tego dnia formację obronną Bułgarii. Podopieczni Markowa w ostatnich minutach mieli okazję strzelić zwycięskiego gola, ale dogodną sytuację zmarnował kapitan reprezentacji Berbatow. Zawodnik Manchesteru United, zbierający ostatnio wysokie noty za występy w Premiership i Lidze Mistrzów, po zakończeniu spotkania powiedział: „Nie jesteśmy Brazylią, jeden punkt w meczu z Włochami to wielki sukces.”
Mecz towarzyski z Serbią.
W ostatnim w 2008 roku meczu międzypaństwowym Bułgarzy spotkali się z inną drużyną z Bałkanów Serbią, która w eliminacjach do mundialu wygrała już z Austrią i Wyspami Owczymi, i na koniec roku zajmowała pierwsze miejsce w grupie siódmej, przed Francją i Rumunią. Dla podopiecznych Radomira Anticia mecz belgradzki był o tyle ważny, że był ostatnim w reprezentacyjnej karierze 35-letniego Savo Miloševićia, króla strzelców Euro 2000, zawodnika, który rozegrał najwięcej meczów (101) i strzelił najwięcej goli (35) dla drużyny narodowej.
Płamen Markow zamierzał wykorzystać spotkanie z Serbami do przetestowania kilku nowych wariantów taktycznych i personalnych: kapitan drużyny Dimityr Berbatow, dotychczas najbardziej wysunięty zawodnik reprezentacji, miał zagrać na pozycji środkowego pomocnika. Ponadto wśród powołanych graczy znalazło się kilku debiutantów: Jordan Minew z Botewu Płowdiw, który na lewej stronie obrony miał zastąpić Lucia Wagnera, oraz pomocnik OFK Sliwen 2000 Iwan Stojanow. Stojanow miał przejąć na siebie obowiązki Martina Petrowa, po raz kolejny nieobecnego z powodu urazu. W bramce zamiast Dimityra Iwankowa od początku wystąpił drugi golkiper Georgi Petkow.
Serbowie od pierwszej minuty zagrali z aż trzema napastnikami: oprócz Miloševicia w ataku wybiegli Miloš Krasić i Milan Jovanović. Ofensywne ustawienie okazało się skuteczne, bo Bułgarzy zepchnięci do obrony kilkakrotnie musieli ratować się faulami w obrębie pola karnego. Jedynie w pierwszym kwadransie sędzia podyktował dwa rzuty karne, ale oba – wykonywane przez Miloševicia – obroił Petkow. Ataki Serbów przyniosły skutek już w dziewiątej minucie, kiedy gola na 1:0 strzelił Milan Jovanović. Wprawdzie dziesięć minut później z rzutu wolnego z odległości około dwudziestu metrów wynik wyrównał Błagoj Georgiew, ale to była ostatnia skuteczna akcja Bułgarów. Później trafiali już tylko podopieczni Anticia: po raz kolejny Jovanović, dwukrotnie Milošević, oraz Nenad Milijaš i Danko Lazović. Pierwsza połowa skończyła się wynikiem 4:1, a dwa kolejne gole padły w przeciągu zaledwie dwudziestu minut.
Dla Bułgarów porażka z Serbią była najwyższą od siedmiu lat. Jesienią 2001 roku ulegli 0:6 Czechom w eliminacjach do mundialu 2002. A wynik mógł być jeszcze wyższy, gdyby Milošević wykorzystał dwa rzuty karne na początku spotkania. Komentatorzy podkreślali, że chociaż zawiódł cały zespół, to największe pretensje powinny być kierowane w stronę kapitana Berbatowa, który nie tylko nie potrafił wziąć na siebie ciężaru rozgrywania gry, ale już w 30 minucie – przy stanie 1:3 – poprosił o zmianę. W obronie zawodnika stanął selekcjoner Markow, który stwierdził, że jeden gracz nie może brać odpowiedzialności za występ drużyny. Mimo to dziennikarze nie szczędzili przytyków zarówno liderowi, jak i reszcie piłkarzy. Pisali o „primadonnie” Berbatowie, „muppetach Płamena Markowa” i zastanawiali się, co mógł czuć siedzący w loży dla VIPów prezydent Bułgarii Georgi Pyrwanow. Inni z nostalgią – po raz kolejny zresztą – wspominali o drużynie z 1994 roku, która doszła do półfinału mundialu 1994.
Zmiana selekcjonera.
2 grudnia, dwa tygodnie po przegranej z Serbią, Płamen Markow został zwolniony z funkcji selekcjonera. Wiceprezes BFU Jordan Leczkow podkreślił, że wszyscy członkowie zarządu federacji zagłosowali za odwołaniem trenera. Przyznał, że powodem dymisji były niezadowalające wyniki reprezentacji w eliminacjach do mundialu 2010 oraz bardzo słaby występ w meczu towarzyskim z Serbią. Bułgarscy dziennikarze podkreślali również, że selekcjoner nie był w stanie zmotywować piłkarzy i nie cieszył się wśród nich wielkim respektem. Prezes BFU Borisław Michajłow pytany o następcę Markowa stwierdził, że nowym selekcjonerem może być zarówno Bułgar, jak i szkoleniowiec zagraniczny. Od razu w prasie wśród ewentualnych kandydatów na nowego trenera kadry pojawiły się nazwiska Terry’ego Venablesa, z którym o objęciu posady rozmawiano już w styczniu, Jeana Tigany, pracującego przez wiele lat w Bułgarii Ljubomira Petrovicia oraz byłego menedżera Chelsea F.C. Awrama Granta. Wśród krajowych typów przeważały kandydatury Stanimira Stoiłowa, Krasimira Bałykowa oraz Dimityra Dimitrowa; dwaj ostatni jednak w grudniu podpisali długoterminowe kontrakty, odpowiednio z Czernomorcem 919 Burgas i Amkarem Perm.
Następca Markowa został wybrany dopiero 30 stycznia 2009 roku. Nowym selekcjonerem został Stanimir Stoiłow, który tymczasowo prowadził reprezentację latem 2007 roku w dwu wygranych meczach eliminacji do Euro 2008. Zgodnie z pierwotną umową przez następne pół roku miał łączył obowiązki trenera kadry z pracą w Liteksie Łowecz, z którym nie udało mu się rozwiązać kontraktu. Michajłow przyznał, że najpoważniejszym kontrkandydatem Stoiłowa był Krasimir Bałykow.
Rok 2009.
Przygotowania.
Rok 2009 Bułgarzy rozpoczęli nie tylko od wyboru nowego selekcjonera, ale także od przedłużenia mijającej właśnie kadencji Borisława Michajłowa na stanowisku prezesa Bułgarskiego Związku Piłki Nożnej. Michajłow, chociaż 31 stycznia został wybrany większością głosów, to nie uniknął oskarżeń o manipulacje: Iwan Drażow, którego kandydatura nie została dopuszczona pod głosowanie (Michajłow był jedynym kandydatem), oficjalnie zakwestionował legalność obrad.
Tymczasem Stanimir Stoiłow, nowy trener kadry, pracujący z nią tymczasowo latem 2007 roku, szykował się do ponownego debiutu. Pierwszym przeciwnikiem reprezentacji w 2009 roku i zarazem ostatnim przed spotkaniami kwalifikacyjnymi do mundialu 2010, była Szwajcaria, uczestnik Euro 2008 i wicelider eliminacyjnej grupy II.
Największe zaskoczenie sprawiły powołania nowego szkoleniowca. W bułgarskiej prasie pojawiły się opinie, że Stoiłow próbuje w kadrze odtworzyć jedenastkę Lewskiego Sofia z czasu, kiedy był trenerem tego zespołu. Wtedy to (2004–2008) Lewski dwa razy z rzędu zdobył mistrzostwo kraju i jako pierwsza drużyna z Bułgarii zakwalifikował się do Ligi Mistrzów. Na spotkanie ze Szwajcarami zaproszeni zostali zawodnicy nieobecni w kadrze od wielu miesięcy, ale współpracujący ze Stoiłowem właśnie w tamtym okresie: Elin Topuzakow, Dimityr Tełkijski, Stanisław Angełow, Błagoj Georgiew i Waleri Domowczijski. W bramce zaś wystąpił także ówczesny gracz Lewskiego Georgi Petkow, który w przegranym 1:6 spotkaniu towarzyskim z Serbią przepuścił sześć goli. Ponadto Stoiłow powołał kilku graczy, którzy – jak się wydawało – dawno zakończyli reprezentacyjne kariery: doświadczonych Iliana Stojanowa (32 lata, ostatni raz w kadrze w 2005) i Iwajło Petkowa (33, 2006), który brał udział w mundialu 1998, a także młodszych, ale pomijanych przez kolejnych selekcjonerów: Kiryła Kotewa i Dimityra Rangełowa.
Przeciwko Szwajcarom Stoiłow wykorzystał ustawienie 4-4-1-1, czyli dokładnie takie samo, jakim przed trzema laty grał Lewski. Tym razem w roli napastnika wystąpił kapitan drużyny Dimityr Berbatow, a tuż za nim, jako najbardziej wysunięty ofensywny pomocnik wybiegł Iwelin Popow, zresztą zdobywca jedynej bramki dla Bułgarii w tym meczu. Ostateczny wynik spotkania – 1:1 – ukształtował się już w 45 minucie, kiedy to wyrównującego gola dla Szwajcarów strzelił Benjamin Huggel. Mimo iż mecz z podopiecznymi Ottmara Hitzfelda był dla Bułgarii piątym bez zwycięstwa, to komentatorzy podkreślali, że bułgarscy piłkarze mieli nie tylko więcej okazji do strzelenia goli, ale przede wszystkim pozytywnie zaskoczyli przygotowaniem motorycznym i „głodem gry”.
Eliminacje – wiosna.
Dla selekcjonera Stanimira Stoiłowa mecz z Irlandią był trzecim w karierze spotkaniem, w którym poprowadził reprezentację w grze o punkty; poprzednio jego podopieczni wygrali dwukrotnie z Białorusią w eliminacjach do Euro 2008. Stoiłow pozostał konsekwentny i przeciwko Irlandczykom powołał większość zawodników, którym dał szansę w sparingu ze Szwajcarią; także, odsuniętych przez poprzedniego szkoleniowca kadry, Iliana Stojanowa, Elina Topuzakowa i Igora Tomašicia, który po wrześniowym spotkaniu z Czarnogórą zapowiedział koniec kariery reprezentacyjnej. Poważnym osłabieniem był za to brak kapitana drużyny Dimityra Berbatowa, który w ligowym spotkaniu Manchesteru United z Fulham F.C. doznał kontuzji kostki. Ponadto na zgrupowanie nie przyjechali kurujący się od dawna Martin Petrow i Waleri Bożinow. W miejsce Berbatowa powołanie otrzymał były piłkarz Górnika Zabrze Dimityr Makrijew. Irlandczycy zaś, prowadzeni przez 70-letniego Włocha Giovanniego Trapattoniego, zagrali bez Stephena Irelanda, który, pomimo wysokiej formy, nie znalazł uznania w oczach selekcjonera, oraz kontuzjowanego Steve’a Finnana.
Chociaż niektórzy komentatorzy przestrzegali, że porażka w meczu z Irlandią oznaczać będzie koniec marzeń o mundialu, to Stoiłow uspokajał: „Mamy wielu zawodników światowej klasy. Nawet jeśli przegramy, wciąż będziemy mieć duże szansę na awans.”. W przedmeczowych opiniach podnoszono również kwestie zaawansowanego wieku wielu zawodników i podkreślano, że eliminacje do południowoafrykańskich mistrzostw to ostatnia szansa dla tych graczy na występ na międzynarodowym turnieju. Z drugiej strony, w przypadku przegranej pojawi się szansa na efektywniejsze eksploatowanie piłkarzy młodszego pokolenia, zauważano.
Ostatecznie spotkanie Bułgarii z Irlandią, które już czwarty raz spotykały się w eliminacjach do wielkich turniejów (wcześniej w kwalifikacjach do mundialu 1978, Euro 1980, Euro 1988), zakończyło się podziałem punktów. Mecz dla Bułgarów rozpoczął się od szybkiej straty gola – już w 40 sekundzie bramkę strzelił kolega Martina Petrowa i Bożinowa z Manchesteru City Richard Dunne. W pomeczowych analizach podkreślano, że po zdobyciu gola Irlandczycy nadal dominowali, a Bułgarzy bardzo rzadko zagrażali bramce strzeżonej przez innego zawodnika City Shaya Givena. Dodatkowo, już w '24 minucie Stoiłow musiał zmienić Żiwka Milanowa, kontuzjowanego w starciu z Keithem Andrewsem. Zawodnika Lewskiego Sofia zastąpił 34-letni Radostin Kisziszew, dla którego był to powrót do kadry po dwuletniej przerwie: kiedy selekcjonerem został skonfliktowany z nim Płamen Markow ogłosił zakończenie reprezentacyjnej kariery. Bramka wyrównująca została strzelona dopiero w '74 minucie: jedną z nielicznych w tym meczu akcji ofensywnych drużyny bułgarskiej zainicjował Stilijan Petrow, który dośrodkował na pole karne, a tam piłkę do własnej bramki posłał irlandzki obrońca Kevin Kilbane. Komentatorzy zwracali uwagę na duże szczęście Bułgarów i wysoką formę bramkarza Dimityra Iwankowa.
Mimo przypuszczeń, że starcie z Cyprem będzie łatwiejsze niż to z Irlandczykami, selekcjoner Stanimir Stoiłow przestrzegał przed zbytnią pewnością siebie. A sytuacja Bułgarów dodatkowo się skomplikowała, gdyż do kontuzjowanych wcześniej Dimityra Berbatowa, Martina Petrowa i Walerego Bożinowa, dołączyli obrońcy Żiwko Milanow i Aleksandyr Tunczew. Wprawdzie przed spotkaniem pojawiły się informacje, że na mecz z Cypryjczkami wykuruje się Bożinow, ale ostatecznie napastnika Manchestru City zabrakło nawet na ławce rezerwowych. Rywale Bułgarów stracili zaś swojego kapitana Janisa Okasa, rekordzistę pod względem występów w kadrze, który przechodził rehabilitację po urazie.
Chociaż podopieczni greckiego szkoleniowca Angelosa Anastasiadisa przed spotkaniem z Bułgarią zajmowali dopiero czwarte miejsce w grupie, to w niektórych poprzednich meczach eliminacyjnych pokazali się z dobrej strony: w konfrontacji z Włochami aż do 92 minuty utrzymywał się remis 1:1, dopiero na kilka sekund przed zakończeniem decydującego gola strzelił dla mistrzów świata Antonio Di Natale. Ponadto aż cztery punkty (1:1 i 2:1) zdobyli Cypryjczycy w grach z Gruzją. Bułgarzy zaś nie wygrali od sierpnia 2008 roku, czyli od sześciu meczów.
Stoiłow zdecydował się na dokładnie to samo ustawienie i tych samych graczy (jedynie Radostin Kisziszew zastąpił kontuzjowanego Milanowa), którzy cztery dni wcześniej wywalczyli punkt w Dublinie. Jego wybrańcy tym razem wygrali dwoma bramkami. Jak podkreślano w pomeczowych komentarzach Bułgarzy mieli znacznie więcej sytuacji podbramkowych i, gdyby nie wyjątkowa tego dnia nieskuteczność, zwyciężyliby znacznie wyżej. Zwracano również uwagę na przychylność sędziego, który nie zauważył brutalnego faulu Stanisława Manolewa na Efstathiosie Aloneftisie. Gole dla Bułgarów strzelili 22-letni Iwelin Popow oraz powołany w ostatniej chwili Dimityr Makrijew, który w '89 minucie meczu, a więc kilka sekund przed strzeleniem bramki, zmienił Dimityra Rangełowa. Selekcjoner Stoiłow przyznał, że jest bardzo zadowolony ze zwycięstwa, tym cenniejszego, że odniesionego, jak podkreślił, bez najbardziej kluczowych graczy.
Przed ważnym spotkaniem rewanżowym z Irlandią piłkarska Bułgaria żyła trzema wydarzeniami: zakończeniem rozgrywek ligowych i zdobyciem tytułu mistrzowskiego przez Lewskiego Sofia; występem Dimityra Berbatowa w finale Ligi Mistrzów, przegranego przez jego Manchester United z FC Barceloną; oraz zwycięstwem Liteksu Łowecz, prowadzonego przez selekcjonera kadry Stanimira Stoiłowa, w rywalizacji o Puchar Bułgarii. Mecz z podopiecznymi Giovanniego Trapattoniego miał stanowić zamknięcie udanej piłkarskiej wiosny i przedłużenie szans na awans do mundialu.
A nastroje były optymistyczne, tym bardziej, że do reprezentacji po długiej przerwie spowodowanej rehabilitacją powrócił Martin Petrow. Oprócz niego na zgrupowaniu zameldowali się wszyscy najważniejsi gracze drużyny, m.in. nieobecny podczas gier wczesnowiosennych Berbatow, Dimityr Iwankow i Stilijan Petrow. Kontuzje wyeliminowały za to: Zahariego Sirakowa oraz obrońców Aleksandyra Tunczewa i Michaiła Wenkowa, przez co w pierwszej jedenastce wystąpili, tak jak przeciw Cyprowi, zawodnicy bardzo doświadczeni: Radostin Kisziszew (35 lat), Igor Tomašić (33) oraz Ilian Stojanow (32).
Pięć dni przed meczem Irlandczycy rozegrali towarzyskie spotkanie z Nigerią. Po golu Robbie'ego Keane'a zremisowali 1:1. W bramce wystąpił wówczas Shay Given, ale doznał kontuzji, i to właśnie obsada pozycji bramkarza stanowiła największą niewiadomą przed konfrontacją z Bułgarią. Potencjalny zmiennik Givena 39-letni Dean Kiely, niezadowolony z roli rezerwowego w meczu z Nigerią, opuścił zgrupowanie. Trapattoni wysłał więc powołania dla Wayne’a Hendersona i Colina Doyle’a, którzy łącznie wystąpili w kadrze siedem razy.
Drugie w przeciągu dwu miesięcy spotkanie Irlandczyków z Bułgarami – ponownie – zakończyło się wynikiem 1:1. Tak jak poprzednio pierwsi gola strzelili podopieczni Trapattoniego, tak jak poprzednio był to Richard Dunne, i tak jak poprzednio przy golu dla graczy bułgarskich zawinił Kevin Kilbane. Komentatorzy podkreślali, że dopiero po stracie bramki w 24 minucie Bułgarzy przystąpili do zdecydowanych akcji ofensywnych i dominowali do końca pierwszej połowy. Wyrównującego gola strzelili pięć minut po trafieniu Dunne’a. Dimityr Tełkijski wykorzystał błąd Kilbane'a i pokonał Givena, którego kontuzja, jak się okazało, była medialnym bluffem. W drugiej połowie obie drużyny bardziej aniżeli o zdobyciu kolejnych bramek, myślały o obronie i niedopuszczeniu do utraty cennego punktu. Jednakże z wyniku bardziej zadowoleni byli Irlandczycy, którzy utrzymali drugie miejsce w tabeli.
Przygotowania.
Po dwu miesiącach przerwy Bułgarzy rozegrali spotkanie towarzyskie w sierpniu. Ich rywalem była Łotwa, zajmująca w swojej grupie, podobnie jak Bułgarzy, trzecie miejsce, za Grecją i Szwajcarią. Drużyna Stoiłowa została poważnie osłabiona, bo w przeddzień meczu kontuzji nabawił się Stilijan Petrow. Z innych ważnych graczy na zgrupowanie nie przyjechał drugi bramkarz Georgi Petkow, który był w słabszej formie. Selekcjoner zamiast niego powołał Nikołaja Michajłowa. 21-letni syn prezesa Bułgarskiego Związku Piłki Nożnej do tej pory w reprezentacji wystąpił jeden raz, w maju 2006 roku. W kadrze nie było żadnego debiutanta.
Młody Michajłow znalazł się w pierwszej jedenastce, ale przez kibiców został przywitany buczeniem i gwizdami. Od początku zagrał także Aleksandyr Tunczew, który powrócił do kadry po prawie półrocznej rehabilitacji. W pomeczowych analizach podkreślano, że to Bułgarzy mieli przez cały mecz przewagę, a Łotysze oddali na bramkę Michajłowa tylko jeden strzał, dopiero w '76 minucie. Jedynego gola strzelił kwadrans wcześniej Dimityr Rangełow, który po przerwie zastąpił Dimityra Berbatowa. Mimo zwycięstwa, pojawiły się komentarze o braku zaangażowania zawodników; nawet selekcjoner gości Aleksandrs Starkovs przyznał, że Bułgarzy tego dnia zagrali bardzo słabo.
Po spotkaniu z Łotwą z ostrą krytyką Bułgarskiego Związku Piłki Nożnej wystąpił Berbatow. Napastnik Manchesteru United dziwił się dlaczego reprezentacja przed ważnymi meczami eliminacyjnymi zagrała towarzysko z tak słabym przeciwnikiem. „W tym samym czasie Macedonia zmierzyła się z Hiszpanią. Czy jesteśmy gorsi od Macedonii?”, pytał kapitan drużyny narodowej.
Eliminacje – jesień.
Niedługo przed rewanżowym spotkaniem z Czarnogórą w bułgarskiej prasie obszernie pisano – nie tylko w kontekście sportowym – o selekcjonerze Stanimirze Stoiłowie oraz liderze i kapitanie drużyny Dimityrze Berbatowie. Stoiłow, po tym, jak prowadzony przez niego Liteks Łowecz przegrał w eliminacjach do Ligi Europy z białoruskim BATE Borysów, po ponad roku pracy w Łoweczu złożył dymisję i od tej pory poświęcił się wyłącznie kadrze. Natomiast napastnik Manchesteru United był bohaterem skandalu obyczajowego: angielska bulwarówka "The Sun" doniosła, że piłkarz podrywał znaną w Bułgarii modelkę Nikoletę Łozanową, dawną narzeczoną bramkarza Nikołaja Michajłowa, a obecnie związaną z gangsterem Georgim Stoiłowem. Stoiłow miał z tego powodu grozić pobiciem zawodnikowi. Dodatkowo, kilka dni później, ta sama gazeta podała, że aktualna dziewczyna Berbatowa spodziewa się dziecka. Piłkarz jednak wszystkiemu zaprzeczył.
Wysokie zwycięstwo nad Czarnogórą sprawiło, że Bułgarzy z większym optymizmem przygotowywali się do konfrontacji z mistrzami świata z 2006 roku. Był on tym bardziej uzasadniony, że po pierwsze, w pierwszym spotkaniu obu drużyn padł bezbramkowy remis, a po drugie, Włosi od dłuższego czasu grali nieefektownie i nieskutecznie: przed meczem w Turynie podopieczni Marcella Lippiego przegrali towarzyskie spotkanie z Brazylią (0:3), już po fazie grupowej pożegnali się z Pucharem Konfederacji, gdzie w decydującym spotkaniu ulegli Egiptowi, a ostatni mecz w eliminacjach do mundialu, z Gruzją, wygrali tylko dzięki dwóm samobójczym golom Kachabera Kaladze. Ówczesną formę reprezentantów Italii podsumował Waleri Bożinow, który stwierdził, że „szanujemy Włochów, ale to nie jest drużyna, która gra na miarę mistrzów świata”. Tym, co mogło niepokoić selekcjonera Stanimira Stoiłowa, był brak z powodu kontuzji Żiwka Milanowa oraz Dimityra Telkijskiego, strzelca bramki w meczu z Czarnogórą. Z ekipy gospodarzy uraz wyeliminował jedynie napastnika Bayernu Monachium Lukę Toniego.
Przed spotkaniem, dla większego zmotywowania zawodników, dyrektor sportowy reprezentacji Nasko Sirakow przypomniał, że obecna konfrontacja z Włochami przypomina tę z Francją z 1993 roku, która zadecydowała o awansie kadry na mundial 1994. „Potrzebujemy nowego Emiła Kostadinowa, który wówczas strzelił decydujące o zwycięstwie bramki”, powiedział Sirakow. To nie było jedyne odwołanie do mitu „złotego pokolenia”: kilka tygodni później w Sliwenie rozegrano spotkanie weterenów Bułgaria-Włochy, w którym udział wzięli (przynajmniej po stronie bułgarskiej) uczestnicy tego samego spotkania z półfinału mundialu 1994. Zresztą, podczas tego meczu miało dojść do ustalenia, że nowym selekcjonerem bułgarskiej reprezentacji młodzieżowej będzie Włoch Pietro Vierchowod. Innym przejawem współpracy piłkarskiej Bułgarii z Włochami było przejęcie przez włoskiego przedsiębiorcę Francesco Salernę pierwszoligowego klubu Botew Płowdiw, którego szkoleniowcem został Enrico Piccioni.
Spotkanie pierwszych drużyn narodowych rozpoczęło się minutą ciszy, ku uczczeniu pamięci zmarłego niedawno dziennikarza Mike’a Bongiorno. Pierwsza bramka padła już w pierwszych piętnastu minutach gry: jej strzelcem był włoski obrońca Fabio Grosso, który wyprzedził Iliana Stojanowa i z najbliższej odległości pokonał Dimityra Iwankowa. Wynik spotkania ustalił w 40 minucie Vincenzo Iaquinta. Komentatorzy podkreślali, że Bułgarzy starali się atakować (najlepszą okazję na strzelenie gola zmarnował w '25 minucie Stilijan Petrow), ale obrona włoska, kierowana przez Fabia Cannavara, okazała się skuteczniejsza. Także Włosi mieli więcej szans na podwyższenie wyniku; Marcello Lippi przyznał, że jego podopieczni mogli strzelił jeszcze cztery-pięć goli. Według pomeczowych statystyk obie drużyny oddały po siedem celnych strzałów na bramkę przeciwnika.
Porażka z Włochami znacznie zmniejszyła szanse Bułgarów na awans do mundialu 2010. Żeby zająć drugie miejsce i zagrać w barażach podopieczni Stoiłowa musieliby wygrać dwa ostatnie spotkania (z Cyprem i Gruzją) oraz liczyć na porażki Irlandczyków w konfrontacji z Włochami i Czarnogórą. W pomeczowych komentarzach pojawiły się liczne wątpliwości, czy w ostatnich grach kadrę powinien prowadzić Stanimir Stoiłow: niektórzy domagali się zwolnienia selekcjonera, a wśród jego następców wymieniano przede wszystkim nazwisko byłego menedżera Chelsea F.C. Awrama Granta. W tamtym czasie Izraelczyk był również kandydatem na trenera reprezentacji Polski, po tym, jak zwolniony został Leo Beenhakker. Inni zaś sugerowali, że Stoiłow na pewno zachowa swoje stanowisko, ale tylko dlatego, że Bułgarski Związek Piłki Nożnej nie ma pieniędzy na zatrudnienie zagranicznego trenera, a żaden z rodzimych szkoleniowców nie jest zainteresowany tym stanowiskiem.
Przed ostatnimi meczami eliminacji do mundialu 2010 doszło do licznych zmian personalnych w kadrze. Po pierwsze dlatego, że poważnych kontuzji doznało kilku zawodników z pierwszego składu (Georgi Petkow, Żiwko Milanow, Stanisław Manolew, Aleksandyr Tunczew i Georgi Sarmow). Po drugie zaś, już po przegranym spotkaniu z Włochami selekcjoner Stanimir Stoiłow zapowiedział, że niezbędna jest pokoleniowa zmiana, która rozpocznie się już przy powołaniach na najbliższe mecze. Stąd też przeciwko Cyprowi i Gruzji nie zagrali najbardziej doświadczeni gracze: Radostin Kisziszew (35 lat), Igor Tomašić (32), Ilian Stojanow (32), Welizar Dimitrow (30) i Dimityr Tełkijski (32). Zamiast nich na zgrupowanie przyjechali debiutanci (Iwan Karadżow, Kostadin Stojanow, Weselin Minew) lub też młodzi gracze dotychczas pełniący role zmienników dla starszych kolegów (Płamen Nikołow, Iwan Iwanow, Iwan Stojanow). Komentując swoje wybory, Stoiłow podkreślał, że obecnie najstarsi gracze mają po trzydzieści lat (Martin Petrow i Stilijan Petrow), a najbliższe mecze powinny być traktowane jako pierwszy etap w przygotowaniach do kwalifikacji do Euro 2012.
Zmieniona, radykalnie odmłodzona reprezentacja zmierzyła się z drużyną, która zajmowała 65. miejsce w rankingu FIFA i do tej pory w eliminacjach wygrała tylko jedno spotkanie (z Gruzją). Dla Bułgarów zwycięstwo oznaczało przedłużenie nadziei na udział w mistrzostwach świata, a przy korzystnych rozstrzygnięciach w innych meczach (porażka Irlandii z Włochami) mogło poważnie wzmocnić jej pozycję przed ostatnimi spotkaniami. Ponadto, konfrontacja z Cyprem miał wydźwięk także prestiżowy – swoją obecność na stadionie w Larnace zapowiedział prezydent UEFA Michel Platini.
Jednakże, bohaterem spotkania nie był żaden z nowych piłkarzy bułgarskich, ale napastnik APOELu Nikozja Konstandinos Charalambidis, który w pierwszych dwudziestu minutach meczu dwukrotnie pokonał Dimityra Iwankowa. W drugiej połowie dwaj inni Cypryjczycy trafili do bułgarskiej bramki, a podopieczni Stanimira Stoiłowa byli w stanie odpowedzieć tylko jednym trafieniem. Bułgarska prasa pisała o „upokorzeniu”, „wstydzie”, „obronie, która nie istniała” i przypominała, że Bułgaria nigdy wcześniej nie uległa Cyprowi. Dodatkowo w '68 minucie bramkarz Iwankow złamał nogę, co wyeliminowało go z gry na co najmniej miesiąc. Najniższe noty otrzymał obrońca Iwan Iwanow, jeden z młodych graczy zaproszonych do kadry przez Stoiłowa, który zawinił przy trzeciej bramce. „Porażka była dla nas szokiem. Chciałbym przeprosić wszystkich kibiców” – powiedział selekcjoner, którego pozycja po meczu jeszcze bardziej osłabła. Stoiłow przyznał, że postawienie na niedoświadczonych zawodników z ligi bułgarskiej było błędem. Występ kadry skrytykował publicznie nawet prezydent Bułgarii Georgi Pyrwanow.
Ostatni mecz Bułgarów w eliminacjach do mundialu 2010 nie mógł wpłynąć na układ tabeli. Awans z pierwszego miejsca wywalczyli już Włosi, zaś do barażów awansowali Irlandczycy. Jednakże, spotkanie z Gruzinami było o tyle istotne, że – po wysokiej porażce z Cyprem – zagrożona była pozycja selekcjonera Stanimira Stoiłowa. Trener dobrym wynikiem w zamykającym kwalifikacje meczu miał udowodnić, że jest w stanie skutecznie prowadzić kadrę w kolejnych eliminacjach.
Mecz towarzyski z Maltą i rekord Berbatowa.
Pożegnalne spotkanie Bułgarów w roku 2009 odbyło się nieco w cieniu nasilających się głosów opinii publicznej o konieczności zmiany selekcjonera przed eliminacjami do Euro 2012, a także meczów barażowych do mundialu. Szczególnie duże emocje wywołała konfrontacja Irlandczyków, którzy wcześniej wyprzedzili Bułgarię w grupie, z Francuzami. Po wyrównanym dwumeczu do mistrzostw awansowali ci ostatni, wicemistrzowie świata z 2006 roku. Jednakże kontrowersje wzbudził sposób zdobycia decydującej bramki w drugim spotkaniu: gola strzelił William Gallas po podaniu Thierry’ego Henry’ego, który zagrał piłkę ręką.
Jeśli idzie o kwestię zmiany selekcjonera, to trenerowi kadry zarzucano przede wszystkim obdarzanie przesadnym zaufaniem trzech liderów (Dimityr Berbatow, Stilijan Petrow i Martin Petrow) oraz, szczególnie w pierwszej fazie eliminacji, blokowanie młodszym zawodnikom dostępu do kadry. W bułgarskiej prasie pojawiły się nawet informacje, że Stoiłow sam poda się do dymisji i powróci do pracy w Lewskim Sofia. Wśród potencjalnych kandydatów na jego następcę znaleźli się m.in. Paweł Doczew, trener od lat pracujący w Niemczech, którego oficjalnie poparł Krasimir Bałykow; Serb Ljubomir Petrović, o którym jako potencjalnym selekcjonerze pisała serbska prasa; Argentyńczyk Héctor Cúper oraz – podobnie jak w 2007 i 2008 roku – były szkoleniowiec Chelsea F.C. Izraelczyk Awraham Grant. Ostatecznie jednak z rozmów z zagranicznymi trenerami nic nie wyszło i Stanimir Stoiłow pozostał na swoim stanowisku.
Początkowo Bułgarzy w listopadzie mieli rozegrać dwa mecze: z Boliwią i Maltą. Jednak niecałe dwa tygodnie przed pierwszy spotkaniem działacze boliwijscy zrezygnowali ze sparingu, tłumacząc się zbyt dużymi wydatkami na pokrycie kosztów podróży do Sofii. Zamiast meczu z Boliwijczykami Bułgaria rozegrał nieoficjalne spotkanie ze zdobywcą Pucharu UEFA Szachtarem Donieck (0:0). Za to drugi mecz, z Maltą, doszedł do skutku. Z powodu kontuzji nie wystąpił w nim Martin Petrow, który kilka dni wcześniej podpisał nowy kontrakt z Manchesterem City. Ponadto bułgarska prasa w przededniu meczu doniosła o nasilającym się konflikcie w kadrze między kapitanem Berbatowem a Błagojem Georgijewem. Mimo dużego zamieszania medialnego, reprezentacja wygrała 4:1 po golach Walerego Bożinowa, dwu Berbatowa i jednym Georgijewa.
Wydaje się, że najistotniejszymi wydarzeniami związanymi z tym meczem są: pobicie rekordu strzeleckiego przez Berbatowa oraz rezygnacja z gry w kadrze bramkarza Dimityra Iwankowa. Berbatow, strzeląc dwa gole, wyprzedził w klasyfikacji najlepszych strzelców reprezentacji Christo Bonewa, który zajmował pierwszą pozycję od lat 70. Prezes Bułgarskiego Związku Piłki Nożnej Borisława Michajłowa życzył zawodnikowi Manchesteru United zdobycia stu goli. Natomiast 34-letni Iwankow zrezygnował po jedenastu latach występów w reprezentacji. Najpewniej jego następcą zostanie Nikołaj Michajłow, który przyznał, że jest gotowy do objęcia numeru jeden w drużynie narodowej.
Kadra.
W zestawieniu uwzględniono piłkarzy, którzy brali udział w meczach eliminacyjnych do mundialu 2010.

</doc>
<doc id="1216690" url="https://pl.wikipedia.org/wiki?curid=1216690" title="Reprezentacja Bułgarii w piłce nożnej/Eliminacje do Euro 2008">
Reprezentacja Bułgarii w piłce nożnej/Eliminacje do Euro 2008



</doc>
<doc id="1216693" url="https://pl.wikipedia.org/wiki?curid=1216693" title="Niszczyciele eskortowe typu Hunt">
Niszczyciele eskortowe typu Hunt



</doc>
<doc id="1216694" url="https://pl.wikipedia.org/wiki?curid=1216694" title="Św. Seweryn">
Św. Seweryn



</doc>
<doc id="1216695" url="https://pl.wikipedia.org/wiki?curid=1216695" title="Gmina związkowa Ransbach-Baumbach">
Gmina związkowa Ransbach-Baumbach

Gmina związkowa Ransbach-Baumbach (niem. "Verbandsgemeinde Ransbach-Baumbach") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Ransbach-Baumbach. 
Podział administracyjny.
Gmina związkowa zrzesza jedenaście gmin, w tym jedną gminę miejską "(Stadt)" oraz dziesięć gmin wiejskich:

</doc>
<doc id="1216704" url="https://pl.wikipedia.org/wiki?curid=1216704" title="Boris Iordan">
Boris Iordan

Boris Michajłowicz Iordan, (ur. w 1888 w Dźwińsku w Rosji, zm. 20 lipca 1956 w Concord w USA) – rosyjski wojskowy (pułkownik), szef sztabu 1 brygady Rosyjskiego Korpusu Ochronnego podczas II wojny światowej, emigracyjny działacz wojskowy i kombatancki.
Życiorys.
Ukończył Korpus paziów w Petersburgu. Od 1907 r. służył w lejbgwardii cesarskiego pułku ułańskiego. W 1914 r. ukończył 2 klasy nikołajewskiej szkoły kawaleryjskiej. Brał udział w I wojnie światowej w szeregach macierzystego pułku. W połowie 1915 r. w stopniu kapitana został przeniesiony do sztabu generalnego armii rosyjskiej. Od 1916 r. służył jako starszy adiutant w sztabie samodzielnej gwardyjskiej dywizji kawalerii, a następnie w 3 gwardyjskiej dywizji kawalerii. W 1917 r. został p.o. szefa sztabu gwardyjskiego korpusu kawalerii. W 1918 r. przystąpił do białych. Objął funkcję zastępcy gen. Abrama M. Dragomirowa. Od początku 1919 r. był szefem sztabu 2 dywizji kawalerii, zaś od jesieni tego roku – V korpusu kawalerii. Po ewakuacji wojsk białych z Krymu do Gallipoli w listopadzie 1920 r., zamieszkał w 1922 r. w Suboticy. Był starostą emigracyjnej organizacji "Russkij sokoł". Po ataku wojsk niemieckich na Jugosławię i jej kapitulacji w kwietniu 1941 r., wstąpił wraz z synem do nowo formowanego Rosyjskiego Korpusu Ochronnego. Początkowo służył w sztabie. 11 maja 1942 r. został szefem sztabu 1 brygady. Po zakończeniu wojny zamieszkał w Salzburgu. W latach 1948-1949 był szefem 2 oddziału Rosyjskiego Związku Ogólnowojskowego (ROWS). Na początku lat 50. wyjechał do USA, gdzie stanął na czele oddziału ROWS w Nowym Jorku. Działał też w Zrzeszeniu Lejbgwardii Pułku Ułańskiego i Korpusu Paziów. Zmarł 20 lipca 1956 r.
Linki zewnętrzne.
Biografia płk. Borisa M. Iordana 

</doc>
<doc id="1216705" url="https://pl.wikipedia.org/wiki?curid=1216705" title="Święty Gotard">
Święty Gotard



</doc>
