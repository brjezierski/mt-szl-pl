<doc id="1216706" url="https://pl.wikipedia.org/wiki?curid=1216706" title="BEST Engineering Competition">
BEST Engineering Competition

BEC (ang. BEST Engineering Competition) – Ogólnopolski konkurs inżynierski, organizowany przez europejskie Stowarzyszenie Studentów Uczelni Technicznych BEST, podczas którego kilkuosobowe drużyny, wykorzystując zarówno swoją wiedzę jak i pomysłowość, rozwiązują problem techniczny.
Organizatorzy.
BEC organizowany jest przez lokalne grupy BEST-u w sześciu miastach w Polsce na sześciu uczelniach technicznych:
Historia.
Każda lokalna grupa BEST-u organizowała BEC indywidualnie, we własnym zakresie, jednak w 2007 roku powstała idea połączenia sił i zorganizowania wspólnego konkursu. W kwietniu i maju 2007 roku odbył się I Ogólnopolski Konkurs Inżynierski z finałem w Krakowie. W 2008 roku Finał konkursu odbył się w Gdańsku. W 2009 roku w Warszawie, a w 2010 roku odbył się w Gliwicach.
Opis projektu.
Formuła Konkursu polega na wykonaniu z góry ustalonego zadania inżynierskiego w określonym czasie. Podczas trwania zawodów uczestnicy nie mogą liczyć na pomoc osób z zewnątrz oraz na profesjonalny sprzęt i nowoczesne materiały, za to otrzymują wirtualny fundusz na realizację projektu w tzw. BEC-ach. Zadanie jest wykonywane w kilkuosobowych grupach, z użyciem prostych narzędzi oraz z pozoru bezużytecznych materiałów takich jak deski, gwoździe, drut itp.
Etapy:

</doc>
<doc id="1216712" url="https://pl.wikipedia.org/wiki?curid=1216712" title="Wissam El Bekri">
Wissam El Bekri

Wissam El Bekri (ur. 16 czerwca 1984 w Thiais) – tunezyjski piłkarz grający na pozycji lewego obrońcy. Posiada także obywatelstwo francuskie.
Kariera klubowa.
El Bekri urodził się we Francji w rodzinie tunezyjskich emigrantów. Piłkarską karierę rozpoczął w klubie LB Châteauroux. Z czasem zaczął występować w amatorskich rezerwach, a w 2003 roku awansował do kadry pierwszej drużyny. W Ligue 2 El Bekri występował przez dwa sezony, ale był głównie rezerwowym.
W 2005 roku Wissam trafił do ojczyzny swoich rodziców i podpisał kontrakt z zespołem Espérance Tunis. W 2006 roku wywalczył z nim mistrzostwo Tunezji, a także zdobył Puchar Tunezji. W 2007 roku zajął z Espérance 3. miejsce.
W 2009 roku Wissam powrócił do Francji i został zawodnikiem drugoligowego Dijon FCO. Następnie występował w CS Hammam-Lif. W 2011 roku zakończył tam karierę.
Kariera reprezentacyjna.
W reprezentacji Tunezji El Bekri zadebiutował w 2005 roku. W 2008 roku został powołany przez Rogera Lemerre do kadry na Puchar Narodów Afryki 2008.

</doc>
<doc id="1216713" url="https://pl.wikipedia.org/wiki?curid=1216713" title="Kolografia">
Kolografia



</doc>
<doc id="1216716" url="https://pl.wikipedia.org/wiki?curid=1216716" title="Gmina związkowa Rennerod">
Gmina związkowa Rennerod

Gmina związkowa Rennerod (niem. "Verbandsgemeinde Rennerod") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Rennerod. 
Podział administracyjny.
Gmina związkowa zrzesza 23 gminy, w tym jedną gminę miejską "(Stadt)" oraz 22 gminy wiejskie:

</doc>
<doc id="1216717" url="https://pl.wikipedia.org/wiki?curid=1216717" title="Saint John Figtree">
Saint John Figtree

Saint John Figtree – jedna z 5 parafii na wyspie Nevis i jedna w 14 parafii federacji Saint Kitts i Nevis. Stolicą parafii jest Figtree. Pozostałe miejscowości parafii to Brown Hill, Pemboke, Brown Pasture, Cole Hill, Beach Road i Pond Hill.

</doc>
<doc id="1216718" url="https://pl.wikipedia.org/wiki?curid=1216718" title="Awerkij Honczarenko">
Awerkij Honczarenko

Awerkij Matwijowycz Honczarenko (, ur. we wsi Daszczenki w powiecie łochwickim guberni połtawskiej, zm. 12 kwietnia 1980 w USA) – ukraiński wojskowy, dowódca w bitwie pod Krutami.
Życiorys.
W 1912 ukończył z odznaką junkierską szkołę piechoty w Czuhujewie, służył w pułku gwardii Armii Imperium Rosyjskiego. Walczył w czasie I wojny światowej jako dowódca batalionu, w stopniu kapitana. Odznaczony za odwagę Krzyżem św. Jerzego z Mieczami.
W 1917 był wykładowcą kijowskiej szkoły chorążych, w styczniu 1918 dowódcą pierwszego kurenia w Junackiej Szkole Wojskowej im. Bohdana Chmielnickiego. Dowodził wojskami ukraińskimi w bitwie pod Krutami.
W 1918 był komendantem wojskowym guberni podolskiej, w 1919 szefem kancelarii Symona Petlury. Po wojnie osiadł w Małopolsce Wschodniej, był ukraińskim działaczem spółdzielczym.
W 1943 wstąpił do 14 Dywizji Grenadierów SS, kierował szkoleniem żołnierzy w pułku zapasowym.
Po II wojnie światowej wyemigrował do USA, gdzie zmarł. Przez rząd emigracyjny Ukraińskiej Republiki Ludowej awansowany do stopnia pułkownika.
Autor wspomnienia o bitwie pod Krutami opublikowanego po raz pierwszy w 1938 w Warszawie przez pismo „Za Derżawnist”.

</doc>
<doc id="1216721" url="https://pl.wikipedia.org/wiki?curid=1216721" title="Justyna Kreczmarowa">
Justyna Kreczmarowa

Justyna Florentyna Kreczmarowa (ur. 14 października 1918 w Warszawie, zm. 14 stycznia 2008 tamże) – polska aktorka teatralna i filmowa, pedagog akademicki.
Życiorys.
Była absolwentką Studia Wandy Siemaszkowej we Lwowie. Z teatrem związała się w 1938. Występowała w Stanisławowie, Lwowie, Warszawie, Lublinie, Łodzi oraz Katowicach. W Teatrze Polskim w Warszawie pracowała nieprzerwanie od 1946 do 1980, kiedy przeszła na emeryturę. W latach 1955–1967 była pedagogiem w PWST w Warszawie.
Odznaczona m.in. Krzyżem Kawalerskim Orderu Odrodzenia Polski (1955) i Medalem 10-lecia Polski Ludowej (1955).
Zmarła w 2008, spoczywa na cmentarzu Powązkowskim w Warszawie (kw. 190–V–24/25) w grobowcu rodzinnym.
Życie prywatne.
Była żoną aktora Jana Kreczmara i matką satyryka i poety Adama Kreczmara oraz teściową satyryka Krzysztofa Daukszewicza – żonatego z jej córką Małgorzatą Janiną Kreczmar. 

</doc>
<doc id="1216723" url="https://pl.wikipedia.org/wiki?curid=1216723" title="Powstanie Rodneya Kinga">
Powstanie Rodneya Kinga



</doc>
<doc id="1216725" url="https://pl.wikipedia.org/wiki?curid=1216725" title="Moikom Zeqo">
Moikom Zeqo

Moikom Zeqo (ur. 3 czerwca 1949 w Durrësie, zm. 15 czerwca 2020 w Tiranie) – albański poeta, dziennikarz i archeolog.
Życiorys.
Studia na Wydziale Historyczno-Filologicznym Uniwersytetu Tirańskiego ukończył w 1971 roku. Kolejny etap jego edukacji obejmował historię i archeologię – studia podyplomowe z zakresu archeologii odbył w Rzymie i Atenach. Po studiach pracował w Muzeum Archeologicznym w Durrësie, a także w Zakładzie Sztuki Starożytnej i Średniowiecznej Albańskiej Akademii Nauk. W latach 1971–1974 pracował jako redaktor literacki w piśmie "Drita".
Zeqo napisał szereg monografii i artykułów poświęconych historii i kulturze Albanii, jest także znanym w Albanii poetą, który publikuje swoje utwory od lat siedemdziesiątych. Jego wiersze tłumaczono na 11 języków.
Członek Albańskiej Partii Pracy, w 1991 należał do organizatorów X Kongresu partii (zarazem ostatniego w jej dziejach). Od 1991 członek Socjalistycznej Partii Albanii. W wyborach 1992 uzyskał mandat deputowanego do parlamentu.
W 1991 przez miesiąc pełnił funkcję ministra kultury, młodzieży i sportu w rządzie, kierowanym przez Fatosa Nano. W latach 1997–2005 pełnił funkcję dyrektora Narodowego Muzeum Historycznego w Tiranie.
Był odznaczony Orderem Skanderbega.

</doc>
<doc id="1216726" url="https://pl.wikipedia.org/wiki?curid=1216726" title="Gmina związkowa Selters (Westerwald)">
Gmina związkowa Selters (Westerwald)

Gmina związkowa Selters (Westerwald) (niem. "Verbandsgemeinde Selters (Westerwald)") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Selters (Westerwald). 
Podział administracyjny.
Gmina związkowa zrzesza 21 gmin, w tym jedną gminę miejską "(Stadt)" oraz 20 gmin wiejskich:

</doc>
<doc id="1216732" url="https://pl.wikipedia.org/wiki?curid=1216732" title="Lucía Puenzo">
Lucía Puenzo

Lucía Puenzo (ur. 28 listopada 1976 roku w Buenos Aires) – argentyńska pisarka i reżyserka. Po ukończeniu studiów wydała 3 powieści. Wyreżyserowała i napisała scenariusz do kilku filmów krótkometrażowych, dokumentalnych i seriali telewizyjnych.
Jej pierwszy film fabularny to "XXY". W 2013 r. nakręciła ekranizację własnej powieści pt. "Wakolda", opowiadającej fikcyjną historię spotkania między nazistowskim doktorem Josefem Mengele, żyjącym w ukryciu w Argentynie, a dwunastoletnią dziewczynką, na której Mengele eksperymentuje działanie hormonu wzrostu.

</doc>
<doc id="1216734" url="https://pl.wikipedia.org/wiki?curid=1216734" title="Gmina związkowa Wallmerod">
Gmina związkowa Wallmerod

Gmina związkowa Wallmerod (niem. "Verbandsgemeinde Wallmerod") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w miejscowości Wallmerod. 
Podział administracyjny.
Gmina związkowa zrzesza 21 gmin wiejskich:

</doc>
<doc id="1216739" url="https://pl.wikipedia.org/wiki?curid=1216739" title="Dawid Nitschmann (1703–1779)">
Dawid Nitschmann (1703–1779)

Dawid Nitschmann Syndikus, Dawid Nitschmann III (ur. 20 września 1703 w Suchodole, zm. 28 marca 1779 w Zeist) – duchowny i misjonarz braci morawskich
Wywodził się ze środowiska braci czeskich prześladowanych w Czechach, którzy na początku XVIII wieku wyemigrowali do Saksonii. Był synem Georga Nitschmanna i Judity Schneiderovej.
Po ucieczce z Moraw osiadł w Herrnhut, gdzie związał się z miejscową wspólnotą braci morawskich.
Od 1738 roku prowadził misję braci morawskich na Cejlonie.

</doc>
<doc id="1216740" url="https://pl.wikipedia.org/wiki?curid=1216740" title="Andy Collins">
Andy Collins



</doc>
<doc id="1216744" url="https://pl.wikipedia.org/wiki?curid=1216744" title="Gmina związkowa Westerburg">
Gmina związkowa Westerburg

Gmina związkowa Westerburg (niem. "Verbandsgemeinde Westerburg") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Westerburg. 
Podział administracyjny.
Gmina związkowa zrzesza 24 gminy, w tym jedną gminę miejską "(Stadt)" oraz 23 gminy wiejskie:

</doc>
<doc id="1216746" url="https://pl.wikipedia.org/wiki?curid=1216746" title="Agim Vinca">
Agim Vinca

Agim Vinca – (ur. w 1947 roku w Wełeszta k. Strugi, Macedonia) – albański poeta i eseista.
Życiorys.
Studiował język i literaturę albańską na uniwersytecie w Prisztinie. We wrześniu 1991 roku został usunięty z uczelni. Pierwsze utwory publikował pod koniec lat 60. Obecnie prowadzi wykłady z literatury albańskiej w Prisztinie. Jest autorem wydanej w 2006 roku w Prisztinie antologii "Kënga e Hapur" (Otwarta pieśń), zawierającej utwory 65 poetów albańskich.

</doc>
<doc id="1216747" url="https://pl.wikipedia.org/wiki?curid=1216747" title="Gmina związkowa Wirges">
Gmina związkowa Wirges

Gmina związkowa Wirges (niem. "Verbandsgemeinde Wirges") − gmina związkowa w Niemczech, w kraju związkowym Nadrenia-Palatynat, w powiecie Westerwald. Siedziba gminy związkowej znajduje się w mieście Wirges. 
Podział administracyjny.
Gmina związkowa zrzesza dwanaście gmin, w tym jedną gminę miejską "(Stadt)" oraz jedenaście gmin wiejskich:

</doc>
<doc id="1216749" url="https://pl.wikipedia.org/wiki?curid=1216749" title="Yassine Chikhaoui">
Yassine Chikhaoui

Yassine Chikhaoui (arab. ياسين الشيخاوي, ur. 22 września 1986 w Radis) – tunezyjski piłkarz grający na pozycji napastnika. Występuje obecnie w klubie Étoile Sportive du Sahel, którego jest kapitanem.
Kariera klubowa.
Ghazal piłkarską karierę rozpoczął w klubie Étoile Sportive du Sahel. W 2004 roku zadebiutował w jego barwach w pierwszej lidze tunezyjskiej. W 2005 roku doszedł do finału Ligi Mistrzów (porażka w finale z Al-Ahly Kair). W 2005 roku zdobył też Puchar Ligi Tunezyjskiej, a w 2006 – Puchar Konfederacji CAF. Największe sukcesy osiągnął w 2007 roku, gdy Étoile Sportive wygrał Ligę Mistrzów (tym razem zwycięstwo z Al-Ahly) i wywalczył swoje pierwsze mistrzostwo kraju w karierze. Wystąpił też w Klubowym Pucharze Świata.
Latem 2007 roku za 1,3 miliona euro Chikhaoui przeszedł do szwajcarskiego FC Zürich. W Swiss Super League zadebiutował 22 lipca w przegranym 0:1 wyjazdowym meczu z FC Basel. Tydzień później w meczu z FC Luzern (4:1) zdobył swojego pierwszego gola w lidze.
Kariera reprezentacyjna.
W reprezentacji Tunezji Traoui zadebiutował w 2 czerwca 2006 roku w zremisowanym 0:0 meczu z Urugwajem. W tym samym roku wystąpił w jednym spotkaniu Mistrzostw Świata w Niemczech, zremisowanym 2:2 z Arabią Saudyjską. W 2008 roku został powołany przez Rogera Lemerre do kadry na Puchar Narodów Afryki 2008.

</doc>
<doc id="1216752" url="https://pl.wikipedia.org/wiki?curid=1216752" title="Inés Efron">
Inés Efron

Inés Efron (ur. 1985) - argentyńska aktorka filmowa i teatralna. 
W 2007 roku otrzymała nagrodę Argentyńskiej Akademii Filmowej w kategorii aktorskie odkrycie roku.

</doc>
<doc id="1216754" url="https://pl.wikipedia.org/wiki?curid=1216754" title="Śliwa domowa mirabelka">
Śliwa domowa mirabelka

Śliwa domowa mirabelka (mirabelka; "Prunus domestica" L. subsp. "syriaca" (Borkh.) Janch. var. "cerea") – podgatunek lub odmiana (w zależności od systemu klasyfikacyjnego) rośliny z rodziny różowatych. W Polsce roślina uprawna.

</doc>
<doc id="1216755" url="https://pl.wikipedia.org/wiki?curid=1216755" title="Marcin Stefański (koszykarz)">
Marcin Stefański (koszykarz)

Marcin Stefański (ur. 24 lutego 1983 w Gliwicach) – polski koszykarz, grający na pozycjach niskiego lub silnego skrzydłowego, wychowanek Carbo Gliwice, reprezentant Polski, multimedalista mistrzostw Polski.
Po występach w SMS Warka w młodym wieku wyjechał do Francji, odnosząc sukcesy w tamtejszej lidze w barwach JDA Dijon. Przed sezonem 2006/07 wrócił do Polski, podpisując kontrakt ze Śląskiem Wrocław. Badania antydopingowe zrobione po półfinałowym meczu z Turowem Zgorzelec dały wynik pozytywny i Stefański został zdyskwalifikowany na 2 lata za stosowanie niedozwolonego środka dopingującego (metandienon), co uniemożliwiło mu występ na Mistrzostwach Europy w Hiszpanii 2007. Zawodnik nie przyznał się do świadomego brania dopingu. Kara została skrócona i zakończyła się po roku. Po ogłoszeniu upadłości drużyny ASCO Śląsk Wrocław, został zawodnikiem Górnika Wałbrzych. Od 1.02.2009 jego nowym klubem stał się Turów Zgorzelec. W latach 2009-2012 reprezentował klub Trefl Sopot. W czerwcu 2012 podpisał kontrakt ze Śląskiem Wrocław. Jako że klub nie przeszedł jednak procesu przyznawania licencji na grę w PLK, Stefański podpisał nową umowę z Treflem Sopot.
Po rozegraniu 9-ciu sezonów w drużynie z Sopotu, 21 czerwca 2018 zakończył karierę sportową, jako zawodnik Trefla Sopot. Podczas pierwszego spotkania sezonu 2018/2019 wszedł na boisko na 3 sekundy, kończąc tym samym definitywnie swoją karierę zawodniczą.
4 marca 2019 został trenerem Trefla Sopot.

</doc>
<doc id="1216762" url="https://pl.wikipedia.org/wiki?curid=1216762" title="Bartosz Diduszko">
Bartosz Diduszko

Bartosz Mateusz Diduszko (ur. 28 czerwca 1987 w Bytomiu) – polski koszykarz, wychowanek UKS MOSM Bytom, były reprezentant Polski, obecnie występuje w Polskim Cukrze Toruń. 
Jego starszy brat Łukasz również jest koszykarzem.
W 2006 podpisał kontrakt ze Śląskiem Wrocław, wywalczył również miejsce w reprezentacji Polski prowadzonej przez Andreja Urlepa. Diduszko jest dość uniwersalnym zawodnikiem. Jego ulubiona pozycja to niski skrzydłowy, potrafi też grać jako rzucający obrońca. 
W sezonie 2007/2008 notował średnio 3,1 pkt. (26% za 2 pkt., 37% za 3 pkt., 57% za 1 pkt), 1,4 zbiórki i 0,6 asysty na mecz. Sezon 2008/09 zaczął w barwach Śląska Wrocław, jednak po wycofaniu się wrocławskiej drużyny z ligi przeniósł się do innego zespołu występującego w PLK – Znicza Jarosław. W lipcu 2009 podpisał kontrakt z Kotwicą Kołobrzeg. Od czerwca 2010 do stycznia 2011 był zawodnikiem PBG Basketu Poznań. Sezon kończył w Anwilu Włocławek. Na początku sezonu 2011/2012 na krótko był zawodnikiem WKK Wrocław, po czym przeniósł się do Śląska Wrocław. W latach 2012–2014 ponownie reprezentował WKK Wrocław.
W czerwcu 2015 został po raz drugi w karierze zawodnikiem Anwilu Włocławek. 28 czerwca 2016 podpisał umowę z zespołem Polskiego Cukru Toruń.

</doc>
<doc id="1216765" url="https://pl.wikipedia.org/wiki?curid=1216765" title="Kłopotówka">
Kłopotówka

Kłopotówka – przysiółek wsi Moczydlnica Dworska w Polsce, położony w województwie dolnośląskim, w powiecie wołowskim, w gminie Wołów. Przysiółek wchodzi w skład sołectwa Moczydlnica Dworska.
W latach 1975–1998 przysiółek należał administracyjnie do województwa wrocławskiego.
Przysiółek z dwóch stron otoczona jest kompleksami leśnymi należącymi do Nadleśnictwa Wołów. Zabudowa przysiółka liczy 5 domów mieszkalnych oraz leśniczówkę myśliwych z okolicznego okręgu łowieckiego. W przysiółku znajduje się jeden, a na jej obrzeżach drugi staw hodowlany. W roku 2006 do przysiółka doprowadzono drogę asfaltową z Moczydlnicy Dworskiej.

</doc>
<doc id="1216766" url="https://pl.wikipedia.org/wiki?curid=1216766" title="Fulko I Ryży">
Fulko I Ryży



</doc>
<doc id="1216770" url="https://pl.wikipedia.org/wiki?curid=1216770" title="Isaac Sweers (niszczyciel)">
Isaac Sweers (niszczyciel)



</doc>
<doc id="1216773" url="https://pl.wikipedia.org/wiki?curid=1216773" title="Kilpeck">
Kilpeck

Kilpeck (wal. "Llanddewi Cil Peddeg") — miejscowość w hrabstwie Herefordshire w Wielkiej Brytanii, około 14 km na południowy zachód od Hereford.
W miejscowości znajduje się romański kościół St. Mary and St. David ufundowany około 1140. Wzniesiony został na prostym planie, złożonym z jednej nawy, prezbiterium i absydy. Znany jest przede wszystkim ze swojej dekoracji rzeźbiarskiej, obejmującej portal, zachodnie okno i konsole na zewnątrz kościoła. 
Południowy portal posiada dwa filary zewnętrzne z wężowatymi potworami, łączące się kapitelami z kolumnami, także bogato rzeźbionymi. W archiwoltach również ukazano demony oraz ptaki, zwierzęta i ornamenty. Tympanon ukazuje stylizowany motyw roślinny, zapewne Drzewo Życia.
Z pierwotnych 91 konsoli przetrwało 85. Przedstawienia na nich wyrzeźbione przedstawiają zwierzęta, maski, potwory, twarze i inne, bliżej nieokreślone wizerunki. Wśród nich znajduje się tzw. Sheela na Gig.

</doc>
<doc id="1216774" url="https://pl.wikipedia.org/wiki?curid=1216774" title="Kąty (Mojęcice)">
Kąty (Mojęcice)

Kąty – przysiółek wsi Mojęcice w Polsce, położony w województwie dolnośląskim, w powiecie wołowskim, w gminie Wołów. Przysiółek wchodzi w skład sołectwa Mojęcice.
W latach 1975–1998 przysiółek należał administracyjnie do województwa wrocławskiego.
Nazwa.
Nazwa miejscowości wywodzi się od polskiej nazwy "kąta" i prawdopodobnie wiąże się z usytuowaniem miejscowości w zakolu rzeki Odry. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia nazwę "Konty" podając jej znaczenie "Winkelsdorf" czyli po polsku "Wieś Kąty".

</doc>
<doc id="1216779" url="https://pl.wikipedia.org/wiki?curid=1216779" title="Tusshar Kapoor">
Tusshar Kapoor

Tusshar Kapoor (तुषार कपूर; urodz. 20 listopada 1976) – indyjski aktor, syn sławnego aktora bollywoodzkiego Jeetendra i brat aktorki Ekta Kapoor. Studiował w USA (the University of Michigan). Zadebiutował w 2001 roku w "Mujhe Kuch Kehna Hai". Film stał się w Indiach hitem, a on otrzymał za rolę Nagrodę Filmstare za Najlepszy Debiut. W 2004 roku zyskał uznanie krytyków za rolę kogoś, kto ma dar stawania się niewidzialnym ("Gayab") i za grę u boku Amitabh Bachchana w "Khakee". Kolejnym hitem była komedie "Kyaa Kool Hai Hum" (2005) i "Szalona przyjaźń" (2006). w 2007 roku zagrał z wieloma znanymi aktorami w nakręconej w oparciu o fakty historii gangstersko-policyjnej "Shootout at Lokhandwala". W roli gangstera Dilip Buwa (u boku Vivek Oberoi) zyskał uznanie krytyków i popularność widzów.

</doc>
<doc id="1216780" url="https://pl.wikipedia.org/wiki?curid=1216780" title="Biskupice (Stobno)">
Biskupice (Stobno)

Biskupice – przysiółek wsi Stobno w Polsce, położony w województwie dolnośląskim, w powiecie wołowskim, w gminie Wołów.
Przysiółek wchodzi w skład sołectwa Stobno.
W latach 1975–1998 przysiółek należał administracyjnie do województwa wrocławskiego.

</doc>
<doc id="1216782" url="https://pl.wikipedia.org/wiki?curid=1216782" title="Święty Trofim">
Święty Trofim



</doc>
<doc id="1216784" url="https://pl.wikipedia.org/wiki?curid=1216784" title="Pokazy laserowe">
Pokazy laserowe

Pokazy laserowe – widowiska artystyczne prowadzone głównie nocą, kiedy to światło lasera jest najlepiej widoczne. 
Spektakl przestrzenny to bardzo efektowna część pokazu. Pozwala widzowi znaleźć się w samym centrum akcji dostarczając niezapomnianych wrażeń. W tej części pokazu, cała przestrzeń miejsca w którym pokaz jest wykonywany wypełnia się niesamowitymi efektami przestrzennymi otaczając widza wręcz namacalnym kolorowym światem.
Pokaz graficzny to element spektaklu, który pozwala na tematyczne nawiązanie do imprezy. Jego treść może być dowolnie modelowana w zależności od wymagań klienta i może zawierać najróżniejsze elementy od prostych statycznych obrazów poprzez animowane logotypy sponsorów na skomplikowanych, trójwymiarowych animacja o dowolnej tematyce. Elementy graficzne pokazu, mogą być wyświetlane na dowolnych obiektach takich jak: ekrany wodne, drzewa, budowle, horyzont sceny. Ich wielkość ograniczona jest praktycznie tylko wielkością obiektu na którym są wyświetlane.. Do pokazów laserowych używa się laserów o mocach od 100mW (losowe figury, najczęściej w rytm muzyki) do nawet 50W (duże widowiska plenerowe). 
Wielkim propagatorem pokazów laserowych był Jean Michel Jarre, który łączył w swoich widowiskach lasery i dźwięk.
Pokazy laserowe często łączy się z pokazami sztucznych ogni oraz muzyką elektroniczną.

</doc>
<doc id="1216785" url="https://pl.wikipedia.org/wiki?curid=1216785" title="Żychlin (Straszowice)">
Żychlin (Straszowice)

Żychlin – przysiółek wsi Straszowice w Polsce, położony w województwie dolnośląskim, w powiecie wołowskim, w gminie Wołów.
W latach 1975–1998 przysiółek należał administracyjnie do województwa wrocławskiego.

</doc>
<doc id="1216786" url="https://pl.wikipedia.org/wiki?curid=1216786" title="Smarków (ujednoznacznienie)">
Smarków (ujednoznacznienie)

Miejscowości i ich części w Polsce:

</doc>
<doc id="1216791" url="https://pl.wikipedia.org/wiki?curid=1216791" title="Święta Patrycja z Nikomedii">
Święta Patrycja z Nikomedii



</doc>
<doc id="1216792" url="https://pl.wikipedia.org/wiki?curid=1216792" title="Smarków (Warzęgowo)">
Smarków (Warzęgowo)

Smarków – przysiółek wsi Warzęgowo w Polsce, położony w województwie dolnośląskim, w powiecie wołowskim, w gminie Wołów. Przysiółek wchodzi w skład sołectwa Warzęgowo.
W latach 1975–1998 przysiółek należał administracyjnie do województwa wrocławskiego.

</doc>
<doc id="1216795" url="https://pl.wikipedia.org/wiki?curid=1216795" title="Kretowice">
Kretowice

Kretowice – przysiółek wsi Wrzosy w Polsce, położony w województwie dolnośląskim, w powiecie wołowskim, w gminie Wołów. Przysiółek wchodzi w skład sołectwa Wrzosy.
W latach 1975–1998 przysiółek należał administracyjnie do województwa wrocławskiego.

</doc>
<doc id="1216796" url="https://pl.wikipedia.org/wiki?curid=1216796" title="Raoul Diagne">
Raoul Diagne

Raoul Diagne (ur. 10 listopada 1910 w Saint-Laurent-du-Maroni, zm. 12 listopada 2002 w Créteil) – francuski piłkarz, obrońca i trener piłkarski.
Był pierwszym czarnoskórym piłkarzem, który zagrał w reprezentacji Francji. Urodził się w Gujanie Francuskiej, jednak miał senegalskie korzenie. Jego ojciec Blaise Diagne był znanym politykiem, jednym z pierwszych Afrykanów, którzy zrobili karierę we Francji – od 1914 zasiadał w parlamencie.
Raoul Diagne był piłkarzem RC Paryż (1930–1940), Toulouse FC (1940–1944) oraz Annecy (1944–1946). Z RC Paris w 1936 został mistrzem Francji, trzykrotnie triumfował w krajowym pucharze (1936, 1939, 1940). W reprezentacji zagrał 18 razy. Debiutował 15 lutego 1931 w meczu z Czechosłowacją, ostatni raz zagrał w 1940. Brał udział w mistrzostwach świata 1938 (dwa mecze).
Pracował jako trener. Prowadził m.in. reprezentację Senegalu.
Linki zewnętrzne.
Statystyki w bazie playerhistory.com

</doc>
<doc id="1216799" url="https://pl.wikipedia.org/wiki?curid=1216799" title="Gmina związkowa Daun">
Gmina związkowa Daun

Gmina związkowa Daun (niem. "Verbandsgemeinde Daun") − gmina związkowa w Niemczech, w kraju związkowym Nadrenia-Palatynat, w powiecie Vulkaneifel. Siedziba gminy związkowej znajduje się w mieście Daun.
Podział administracyjny.
Gmina związkowa zrzesza 38 gmin, w tym jedną gminę miejską "(Stadt)" oraz 37 gmin wiejskich:

</doc>
<doc id="1216800" url="https://pl.wikipedia.org/wiki?curid=1216800" title="Stanisław Kleryka">
Stanisław Kleryka

Stanisław Kleryka, właściwie: "Stanisław Gąsiorek", inne formy nazwiska: "Anserinus, Stanisław z Bochni", krypt. "S. K." (ur. przed 1504 w Bochni, zm. przed 4 lutego 1562) – polski poeta, przez wielu uważany za pioniera poezji renesansowej w Polsce.
Życiorys.
Urodził się przed 1504 w Bochni. Pochodził ze średnio zamożnej rodziny mieszczańskiej. Jego ojciec – też Stanisław – należał do cechu kowalskiego, przed 1528 został rajcą miejskim. Stanisław po ukończeniu bocheńskiej szkoły parafialnej, od 1519 odbywał studia wyższe na Akademii Krakowskiej. Tam mógł poznać twórczość tak znanych literatów i humanistów jak: Andrzej Frycz Modrzewski, Mikołaj Rej, Stanisław Hozjusz. W 1529 związał się z dworem królewskim Zygmunta Starego, od którego otrzymał stanowiska kapelana i dyrygenta nadwornej kapeli. Wierna służba królowi zaowocowała kolejnymi nadaniami : probostwem kolegiaty w Małogoszczu (1538), prepozyturą mansjonarzy w Wieliczce 1543 i wreszcie probostwem w Krakowie i prepozytura kolegiaty wiślickiej 1546. W 1538 ściągnął do Krakowa i otoczył opieką swojego siostrzeńca Łukasza Górnickiego, późniejszego autora "Dworzanina polskiego". Zrzekł się również na rzecz jego rodziców swojego majątku rodzinnego w Bochni.
Gąsiorek zmarł prawdopodobnie na początku 1562 (przed 4 lutego). Jego poezja zaliczana jest do najpiękniejszych polskich liryków politycznych. Zdaniem wybitnego znawcy epoki, Henryka Barycza, to jemu, a nie Rejowi, powinno przysługiwać miano "ojca nowożytnej poezji polskiej".
Twórczość.
Jako długoletni dworzanin królewski pisał utwory panegiryczne i wiersze poświęcone najważniejszym współczesnym wydarzeniom. Wiersze Kleryki w języku polskim pisane były regularnym sylabowcem (z nielicznymi odstępstwami). Mogły służyć jako teksty kantat wykonywanych podczas uroczystości.
W 1530 wyszły dwa wiersze poświęcone Zygmuntowi Augustowi podpisane nazwiskiem Kleryki: "O powyższeniu Zygmunta Augusta królewicza na Księstwo Wielkie Litewskie, 1529" oraz "O powyższeniu tegoż Zygmunta na Królestwo Polskie, 1530". Przypisywane są mu także wydane anonimowo w tym samym roku dwa utwory znane pod tytułem "Cantiones due de electione incliti Regis Polonie Sigismundi secundi Augusti primi polonicum". Utwory te zawierają pochwałę dynastii i władcy, czynioną z perspektywy interesów Rzeczypospolitej. Podmiotem zbiorowym, wypowiadającym się w utworach, są poddani, co odróżnia je od panegiryków z XV w., które skupiały się głównie na adresacie pochwał. W 1539 Kleryka opublikował wiersz "Na wesele krolewny Izabelle...", napisany z okazji wesela Izabeli Jagiellonki z królem Węgier Janem Zápolya.
Kleryka jest także autorem dość nietypowego utworu jak dla osoby duchownej, mianowicie "Fortuny". Dziełko to jest obszernym zbiorem wróżb i przepowiedni napisanych w żartobliwej formie i stanowiący barwny dokument obyczajowy swojej epoki. O jej długoletniej popularności świadczą liczne przedruki w wieku XVII i XVIII, kiedy to "Fortuna" służyła jako książka do wróżenia i to zarobkowego.
Stanisławowi Kleryce przypisywane są także inne utwory polityczne o niepewnym autorstwie. Prawdopodobnie w 1541 ukazała się "Pieśń o posiędzeniu i o zniewoleniu żałosnem ziemie węgierskiej…" ("Cantio de Hungaria occupata"). Dzieło to wpisywało się w nurt turcyków, czyli utworów antytureckich związanych z podbojami Imperium Osmańskiego. Wiersz ten zachował się również w kopiach rękopiśmiennych w nieco zmienionej redakcji i z nutami. W dwóch rękopisach (z XVI i początku XVII w.) zachowała się anonimowa "Pieśń o pruskiej porażce we wtorkowy dzień apostolski", składająca się z ponad 40 zwrotek opowiadających o bitwy pod Grunwaldem. Datowano ją na rok 1510 (setna rocznica bitwy), połowę XVI w. lub rok 1570. Autorstwo tej pieśni przypisywano również Łukaszowi Górnickiemu.
W 1556 Łazarz Andrysowicz opublikował tłumaczenie "Psalmu LXX" ("W Tobie, Panie, nadzieję mam") podpisane inicjałami „S.K.”. Autorstwo przekładu przypisywane było zarówno Kleryce, jak i Stanisławowi Karnkowskiemu.
Być może Stanisław Gąsiorek był także autorem wielu innych, anonimowych pieśni i wierszy z okresu XVI w.

</doc>
<doc id="1216801" url="https://pl.wikipedia.org/wiki?curid=1216801" title="Przygody Pana Michała">
Przygody Pana Michała



</doc>
<doc id="1216805" url="https://pl.wikipedia.org/wiki?curid=1216805" title="Święta Patrycja">
Święta Patrycja



</doc>
<doc id="1216807" url="https://pl.wikipedia.org/wiki?curid=1216807" title="Gmina związkowa Gerolstein (1968–2018)">
Gmina związkowa Gerolstein (1968–2018)

Gmina związkowa Gerolstein (niem. "Verbandsgemeinde Gerolstein") − dawna gmina związkowa w Niemczech, w kraju związkowym Nadrenia-Palatynat, w powiecie Vulkaneifel. Siedziba gminy związkowej znajdowała się w mieście Gerolstein.
Podział administracyjny.
Gmina związkowa zrzeszała trzynaście gmin, w tym jedną gminę miejską "(Stadt)" oraz dwanaście gmin wiejskich:
1 stycznia 2019 gmina związkowa została połączona z gminą związkową Hillesheim oraz Obere Kyll tworząc jednocześnie nową gminę związkową Gerolstein.

</doc>
<doc id="1216808" url="https://pl.wikipedia.org/wiki?curid=1216808" title="Patrycja z Konstantynopola">
Patrycja z Konstantynopola



</doc>
<doc id="1216811" url="https://pl.wikipedia.org/wiki?curid=1216811" title="720p">
720p

720p – skrócona nazwa jednego z trybów wideo.
Liczba 720 oznacza pionową rozdzielczość ekranu (równą 720 poziomych linii). 720p jest częścią telewizji wysokiej rozdzielczości HDTV w wyrażonej także dzięki poziomej rozdzielczości ekranu (równej 1280 pionowych linii) – rozdzielczość 1280×720 zawiera 0,92 megapikseli. Litera „p” oznacza obraz progresywny (bez przeplotu). Informacja o odświeżaniu obrazu może zostać dopisana po prawej stronie litery p (np. "720p30" oznacza 30 klatek na sekundę, czyli 30 obrazów/s).
Pierwsze telewizory LCD i plazmowe sygnowane symbolem HD ready obsługiwały właśnie tę rozdzielczość, obecnie jest to minimalna rozdzielczość wymagana do otrzymania tego znaku od EICTA (czyli np. odbiorniki 1080p też są oznaczone HD ready).

</doc>
<doc id="1216813" url="https://pl.wikipedia.org/wiki?curid=1216813" title="Gmina związkowa Hillesheim">
Gmina związkowa Hillesheim

Gmina związkowa Hillesheim (niem. "Verbandsgemeinde Hillesheim") − dawna gmina związkowa w Niemczech, w kraju związkowym Nadrenia-Palatynat, w powiecie Vulkaneifel. Siedziba gminy związkowej znajdowała się w mieście Hillesheim.
Podział administracyjny.
Gmina związkowa zrzeszała jedenaście gmin, w tym jedną gminę miejską "(Stadt)" oraz dziesięć gmin wiejskich:
1 stycznia 2019 gmina związkowa została połączona z gminą związkową Gerolstein oraz Obere Kyll tworząc jednocześnie nową gminę związkową Gerolstein.

</doc>
<doc id="1216814" url="https://pl.wikipedia.org/wiki?curid=1216814" title="Daniił Dracenko">
Daniił Dracenko

Daniił Pawłowicz Dracenko, (ur. w 1876 r., zm. w 1945 r.) – rosyjski wojskowy (generał lejtnant), emigracyjny działacz i publicysta wojskowy, dowódca pułku Rosyjskiego Korpusu Ochronnego podczas II wojny światowej.
W 1897 r. ukończył szkołę piechoty w Odessie. Służył w 37 jekaterinosławskim pułku piechoty. Brał udział w wojnie rosyjsko-japońskiej w latach 1904-1905; był ranny. Został odznaczony Orderem Św. Stanisława 3 klasy, Św. Anny 3 i 4 klasy oraz Św. Włodzimierza 4 klasy. W 1908 r. ukończył nikołajewską akademię sztabu generalnego. Służył w sztabie kaukaskiego okręgu wojskowego. Od 1910 r. pełnił funkcję starszego adiutanta w sztabie I kaukaskiego korpusu armijnego, zaś od 1911 r. – oberoficera do specjalnych poruczeń przy sztabie korpusu. Uczestniczył w I wojnie światowej na kaukaskim froncie. W 1914 r. w stopniu podpułkownika został szefem oddziału w zarządzie generalnego kwatermistrza w sztabie samodzielnej armii kaukaskiej. Od grudnia tego roku służył w sztabie polowym armii. Na początku 1915 r. awansował do stopnia pułkownika. W marcu 1916 r. objął szefostwo sztabu 39 dywizji piechoty. W 1917 r. dostał stopień generała majora. Od marca tego roku dowodził 153 bakińskim pułkiem piechoty. Od lipca służył w sztabie frontu kaukaskiego. 
W 1918 r. przystąpił do białych. Od października tego roku znajdował się przy sztabie wojsk gen. Władimira P. Lachowa, działających na północnym Kaukazie. Od lutego 1919 r. dowodził oddziałem u gen. Pawła N. Szatiłowa. W tym roku awansował do stopnia generała lejtnanta. W 1919 r. jego oddział brał udział w zakończonym klęską białych oblężeniu Astrachania i został podczas walk o miasto rozbity.
Po odwrocie wojsk białych na przełomie 1919/1920 r. na Kaukazie z Rostowa i Nowoczerkaska do Jekaterynodaru, a następnie do Tichorieckiej, zajmował funkcje przedstawiciela gen. Antona I. Denikina, a następnie gen. Piotra N. Wrangla. W lipcu 1920 r. został wyznaczony szefem sztabu grupy wojsk gen. Siergieja G. Ułagaja (Kuczuka), które miały przeprowadzić desant na Kubań. W trakcie operacji wysłał pismo do gen. P. N. Wrangla z prośbą o usunięcie go z tej funkcji. W sierpniu 1920 r. objął dowództwo 2 armii. Pod koniec września tego roku przeprowadził za Dnieprem nieudaną operację przeciwko wojskom bolszewickim. Po ewakuacji wojsk białych z Krymu do Gallipoli w listopadzie, zamieszkał w 1922 r. w Królestwie SHS. W kwietniu 1931 r. stanął na czele zagrzebskiego rejonu Rosyjskiego Związku Ogólnowojskowego. Był autorem książki pt. "Zapiska", opisującej działania 39 dywizji piechoty na Kaukazie podczas I wojny światowej. W okresie II wojny światowej podjął współpracę z Niemcami. Wstąpił do Rosyjskiego Korpusu Ochronnego, dowodząc od 1943 r. pułkiem. Zmarł prawdopodobnie w 1945 r.

</doc>
<doc id="1216815" url="https://pl.wikipedia.org/wiki?curid=1216815" title="Gmina związkowa Kelberg">
Gmina związkowa Kelberg

Gmina związkowa Kelberg (niem. "Verbandsgemeinde Kelberg") − gmina związkowa w Niemczech, w kraju związkowym Nadrenia-Palatynat, w powiecie Vulkaneifel. Siedziba gminy związkowej znajduje się w miejscowości Kelberg. 
Podział administracyjny.
Gmina związkowa zrzesza 33 gminy wiejskie:

</doc>
<doc id="1216816" url="https://pl.wikipedia.org/wiki?curid=1216816" title="Piotruś i wilk (film)">
Piotruś i wilk (film)

Piotruś i wilk ("Piotruś i wilk według Sergiusza Prokofiewa", ang. "Peter and the Wolf", "Sergei Prokofiev′s Peter and the Wolf") – brytyjsko-polski krótkometrażowy film lalkowy z 2006 w reżyserii Suzie Templeton. Film zdobył statuetkę Oscara 2007 za Najlepszy Krótkometrażowy Film Animowany.
Realizacją filmu zajęła się łódzka wytwórnia filmowa Se-ma-for wraz z brytyjskim studiem BreakThru Films przy współpracy norweskiego studia Storm Studios, a sfinansował go między innymi Polski Instytut Sztuki Filmowej i brytyjska telewizja Channel 4.
Fabuła.
Film jest adaptacją baśni muzycznej Siergieja Prokofjewa "Piotruś i wilk" na głos recytujący i wielką orkiestrę symfoniczną z 1936 którego akcja rozgrywa się we współczesnej Rosji. Mały chłopiec Piotruś mieszkający z Dziadkiem na odludziu, z pomocą Ptaszka i Kaczuszki będących jego przyjaciółmi, stawia czoła groźnemu Wilkowi. Wspólnie pokazują, że dzięki przyjaźni można przetrwać nawet w najbardziej brutalnym świecie. 

</doc>
<doc id="1216817" url="https://pl.wikipedia.org/wiki?curid=1216817" title="Dawid Nitschmann (1676–1758)">
Dawid Nitschmann (1676–1758)

Dawid Nitschmann Wagner, Dawid Nitschmann Alt-Vater, Dawid Nitschmann I (ur. 18 września 1676 w Suchodole, zm. 1758 w Bethlehem) – duchowny i misjonarz braci morawskich.
Wywodził się ze środowiska braci czeskich, którzy wyemigrowali z Królestwa Czech do Saksonii na początku XVIII wieku i osiedlili się w Herrnhut. Był synem Johannesa Nitschmanna i Katarzyny Friedrickin.
Dawid Nitschmann Wagner był jednym z założycieli kościoła braci morawskich. Po ukonstytuowaniu się tego wyznania brał udział w misjach chrystianizacyjnych na Karaibach i w Ameryce Północnej. Ostatnie lata swojego życia spędził we wspólnocie misyjnej w Pensylwanii.
Jego córka Anna została drugą małżonką Mikołaja von Zindendorfa.

</doc>
<doc id="1216818" url="https://pl.wikipedia.org/wiki?curid=1216818" title="Rabat-Ville">
Rabat-Ville

Rabat-Ville – stacja kolejowa w Rabacie, w regionie Rabat-Sala-Zammur-Zair, w Maroku. Stacja posiada 2 perony.

</doc>
<doc id="1216819" url="https://pl.wikipedia.org/wiki?curid=1216819" title="Dawid Nitschmann">
Dawid Nitschmann



</doc>
<doc id="1216820" url="https://pl.wikipedia.org/wiki?curid=1216820" title="Gmina związkowa Obere Kyll">
Gmina związkowa Obere Kyll

Gmina związkowa Obere Kyll (niem. "Verbandsgemeinde Obere Kyll") − dawna gmina związkowa w Niemczech, w kraju związkowym Nadrenia-Palatynat, w powiecie Vulkaneifel. Siedziba gminy związkowej znajdowała się w miejscowości Jünkerath.
Podział administracyjny.
Gmina związkowa zrzeszała 14 gmin wiejskich:
1 stycznia 2019 gmina związkowa została połączona z gminą związkową Gerolstein oraz Hillesheim tworząc jednocześnie nową gminę związkową Gerolstein.

</doc>
<doc id="1216821" url="https://pl.wikipedia.org/wiki?curid=1216821" title="Bordj">
Bordj



</doc>
<doc id="1216822" url="https://pl.wikipedia.org/wiki?curid=1216822" title="Czesław Świrta">
Czesław Świrta

Czesław Świrta (ur. 14 czerwca 1925 w Starachowicach, zm. 30 stycznia 2008 roku w Łodzi) – polski operator filmowy.
W 1948 ukończył Liceum Fotograficzne w Miejskim Liceum Plastycznym w Gdyni.
W 1952 ukończył studia na Wydziale Operatorskim Państwowej Wyższej Szkoły Filmowej, Telewizyjnej i Teatralnej w Łodzi (dyplom w 1974). Jako samodzielny operator debiutował w 1958. 
Pracował jako wykładowca PWSFTviT, a w latach 1984–1987 był dziekanem Wydziału Operatorskiego. 16 października 1998 z okazji 50-lecia PWSFTviT został odznaczony Krzyżem Kawalerskiego Odrodzenia Polski.
Filmografia.
Zadebiutował przed kamerą w 1953 roku, zdjęciami do filmu zdjęcia do filmu "Trzy opowieści". W swoim dorobku ma ponad 30 filmów pełnometrażowych, ponad 20 krótkometrażowych oraz kilka etiud szkolnych:

</doc>
<doc id="1216823" url="https://pl.wikipedia.org/wiki?curid=1216823" title="Burdż">
Burdż



</doc>
<doc id="1216825" url="https://pl.wikipedia.org/wiki?curid=1216825" title="PAZ">
PAZ

OAO „Pawłowskij awtobus” (ОАО «Павловский автобус», d. Pawłowska fabryka autobusów im. A. A. Żdanowa) – rosyjski producent autobusów klasy Mini oraz Midi z siedzibą i zakładem produkcyjnym w miejscowości Pawłowo nad rzeką Oką.
Historia i opis firmy.
Historia zakładu rozpoczyna się w 1930 roku kiedy to zapada decyzja o jego powstaniu, jako zakładu będącego dostawcą elementów nadwozi dla Gorkowskiej Fabryki Samochodów. Produkcję rozpoczęto w 1932 roku. Produkcja pierwszych autobusów pod oznaczeniem PAZ-651 bazujących na podwoziu samochodu ciężarowego GAZ-51 ruszyła w 1952 roku. W 1958 roku rozpoczęto produkcję niewielkich autobusów międzymiastowych własnej konstrukcji PAZ-652 a od 1968 roku zmodernizowanej odmiany PAZ-672. W roku 1989 do produkcji skierowany zostaje następca PAZa-672 o oznaczeniu PAZ-3205, którego kolejne odmiany stanowią obecnie trzon produkcji zakładu. W 2001 roku wprowadzona zostaje do produkcji nowa seria pojazdów PAZ-4230 Aurora. W latach 1997-2000 wyprodukowano serię podmiejskich autobusów na podwoziach polskiej firmy Autosan wyposażonych w silniki marki Cummins. Były to modele PAZ-4223 na podwoziu autobusu Autosan H9-20 oraz 12 metrowy PAZ-5269 na podwoziu modelu H10-12.

</doc>
<doc id="1216826" url="https://pl.wikipedia.org/wiki?curid=1216826" title="Al Burdż">
Al Burdż



</doc>
<doc id="1216827" url="https://pl.wikipedia.org/wiki?curid=1216827" title="Jenny Carroll">
Jenny Carroll



</doc>
<doc id="1216828" url="https://pl.wikipedia.org/wiki?curid=1216828" title="Berlin Treptower Park">
Berlin Treptower Park

Berlin Treptower Park – przystanek kolejowy w Berlinie, w Niemczech. Przystanek posiada 2 perony.

</doc>
<doc id="1216830" url="https://pl.wikipedia.org/wiki?curid=1216830" title="Lista meczów reprezentacji Senegalu w piłce nożnej mężczyzn prowadzonej przez Henryka Kasperczaka">
Lista meczów reprezentacji Senegalu w piłce nożnej mężczyzn prowadzonej przez Henryka Kasperczaka



</doc>
<doc id="1216833" url="https://pl.wikipedia.org/wiki?curid=1216833" title="Michael (1511)">
Michael (1511)

Michael (pl. Michał), zwany również "Great Michael", był karaką wchodzącą w skład Królewskiej Szkockiej Marynarki wojennej (Royal Scottish Navy). Budowę rozpoczęto w roku 1507 z rozkazu króla Jakuba IV w nowej stoczni Newhaven, gdyż dotychczasowa stocznia w Leith była za mała. Okręt budowany był pod kierunkiem szkutnika Jacques'a Terella oraz kapitana Andrew Wood of Largo (który to został jego pierwszym dowódcą).
W momencie wodowania był to największy okręt w Europie - dwukrotnie przewyższał rozmiarami słynną Mary Rose Henryka VIII. Informacje na temat okrętu (wymiary, uzbrojenie etc.) zawarte w "Historie and Chronicles of Scotland, 1436-1565" spisał szkocki XVI-wieczny kronikarz Robert Lindsay of Pitscottie.
Drewno do budowy "Michaela" transportowano z odległych miejsc, takich jak Francja i M. Bałtyckie.
Swoją nazwę okręt zawdzięczał archaniołowi Michałowi i był zbudowany z myślą o krucjacie przeciw Imperium osmańskiemu. Plany związane z "Michaelem" uległy zmianie, gdy rozpoczęły się Wojny włoskie - na mocy Sojuszu z Auld Szkocja była zobowiązana prowadzić działania przeciwko Anglii.
W 1513 szkockie siły inwazyjne miały zaatakować angielskie posiadłości we Francji. Jednak flota - z największymi okrętami "Michaelem, Jamesem i Margaret" - dowodzona przez Jamesa Hamiltona zamiast zaatakować Anglików, napadła na irlandzkie miasto Carrickfergus. Jest to jedyny potwierdzony przypadek użycia "Michaela" w akcji bojowej.
Rozmiary okrętu sprawiały, że był on drogi w eksploatacji. Jeszcze w roku 1513 Jakub IV wynajął go Francji. Niebawem jednak król Szkocji zginął w bitwie pod Flodden. W związku z tym okręt sprzedano w 1514 Ludwikowi XII za sumę 40000 liwrów. Ludwik zmienił nazwę okrętu na "La Grande Nef d'Ecosse" (fr. Wielki Szkocki Okręt).
Dalsze losy jednostki są nieznane, jednak szkocki historyk Norman MacDougall z University of St Andrews wysunął hipotezę, że okręt pod zmienioną przez Francuzów nazwą brał udział w bitwie pod Solent w roku 1545 podczas inwazji na Anglię, w której zatonął lub został zatopiony angielski okręt Mary Rose. Brak na to jednak dowodów potwierdzonych źródłami historycznymi. Jeszcze bardziej niewiarygodne są informacje o umieszczeniu na wyposażeniu okrętu gigantycznej 22-calowej bombardy Mons Meg - wcześniej użytej podczas oblężenia zamku Threave. Eksploatacja działa tej wielkości i wagi, mogącego oddawać tylko kilka strzałów w ciągu dnia (wskutek przegrzewania się lufy) i mającego wielki odrzut, nie miałaby racji bytu na pokładzie statku.

</doc>
<doc id="1216834" url="https://pl.wikipedia.org/wiki?curid=1216834" title="Rezerwat przyrody Skulskie Dęby">
Rezerwat przyrody Skulskie Dęby

Rezerwat przyrody Skulskie Dęby – leśny rezerwat przyrody położony w gminie Żabia Wola w województwie mazowieckim.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 12 listopada 1996 roku () na powierzchni 30,07 ha.
Rezerwat utworzono w celu ochrony, ze względów naukowych i dydaktycznych, ponad 200-letniego starodrzewu dębowego oraz zbiorowisk roślin bagiennych. Oprócz dębów w domieszce rosną sędziwe wiązy górskie i jawory.
Florę rezerwatu reprezentuje około 180 gatunków, w tym bluszcz pospolity, kopytnik pospolity, kruszczyk szerokolistny, konwalia majowa, storczyk szerokolistny.

</doc>
<doc id="1216836" url="https://pl.wikipedia.org/wiki?curid=1216836" title="Bolesław Kaźmirak">
Bolesław Kaźmirak

Bolesław Kowalski, właściwie "Bolesław Kaźmirak", ps. „Cień” (ur. 4 lipca 1924 w Zakrzówku, zm. 18 sierpnia 1966 w Warszawie) – oficer Gwardii Ludowej i Armii Ludowej, pułkownik ludowego Wojska Polskiego. Odpowiedzialny za mordy na żołnierzach Armii Krajowej i ludności cywilnej i rabunki.
Młodość i działalność partyzancka.
W 1938 ukończył szkołę powszechną. W latach 1941–1942 uczęszczał do szkoły spółdzielczej w Zakrzówku. W kwietniu 1942 wstąpił do Polskiej Partii Robotniczej i Gwardii Ludowej. Był członkiem grupy wypadowej GL w Zakrzówku, a następnie komendantem placówki GL w tej miejscowości. Kierował i uczestniczył w licznych akcjach dywersyjno-bojowych. Latem 1943 wstąpił do oddziału partyzanckiego im. Józefa Bema, dowodzonego przez Fiodora Kowalowa „Albrechta”, operującego w północnej Lubelszczyźnie, w rejonie Lasów Parczewskich. Jesienią 1943 został przeniesiony do oddziału Władysława Skrzypka (ps. „Orzeł”, „Grzybowski”). 22 października 1943 wyróżnił się odwagą w bitwie z Niemcami pod Kochanami. W listopadzie 1943, w wyniku reorganizacji batalionu przeszedł do oddziału GL ppor. Edwarda Gronczewskiego „Przepiórki”, gdzie został zastępcą dowódcy.
18 lutego 1944 oddział „Cienia” napadł na Zakrzówek, gdzie obrabował wielu mieszkańców, m.in. z odzieży i obuwia.
27 lutego 1944 grupa „Cienia” napadła na majątek Józwów, mordując 2 żołnierzy Armii Krajowej: właściciela majątku inż. Wincentego Jankowskiego i zarządcę dóbr – Józefa Ubogorskiego; „cieniowcy” uprowadzili też i zastrzelili jednego z fornali, wcześniej doszczętnie rabując majątek.
Na początku marca 1944 „Cień” objął dowództwo kompanii szturmowej AL, wchodzącej w skład 1 Brygady AL im. Ziemi Lubelskiej. Na czele swego oddziału uczestniczył w licznych akcjach bojowych, a zwłaszcza w akcjach dywersyjnych przeprowadzanych na linii kolejowej Lublin-Rozwadów.
19 kwietnia 1944 oddział „Cienia”, obok oddziałów Edwarda Gronczewskiego „Przepiórki”, Andrzeja Flisa „Maksyma” i Zbigniewa Pietrzyka „Zbyszka” uczestniczył w pacyfikacji wsi Potok-Stany i Dąbrówka; zamordowano wówczas 16 mieszkańców tych wsi (13 z nich zabito w Puziowych Dołach), a wielu pobito.
22 kwietnia 1944 oddział „Cienia” uczestniczył w bitwie z jednostką Narodowych Sił Zbrojnych dowodzoną przez kpt. Zbigniewa Wyrwicza pod Marynopolem. Z militarnego punktu widzenia walka była nierozstrzygnięta, jednak po niej 17 członków oddziału „Cienia” zgłosiło się do zwolnienia ich do domu. Z drugiej jednak strony skuteczna obrona AL przed napaścią NSZ pod Marynopolem spowodowała do czasu powstania Brygady Świętokrzyskiej przyhamowanie serii mordów bratobójczych ze strony NSZ.
4 maja 1944 we wsi Owczarnia k. Opola Lubelskiego, „Cień” podstępnie zamordował dowódcę oddziału AK 3. kompanii 15. pułku piechoty AK por. Mieczysława Zielińskiego „Krysta”, „Moczara”, „Hektora”, a członkowie oddziału „Cienia” zamordowali 17 podkomendnych „Moczara”, a 13 ranili; „cieniowcy” obrabowali później zwłoki AK-owców. Zbrodnię w Owczarni potępili partyzanci innych oddziałów Obwodu II Armii Ludowej oraz działacze Obwodu Lubelskiego Polskiej Partii Robotniczej (min. Wacława Marek ps. „Pola” i Aleksander Szymański ps. „Ali” – rzecznik współpracy z AK i BCh). Proponowali oni wykluczenie samodzielnego oddziału „Cienia” ze składu AL a jego samego postawić przed sądem i skazać za działalność bandycką. Ostatecznie nie doszło do tego a Kaźmirak otrzymał awans na porucznika. Owczarnię przez lata tłumaczono jako „samoobronę cieniowców przed atakiem AK”, po raz pierwszy prawdę ujawnił dopiero w marcu 1981 w liście do Trybuny Robotniczej płk Wincenty Heinrich, były partyzant Brygady Północnej Lubelszczyzny AL im. Jana Hołoda i Oddziału Specjalnego Obwodu II AL pod pseudonimem „Skiba”:
Z 12 na 13 maja 1944 w rejonie wsi Boża Wola oddział „Cienia” stoczył walkę z oddziałem AK por. Stanisława Łokuciewskiego „Małego” i oddziałami NSZ por. Leona Cybulskiego „Znicza”, por. Kazimierza Boduszyńskiego „Emira” i por. Brunona Sychowskiego „Juhasa”. Komuniści, tracąc kilkunastu ludzi, wycofali się z Bożej Woli i spalili 13 związanych z AK gospodarstw, w których zginęło 4 chłopów. Następnego dnia „Cień” zamordował w Zakrzówku 5 żołnierzy AK: Michała Dudziaka z Majdanu Starowiejskiego, Józefa Gnata i Kazimierza Kaczmarka z Dębiny, Wincentego Jankowskiego i Józefa Obogorskiego z Józwowa, wsi stanowiącej bazę AK.
W czerwcu 1944 w Wandalinie zamordował 3 żołnierzy AK z oddziału Bolesława Frańczaka „Argila”: por. Eugeniusza Kotlarskiego „Jastrzębia” z Urzędowa oraz podchorążych Henryka Golińskiego i Władysława Jagiełły. W tym samym miesiącu oddział „Cienia” ubezpieczał odlot z Lubelszczyzny do Moskwy delegacji Krajowej Rady Narodowej (KRN), w skład której wchodził m.in. naczelny dowódca AL gen. Michał Żymierski „Rola”.
2 lipca 1944 oddział „Cienia” wraz z oddziałem Józefa Chrzestnego „Pacyny” stoczył walkę z oddziałem AK Bolesława Frańczaka „Argila”; zginęło 13 żołnierzy AK i 6 AL-owców.
Działalność powojenna.
Po wojnie „Cień” służył początkowo w Milicji Obywatelskiej. Potem gen. Michał Rola-Żymierski przyjął go do Ludowego Wojska Polskiego pod warunkiem zmiany nazwiska („Cień” zmienił wtedy nazwisko z Kaźmirak na Kowalski). „Cień” dostał do dyspozycji 120-osobowy „oddział specjalny” i specjalne, pisemne pełnomocnictwa wystawione przez gen. Żymierskiego oraz ówczesnego przedstawiciela ZSRR przy PKWN gen. Nikołaja Bułganina (późniejszego premiera ZSRR). „Cieniowcy” prowadzili akcję pacyfikacyjną w okolicach Hrubieszowa; spowodowało to interwencję radzieckiego „doradcy” MBP ppłk. Nikołaszkina, który "zakazał mu wszelkich akcji aresztowań i likwidacji na tym terenie bez jego zgody".
21 grudnia 1945 podczas libacji alkoholowej zastrzelił usiłujących go zatrzymać 2 funkcjonariuszy PUBP w Pruszkowie: Ryszarda Rawińskiego i Wacława Kwiatkowskiego. Potem podkomendni „Cienia” z Batalionu Ochrony Sztabu Generalnego WP przypuścili szturm na PUBP w Pruszkowie, jednak wycofali się po stracie 1 zabitego. Kowalski został za to aresztowany przez organa Informacji Wojskowej, jednak nie został ukarany, a otrzymał skierowanie do szkoły oficerskiej WP w Rembertowie. Później został przeniesiony do Korpusu Bezpieczeństwa Wewnętrznego. W listopadzie 1947 został dowódcą pułku KBW w Krakowie. 1 stycznia 1948 został podpułkownikiem. Od 25 listopada 1948 do 19 czerwca 1950 studiował w Akademii Sztabu Generalnego im. gen. Karola Świerczewskiego. Następnie objął stanowisko szefa wydziału w sztabie KBW.
Został aresztowany w 1951 w związku z zabójstwami Żydów na Lubelszczyźnie, dokonanymi w 1944 przez oddział dawnego dowódcy „Cienia”, Edwarda Gronczewskiego „Przepiórki”. 19 czerwca 1953 został skazany na 3 lata więzienia za „Nielegalne posiadanie broni i nadużycie władzy”.
Po rehabilitacji w listopadzie 1954 podjął pracę w centrali Rolniczych Spółdzielni „Samopomoc Chłopska”, a następnie od sierpnia 1956 do sierpnia 1957 był kierownikiem domu wypoczynkowego Ministerstwa Rolnictwa w Ratnie. W 1957 powrócił do wojska jako „ofiara stalinowskich represji” i otrzymał przydział w Głównym Zarządzie Politycznym WP. 12 października 1963 został mianowany pułkownikiem, a 27 maja 1966 przeszedł do pracy w Głównym Inspektoracie Obrony Terytorialnej MON.
Zmarł 18 sierpnia 1966 w Warszawie.
Został pochowany na cmentarzu Wojskowym na Powązkach w Alei Zasłużonych (kwatera 25A-T-11).
Życie prywatne.
Bolesław Kowalski (Kaźmirak) miał dwie córki z dwiema żonami. Był znany ze swoich licznych romansów.

</doc>
<doc id="1216837" url="https://pl.wikipedia.org/wiki?curid=1216837" title="Adel Nefzi">
Adel Nefzi

Adel Nefzi (arab. ياسين الشيخاوي, ur. 16 marca 1974 w Badży) – piłkarz tunezyjski grający na pozycji bramkarza.
Kariera klubowa.
Nefzi pochodzi z miasta Badża. Tam też rozpoczął piłkarską karierę w klubie Olympique Béja i w jego barwach w latach 90. zadebiutował w lidze tunezyjskiej. Był pierwszym bramkarzem klubu i występował w nim do 2005 roku, ale nie odniósł większych sukcesów. Latem 2005 przeszedł do US Monastir, gdzie grał przez kolejne 2 lata, a w 2007 roku został piłkarzem stołecznego Club Africain.
Kariera reprezentacyjna.
W reprezentacji Tunezji Nefzi zadebiutował 1 marca 2006 roku w przegranym 0:1 meczu z Serbią i Czarnogórą. W tym samym roku był trzecim bramkarzem na Mistrzostwa Świata w Niemczech. W 2008 roku został powołany przez Rogera Lemerre do kadry na Puchar Narodów Afryki 2008.

</doc>
<doc id="1216838" url="https://pl.wikipedia.org/wiki?curid=1216838" title="Vlastibor Sedlak">
Vlastibor Sedlak



</doc>
<doc id="1216839" url="https://pl.wikipedia.org/wiki?curid=1216839" title="Dysypacja">
Dysypacja



</doc>
<doc id="1216840" url="https://pl.wikipedia.org/wiki?curid=1216840" title="Zdzisław Pilecki">
Zdzisław Pilecki

Zdzisław Pilecki (ur. 26 stycznia 1941 w Siennie) – polski polityk i dziennikarz, wiceprzewodniczący Tymczasowej Rady Krajowej PRON, poseł na Sejm PRL VIII kadencji z ramienia Chrześcijańskiego Stowarzyszenia Społecznego z okręgu Gdańsk.
Uzyskał wykształcenie wyższe niepełne. W latach 60. był współzałożycielem Elbląskiego Towarzystwa Kulturalnego, w którym pełnił funkcję kierownika sekcji literackiej. Był również wiceprezesem Stowarzyszenia Społeczno-Kulturalnego „Pojezierze”. Współpracował ponadto z „Dziennikiem Bałtyckim”, kierował też oddziałem redakcji „Za i przeciw”. Zasiadał przez dwie kadencje w Wojewódzkiej Radzie Narodowej w Gdańsku. Uczestniczył w pracach Berlińskiej Konferencji Katolików, a także Chrześcijańskiej Konferencji Pokoju.
Od 1980 do 1985 pełnił mandat posła na Sejm PRL. Zasiadał w Komisjach: Administracji, Gospodarki Terenowej i Ochrony Środowiska; Handlu Wewnętrznego, Drobnej Wytwórczości i Usług; Kultury i Sztuki (następnie: Kultury); Do Spraw Samorządu Pracowniczego Przedsiębiorstw; Nadzwyczajnej do rozpatrzenia projektu ustawy o Spółdzielniach i ich Związkach; Nadzwyczajnej do rozpatrzenia projektu ustawy o Radach Narodowych i Samorządzie Terytorialnym; Nadzwyczajnej do rozpatrzenia projektu ustawy – Ordynacja Wyborcza do Sejmu PRL.
W okresie PRL był działaczem ChSS i UChS, przewodniczącym Oddziału Wojewódzkiego w Gdańsku oraz wiceprzewodniczącym Zarządu Głównego. W latach 90. związany z Polską Unią Socjaldemokratyczną i Chrześcijańską Demokracją III RP. 6 kwietnia 2004 został prezesem zarządu spółki „Congressus”.
Otrzymał Krzyż Kawalerski Orderu Odrodzenia Polski i Złoty Krzyż Zasługi.

</doc>
<doc id="1216842" url="https://pl.wikipedia.org/wiki?curid=1216842" title="Czyngis-chan (film)">
Czyngis-chan (film)

Czyngis-chan (ros. "Монгол"; ang. "Mongol") – kazachsko-rosyjsko-niemiecki film historyczny z 2007 roku w reżyserii Siergieja Bodrowa starszego, opowiadający o życiu Czyngis-chana.
Ma to być pierwszy z trzech filmów o tym władcy Mongołów. W roli Temudżyna wystąpił japoński aktor Tadanobu Asano. Większość zdjęć nakręcono w Chinach, głównie w Mongolii Wewnętrznej, oraz w Kazachstanie. Zdjęcia rozpoczęto w sierpniu 2005, ukończono w listopadzie 2006, a światowa premiera filmu odbyła się 31 lipca 2007 roku. Film nominowano do Oscara za najlepszy film nieanglojęzyczny jako pierwszy w historii obraz reprezentujący Kazachstan.
Opis fabuły.
Akcja filmu zaczyna się w roku 1192 w Królestwie Tanguckim, gdzie w niewoli przybywa Temudżyn. Następnie cofa się o wiele lat wcześniej i przedstawia okoliczności wyboru żony przez dziewięcioletniego Temudżyna. Temudżyn wraz z ojcem Jesügejem wyruszyli do Merkitów, by zawrzeć z nimi pokój i zeswatać chłopca z Merkitką, jednak po drodze zatrzymali się u Deja Mądrego, przyjaciela Jesugeja, i chłopiec wybrał córkę Deja za żonę. W drodze powrotnej napotkani Tatarzy otruli Jesügeja. Osierocony Temudżyn wrócił do rodzinnej jurty, ale jedynie z racji młodego wieku uchował się z życiem. Więziony dopóki nie osiągnie dorosłości i nie zostanie zabity, zdołał uciec. Akcja przenosi się następnie do roku 1186. Dorosły już Temudżyn wraca do jurty Deja Mądrego i zabiera ze sobą czekającą na niego Börte.
Kontrowersje.
Scenariusz Bodrowa napisany wspólnie z Arifem Alijewem wzbudził kontrowersje w Mongolii z powodu przedstawienia charakteru i biografii Temudżyna, a także wyboru japońskiego aktora na odtwórcę głównej roli. Grupa mongolskich historyków oskarżyła filmowców o "profanowanie i poniżanie narodowej dumy Mongołów", a w prasie wyrażono obawy, że historyczna nierzetelność twórców filmu sprawi, iż "łzy pojawią się w oczach każdego Mongoła".
Bodrow odparł zarzuty, przyznając jednak, że pisząc scenariusz, oparł się na pracach kontrowersyjnego w środowisku akademickim historyka Lwa Gumilowa. Mimo to Mongolia pozostała partnerem w międzynarodowej koprodukcji.

</doc>
<doc id="1216843" url="https://pl.wikipedia.org/wiki?curid=1216843" title="Bolesław Kowalski (1915–1944)">
Bolesław Kowalski (1915–1944)

Bolesław Kowalski, ps. "Janek", "Ryszard Piasecki", "Zygmunt" (ur. 6 listopada 1915 w Warszawie, zm. 26 sierpnia 1944 tamże) – polski działacz komunistyczny, oficer Gwardii i Armii Ludowej.
Życiorys.
Syn Józefa i Emilii. W 1931 wstąpił do Komunistycznego Związku Młodzieży Polski, za co został aresztowany i osadzony na Pawiaku. Wyszedł stamtąd po kilku miesiącach. W 1935 uczestniczył w manifestacji pierwszomajowej w Warszawie, którą brutalnie rozpędziła Policja Państwowa. Uczestniczył w kampanii wrześniowej. Jako dowódca cekaemu wz. 30 walczył w szeregach 2 Morskiego pułku strzelców w bitwie o Kępę Oksywską. Następnie trafił do niemieckiego obozu jenieckiego Stalag II D w Stargardzie, z którego uciekł. Został jednak złapany i umieszczony w Twierdzy Toruń. Plan ucieczki Kowalskiego z twierdzy poznali Niemcy i ponownie osadzono go w Stalagu II D. Stamtąd następnie uciekł do rodzinnej Warszawy.
W 1942 został członkiem Polskiej Partii Robotniczej i mianowany dowódcą Gwardii Ludowej na warszawskim Targówku. Za zlikwidowanie prowokatora Gestapo, który wydał kilku członków GL i PPR, mianowany został przez Sztab Główny GL oficerem Gwardii. Jesienią 1942 powołany na dowódcę Okręgu Warszawa-Miasto. Wiosną 1943, będąc poszukiwanym przez Niemców, został przeniesiony do Krakowa na stanowisko dowódcy Obwodu IV Kraków. Brał udział w opanowaniu Kopalni Węgla Kamiennego „Krystyna” w Tenczynku, skąd wraz z innymi gwardzistami zabrał pół tony trotylu. W lipcu 1943 awansowany na stopień kapitana GL. Na początku 1944 powrócił do Warszawy, gdzie objął ponownie stanowisko dowódcy Okręgu Warszawa-Miasto, awansując na stopień majora Armii Ludowej.
Walczył w powstaniu warszawskim. Poległ 26 sierpnia 1944 w kamienicy Łyszkiewicza na ulicy Freta 16 na Starym Mieście wraz z czterema członkami sztabu warszawskiej AL, wskutek uderzenia w kamienicę niemieckiej bomby lotniczej.
Życie prywatne.
Bolesław Kowalski był mężem Izoldy z domu Lerskiej, członkini Rewolucyjnych Rad Robotniczo-Chłopskich „Młot i Sierp” i Polskiej Partii Robotniczej, bojowniczki Armii Ludowej w czasie powstania warszawskiego. Po wojnie wyszła ona ponownie za mąż za Stanisława Kiryluka, awansowana do stopnia podpułkownika rezerwy Wojska Polskiego, działała w Polskiej Zjednoczonej Partii Robotniczej i Lidze Kobiet.
Upamiętnienie.
W latach 1945–2009 jego ekshumowane szczątki spoczywały w grobie na skwerze Hoovera w Warszawie. 26 sierpnia 2009, w rocznicę śmierci oficerów AL, wszystkie szczątki z grobu na skwerze spoczęły w zbiorowej mogile w kwaterze Armii Ludowej na Cmentarzu Wojskowym na Powązkach.
Na kamienicy Łyszkiewicza przy ul. Freta 16 w Warszawie widnieje tablica upamiętniająca poległych w niej oficerów warszawskiej AL, w tym Bolesława Kowalskiego.
Powstała w 1967 Wyższa Szkoła Oficerska Wojsk Łączności w Zegrzu nosiła imię Bolesława Kowalskiego.
W 1972 powstał film dokumentalny "Z życiorysu majora Ryszarda", w reżyserii Zygmunta Adamskiego, poświęcony Bolesławowi Kowalskiemu. Postać majora Bolesława Kowalskiego występuje także w radzieckim filmie wojennym "Żołnierze wolności" (1977), w reżyserii Jurija Ozierowa, gdzie w postać tę wcielił się aktor Tadeusz Łomnicki.

</doc>
<doc id="1216847" url="https://pl.wikipedia.org/wiki?curid=1216847" title="Skanowanie progresywne">
Skanowanie progresywne

Skanowanie progresywne – technika nagrań wideo, w której obraz (w przeciwieństwie do skanowania międzyliniowego) jest skanowany w całości. Dzięki temu obraz pojawia się w całości na ekranie telewizora. Technika ta w znaczący sposób zwiększa jakość obrazu oraz niweluje zmęczenie oczu spowodowane migotaniem obrazu.
Zastosowanie.
Skanowanie progresywne jest używane w telewizji wysokiej rozdzielczości w standardach 720p oraz 1080p. Obraz nadawany jest wtedy z prędkością 23,976-60 kl./s w rozdzielczości 1280x720 bądź 1920x1080 pikseli. Skanowanie progresywne obsługują w ograniczonym zakresie konsole szóstej generacji (Xbox, PlayStation 2, GameCube i Sega Dreamcast) i w pełnym zakresie siódmej generacji (Xbox 360, PlayStation 3 i Wii), a także odtwarzacze filmów w wysokiej rozdzielczości (Blu-ray).
Od kilku lat wzrasta również produkcja kamer HD z tym sposobem zapisywania obrazu. Aby móc korzystać z technologii skanowania progresywnego trzeba posiadać odbiornik telewizyjny obsługujący ten standard.

</doc>
<doc id="1216851" url="https://pl.wikipedia.org/wiki?curid=1216851" title="Drobysz Tuszyński">
Drobysz Tuszyński

Jan Florian Drobysz Tuszyński (ur. 21 czerwca 1640 w Zabłociu koło Żytomierza, zm. 3 kwietnia 1707 w Zamościu) – polski pamiętnikarz.
Życiorys.
Wywodził się z rodziny ziemiańskiej. Pisał pamiętniki bliskie raptularzowi. Stworzył opis swojego żołnierskiego życia (służył w wojsku przez 20 lat: 1656–1677), zamieścił informacje na temat rodziny i nakazy moralne dla potomnych. Pamiętniki zostały wydane we Wrocławiu w 1954 z rękopisu pt. "Dwa pamiętniki z XVII wieku".

</doc>
<doc id="1216853" url="https://pl.wikipedia.org/wiki?curid=1216853" title="Żydowskie Towarzystwo Sportowe „Makkabi” z Bielska">
Żydowskie Towarzystwo Sportowe „Makkabi” z Bielska

Żydowskie Towarzystwo Sportowe „Makkabi” z Bielska (w niektórych źródłach "Żydowskie Towarzystwo Gimnastyczno-Sportowe „Makabi”", oficjalnie: Bielsko-Bialskie Żydowskie Stowarzyszenie Gimnastyczno-Sportowe „Makkabi”) – żydowska organizacja turystyczno-sportowa, działająca głównie w przedwojennym województwie śląskim.
Historia.
Jej poprzednikiem było "Bielitz-Bialer Israelitischer Turnverein", założone w 1896 w Bielsku przez asymilatorów proniemieckich; było również odpowiedzią na powstałą wówczas ideę odrodzenia fizycznego Żydów. Po I wojnie światowej zaczęli w nim dominować syjoniści i w 1925 przekształcono je w Bielsko-Bialskie Żydowskie Stowarzyszenie Gimnastyczno-Sportowe „Makkabi”. Jego działalność koncentrowała się na wycieczkach turystycznych w Beskidy, Tatry i Pieniny, zajęciach gimnastycznych, organizacji zabaw towarzyskich i spotkań. Prezesami byli m.in. Leon Fink, dr Josef Tauber i Henryk Goldfinger. Od 1926 było podległe Zarządowi Okręgu Zachodnio-Południowej Polski Żydowskich Towarzystw Gimnastyczno-Sportowych „Makkabi” w Bielsku, które z kolei podlegało centrali w Łodzi. Zarząd ten skupiał syjonistyczne kluby z województwa kieleckiego, krakowskiego i śląskiego. W 1926 zorganizował międzynarodowe zawody gimnastyczne w Bielsku, a w 1934 z jego inicjatywy w Skoczowie powstał oddział „Makkabi” z sekcją tenisa stołowego. Istniały także sekcje piłki nożnej oraz pływacka, od 1937 silna sekcja bokserska. 
W 1934 bielskie towarzystwo wybudowało salę gimnastyczną, w Domu Ludowym m. Bialika, wzniesionym ze składek miejscowej gminy wyznaniowej.
Żydowskie Towarzystwo Turystyczno-Narciarskie.
W 1928 (lub rok wcześniej) powstała sekcja narciarska, która wybudowała drewniane schronisko na Hali Boraczej - wówczas było to pierwsze schronisko żydowskie na świecie. Obiekt spłonął w 1931, ale w 1932 odbudowano go, tym razem z trwalszych materiałów, jako jeden z najnowocześniejszych w Polsce (według innych źródeł nowy budynek powstał, gdyż stary okazał się zbyt mały). W 1931 sekcja zorganizowała w pobliżu schroniska pierwsze Żydowskie Narciarskie Mistrzostwa Europy Środkowej.
Sukces zawodów sprawił, że jeszcze w tym samym roku sekcja narciarska przekształciła się w samodzielne Żydowskie Towarzystwo Turystyczno-Narciarskie „Makabi” z siedzibą w Bielsku. W 1931 otwarto filię (grupę terenową) w Milówce, w roku następnym w Rajczy, a w 1933 oddział w Katowicach, który utworzył drużynę hokejową. Inne filie działały w takich miejscowościach jak Kęty, Andrychów, Będzin, Krościenko i Sanok.
Na czele sekcji, a potem towarzystwa, stali m.in. Bernard Wiener i Oskar Deutsch. Organizowano wycieczki turystyczne, szkolenia, zawody i kursy narciarskie. W dolinach urządzono miejsca, gdzie turyści mogli przenocować - stacje znajdowały się w m.in. w Milówce, Rajczy, Zwardoniu, Węgierskiej Górce, Jeleśni i Krzyżowej. 
ŻTT-N należało do Polskiego Związku Narciarskiego, w związku z czym jego członkowie mieli prawo do legitymacji PZN, które umożliwiały turystyczne przekraczanie granicy z Czechosłowacją.
Od 1932 do 1937 wydawano cyklicznie "Wiadomości Ż.T.T.N. „Makkabi”". 
Działalność Towarzystwa zakończyła się w momencie wybuchu wojny. 24 maja 1954 roku Towarzystwo Społeczno-Kulturalne Żydów w Polsce (oddział w Bielsku) wystąpiło do Prezydium Wojewódzkiej Rady Narodowej w Stalinogrodzie o formalną likwidację ŻTT-N, która to ostatecznie nastąpiła w 1964. 
Po wojnie.
Po zakończeniu działań wojennych ocaleni członkowie przedwojennych Towarzystw powołali Żydowski Klub Sportowy „Makabi”, mający kontynuować dawne tradycje - powstała m.in. sekcja piłkarska. 
Wniosek o rejestrację przesłano w 1948 do śląsko-dąbrowskiego Urzędu Wojewódzkiego. Został on jednak odrzucony w 1950, gdyż "powstanie związku nie odpowiada względom pożytku społecznego" i byłoby sprzeczne z wówczas obowiązującą ustawą. W związku z tym ostatnie sportowe towarzystwo żydowskie w Bielsku przestało istnieć.

</doc>
<doc id="1216856" url="https://pl.wikipedia.org/wiki?curid=1216856" title="Tomasz Nowotniak">
Tomasz Nowotniak

Tomasz Nowotniak, pseudonim Dragon (ur. 26 czerwca 1977 w Sokołowie Podlaskim) – polski strongman.
Wicemistrz Europy Strongman 2004.
Życiorys.
Tomasz Nowotniak zadebiutował jako siłacz w 2001 r. Po indywidualnych Mistrzostwach Europy Strongman 2004 doznał poważnych obrażeń wskutek wypadku samochodowego, w wyniku którego dobrze rozpoczynająca się kariera siłacza została zatrzymana. Uczestniczył w Pucharze Polski Strongman 2007. Wziął udział w Mistrzostwach Polski Strongman 2007, jednak nie zakwalifikował się do finału.
Jest absolwentem Akademii Wychowania Fizycznego. Pracuje jako nauczyciel wychowania fizycznego w XXXIX Liceum Ogólnokształcącym im. Lotnictwa Polskiego w Warszawie.
Mieszka w Sokołowie Podlaskim.
Wymiary:
Rekordy życiowe:

</doc>
<doc id="1216859" url="https://pl.wikipedia.org/wiki?curid=1216859" title="Pałac Trybunalski w Kaliszu">
Pałac Trybunalski w Kaliszu

Pałac Trybunalski w Kaliszu, budynek położony w centrum Kalisza przy alei Wolności, w dzielnicy Śródmieście, znany jako "Trybunał". Klasycystyczny, empirowy, wzniesiony w latach 1819–1821 według projektu Sylwestra Szpilowskiego; wpisany do rejestru zabytków w 1964.
Pod godłem sprawiedliwości znajduje się napis "Suum Cuique" ("Każdemu to, co mu się należy"). W 1876 dobudowano dwa skrzydła i przebudowano część wnętrz. Na osi fasady wybudowano dwupiętrowy portyk z czterema parami kolumn, podtrzymujący trójkątny fronton. Przez cały okres swego istnienia służył jako siedziba władzy sądowniczej, przed 1939 znajdował się tam Sąd Okręgowy, obecnie mieści się tam siedziba Sądu Rejonowego w Kaliszu.
Na cokole prawego skrzydła pałacu znajduje się napis „Przywrócić godność prawu”, wykonany czarną farbą. Napis został wykonany 21 listopada 1981 przez działaczy NSZZ Solidarność. Pomysłodawcą był działacz opozycyjny Bogusław Śliwa, w 1978 zwolniony dyscyplinarnie z prokuratury za próbę oskarżenia funkcjonariuszy MO o morderstwo w okolicach Kalisza. Po 1990 roku trwała dyskusja czy napis powinien zostać usunięty (i przeniesiony w inne miejsce), czy też pozostawiony na ścianie gmachu. W 2016 napis został zabezpieczony specjalną szybą z grubego szkła.

</doc>
<doc id="1216861" url="https://pl.wikipedia.org/wiki?curid=1216861" title="Gmina związkowa Hermeskeil">
Gmina związkowa Hermeskeil

Gmina związkowa Hermeskeil (niem. "Verbandsgemeinde Hermeskeil") − gmina związkowa w Niemczech, w kraju związkowym Nadrenia-Palatynat, w powiecie Trier-Saarburg. Siedziba gminy związkowej znajduje się w mieście Hermeskeil.
Podział administracyjny.
Gmina związkowa zrzesza trzynaście gmin, w tym jedną gminę miejską "(Stadt)" oraz dwanaście gmin wiejskich:

</doc>
<doc id="1216863" url="https://pl.wikipedia.org/wiki?curid=1216863" title="Gmina związkowa Kell am See">
Gmina związkowa Kell am See

Gmina związkowa Kell am See (niem. "Verbandsgemeinde Kell am See") − dawna gmina związkowa w Niemczech, w kraju związkowym Nadrenia-Palatynat, w powiecie Trier-Saarburg. Siedziba gminy związkowej znajdowała się w miejscowości Kell am See.
Podział administracyjny.
Gmina związkowa zrzeszała trzynaście gmin wiejskich:
1 stycznia 2019 została połączona z gmina związkową Saarburg tworząc jednocześnie nową gminę związkową Saarburg-Kell

</doc>
<doc id="1216865" url="https://pl.wikipedia.org/wiki?curid=1216865" title="Gmina związkowa Konz">
Gmina związkowa Konz

Gmina związkowa Konz (niem. "Verbandsgemeinde Konz") − gmina związkowa w Niemczech, w kraju związkowym Nadrenia-Palatynat, w powiecie Trier-Saarburg. Siedziba gminy związkowej znajduje się w mieście Konz. 
Podział administracyjny.
Gmina związkowa zrzesza dwanaście gmin, w tym jedną gminę miejską "(Stadt)" oraz jedenaście gmin wiejskich:

</doc>
<doc id="1216866" url="https://pl.wikipedia.org/wiki?curid=1216866" title="Mehdi Meriah">
Mehdi Meriah

Mehdi Meriah (arab. ياسين الشيخاوي, ur. 5 czerwca 1979 w Arjanie) – piłkarz tunezyjski grający na pozycji środkowego obrońcy.
Kariera klubowa.
Meriah jest wychowankiem klubu Club Africain Tunis. W jego barwach zadebiutował w 1999 roku w lidze tunezyjskiej. Następnie od 2000 roku grał w takich klubach jak: AS Ariana, AS Djerba, EGS Gafsa i US Monastir. Na początku 2006 roku odszedł z klubu i został piłkarzem Étoile Sportive du Sahel. W tym samym roku zdobył Puchar Konfederacji CAF. Największe sukcesy osiągnął w 2007 roku, gdy z Étoile Sportive wygrał Ligę Mistrzów i wywalczył swoje pierwsze mistrzostwo kraju w karierze. Wystąpił też w Klubowym Pucharze Świata. W 2009 roku wrócił do Club Africain.
Kariera reprezentacyjna.
W reprezentacji Tunezji Meriah zadebiutował 2 czerwca 2006 roku w zremisowanym 0:0 meczu z Urugwajem. W tym samym roku znalazł się w kadrze na Mistrzostwa Świata w Niemczech, jednak przed samym turniejem wypadł z niej na skutek kontuzji i został zastąpiony przez Haykela Guemamdię. W 2008 roku został powołany przez Rogera Lemerre do kadry na Puchar Narodów Afryki 2008.

</doc>
<doc id="1216869" url="https://pl.wikipedia.org/wiki?curid=1216869" title="Gmina związkowa Ruwer">
Gmina związkowa Ruwer

Gmina związkowa Ruwer (niem. "Verbandsgemeinde Ruwer") − gmina związkowa w Niemczech, w kraju związkowym Nadrenia-Palatynat, w powiecie Trier-Saarburg. Siedziba gminy związkowej znajduje się w miejscowości Waldrach. 
Podział administracyjny.
Gmina związkowa zrzesza 20 gmin wiejskich:

</doc>
<doc id="1216871" url="https://pl.wikipedia.org/wiki?curid=1216871" title="Dariusz Popławski">
Dariusz Popławski

Dariusz Popławski (ur. 3 stycznia 1954) – polski politolog i dyplomata, profesor Uniwersytetu Warszawskiego, wykładowca na Wydziale Nauk Politycznych i Studiów Międzynarodowych Uniwersytetu Warszawskiego.
Życiorys.
W 1977 ukończył studia na Wydziale Dziennikarstwa i Nauk Politycznych Uniwersytetu Warszawskiego. W 1981 uzyskał stopień naukowy doktora nauk humanistycznych w zakresie nauki o polityce. W 1996 uzyskał stopień doktora habilitowanego.
Od 1977 jest pracownikiem naukowym Instytutu Stosunków Międzynarodowych Uniwersytetu Warszawskiego. W latach 1993–1997 pełnił funkcję wicedyrektora ISM, a od 2003 kierownika Studium Bezpieczeństwa Narodowego. W 2005 objął funkcję prodziekana Wydziału Dziennikarstwa i Nauk Politycznych. Od 2007 jest również pracownikiem Katedry Europeistyki WDiNP UW.
Od 2006 profesor nadzwyczajny w Szkole Wyższej Psychologii Społecznej, a od kwietnia 2007 profesor Uniwersytetu Warszawskiego. W 2015 został profesorem nauk społecznych.
W latach 1997–2002 pracował jako radca Ambasady RP w Kolonii.
Wypromował troje doktorów, m.in. Karinę Marczuk.

</doc>
<doc id="1216876" url="https://pl.wikipedia.org/wiki?curid=1216876" title="Izaak Towbin">
Izaak Towbin

Izaak Towbin (ur. 24 września 1899 w Korcu na Wołyniu, zm. 1941) – szachista polski, prawnik, zasłużony działacz szachowy i sygnatariusz aktu powołania Międzynarodowej Federacji Szachowej FIDE.
Był synem kupca Bera Towbina. W latach 1910-1918 uczęszczał do gimnazjum w Kijowie, następnie rozpoczął studia na wydziale prawa tamtejszego uniwersytetu. Na początku lat 20. XX wieku, kiedy ojciec zakupił w Warszawie firmę handlującą drzewem, przeniósł się do stolicy Polski; w 1926 uzyskał dyplom magistra prawa na Uniwersytecie Warszawskim. Pracował przez kilkanaście lat jako radca prawny w Warszawie.
Niemal od początku pobytu w Warszawie próbował swoich sił w rywalizacji szachowej. W styczniu 1922 zajął V-VII miejsce w I Akademickich Mistrzostwach Warszawy, wyprzedzony przez zawodników wysokiej klasy - Stanisława Kohna, Karola Piltza, Kazimierza Makarczyka i Zygmunta Marjenstrassa. Związał się z Warszawskim Towarzystwem Zwolenników Gry Szachowej i właśnie jako członek tego klubu wyjechał latem 1924 na pierwszą olimpiadę szachową do Paryża. Impreza przeszła do historii jako olimpiada nieoficjalna, a Towbin nie był tam w charakterze zawodnika, a jedynie działacza. Jemu też przypadł zaszczyt sygnowania w imieniu Polski aktu powołania Międzynarodowej Federacji Szachowej w ostatnim dniu olimpiady. Towbin, który był jednym z piętnastu sygnatariuszy aktu, występował w Paryżu jako reprezentant klubu warszawskiego, gdyż Polski Związek Szachowy powstał dopiero dwa lata później.
W kolejnych latach Towbin występował w turniejach Warszawskiego Towarzystwa Zwolenników Gry Szachowej, nie odnosząc jednak większych sukcesów. W 1925 podzielił III-V miejsce, przed m.in. Leonem Kremerem, Paulinem Frydmanem, Kazimierzem Makarczykiem. W warszawskich eliminacjach mistrzostw Polski na przełomie 1925 i 1926 uplasował się na IX pozycji, co nie dało mu awansu do turnieju finałowego. VIII-IX miejsce zajął w mistrzostwach Warszawy na przełomie 1926 i 1927. Za jeden z większych sukcesów zawodniczych Towbina można uznać III-V miejsce w Pucharze Polskiego Związku Szachowego, rozegranym w 1927 w Łodzi.
Od początku lat 30. Towbin przeszedł niemal całkowicie do działalności organizacyjnej. W 1931 brał udział w przygotowaniach wizyty w Polsce Akiby Rubinsteina, a nawet odniósł nad słynnym szachistą zwycięstwo w partii towarzyskiej, tyle że o charakterze konsultacyjnym - z Rubinsteinem zmierzyli się wspólnie Towbin, Mieczysław Najdorf oraz Elpern. W kwietniu 1933 Towbin był w gronie założycieli Warszawskiego Klubu Szachistów, wspólnie m.in. z Dawidem Przepiórką, Kazimierzem Makarczykiem, Paulinem Frydmanem, Leonem Tuhan-Baranowskim. Zaledwie w ciągu roku klub pod kierownictwem Towbina rozrósł się do organizacji liczącej przeszło 200 członków.
Towbin zasiadał również we władzach Polskiego Związku Szachowego. W 1936 serię komentarzy wywołała jego wypowiedź na łamach "Gazety Polskiej": "Szachy to nie sport, szachy to sztuka i zawodowstwo w tej dziedzinie jest ze wszech miar pożądane".
Izaak Towbin mieszkał i pracował w Warszawie także w okresie okupacji niemieckiej; prawdopodobnie był jedną z ofiar Holocaustu.

</doc>
<doc id="1216881" url="https://pl.wikipedia.org/wiki?curid=1216881" title="Julian Jabczyński">
Julian Jabczyński

Julian Jabczyński (ur. 31 marca 1923 w Stanisławowie, zm. 17 stycznia 2008 w Krakowie) – polski aktor teatralny i filmowy. Debiutował w operetce "Zemsta nietoperza" w Teatrze Muzycznym Towarzystwa Przyjaciół Żołnierza w 1945 roku. Poza krótkimi epizodami w swojej karierze, kiedy to występował w Teatrze Ziemi Opolskiej w Opolu (1946-1947) i Teatrze Wybrzeże w Gdańsku (1948-1949), gdzie współpracował z Iwo Gallem, nieprzerwanie związany ze scenami krakowskimi: z Teatrem im. Juliusza Słowackiego (1945-1946), (1954-1956) i (1966-1979), Teatrem Kameralnym T.U.R. (1947-1948), Teatrem Dramatycznym (1949-1954), Teatrem Starym (1956-1964), Teatrem Ludowym (1964-1966) i Teatrem Bagatela (1979-1988).
Z przeszło 100 zagranych ról, najbardziej cenił zagrane w sztukach Mrożka: Kapitana w "Indyku", Grubego w "Na pełnym morzu", Generała w "Śmierci porucznika", Mata Urbana w "Huraganie na Cainie" i Hotelarza w "Dziewięciu bez winy". Grywał u tak wybitnych reżyserów jak: Lidia Zamkow, Jerzy Kreczmar, Jerzy Jarocki czy Jan Biczycki.
Przez ponad 30 lat występował też w Jamie Michalika.
Posiadał także na swoim koncie prawie 30 ról filmowych.
Był mężem aktorki i tancerki Zofii Więcławówny.
Spoczywa na Cmentarzu Rakowickim w Krakowie.

</doc>
<doc id="1216883" url="https://pl.wikipedia.org/wiki?curid=1216883" title="Mr. Fantasy">
Mr. Fantasy

Mr. Fantasy – debiutancka płyta Traffic. Album był utrzymany w gatunku rocka psychodelicznego, jednocześnie jest to jeden z kamieni milowych tego gatunku.

</doc>
<doc id="1216884" url="https://pl.wikipedia.org/wiki?curid=1216884" title="Iria">
Iria



</doc>
<doc id="1216885" url="https://pl.wikipedia.org/wiki?curid=1216885" title="Mehdi Ben Dhifallah">
Mehdi Ben Dhifallah

Mehdi Ben Dhifallah, Mahdi ibn Dajf Allah, arab. مهدي بن ضيف الله (ur. 6 maja 1983 w Kelibii) – tunezyjski piłkarz występujący na pozycji napastnika.
Kariera klubowa.
Ben Dhifallah jest wychowankiem klubu Espérance Zarzis. W jego barwach zadebiutował w 2002 roku w lidze tunezyjskiej. Największy sukces osiągnął w 2005 roku, gdy z Espérance zdobył Puchar Tunezji. Latem 2007 roku odszedł do Étoile Sportive du Sahel, ówczesnego mistrza kraju i zdobywcy Afrykańskiej Ligi Mistrzów, gdzie stworzył atak z Amine Chermitim. W tym samym okresie wystąpił w Klubowym Pucharze Świata. W 2010 roku odszedł do libijskiego Al-Nasr Benghazi, a w 2011 roku został zawodnikiem sudańskiego Al-Merreikh Omdurman. 24 lutego 2012 roku podpisał półroczny kontrakt z Widzewem Łódź. Następnie grał w Al-Nasr Benghazi i Bali United. W 2016 przeszedł do CS Hammam-Lif.
Kariera reprezentacyjna.
W 2008 roku Ben Dhifallah został powołany przez selekcjonera Rogera Lemerre do reprezentacji Tunezji na Puchar Narodów Afryki 2008. Przed tym turniejem zadebiutował w kadrze narodowej w przegranym 1:2 towarzyskim meczu z Zambią, rozegranym 7 stycznia 2008 roku.

</doc>
<doc id="1216886" url="https://pl.wikipedia.org/wiki?curid=1216886" title="Verbandsgemeinde Saarburg">
Verbandsgemeinde Saarburg

Verbandsgemeinde Saarburg – dawna gmina związkowa w Niemczech, w kraju związkowym Nadrenia-Palatynat, w powiecie Trier-Saarburg. Siedziba gminy związkowej znajdowała się w mieście Saarburg.
Podział administracyjny.
Gmina związkowa zrzeszała 16 gmin, w tym jedną gminę miejską ("Stadt") oraz 15 gmin ("Ortsgemeinde"):
1 stycznia 2019 została połączona z gmina związkową Kell am See tworząc jednocześnie nową gminę związkową Saarburg-Kell

</doc>
<doc id="1216892" url="https://pl.wikipedia.org/wiki?curid=1216892" title="Into the Wild">
Into the Wild



</doc>
<doc id="1216896" url="https://pl.wikipedia.org/wiki?curid=1216896" title="The Last Kiss">
The Last Kiss



</doc>
<doc id="1216902" url="https://pl.wikipedia.org/wiki?curid=1216902" title="My People Were Fair and Had Sky in Their Hair... But Now They’re Content to Wear Stars on Their Brows">
My People Were Fair and Had Sky in Their Hair... But Now They’re Content to Wear Stars on Their Brows

My People Were Fair and Had Sky in Their Hair... But Now They're Content to Wear Stars on Their Brows – debiutancki album
duetu Tyrannosaurus Rex, wydany został w 1968 roku.

</doc>
<doc id="1216912" url="https://pl.wikipedia.org/wiki?curid=1216912" title="Konotopa (struga)">
Konotopa (struga)

Konotopa – struga, lewy dopływ Piwonii o długości 19,02 km. Przepływa na terenie gmin Dębowa Kłoda oraz Parczew w województwie lubelskim. W Parczewie uchodzi do Piwonii. Głównym dopływem Konotopy jest Kłodzianka.

</doc>
<doc id="1216913" url="https://pl.wikipedia.org/wiki?curid=1216913" title="Estádio Parque Amazonense">
Estádio Parque Amazonense

Estádio Parque Amazonense – nieistniejący już stadion piłkarski w Manaus, Amazonas, Brazylia. Na którym swoje mecze rozgrywał klub Associação Atlética Rodoviária.
Stadion został zburzony w 1976 roku.

</doc>
<doc id="1216916" url="https://pl.wikipedia.org/wiki?curid=1216916" title="Fifth Dimension (album)">
Fifth Dimension (album)

Fifth Dimension – płyta grupy muzycznej The Byrds z gatunku rocka psychodelicznego wydana w roku 1966.

</doc>
<doc id="1216917" url="https://pl.wikipedia.org/wiki?curid=1216917" title="Międzyuczelniany Wydział Biotechnologii UG i AMG">
Międzyuczelniany Wydział Biotechnologii UG i AMG



</doc>
<doc id="1216918" url="https://pl.wikipedia.org/wiki?curid=1216918" title="Estádio Municipal Tupy Cantanhede">
Estádio Municipal Tupy Cantanhede

Estádio Municipal Tupy Cantanhede – stadion piłkarski w Parintins, Amazonas, Brazylia.

</doc>
<doc id="1216924" url="https://pl.wikipedia.org/wiki?curid=1216924" title="Mat Jackson">
Mat Jackson

Mat Jackson (ur. 10 czerwca 1981 w Henley-in-Arden, Warwickshire) – brytyjski kierowca wyścigowy, obecnie startujący w serii British Touring Car Championship, gdzie reprezentuje zespół Airwaves Racing. Mistrz brytyjskiej serii SEAT Cupra Championship z roku 2006, a także wicemistrz serii BTCC w sezonie 2008.
Przebieg kariery.
W 1994 roku, w wieku 13 lat, Mat rozpoczął starty w kartingu. W swoim pierwszym pełnym sezonie (1996) zdobył dwa tytuły klubowe. W 1997 roku uczestniczył w wyścigach brytyjskiej kategorii JICA, gdzie współzawodniczył z przyszłym mistrzem DTM i kierowcą testowym McLarena, Garym Paffettem. W kolejnym sezonie startował w kartingowej Formule A organizowanej przez MSA (Motor Sports Association, brytyjski odpowiednik PZM), a w roku 1999 przeniósł się do Formuły 600, gdzie odniósł 7 zwycięstw i wywalczył tytuł wicemistrza. Pomimo tego sukcesu, był to jego ostatni sezon w wyścigach samochodów jednomiejscowych.
Sezon 2000 spędził w brytyjskiej edycji Renault Clio Cup, gdzie był kierowcą zespołu Stancombe Engineering. Zwyciężył w dwóch wyścigach, a w klasyfikacji końcowej zajął 4. miejsce. W kolejnym sezonie startował w barwach zespołu GR Motorsport w Klasie Produkcyjnej (BTC-P) Brytyjskich Mistrzostw Samochodów Turystycznych. Odniósł jedno zwycięstwo w swej klasie (w 12. wyścigu sezonu na Donington Park), a także 7 razy stawał na podium, dzięki czemu w klasyfikacji BTC-P zajął 4. miejsce i przyczynił się do zdobycia przez GR Motorsport pierwszego miejsca w klasyfikacji zespołów Klasy Produkcyjnej.
W kolejnych latach Mat miał problemy ze znalezieniem źródeł finansowych, przez co dopiero w 2004 roku powrócił do ścigania, biorąc udział w kilku wyścigach brytyjskiej serii wytrzymałościowej Britcar, gdzie jeździł prywatnym Fordem Focusem (w jednym z występów odniósł klasowe zwycięstwo).
W sezonie 2005 wystartował w SEAT Cupra Championship za kierownicą SEATa Leóna przygotowanego przez jego rodzinny zespół, Jacksons Motorsport. Zwyciężył w 8 wyścigach, co było największą liczbą zwycięstw odniesionych w tym sezonie. Ponadto zdobył 8 pole position i 8 najszybszych okrążeń, a w końcowej klasyfikacji mistrzostw zajął 2. miejsce ze stratą jedynie 15 punktów do mistrza, Toma Boardmana. Za dobry wynik w mistrzostwach Mat otrzymał nagrodę w wysokości 40 000 funtów, a także możliwość przetestowania SEATa Toledo używanego przez zespół SEAT Sport UK w serii BTCC. W kolejnym sezonie wykazał się jeszcze lepszą postawą i dzięki 11 wygranym wyścigom zdobył tytuł mistrza z przewagą niemal 50 punktów nad najbliższym rywalem. Za zwycięstwo otrzymał 100 000 £ i ponownie został zaproszony przez fabryczny zespół SEATa do testowania ich samochodu w specyfikacji BTCC.
BTCC.
W 2007 roku Jackson zdecydował się na przejście wraz ze swym zespołem do British Touring Car Championship. Do mistrzostw wystartował w BMW 320si, w egzemplarzu za kierownicą którego Andy Priaulx zdobył tytuł mistrza WTCC w 2006 roku. W swym debiutanckim występie na Brands Hatch dojechał na 3. miejscu, lecz został zdyskwalifikowany za ignorowanie czarno-pomarańczowej flagi nakazującej mu zjechanie do boksów z powodu dymu wydobywającego się z jego samochodu. Sukces udało mu się powtórzyć jeszcze tego samego dnia, w trzecim wyścigu pierwszej rundy, gdzie ponownie zdobył ostatnie miejsce na podium. Pierwsze zwycięstwo w BTCC wywalczył w trzecim wyścigu piątej rundy na Oulton Park. W ósmej rundzie (ponownie na torze Brands Hatch) Mat wpadając w poślizg na mokrej nawierzchni spowodował kraksę, w której udział wzięło 11 samochodów. W jej efekcie dwóch kierowców (Matt Neal i David Pinkney) trafiło do szpitala, a Jackson został ukarany karą pieniężną w wysokości 1000 £ oraz naganną adnotacją w licencji wyścigowej. Dzięki pomocy innych zespołów udało się naprawić uszkodzony samochód, a trzeci wyścig dnia Mat ukończył na 3. miejscu, lecz wymagał natychmiastowej opieki medycznej z powodu zatrucia spalinami dostającymi się do wnętrza jego BMW przez uszkodzony w wypadku układ wydechowy. Ogółem w sezonie 2007 Mat Jackson odniósł dwa zwycięstwa (drugie podczas ostatniego wyścigu sezonu w Thruxton), 4 razy finiszował na podium, 24 wyścigi ukończył na punktowanej pozycji, a w klasyfikacji generalnej zajął 7. miejsce (2. miejsce w klasyfikacji kierowców niezależnych).
Dzięki pozyskaniu nowych kontraktów sponsorskich i zwiększeniu budżetu na rok 2008, zespół Mata Jacksona (startujący w sezonie 2008 pod nazwą BMW Dealer Team UK ze względu na współpracę podjętą z brytyjską siecią dilerską marki BMW) był w stanie zakupić nowszy samochód – ponownie było to zwycięskie BMW 320si Andy'ego Priaulx odkupione od zespołu Racing Bart Mampaey. Podczas przedsezonowej sesji testowej na torze Rockingham Mat został sklasyfikowany na pierwszej pozycji, ustanawiając rekordowy czas okrążenia uzyskany na tym torze samochodem w specyfikacji BTCC. Pięć dni później, w sesji testowej na torze Brands Hatch ponownie okazał się najszybszym kierowcą, nieoficjalnie bijąc rekord okrążenia ustanowiony przez Yvana Mullera w 2001 roku.
W sezonie 2008 zwyciężył łącznie w pięciu wyścigach, a w klasyfikacji generalnej zajął drugie miejsce.

</doc>
<doc id="1216927" url="https://pl.wikipedia.org/wiki?curid=1216927" title="Saber Ben Frej">
Saber Ben Frej

Saber Ben Frej (ur. 3 lipca 1979 w Karkarze) – tunezyjski piłkarz grający na pozycji prawego obrońcy.
Kariera klubowa.
Ben Frej jest wychowankiem klubu Espérance Zarzis. W jego barwach zadebiutował w 2002 w lidze tunezyjskiej. W 2003 roku przeszedł do Étoile Sportive du Sahel. W 2004 i 2005 dochodził do finału Ligi Mistrzów (porażki w finałach kolejno z Enyimba FC i Al-Ahly Kair). W 2005 roku zdobył Puchar Ligi Tunezyjskiej, a w 2006 – Puchar Konfederacji CAF. Największe sukcesy osiągnął w 2007 roku, gdy z Étoile Sportive wygrał Ligę Mistrzów i wywalczył swoje pierwsze mistrzostwo kraju w karierze. Wystąpił też w Klubowym Pucharze Świata.
Na początku 2008 Ben Frej został sprzedany za 800 tysięcy euro do francuskiego Le Mans UC72. W 2010 roku wrócił do Tunezji i przez sezon grał w ES Hammam-Sousse.
Kariera reprezentacyjna.
W reprezentacji Tunezji Ben Frej zadebiutował w 2004 roku. W 2008 roku został powołany przez Rogera Lemerre na Puchar Narodów Afryki 2008.

</doc>
<doc id="1216929" url="https://pl.wikipedia.org/wiki?curid=1216929" title="One-X">
One-X

One-X – drugi album kanadyjskiej grupy rockowej Three Days Grace.
Spis utworów.
Opracowano na podstawie materiału źródłowego.

</doc>
<doc id="1216931" url="https://pl.wikipedia.org/wiki?curid=1216931" title="S.F. Sorrow">
S.F. Sorrow

S.F. Sorrow – czwarty album studyjny brytyjskiego zespołu rockowego Pretty Things, wydany w grudniu 1968 roku przez wytwórnię Columbia.
Lista utworów.
Dysk A
Dysk B

</doc>
<doc id="1216932" url="https://pl.wikipedia.org/wiki?curid=1216932" title="Estádio Francisco Garcia">
Estádio Francisco Garcia

Estádio Francisco Garcia – stadion piłkarski w Rio Preto da Eva, Amazonas, Brazylia. Na którym swoje mecze rozgrywa klub Holanda Esporte Clube.

</doc>
<doc id="1216934" url="https://pl.wikipedia.org/wiki?curid=1216934" title="Gustavs Zemgals">
Gustavs Zemgals

Gustavs Zemgals (ur. 12 sierpnia 1871 w Džūkste w Kurlandii, zm. 6 stycznia 1939 w Rydze) – łotewski prawnik i dziennikarz, polityk liberalny, prezydent państwa w latach 1927–1930.
Po ukończeniu szkoły podstawowej w Saka kształcił się na gimnazjum Świętego Mikołaja w Rydze, następnie studiował prawo na Uniwersytecie Łomonosowa (do 1911 roku).
W latach 1904–1905 walczył w wojnie rosyjsko-japońskiej, otrzymał stopień oficera.
Wróciwszy na Łotwę, założył liberalną gazetę "„Jaunā Dienas Lapa”" ("„Nowy Dziennik”"), później wydawał również "„Mūsu Laiki”" ("„Nasze czasy”"), pisywał do "„Domas”" ("„Myśl”"). Zainteresowania polityczne zaowocowały założeniem przez Zemgalsa i jego partnerów Łotewskiej Partii Demokratycznej.
W czasie I wojny światowej walczył w armii rosyjskiej w piechocie w środkowej Łotwie, później w Finlandii. Po powrocie do Rygi w 1917 roku objął urząd burmistrza miasta.
W 1918 roku został członkiem "„Tautas Padome”" z ramienia radykalnych demokratów, a wkrótce jej wiceprzewodniczącym. W grudniu 1919 roku wybrano go przewodniczącym Rady Miejskiej Rygi.
Po wejściu bolszewików na Łotwę w 1919 roku udał się wraz z Jānisem Čakstem do Europy Zachodniej bronić niepodległości młodego państwa. W czasie podróży przez Bałtyk został aresztowany przez armię niemiecką.
Po 1920 roku zasiadał w konstytuancie łotewskiej oraz kolejnych sejmach z ramienia centrystów ("„Demokratiskā Centra Partija”").
Po śmierci Jānisa Čakstego w 1927 wybrano go głową państwa – urząd sprawował przez jedną trzyletnią kadencję. Przyjął koncyliacyjny model prezydentury, prawie nie wetował sejmowych ustaw, często korzystał jednak z prawa łaski (ułaskawił 648 skazanych).
W 1931 roku ponownie wybrany do sejmu IV kadencji, poza działalnością polityczną zajmował się pisarstwem, publikował w gazecie "„Jaunākās Ziņas”" ("„Najnowsze wieści”").
Zmarł na krótko przed wybuchem wojny w Rydze, gdzie pochowano go na Cmentarzu Leśnym. W 1990 wystawiono mu pomnik w miejscu urodzenia – Džūkste.

</doc>
<doc id="1216936" url="https://pl.wikipedia.org/wiki?curid=1216936" title="The Notorious Byrd Brothers">
The Notorious Byrd Brothers

The Notorious Byrd Brothers – piąty album zespołu The Byrds w gatunku psychodelicznym. Album został wydany w 1968 za pośrednictwem Columbia Records.
W 2003 album został sklasyfikowany na 171. miejscu listy 500 albumów wszech czasów magazynu Rolling Stone.

</doc>
<doc id="1216937" url="https://pl.wikipedia.org/wiki?curid=1216937" title="Estádio Flavia de Oliveira">
Estádio Flavia de Oliveira

Estádio Flavia de Oliveira – stadion piłkarski w Manicoré, Amazonas, Brazylia. Na którym swoje mecze rozgrywa klub Centro de Desinvolvimento Comunitário Manicoré.

</doc>
<doc id="1216938" url="https://pl.wikipedia.org/wiki?curid=1216938" title="1 Brygada Kawalerii Narodowej Wielkiego Księstwa Litewskiego">
1 Brygada Kawalerii Narodowej Wielkiego Księstwa Litewskiego

1 Brygada Kawalerii Narodowej Polskiej Wielkiego Księstwa Litewskiego – brygada jazdy armii Wielkiego Księstwa Litewskiego Rzeczypospolitej Obojga Narodów.
Formowanie i zmiany organizacyjne.
Sformowana w 1776 roku. W 1776 roku liczyła etatowo 478 żołnierzy. Stan faktyczny według „raty marcowej” z 1777 roku wynosił 294 żołnierzy. 
Lustracja przeprowadzona w 1776 roku opisana została następująco:
W 1777 roku w skład brygady wchodził sztab i chorągwie: 
Chorągwie zgrupowane były w czterech szwadronach po cztery chorągwie.
Reformy sejmu czteroletniego przewidywały w 1789 przyrost liczebności wojsk do armii 100-tysięcznej. Nieco później zmniejszono jej etat do 65 tysięcy. Przy zachowaniu etatu z 1776 nowy zaciąg dla jednostki przewidywał 1120 ludzi, co razem miało stanowić 1598 żołnierzy w służbie. Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1619 żołnierzy, a praktycznie 1349. Można przyjąć, że w kwietniu 1794 roku stan brygady wynosił etatowo 1262 żołnierzy, a faktyczny 1022. W 1794 roku zorganizowana była w 12 chorągwi.
Brygada zorganizowana była w 6 szwadronów po dwie chorągwie. Jej stan liczebny na dzień 1 sierpnia 1793 wynosił 1017 ludzi i 577 koni, a 16 kwietnia 1794 około 1000 ludzi i około 800 koni.
Żołnierze brygady.
Stanowiska oficerskie w brygadzie zajmowali: brygadier-komendant, wicebrygadier-wicekomendant, major, kwatermistrz-kasjer, audytor, adiutant, rotmistrz, porucznik, podporucznik i chorąży.
Rangami oficerskimi były też stopnie: towarzysza i namiestnika. Odpowiadały one randze chorążego. Nie byli oni patentowani przez króla lecz przez rotmistrzów lub hetmanów i ich rzeczywiste role w chorągwiach bardziej można przyrównać do podoficerskich.
Komendanci: 
Bitwy i potyczki.
Brygada brała udział w walkach w czasie wojny w obronie Konstytucji 3 maja i insurekcji kościuszkowskiej.

</doc>
<doc id="1216941" url="https://pl.wikipedia.org/wiki?curid=1216941" title="Gmina związkowa Schweich an der Römischen Weinstraße">
Gmina związkowa Schweich an der Römischen Weinstraße

Gmina związkowa Schweich an der Römischen Weinstraße (niem. "Verbandsgemeinde Schweich an der Römischen Weinstraße") − gmina związkowa w Niemczech, w kraju związkowym Nadrenia-Palatynat, w powiecie Trier-Saarburg. Siedziba gminy związkowej znajduje się w mieście Schweich. 
Podział administracyjny.
Gmina związkowa zrzesza 19 gmin, w tym jedną gminę miejską "(Stadt)" oraz 18 gmin wiejskich:

</doc>
<doc id="1216944" url="https://pl.wikipedia.org/wiki?curid=1216944" title="Don Quijote de Orson Welles">
Don Quijote de Orson Welles



</doc>
<doc id="1216945" url="https://pl.wikipedia.org/wiki?curid=1216945" title="Estádio Municipal Arlindo Braz da Silva">
Estádio Municipal Arlindo Braz da Silva

Estádio Municipal Arlindo Braz da Silva – stadion piłkarski w Humaitá, Amazonas, Brazylia. Na którym swoje mecze rozgrywa klub Grêmio Esportivo Humaitá.

</doc>
<doc id="1216950" url="https://pl.wikipedia.org/wiki?curid=1216950" title="Gmina związkowa Trier-Land">
Gmina związkowa Trier-Land

Gmina związkowa Trier-Land (niem. "Verbandsgemeinde Trier-Land") − gmina związkowa w Niemczech, w kraju związkowym Nadrenia-Palatynat, w powiecie Trier-Saarburg. Siedziba gminy związkowej znajduje się w mieście Trewir, które jednak do gminy nie należy. 
Podział administracyjny.
Gmina związkowa zrzesza jedenaście gmin wiejskich:

</doc>
<doc id="1216952" url="https://pl.wikipedia.org/wiki?curid=1216952" title="Shiney Ahuja">
Shiney Ahuja

Shiney Ahuja (właściwie Roshan Ahuja znany też jako Shiny Ahuja, hindi: रोशन अहुजा), ur. 15 maja 1973 w Nowym Delhi) – indyjski aktor, nagrodzony Nagrodą Filmfare za Najlepszy Debiut ("Hazaaron Khwaishein Aisi" - 2003). Jako syn wysokiej rangi wojskowego też dążył do pracy w wojsku, ale zrezygnował z tego na rzecz teatru (ukończył szkołę aktorską Barry Johns w Delhi), którym zajmował się dopóki nie zaczął grać w filmach w Mumbaju. Żona pochodzi z Biharu. Ma jedną córkę.

</doc>
<doc id="1216953" url="https://pl.wikipedia.org/wiki?curid=1216953" title="Floating">
Floating



</doc>
<doc id="1216956" url="https://pl.wikipedia.org/wiki?curid=1216956" title="For the Bible Tells Me So">
For the Bible Tells Me So



</doc>
<doc id="1216961" url="https://pl.wikipedia.org/wiki?curid=1216961" title="Wojciech Kawecki">
Wojciech Kawecki

Wojciech Kawecki (ur. 2 kwietnia 1950 w Łodzi, zm. 10 marca 2018 tamże) – satyryk, współzałożyciel kabaretu "Kapota". Z wykształcenia matematyk i filozof. 
Znany z piosenek dziadowskich: „Historyja o tem jak chuda jest granica między panującym Dziadem a dziadującym Panem ...”, „Idzie nowe”, „Kataryny korbą kręcę”, „Dary”, ponadto „Dla tych co zwatpili - Kuba” i jako emeryt Feliks Raptus w audycji "Parafonia", wiele skeczy radiowych pt. „Dobre Rady dają Dziady”, „Między nami sąsiadami”. Współpracował z Radiową III Polskiego Radia, Radiem Łódź, Radiem RSC ze Skierniewic. Udział w cyklicznym programie telewizyjnym KANAŁ 5 z Poznania, TVP 1. Telewizyjny program autorski KAPOTA czy FRAK.
Był starszym asystentem na Uniwersytecie Łódzkim w Zakładzie Logiki Instytutu Filozofii, prowadził zajęcia z logiki w latach 1975–1982.
Był także wykładowcą akademickim na Akademii Humanistyczno-Ekonomicznej w Łodzi w latach 2005–2010. Opublikował artykuły:
Pochowany na cmentarzu św. Rocha na Radogoszczu w Łodzi.

</doc>
<doc id="1216962" url="https://pl.wikipedia.org/wiki?curid=1216962" title="Capricornia">
Capricornia

Capricornia – jedenasty i ostatni album studyjny australijskiej grupy rockowej Midnight Oil. Album został wydany w 2002 roku.

</doc>
<doc id="1216965" url="https://pl.wikipedia.org/wiki?curid=1216965" title="Nagrody Grammy">
Nagrody Grammy



</doc>
<doc id="1216966" url="https://pl.wikipedia.org/wiki?curid=1216966" title="Schweich">
Schweich

Schweich – miasto w Niemczech, w kraju związkowym Nadrenia-Palatynat, w powiecie Trier-Saarburg, siedziba władz gminy związkowej Schweich an der Römischen Weinstraße.

</doc>
<doc id="1216968" url="https://pl.wikipedia.org/wiki?curid=1216968" title="Sosias">
Sosias

Sosias (VI/V wiek p.n.e.) – garncarz grecki, jeden z przedstawicieli stylu czerwonofigurowego.
Znany jest z sygnatur na dwóch wazach. Był kontynuatorem stylu czarnofigurowego, ukazując postacie w najszerszych płaszczyznach i unikając skrótów perspektywicznych. Próbował oddawać muskulaturę postaci za pomocą kilku schematycznych linii. Naturalne fałdowanie szat przedstawiał dokładnie, starając się na swoich malowidłach odtworzyć grubość materii i różnorodność draperii. Malował sceny zarówno mitologiczne, jak i sportowe.
Jednym z najbardziej znanych dzieł Sosiasa jest kyliks o wnętrzu dekorowanym przedstawieniem Achillesa opatrującego rany Patroklesa, a na zewnątrz wprowadzeniem Heraklesa na Olimp (obecnie w zbiorach Altes Museum).

</doc>
<doc id="1216970" url="https://pl.wikipedia.org/wiki?curid=1216970" title="Ammi majus">
Ammi majus



</doc>
<doc id="1216971" url="https://pl.wikipedia.org/wiki?curid=1216971" title="Ammi visnaga">
Ammi visnaga



</doc>
<doc id="1216973" url="https://pl.wikipedia.org/wiki?curid=1216973" title="Huo Yuan Jia">
Huo Yuan Jia



</doc>
<doc id="1216979" url="https://pl.wikipedia.org/wiki?curid=1216979" title="Niemen a cappella">
Niemen a cappella

Niemen a cappella – płyta wydana przez zespół ProForma 29 listopada 2007 zawierająca dwanaście utworów Czesława Niemena w nowych aranżacjach. Zestaw obejmuje m.in. sześć kompozycji, które były wykonywane w ramach spektaklu muzycznego pt. "Niemen" (Teatr na Targówku, 2006 r.).

</doc>
<doc id="1216980" url="https://pl.wikipedia.org/wiki?curid=1216980" title="Władimir Butkow">
Władimir Butkow

Władimir Nikołajewicz Butkow, ros. Владимир Николаевич Бутков (ur. 19 czerwca 1916, zm. 11 lutego 2000 w USA) – rosyjski wojskowy (kapitan), dowódca batalionu w kozackiej brygadzie kawalerii gen. Antona W. Turkula pod koniec II wojny światowej, emigracyjny publicysta oraz działacz polityczny, wojskowy i społeczno-kulturalny.
Życiorys.
W 1920 r. jego rodzina wyemigrowała z Rosji do Bułgarii. W 1932 r. W.N. Butkow wstąpił do Rosyjskiego Związku Ogólnowojskowego (ROWS). Przeszedł podoficerskie kursy organizowane przy III oddziale ROWS. Jednocześnie ukończył klasę Wyższych Wojskowo-Szkoleniowych Kursów ROWS prowadzonych w Paryżu przez gen. Nikołaja N. Gołowina. Uzyskał stopień korneta. W okresie II wojny światowej podjął współpracę z Niemcami. Na pocz. 1945 r. w stopniu kapitana dowodził batalionem w formowanej na obszarze Austrii kozackiej brygadzie kawalerii gen. Antona W. Turkula. Po zakończeniu wojny przebywał w obozie dla przesiedleńców w Schleißheim w zachodnich Niemczech. Na pocz. 1949 r. zamieszkał we francuskim Maroku, gdzie współzakładał miejscowy oddział ROWS w Casablance. Wydawał jego comiesięczny biuletyn. W 1952 r. został wyznaczony przedstawicielem rosyjskich emigrantów przy francuskim rządzie. W 1954 r. założył w Maroku oddział Narodowej Organizacji Rosyjskich Wywiadowców, który stał się młodzieżową filią marokańskiego oddziału ROWS. W 1958 r. wyjechał do USA, gdzie wstąpił do oddziału ROWS w Nowym Jorku. Uczył rosyjskiego i bułgarskiego w szkole lotniczej w Syracuse. Uzyskał stopień magistra, a następnie doktora. Wykładał rosyjską historię i literaturę na Uniwersytecie Rochester w Nowym Jorku. Następnie stał na czele katedry na uniwersytecie w Saint Louis. Działał jednocześnie w licznych rosyjskich stowarzyszeniach kombatanckich, kulturalno-społecznych i prawosławnych. Był przewodniczącym waszyngtońskiego oddziału Kongresu Rosyjskich Amerykanów. 1 marca 1999 r. został zastępcą, zaś 1 czerwca tego roku przewodniczącym ROWS. Zmarł 11 lutego 2000 r.
Linki zewnętrzne.
Biografia Władimira N. Butkowa (jęz. rosyjski)

</doc>
<doc id="1216982" url="https://pl.wikipedia.org/wiki?curid=1216982" title="Order Słonia">
Order Słonia

Order Słonia () – najznamienitsze i najstarsze jednoklasowe odznaczenie Królestwa Danii. Łącznie odznaczono nim około 890 osób.
Historia.
Początki Orderu Słonia sięgają około roku 1460, czasu powstania katolickiego "Bractwa Najświętszej Marii Panny", które składało się z 50 członków obojga płci i dysponowało własną kaplicą w katedrze w Roskilde. Jego oznaką był medalion z wizerunkiem NMP, noszony na szyi na łańcuchu z figurek białych słoni – symbolu walczącego chrześcijaństwa. W roku 1508 książę Chrystian (późniejszy król Chrystian II) nadał spowiednikowi Bractwa Walkendorffowi insygnium z figurką białego słonia z wieżyczką na grzbiecie. Naszyjnik w postaci słoni i ostróg widnieje na figurze króla Jana II na jego sarkofagu z roku 1513 w katedrze w Odense.
Po Reformacji Bractwo NMP zostało rozwiązane, ale już w roku 1580 król Fryderyk II zaczął nadawać Order Słonia jako symbol zakonu rycerskiego. Jako insygnium noszono wówczas figurkę białego słonia z wieżyczką na grzbiecie zawieszoną na złotym łańcuchu. Za czasów króla Chrystiana IV w roku 1634 konfraternię Słonia połączono z bractwem (krótkotrwałego) Orderu Zbrojnego Ramienia i noszono insygnia obu orderów na podwójnym złotym łańcuchu. Za króla Fryderyka III wprowadzono używaną do dziś jasnoniebieską wstęgę i wprowadzono gwiazdę wówczas jeszcze haftowaną. Odtąd od barwy wstęgi orderowej kawalerów Orderu Słonia zwano „Błękitnymi Rycerzami”, a kawalerów Danebroga „Białymi Rycerzami”.
Pierwszy statut nadał orderowi król Chrystian V w dniu 1 grudnia 1693 (równocześnie nowy statut otrzymał także order Danebroga). Liczbę jego kawalerów (rycerzy) ograniczono do 30 (nie licząc króla i jego synów) i order można było otrzymać dopiero po ukończeniu 30 lat (osoby krwi królewskiej: 20 lat). Ponadto warunkiem nadania Orderu Słonia było uprzednie posiadanie Wielkiego Krzyża Danebroga, co ma konsekwencje do dziś, gdyż przy nadaniu Słonia osobie, która nie posiada Danebroga, dekoruje się ją Danebrogiem o tydzień wcześniej, a w dniu nadania Słonia tamten order należy zwrócić, ponieważ obok Słonia nie wolno nosić żadnych innych odznaczeń (wyjątek stanowi rodzina królewska).
Statut Chrystiana V utrzymał się aż do roku 1958, kiedy do orderu dopuszczono również kobiety i zdecydowano, że poza rodziną królewską i jej krewnymi order będzie nadawany głównie zagranicznym głowom państwa. W przeciwieństwie do szwedzkiego Orderu Serafinów Orderu Słonia nie tracą duńscy książęta krwi przy utracie praw do tronu ze względu na małżeństwo zawarte bez zgody głowy rodu.
Święto Orderu Słonia jest obchodzone 1 stycznia. Dewizą orderu są słowa MAGNANIMI PRETIUM (nagroda za męstwo).
Insygnia.
Insygnia jednoklasowego orderu to oznaka, noszona na łańcuchu lub na jasnoniebieskiej wstędze z lewego ramienia na prawy bok i gwiazda orderowa. Oznaką jest niesłychanie drogocenna, wysadzana kosztownymi kamieniami figurka słonia ze złota (125 g), pokryta białą emalią. Na grzbiecie słonia znajdują się kapa, wieżyczka i figurka Maura ze złotą dzidą. Na prawym boku słonia znajduje się wysadzany brylantami krzyż, na lewym monogram aktualnie panującego monarchy. Gwiazda orderowa jest srebrna, ośmiopromienna, nosi na sobie krzyż łaciński z pereł w czerwonym polu, otoczony srebrnym wieńcem laurowym. Order może być, na dowód szczególnej przychylności monarchy, nadany z brylantami, które umieszcza się na gwieździe.
Łańcuch orderu składa się z 40 członów na przemian białych słoni i wieżyczek. Na kapie słonia z łańcucha umieszczona jest litera „D” („Dania”).
Ze względu na swą rzadkość i drogocenność (insygnia duńskich orderów podlegają po śmierci odznaczonego zwrotowi do kancelarii królewskiej) Order Słonia nigdy jeszcze nie pojawił się na rynku kolekcjonerskim, niekiedy tylko dostępne są jego haftowane gwiazdy z XVIII wieku.
Odznaczeni.
Spośród Polaków otrzymali order z racji pełnienia urzędu Prezydenta RP i przy okazji wizyt państwowych tylko Stanisław Wojciechowski (1923) i Lech Wałęsa (1993).
Obecnie (czerwiec 2022) Order Słonia ma 71. kawalerów i dam, łącznie z duńską rodziną królewską i jej krewnymi (20 osób).
Lista żyjących odznaczonych.
Lista pełna do czerwca 2022
Pozostali odznaczeni.
Lista pełna od 1906

</doc>
<doc id="1216983" url="https://pl.wikipedia.org/wiki?curid=1216983" title="Tyler Christopher (aktor)">
Tyler Christopher (aktor)

Tyler Christopher Baker (ur. 11 listopada 1972 w Joliet) – amerykański aktor. Jest z pochodzenia rdzennym Amerykaninem. Wystąpił w roli Nikolasa Cassadine’a w operze mydlanej ABC "Szpital miejski".
Wczesne lata.
Urodził się w Joliet, w stanie Illinois jako najmłodszy z czwórki dzieci Jimi-Ann Baker (z domu Stewart), z plemienia Czoktawowów, i Jamesa W. „Jima” Bakera, z plemienia Seneków. Jego rodzina miała pochodzenie szkockie, irlandzkie, angielskie, niemieckie, szwedzkie i walijskie. Dorastał w Delaware w Ohio z dwiema siostrami i bratem. Początkowo miał zostać zawodowym atletą. Przez dwa lata uczęszczał na Uniwersytet Wesleyan w Delaware, a następnie przeniósł się do Los Angeles, gdzie wykonywał żmudną, męczącą i wyczerpującą pracę fizyczną.
Kariera.
W 1999 był współzałożycielem zespołu teatralnego 68 Cent Crew Theater Company w Los Angeles. Zadebiutował na dużym ekranie w komediodramacie "Spotkanie po latach" ("Catfish in Black Bean Sauce", 1999), a rok później pojawił się w komedii muzycznej "Twarz muzyczna" ("Face the Music", 2000) u boku Teda McGinley'a.
Można go było dostrzec w serialach: CBS "Sprawy rodzinne 2" ("Family Law", 2000), Aarona Spellinga "Czarodziejki" ("Charmed", 2000), Warner Bros. "Anioł ciemności" ("Angel", 2000), NBC "Kameleon" ("The Pretender", 2000), NBC "Dni naszego życia" ("Days of Our Lives", 2001), Warner Bros. "Felicity" (2001), NBC "JAG – Wojskowe Biuro Śledcze" ("JAG", 2002), CBS "" ("CSI: Crime Scene Invetigation", 2002) i NBC "Jordan" ("Crossing Jordan", 2003).
W 2002 występował na scenie w Filadelfii i Nowym Jorku, m.in. w Theater Row.
Sławę zawdzięcza kreacji greckiego księcia Nikolasa Cassadine’a (1996–1999, 2003–2011, 2013–2016) i Connora Bishopa (2004–2005) z opery mydlanej ABC "Szpital miejski" ("General Hospital"), za którą odebrał nagrodę Soap Opera Digest (1997) i nominację do nagrody Image NAACP oraz dwukrotnie w 2001 jako wykonawca w telewizyjnym serialu Pierwsi Amerykanie w sztukach.
Życie prywatne.
20 stycznia 2002 poślubił Evę Longorię. Rozwiedli się 19 stycznia 2004. 27 września 2008 ożenił się z reporterką wyścigów samochodowych Brienne Pedigo, z którą ma dwoje dzieci: syna Greysuna Jamesa (ur. 3 października 2009) i córkę Boheme (ur. 3 maja 2015).

</doc>
<doc id="1216987" url="https://pl.wikipedia.org/wiki?curid=1216987" title="Amine Chermiti">
Amine Chermiti

Amine Chermiti (ur. 26 grudnia 1987 w Safakisie) – tunezyjski piłkarz grający na pozycji napastnika.
Kariera klubowa.
Chermiti jest wychowankiem klubu JS Kairouan, gdzie występował najpierw w drużynach młodzieżowych, a w 2005 roku zadebiutował w lidze tunezyjskiej. Po sezonie przeszedł do jednego z czołowych klubów w kraju, Étoile Sportive du Sahel. W 2007 roku osiągnął swoje największe, jak dotąd, sukcesy w karierze, gdy z Étoile Sportive wygrał Ligę Mistrzów i wywalczył swoje pierwsze mistrzostwo kraju w karierze. Wystąpił też w Klubowym Pucharze Świata. Swoją postawą zwrócił uwagę trenerów Olympique Marsylia, FC Zürich i Hamburger SV.
Latem 2008 roku Chermiti ostatecznie trafił do Europy. Za 2,2 miliona euro przeszedł do niemieckiej Herthy BSC, z którą podpisał kontrakt do 2012 roku. W 2009 roku został wypożyczony do Ittihad FC.
Latem 2010 Chermiti przeszedł z Herthy, która spadła do 2. Bundesligi, do FC Zürich. Grał w nim do końca 2015. Na początku 2016 przeszedł do Gazélec Ajaccio, a latem do Al-Arabi Kuwejt. Następnie grał w ES Sahel, Al-Fayha SC i Mumbai City FC.
Kariera reprezentacyjna.
W latach 2005-2007 Chermiti występował w młodzieżowej reprezentacji Tunezji U-21. W pierwszej drużynie zadebiutował 2 czerwca 2007 roku w wygranym 4:0 meczu z Seszelami i w 84. minucie spotkania zdobył gola. W 2008 roku został powołany przez Rogera Lemerre na Puchar Narodów Afryki 2008. Od 2017 do 2015 rozegrał w kadrze narodowej 35 meczów i strzelil 5 goli.

</doc>
<doc id="1216989" url="https://pl.wikipedia.org/wiki?curid=1216989" title="Benassi Bros">
Benassi Bros



</doc>
<doc id="1216991" url="https://pl.wikipedia.org/wiki?curid=1216991" title="Taśma samoprzylepna">
Taśma samoprzylepna



</doc>
<doc id="1216994" url="https://pl.wikipedia.org/wiki?curid=1216994" title="Umbrowie">
Umbrowie

Umbrowie − jedno z plemion italskich, dzięki któremu Italia weszła w epokę żelaza wraz z pojawieniem się kultury „Villanova”. Do północnej i środkowej Italii przybyli oni w II tysiącleciu p.n.e. z północy. 
Umbrowie nie tworzyli jednolitej organizacji plemiennej, będąc pod wpływem kultury etruskiej. Ich miasta, powstałe od IX do IV wieku p.n.e., były zakładane na szczytach wzgórz. W III wieku p.n.e. ulegli Rzymianom. Za czasów cesarza Augusta czterech arystokratów umbryjskich zostało senatorami rzymskimi. Z jednego z tych rodów pochodziła rodzina cesarza Nerwy.

</doc>
<doc id="1216997" url="https://pl.wikipedia.org/wiki?curid=1216997" title="Montabaur">
Montabaur

Montabaur – miasto powiatowe w Niemczech, w kraju związkowym Nadrenia-Palatynat, siedziba powiatu Westerwald oraz gminy związkowej Montabaur. 
Współpraca.
Miejscowości partnerskie:

</doc>
<doc id="1216998" url="https://pl.wikipedia.org/wiki?curid=1216998" title="Niedociśnienie">
Niedociśnienie



</doc>
<doc id="1216999" url="https://pl.wikipedia.org/wiki?curid=1216999" title="Strzygoń">
Strzygoń



</doc>
<doc id="1217001" url="https://pl.wikipedia.org/wiki?curid=1217001" title="Daun">
Daun

Daun – powiatowe miasto uzdrowiskowe w Niemczech, w kraju związkowym Nadrenia-Palatynat, siedziba powiatu Vulkaneifel oraz gminy związkowej Daun. Miasto ze źródłami i rozlewnią wody mineralnej.
Daun jako miasto w kronikach pojawia się w roku 1337. Prawa miejskie posiada od 1346.
W pobliżu miasta znajdują się trzy jeziora wulkaniczne. W centrum Daun mieszczą się m.in. ruiny zamku oraz muzeum wulkanizmu ("Vulkan-Museum"). Siedzibę w Daun ma niemiecka firma TechniSat.
Współpraca.
Miejscowości partnerskie:

</doc>
<doc id="1217005" url="https://pl.wikipedia.org/wiki?curid=1217005" title="Dublet sodowy">
Dublet sodowy



</doc>
<doc id="1217013" url="https://pl.wikipedia.org/wiki?curid=1217013" title="British Academy of Film and Television Arts">
British Academy of Film and Television Arts



</doc>
<doc id="1217016" url="https://pl.wikipedia.org/wiki?curid=1217016" title="Ta chwila">
Ta chwila

Ta chwila (oryg. "Woh Lamhe", hindi: वो लम्हें) – bollywoodzki dramat miłosny, który w oparciu o prawdziwą historię gwiazdy filmowej z lat 70. Parveen Babi zrealizował w 2006 roku Mohit Suri. Scenarzysta filmu Mahesh Bhatt opowiada tu własną historię. W rolach głównych Kangna Ranaut i Shiney Ahuja. Tematem filmu jest pełna oddania miłość, która przemienia życie spragnionego sukcesu mężczyzny, uczy go poświęcenia i troskliwości w sytuacji próby, jaką dla niego staje się choroba psychiczna ukochanej.
Fabuła.
Gwiazdę filmową Sanę Azim (Kangana Ranaut) znajdują w ostatniej chwili z podciętymi żyłami. Lekarze walczą o jej życie. Obok niej rozpacza Aditya Garewal (Shiney Ahuja) sławny reżyser oskarżany przez prasę o winę za tę tragedię. Ich znajomość zaczęła się od jego prowokującej zaczepki. Nieznany wówczas nikomu Aditya chcąc pozyskać gwiazdę dla swojego niezależnego filmu, publicznie obraził ją mówiąc, że pracując w przemyśle rozrywkowym pozwala się sprzedawać nie wiedząc już, kim naprawdę jest. Jego słowa zraniły Sanę, uraziły, ale i skonfrontowały z tym, czego chce w życiu. Pomogły jej wyzwolić się od niszczącego ją wpływu kochanka i menadżera Nikhila Rai (Shaad Randhawa). Grając rolę w ambitnym filmie Adityi Sana zakochała się w nim. Aditya nastawiony przede wszystkim na realizację siebie jako twórcy, a także bojąc się miłości, próbuje zachować dystans, nie zaangażować się zbytnio. Sytuacja zmienia się, gdy okazuje się, że Sanę dręczą przerażające ja urojenia. Lekarze odkrywają u niej schizofrenię. Aditya liczy, że jego pełna poświęcenia i troskliwości miłość przywróci Sanie poczucie rzeczywistości i spokój ducha.

</doc>
<doc id="1217019" url="https://pl.wikipedia.org/wiki?curid=1217019" title="Estádio José de Melo">
Estádio José de Melo

Estádio José de Melo – stadion piłkarski w Rio Branco, Acre, Brazylia, na którym swoje mecze rozgrywa klub Rio Branco Football Club.
Nazwa stadionu została nadana w hołdzie José Francisco de Melo, który był zawodnikiem i prezydentem klubu.

</doc>
<doc id="1217021" url="https://pl.wikipedia.org/wiki?curid=1217021" title="Antydesign">
Antydesign

Antydesign – inaczej wzornictwo radykalne. Stworzony w latach 60. w buncie przeciwko sterylnej elegancji modernizmu.
Historia i cele.
W 1966 roku projektanci działający w duchu antydesignu stworzyli dwie grupy, Archizoom oraz Superstudio powstałe we Florencji.
Były one centrum dla awangardowego designu tamtego okresu, stwarzały nowe wzory, "prototypy", kreowały "zdarzenia", organizowały instalacje. Artyści zrzeszeni w tych grupach koncentrowali się na całokształcie. W roku 1966(Mediolan), odbyła się wystawa Ettore Sottassa.
W 1976 powstała nowa grupa antydesignu, Studio Alchimia.
Nurt odrzucił formalne traktowanie wzornictwa przez włoskich neomodernistów, dążyła do odzyskania kulturalnej i politycznej roli projektowania.
Według zwolenników antydesignu założenia modernizmu w tamtym okresie były tylko chwytem handlowym. By się mu przeciwstawić zajadle atakowali pojęcie "dobrego wzornictwa" i elitarności modernizmu.
Korzystali w projektowaniu z kiczu, ironii, efemeryczności, mocnych barw i zniekształceń skali przedmiotów, by odebrać im funkcjonalność i zniszczyć gust oraz zasady właściwego projektowania, określane w tamtych latach przez modernizm.

</doc>
<doc id="1217022" url="https://pl.wikipedia.org/wiki?curid=1217022" title="Szyfr Beauforta">
Szyfr Beauforta

Szyfr Beauforta – szyfr należący do grupy szyfrów wieloalfabetycznych. Nazwa szyfru pochodzi od nazwiska angielskiego admirała Francisa Beauforta, mimo iż stworzył go nie on, lecz (w 1710 roku) Włoch Giovanni Sestri. Szyfr Beauforta jest bardzo podobny do szyfru Vigenère’a. Stosowane jest w nim podstawienie:
Szyfr Beauforta odwraca kolejność liter w alfabecie, po czym przesuwa je w prawo o formula_2 pozycji. Dowodem jest następujące przekształcenie:

</doc>
<doc id="1217023" url="https://pl.wikipedia.org/wiki?curid=1217023" title="Bingen am Rhein">
Bingen am Rhein

Bingen am Rhein – miasto w Niemczech w kraju związkowym Nadrenia-Palatynat, w powiecie Mainz-Bingen, siedziba gminy związkowej Rhein-Nahe do której miasto jednak nie należy.
W mieście znajduje się stacja kolejowa Bingen (Rhein) Hauptbahnhof.
Zabytkiem Bingen jest położona na niewielkiej wyspie na Renie Mysia Wieża, w której według ludowego podania okrutny dla swych poddanych biskup Hatto II został żywcem pożarty przez myszy.
Z Bingen pochodzi św. Hildegarda - anachoretka, wizjonerka, mistyczka, uzdrowicielka oraz pierwsza kompozytorka, której biografia jest kompletna i dobrze udokumentowana.
Kultura.
Bingen jest jednym z ośmiu miast, w którym co roku w roku w pierwszą sobotę lipca odbywają się widowiskowe pokazy sztucznych ogni, zatytułowane Rhein in Flammen (pol. „Ren w płomieniach”).

</doc>
<doc id="1217024" url="https://pl.wikipedia.org/wiki?curid=1217024" title="Estádio Nabor Júnior">
Estádio Nabor Júnior

Estádio Nabor Júnior – stadion piłkarski w Senador Guiomard, Acre, Brazylia. Na którym swoje mecze rozgrywa klub Associação Desportiva Senador Guiomard.

</doc>
<doc id="1217025" url="https://pl.wikipedia.org/wiki?curid=1217025" title="5 Dywizja Piechoty (USA)">
5 Dywizja Piechoty (USA)

5 Dywizja Piechoty − amerykańska dywizja piechoty; walczyła w obu wojnach światowych.
Historia.
Sformowana po raz pierwszy w grudniu 1917, została wysłana do Europy w maju 1918. W walkach I wojny światowej straciła 1630 zabitych i 7486 rannych. Rozwiązana w lipcu 1919.
Sformowana ponownie 16 października 1939 w trakcie ekspansji armii amerykańskiej w przededniu przystąpienia Stanów Zjednoczonych do II wojny światowej.
9 lipca 1944 została wyładowana na Plaży Utah w Normandii i weszła do linii cztery dni później.

</doc>
<doc id="1217028" url="https://pl.wikipedia.org/wiki?curid=1217028" title="Malice (film)">
Malice (film)



</doc>
<doc id="1217029" url="https://pl.wikipedia.org/wiki?curid=1217029" title="Heracleum mantegazzianum">
Heracleum mantegazzianum



</doc>
<doc id="1217030" url="https://pl.wikipedia.org/wiki?curid=1217030" title="Unintended">
Unintended

Unintended – ballada rockowa angielskiego zespołu Muse, wydana na singlu promującym ich debiutancki album, "Showbiz". Jest to piąty i ostatni singel grupy pochodzący z tej płyty. Utwór trafił na rynek 30 maja 2000 roku jako zestaw składający się z dwóch płyt CD i 7-calowego winyla. Piosenka znajduje się na dwóch koncertowych DVD Muse – "Hullabaloo" oraz "HAARP". 

</doc>
<doc id="1217031" url="https://pl.wikipedia.org/wiki?curid=1217031" title="Barszcz mantegazyjski">
Barszcz mantegazyjski



</doc>
<doc id="1217036" url="https://pl.wikipedia.org/wiki?curid=1217036" title="Estádio Carlos Alberto Simão Antônio">
Estádio Carlos Alberto Simão Antônio

Estádio Carlos Alberto Simão Antônio – stadion piłkarski w Rio Branco, Acre, Brazylia. Na którym swoje mecze rozgrywa klub São Francisco Futebol Clube.

</doc>
<doc id="1217038" url="https://pl.wikipedia.org/wiki?curid=1217038" title="Flinders">
Flinders

Flinders – rzeka okresowa w północno-wschodniej Australii, w stanie Queensland.
Długość rzeki wynosi 840 km, a powierzchnia dorzecza wynosi 108 000 km².
Źródła rzeki znajdują się w Wielkich Górach Wododziałowych, a uchodzi ona do zatoki Karpentaria.
Główne dopływy rzeki:
Większe miasta nad rzeką:

</doc>
<doc id="1217044" url="https://pl.wikipedia.org/wiki?curid=1217044" title="61. ceremonia wręczenia nagród Brytyjskiej Akademii Filmowej">
61. ceremonia wręczenia nagród Brytyjskiej Akademii Filmowej

61. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 10 lutego 2008 roku. Nominacje do nagród zostały ogłoszone 16 stycznia.
Laureaci i nominowani.
Laureaci nagród wyróżnieni są wytłuszczeniem
Podsumowanie nominacji.
Podliczenie ogłoszonych nominacji (ograniczenie do 2)

</doc>
<doc id="1217045" url="https://pl.wikipedia.org/wiki?curid=1217045" title="Lista autorów zakazanych w III Rzeszy">
Lista autorów zakazanych w III Rzeszy

Autorzy zakazani w Trzeciej Rzeszy zostali wskazani w oficjalnie wydanych listach:
Oficjalna lista została opublikowana przez Reichsministerium für Volksaufklärung und Propaganda. Lista zawiera autorów wówczas żyjących i zmarłych. Zostali umieszczeni na liście z powodu żydowskiego pochodzenia, ze względu na sympatie komunistyczne lub pacyfistyczne albo podejrzenie ich o takowe.
Lista autorów zakazanych w III Rzeszy

</doc>
<doc id="1217047" url="https://pl.wikipedia.org/wiki?curid=1217047" title="Trybunał Kaliski">
Trybunał Kaliski



</doc>
<doc id="1217053" url="https://pl.wikipedia.org/wiki?curid=1217053" title="Oliver Pocher">
Oliver Pocher

Oliver Pocher (ur. 18 lutego 1978 w Hanowerze) – niemiecki komik, prezenter, aktor, piosenkarz i producent.
Życiorys.
Wczesne lata.
Urodził się i wychowywał w Hanowerze w rodzinie Świadków Jehowy jako syn księgowego Gerharda i urzędniczki ubezpieczeniowej Jutty Pocher. W dzieciństwie brał udział w ich działalności kaznodziejskiej. Odszedł z organizacji, gdyż "nie zgadzał się z jej regułami".
Po ukończeniu szkoły w Isernhagen, rozpoczął naukę zawodu jako ubezpieczyciel w firmie Signal Iduna Bauspar AG, którą pomyślnie zakończył. W tym czasie był aktywny w kilku stacjach radiowych oraz pracował jako DJ w klubach i na imprezach rodzinnych w Celle. Ponadto także w grupie komików Holla-Bolla i jako komik z Birte Karalus. Po zakończeniu nauki, pracował jednak nadal w szwajcarskiej firmie ubezpieczeniowej Swiss Life.
Kariera.
Podczas studiów pracował w niepełnym wymiarze godzin w stacjach radiowych. 28 października 1998 roku pojawił się w telewizji podczas popołudniowego programu Bärbel Schäfer. Miał 5 minut, aby rozbawić publiczność. 29 września 1999 roku został prezenterem "Chart Surfer Trash Top 100, Was geht ab, Planet Viva", a od roku 2002 prowadził swój własny program "Alles Pocher, ... oder was?". W okresie od stycznia 2003 do 14 kwietnia 2006 był gospodarzem programu "Rent a Pocher" w ProSieben.
W 2006 roku nagrał singiel „Schwarz und Weiss”, piosenkę poświęconą Pucharowi Świata w 2006 roku. W komedii "Vollidiot" (2007) zagrał główną rolę Simona Petersa. W czterech odcinkach serialu kryminalnym RTL "Kobra – oddział specjalny" ("Alarm für Cobra 11 – Die Autobahnpolizei", 2010, 2012) z udziałem Erdogana Atalaya (w roli Semira Gerkhana) i Toma Becka (jako Ben Jäger) pojawił się jako szalony, ale sympatyczny haker Oliver „Sturmi” Sturm.
Od października 2007 do kwietnia 2009 na kanale telewizyjnym Das Erste wraz z Haraldem Schmidtem prowadził wieczorny program "Schmidt &amp; Pocher". W 2008 roku ukazał się jego trzeci singiel „Bringt ihn heim”. Jest to utwór na Mistrzostwa Europy w piłce nożnej 2008. Oryginalna wersja to hit numer jeden w Baschi (Szwajcaria) „Bring en hei”. Od października 2009 do marca 2011 na kanale Sat.1 prowadził swój program "Die Oliver Pocher Show".
Życie prywatne.
Został kibicem klubu piłkarskiego Hannover 96.
25 września 2010 roku ożenił się z Alessandrą Meyer-Wölden, z którą ma troje dzieci: córkę Nayla Alessandra (ur. 2 lutego 2010) i bliźniaki (ur. 25 września 2011). Jednak 30 stycznia 2014 roku doszło do rozwodu.
Kontrowersje.
W programie "Schmidt &amp; Pocher" prowadzonym wspólnie z Haraldem Schmidtem w publicznej telewizji ARD, Pocher i Schmidt wywołali skandal, żartując z komór gazowych:
Ku ogólnej radości widzów prowadzący zaczęli rozmawiać o tym, że w łazience jednego z nich zepsuł się prysznic. Gdy tylko Schmidt wypowiedział to ostatnie słowo, „nazometer” wydał z siebie piskliwy dźwięk.
Na żarty Pochera i Schmidta zareagowała gmina żydowska w Niemczech. Majid Khoshlessan rzeczniczka gminy oświadczyła: „"Prowadzący powinni ponieść konsekwencje, takie żarty nie mogą mieć miejsca nigdzie na świecie, a już szczególnie w Niemczech"”.

</doc>
<doc id="1217054" url="https://pl.wikipedia.org/wiki?curid=1217054" title="Ángel Di María">
Ángel Di María

Ángel Di María, właśc. Ángel Fabián Di María Hernández (ur. 14 lutego 1988 w Rosario) – argentyński piłkarz, występujący na pozycji pomocnika we włoskim klubie Juventus oraz w reprezentacji Argentyny. Złoty medalista Mistrzostw Świata 2022 i Copa América 2021, srebrny medalista Mistrzostw Świata 2014 i Copa América 2015, 2016, brązowy medalista Copa América 2019, zdobywca Ligi Mistrzów UEFA z Realem Madryt w sezonie 2013/2014. Jeden z trzynastu piłkarzy, którzy podczas swojej kariery wywalczyli mistrzostwo świata, mistrzostwo kontynentu i mistrzostwo olimpijskie. 
Dzieciństwo.
Di María urodził się w Rosario jako syn Miguela Di Marii i Diany Hernandez. Jego ojciec jest pochodzenia włoskiego, zaś matka hiszpańskiego. W wieku 10 lat pomagał ojcu przy ładunku i rozwożeniu węgla. Ma dwie siostry.
Kariera klubowa.
Ángel Di María piłkarską karierę rozpoczynał w drużynie Rosario Central. Od 2001 trenował w drużynach juniorskich, natomiast do kadry pierwszego zespołu został włączony w 2005. W debiutanckim sezonie pełnił funkcję rezerwowego i wystąpił w 10 ligowych pojedynkach, natomiast podczas rozgrywek 2006/2007 wziął udział w 24 meczach argentyńskiej Primera División. W styczniu 2007 Di María był bliski przejścia do Rubina Kazań, jednak ostatecznie zrezygnował z oferty rosyjskiego klubu. Następnie zainteresowanie pozyskaniem Di Maríí wyraziły takie drużyny jak Manchester United, Arsenal FC i Club Atlético Boca Juniors, lecz piłkarz nie zdecydował się na transfer.
Ostatecznie argentyński zawodnik 27 lipca 2007 podpisał kontrakt z Benficą. Do portugalskiego zespołu trafił razem z Andrésem Díazem, a za obu tych graczy Benfica zapłaciła 6 milionów euro. W debiutanckim sezonie w barwach nowego klubu Di María rozegrał w Superlidze 26 spotkań i razem z ekipą „Orłów” zajął 4. miejsce w ligowej tabeli. W sezonie 2008/2009 Di María wywalczył z Benficą Puchar Ligi Portugalskiej. W październiku 2009 piłkarz przedłużył kontrakt ze swoim zespołem o 3 lata, co zagwarantowało mu pozostanie w Lizbonie do 30 czerwca 2015. W umowie została zawarta klauzula, na mocy której Argentyńczyk będzie mógł odejść z drużyny za minimum 40 milionów euro. Sezon 2009/10 okazał się przełomowym w karierze młodego Argentyńczyka. Mnóstwo asyst, oraz bardzo ważne gole w ogromnym stopniu przyczyniły się do wielkich sukcesów zespołu ze stolicy Portugalii. Zawodnicy z Estádio da Luz pewnie sięgnęli po Mistrzostwo Kraju, dokładając do tego drugie z rzędu zwycięstwo w Pucharze Ligi.
Fantastyczna postawa Ángela spowodowała wielkie zainteresowanie młodym graczem wśród europejskich gigantów. W momencie gdy wydawało się, że podpisze on kontrakt z Manchesterem United, do walki o skrzydłowego wkroczył Real Madryt. Mourinho, który przejął "Królewskich" był zachwycony umiejętnościami technicznymi Di Maríí i postanowił zrobić wszystko aby zasilił on jego zespół. Po długich i ciężkich negocjacjach ostatecznie udało się zbić cenę, która wyniosła 25 mln euro. 28 czerwca 2010 roku doszło do oficjalnego porozumienia między klubami a sam zawodnik związał się z nowym klubem 6-letnim kontraktem.
Argentyński skrzydłowy, tuż po należnym mu odpoczynku, z racji rozgrywanego Mundialu, przyleciał prosto do Madrytu, gdzie zaczął przygotowywać formę do zbliżającego się sezonu 2010/2011. Podczas przedsezonowych pojedynków, wychowanek Rosario Central pokazał, że wielkie pieniądze, które zostały na niego wydane, okazały się bardzo dobrym posunięciem. 22 sierpnia 2010, podczas towarzyskiego meczu z Hérculesem Alicante po raz pierwszy trafił do siatki w barwach Realu. Na ligowy debiut nie musiał długo czekać, ponieważ już 29 sierpnia wystąpił w wyjazdowym spotkaniu z Mallorcą. "Los Blancos" zagrali przeciętne spotkanie i po bezbramkowym remisie zaczęli przygotowania do kolejnych meczów. Na debiutancką bramkę w lidze musiał czekać do 18 października. Rywalem był Real Sociedad, a młody pomocnik zdobył fantastyczną bramkę zza pola karnego. Ostatecznie sezon 2010/2011 "Galacticos" zakończyli z jednym trofeum na koncie. 20 kwietnia 2011, podczas spotkania z FC Barceloną w ramach Pucharu Króla, zawodnicy Mourinho po ciężkim boju wygrali z odwiecznym rywalem 1-0. Bramkę w dogrywce zdobył Cristiano Ronaldo, po asyście Di Maríí. Przed sezonem 2011/2012 głównym celem Realu było zdetronizowanie "Blaugrany" w rozgrywkach ligowych. Cel niezwykle ciężki do zrealizowania, jednak po ciężkim i wyczerpującym sezonie się udało. Real osiągnął niesamowite wyniki i z 9-cioma punktami przewagi wyprzedził "Dumę Katalonii". Skrzydłowy Realu, mimo iż przez kilka miesięcy był kontuzjowany, rozgrywał fenomenalne mecze i okazał się jednym z najważniejszych elementów układanki "Mou". 9 sierpnia 2012 zawodnik "Królewskich" przedłużył kontrakt ze stołecznym klubem do 2018. Na początku sezonu 2012/2013 "Los Blancos" ponownie zmierzyli się z "Barcą", tym razem w rozgrywkach o Superpuchar Hiszpanii. Po niezwykle zaciętym dwumeczu, trofeum powędrowało do Madrytu, a Argentyńczyk zdobył jedną z czterech bramek zdobytych przez Real w dwumeczu.
26 sierpnia 2014 podpisał z Manchesterem United pięcioletni kontrakt. Został wykupiony z Realu Madryt za 59,7 mln funtów i tym samym został najdrożej kupionym piłkarzem na Wyspach Brytyjskich w historii. W Premier League zadebiutował 30 sierpnia 2014 w zremisowanym 0:0 meczu przeciwko Burnley, w 70. minucie spotkania został zmieniony przez Andersona. Swoją pierwszą bramkę dla Czerwonych Diabłów strzelił, bezpośrednio z rzutu wolnego, 14 września 2014 w wygranym 4:0 meczu przeciwko QPR. W tym samym meczu zaliczył również asystę przy bramce Juana Maty.
6 sierpnia 2015 przeszedł z Manchesteru United do Paris Saint-Germain podpisując z klubem kontrakt do czerwca 2019. 8 lipca 2022 dołączył do Juventusu jako wolny agent po podpisaniu rocznego kontraktu. Zadebiutował w klubie 15 sierpnia w meczu otwarcia sezonu Serie A strzelił pierwszego gola, a później asystował przy drugim golu Dušana Vlahovicia wygranym u siebie 3:0, ale został zmieniony w drugiej połowie po doznanej kontuzji. 15 września 2022 wystąpił po raz setny w Lidze Mistrzów i zadebiutował w tych rozgrywkach z Juventusem, przegrywając u siebie 1:2 ze swoim byłym klubem Benfiką. 23 lutego 2023 w meczu 1/16 finału Ligi Europy przeciwko FC Nantes strzelił Hat tricka.
Kariera reprezentacyjna.
W 2005 Di María zadebiutował w reprezentacji Argentyny do lat 20, dla której rozegrał łącznie 13 meczów i strzelił 3 bramki. Razem z nią w 2007 wziął udział w Młodzieżowych Mistrzostwach Ameryki Południowej w Paragwaju, a w tym samym roku wywalczył w Kanadzie Mistrzostwo Świata U-20.
W 2008 wychowanek Rosario Central został powołany do prowadzonej przez Sergia Batistę do kadry na Igrzyska Olimpijskie w Pekinie. W ćwierćfinałowym meczu z Holandią Di María w 15. minucie dogrywki strzelił zwycięską bramkę na 2:1, co spowodowało, że młody zawodnik był na ustach wielu fanów. W finałowym pojedynku rywalem "Albicelestes" byli Nigeryjczycy, którzy musieli uznać wyższość piłkarzy z Ameryki Południowej. Skromne zwycięstwo 1:0 zapewnił 21-letni wtedy Ángel. Było to drugie z rzędu złoto zdobyte przez Argentynę na Olimpiadzie.
2008 rok był dla Ángela rokiem wyjątkowym z jeszcze jednego powodu. 6 października zadebiutował on w seniorskiej reprezentacji. Spotkanie odbywało się w ramach kwalifikacji do Mistrzostw Świata 2010, a przeciwnikiem Argentyny był Paragwaj. Obie drużyny musiały podzielić się punktami, a spotkanie zakończyło się wynikiem 1:1. Na pierwszego gola w dorosłej kadrze musiał czekać ponad rok. Premierowa bramka miała miejsce podczas towarzyskiego spotkania z ekipą Katalonii, 22 grudnia 2009. Ostatecznie Argentyńczycy przegrali 2:4. Jednak z racji tego, że mecz ten nie odbywał się w terminie ustalonym przez FIFA, spotkanie nie zostało uznane jako oficjalne, toteż gol młodego skrzydłowego nie został zaliczony do jego reprezentacyjnego dorobku. Na pierwszą, oficjalną bramkę musiał czekać do 23 maja 2010, gdzie rywalem Argentyny była Kanada. Pojedynek ten, był ostatnim sprawdzianem przez Mundialem w Afryce. "Albicelestes" zdali sprawdzian na medal, wygrywając 5:0.
W 2010, ówczesny szkoleniowiec Argentyny, Diego Maradona powołał skrzydłowego na zbliżający się Mundial w RPA. Mimo iż 2-krotni Mistrzowie Świata po raz kolejny zawiedli na wielkiej imprezie, to Di María był jednym z nielicznych zawodników, do których trener nie powinien mieć pretensji.
Do odbywającego się w 2011 Copa América Argentyńczycy przystępowali w roli jednego z wielkich faworytów. Skrzydłowy Realu, jako pewny punkt reprezentacji siał postrach wśród obrońców rywali, jednak kolejny raz z wielkiej imprezy nie udało się przywieźć medalu. Barierą nie do przejścia ponownie okazała się 1/4 finału, w której lepsi okazali się piłkarze z Urugwaju, późniejsi triumfatorzy całej imprezy.Na Mistrzostwach Świata 2014 w Brazylii w meczu 1/8 finału ze Szwajcarią strzelił jedynego gola w turnieju w 118 minucie meczu dogrywki po asyście Lionela Messiego. Podczas ćwierćfinałowego meczu z Belgią doznał naderwania mięśnia uda i został zdjęty z boiska. Później ogłoszono, że po meczu Di María przegapi resztę turnieju z powodu kontuzji. Wcześniej pomógł w zdobyciu jedynego gola Gonzalo Higuaína w meczu ćwierćfinałowym, który zapewnił Argentynie awans do półfinału. Argentyna zakończyła turniej jako wicemistrzowie świata przegrywając z Niemcami 0:1. 
W dniu 22 maja 2018 został powołany do 23-osobowego składu przez menedżera Jorge Sampaoliego na Mistrzostwa Świata 2018 w Rosji. 30 czerwca 2018 strzelił gola z dystansu przeciwko Francji w przegranym 4:3 meczu, w którym Argentyna odpadła z mistrzostw świata w 1/8 finału.
W czerwcu 2021 został powołany do reprezentacji Argentyny na Copa América 2021 w Brazylii. 21 czerwca 2021 asystował jedynemu golowi w meczu, zdobytemu przez Papu Gómeza, w trzecim meczu grupowym Argentyny z Paragwajem; wynik pozwolił jego drużynie awansować do ćwierćfinału. 10 lipca 2021 w finale turnieju przeciwko Brazylii strzelił jedynego gola w meczu, który dał Argentynie wspólny rekord 15. tytuł Copa América z Urugwajem i pierwszy międzynarodowy tytuł od 1993 roku. Pobiegł po długim podaniu od Rodrigo De Paula w polu karnym. Podanie zostało lekko odbite przez brazylijskiego obrońcę Renana Lodiego, zanim opanował piłkę zewnętrzną stroną lewej stopy; następnie przelobował piłkę nad bramkarzem Edersonem, dając Argentynie prowadzenie. Chociaż został zmieniony pod koniec drugiej połowy meczu, jego gol dał zwycięstwo Argentyny w całym turnieju.
1 czerwca 2022 strzelił drugiego gola dla Argentyny w wygranym 3:0 meczu z obecnymi mistrzami Europy, Włochami, na stadionie Wembley w Finalissima 2022. 
11 listopada 2022 roku znalazł się w ostatecznym składzie na Mistrzostwa Świata 2022 w Katarze. 26 listopada 2022 zanotował asystę przy bramce Messiego w drugim meczu grupowym, wygranym 2:0 z Meksykiem. 18 grudnia 2022 strzelił drugiego gola dla Argentyny przeciwko Francji w finale, kilka minut wcześniej po wykorzystaniu rzutu karnego przez Lionela Messiego gdzie został sfaulowany w polu karnym przez Ousmana Dembélé. Argentyna pokonała Francję 4:2 w rzutach karnych, po meczu zakończonym 3:3 w dogrywce i Argentyna zdobyła trzecie mistrzostwo świata.
Życie prywatne.
29 lipca 2011 Di María wziął ślub z Jorgeliną Cardoso w argentyńskim mieście Rosario. 23 kwietnia 2013 na świat przyszło ich pierwsze dziecko, dziewczynka Mia.
Statystyki klubowe.
1(Superpuchar Hiszpanii, Superpuchar Francji)
Sukcesy.
Argentyna.
Igrzyska Olimpijskie
Mistrzostwa świata
Copa América

</doc>
<doc id="1217055" url="https://pl.wikipedia.org/wiki?curid=1217055" title="Wigald Boning">
Wigald Boning

Wigald Boning - (ur. 20 stycznia 1967 roku w Wildeshausen) - niemiecki aktor, kompozytor i muzyk.

</doc>
<doc id="1217062" url="https://pl.wikipedia.org/wiki?curid=1217062" title="Roma Capannelle">
Roma Capannelle

Roma Capannelle (wł: "Stazione di Capannelle") – stacja kolejowa w Rzymie, w regionie Lacjum, we Włoszech. Stacja posiada 2 perony.

</doc>
<doc id="1217063" url="https://pl.wikipedia.org/wiki?curid=1217063" title="Gangster (film 2006)">
Gangster (film 2006)

Gangster (hindi: गैंग्स्टर, urdu: گینگسٹیر, inny tytuł: „Gangster: A Love Story”) – bollywoodzki dramat z 2006 roku wyreżyserowany przez Anuraga Basu. W rolach głównych Shiney Ahuja, Emraan Hashmi i debiutantka Kangana Ranaut. Film jest historią dziewczyny zakochanej w dwóch mężczyznach. Jeden jest zwyczajnym człowiekiem, drugi prowadzi niebezpieczne życie gangstera. Film stawia pytanie o to, komu można zaufać.
W filmie wykorzystano w oprawie muzycznej Bangla pop (Gautham Chattopadhyay).
Producent zaprzeczył jakoby film opierał się na prawdziwej historii byłej aktorki Monica Bedi i Abu Salem.(BBC News)
Fabuła.
Daya Shankar (Shiney Ahuja) z Kaszmiru wyjeżdża do Bombaju marząc o karierze gangstera. Jego marzenie się spełnia. Zaczyna żyć niebezpiecznie, łamiąc prawo, bogacąc się i uciekając przed policją. Podczas jednej z tych ucieczek wpada przypadkiem do pokoju tancerki z baru, Simran (Kangana Ranaut). Obca mu dziewczyna ukrywa go przed policją. Jest tym tak poruszony, że wyszukuje bar, w którym ona tańczy i przesiaduje w nim w ciemnościach i w milczeniu zapatrzony w jej taniec. Coraz bardziej w niej zakochany. Swoją miłość udaje mu się jej udowodnić, gdy ma okazję obronić ją przed napastowaniem. Aby ją chronić od takich sytuacji, prosi, aby zamieszkała z nim. Jej obecność sprawia, że Daya ma już dość dotychczasowego życia. Chce z nią gdzieś osiąść. Tworzą razem rodzinę adoptując chłopca Bittu. Daya załatwia paszporty, które mają ich w Dubaju uwolnić od jego przeszłości. Ale przeszłość dopada ich. Na lotnisku przy próbie aresztowania Dayi, ginie ich synek Bittu. Zrozpaczona Simran nie umie już dalej żyć z Dayą. Porzuciwszy go, Simran wyjeżdża do Korei Południowej, do Seulu i tam próbuje zapomnieć o przeszłości zapijając ciemność w sobie. W jej życiu pojawia się inny mężczyzna, muzyk Akash (Emraan Hashmi). Uratowawszy ją od samobójstwa otacza ją troskliwą miłością pomagając jej odzyskać wiarę w siebie i odnaleźć sens życia. Z ich bliskości pojawia się nadzieja na dziecko. Ale kochający ja nadal Daya nie chce zrezygnować z Simran. Znów wkracza w jej życie. Znów ścigany, tym razem nie tylko przez policje, ale i przez szefa gangu Khana. Simran musi wybrać między niepewnym życiem z kochanym jeszcze Daya a bezpieczeństwem, jakie jej daje Akash, ojciec dziecka, na które czeka.
Muzyka.
Tu Hi Meri Shab Hai Part 1twórca: Sayeed Qadriśpiewa – K.K. (Krishan Kumar Menon)Bheegi Bheegitwórca: Mayur Puriśpiewa – James (Faruk Mahfuz Anam)Lamha Lamha Maleśpiewa – AbhijeetYa Aliśpiewają – ZubeenPiosenka „Ya Ali” nawiązuje do arabskiej pieśni „Ya Ghali” – Guitara. Ya Ali Remix (DJ Suketu – aranżacja – Aks)śpiewa – ZubeenYa Ali Remix Blast
Mujhe Mat Rokośpiewa – Kavita SethLamha Lamha Duetśpiewają – Abhijeet i Sunidhi ChauhanTu Hi Meri Shab Hai Part 2śpiewa – K.K. (Krishan Kumar Menon)Tu Hi Meri Shab Hai Euro Remixśpiewa – K.K. (Krishan Kumar Menon)
Melodia „Tu Hi Meri Shab hai” podobna jest do kompozycji Oliver Shanti, Sacral Mantra.

</doc>
<doc id="1217065" url="https://pl.wikipedia.org/wiki?curid=1217065" title="Okręg wyborczy Edinburgh Pentlands">
Okręg wyborczy Edinburgh Pentlands

Okręg wyborczy Edinburgh Pentlands powstał w 1950 r. i wysyłał do brytyjskiej Izby Gmin jednego deputowanego. Okręg obejmował południowo-zachodnią część Edynburga. Został zlikwidowany w 2005 r.

</doc>
<doc id="1217066" url="https://pl.wikipedia.org/wiki?curid=1217066" title="Model EKV tranzystora MOSFET">
Model EKV tranzystora MOSFET

Model EKV tranzystora MOS – jeden z obliczeniowych modeli przyrządów półprzewodnikowych MOSFET ("Metal-Oxide-Semiconductor Field-Effect Transistors") opracowywanych dla potrzeb symulacji układów elektronicznych oraz projektowania analogowych i analogowo-cyfrowych układów scalonych. 
Został opracowany przez zespół w składzie: Christian Enz, François Krummenacher i Eric Vittoz (nazwa modelu EKV pochodzi od inicjałów autorów) w latach 80. i zaprezentowany w roku 1995. Jest jednym z najdokładniejszych modeli typu "compact" współczesnych tranzystorów MOS. W przeciwieństwie do prostszych modeli, takich jak model o parabolicznej charakterystyce I(V) (Schichmana-Hodgesa), model EKV dokładnie odwzorowuje charakterystyki elektryczne tranzystora MOS we wszystkich zakresach pracy, w tym także w zakresie słabej inwersji, tj. podprogowym (Vgate-source &lt; VThreshold). Do "gładkiego" sklejenia charakterystyk elektrycznych w zakresach słabej i silnej inwersji wykorzystano metodę przedstawioną w pracach "Modele du transistor MOS valable dans un grand domaine de courants" i "MOS modelling at low current density". Model EKV charakteryzuje się także stosunkowo niewielką liczbą parametrów. Ponadto uwzględnia on szereg zjawisk fizycznych i efektów istotnych dla projektowania współczesnych układów scalonych CMOS.

</doc>
<doc id="1217077" url="https://pl.wikipedia.org/wiki?curid=1217077" title="Okręg wyborczy Kensington and Chelsea">
Okręg wyborczy Kensington and Chelsea

Okręg wyborczy Kensington and Chelsea powstał w 1997 r. i wysyłał do brytyjskiej Izby Gmin jednego deputowanego. Obejmował on centra londyńskich dzielnic Kensington i Chelsea. Został zlikwidowany w 2010 r.

</doc>
<doc id="1217083" url="https://pl.wikipedia.org/wiki?curid=1217083" title="Pafos (Cypr)">
Pafos (Cypr)



</doc>
<doc id="1217086" url="https://pl.wikipedia.org/wiki?curid=1217086" title="Genova Piazza Principe">
Genova Piazza Principe

Genova Piazza Principe (wł: "Stazione di Genova Piazza Principe") – druga co do wielkości stacja kolejowa w Genui, w regionie Liguria, we Włoszech. Stacja posiada 7 peronów.
Położona jest na placu Acquaverde, zajmując całą północną stronę Via Andrea Doria, blisko Palazzo del Principe, któremu zawdzięcza swoją nazwę. Innym dużym dworcem Genui jest Genova Brignole.
Stacja obsługuje około 66 000 użytkowników dziennie oraz 24 mln rocznie. W kategoryzacji RFI posiada kategorię platynową.
Historia.
Stacja wywodzi swoją nazwę od przyległego Piazza del Principe, położonego obok Palazzo del Principe Andrea Doria w Fassolo, i zajmuje obszar między Piazza del Principe, Via Andrea Doria i Piazza Acquaverde, gdzie znajduje się główne wejście.
Budynek został zaprojektowany przez architekta Alessandro Mazzucchetti. Budowa rozpoczęła się w 1853 roku, a dworzec został oddany do użytku w 1860 roku; na inaugurację połączenia Turyn – Genua w 1854 przygotowany został jedynie dworzec tymczasowy.
W 1872 roku został otwarty tunel łączący tę stację bezpośrednio ze stacją Genova-Brignole. Niektóre perony zostały umieszczone w tunelu; obsługują one pociągi kursujące w kierunku stacji Genova-Brignole. W związku z przebudową stacja otrzymała charakter czołowo-przelotowy.
W dniu 15 maja 1916 linie kolejowe przechodzące przez stację zostały zelektryfikowane. Elektryfikacja została wprowadzona najpierw na linii Rzym-Genua, a później na trasie Mediolan-Genua. W czasie wojny, podobnie jak miało to miejsce na innych dworcach kolejowych we Włoszech, metalowy dach został zdemontowany w celu uzyskania metalu.

</doc>
<doc id="1217090" url="https://pl.wikipedia.org/wiki?curid=1217090" title="Praha-Dejvice">
Praha-Dejvice

Praha-Dejvice – stacja kolejowa w Pradze, w Czechach przy ulicy Václavkova 169/1. Stacja posiada 2 perony.

</doc>
<doc id="1217094" url="https://pl.wikipedia.org/wiki?curid=1217094" title="Gmina związkowa Dahner Felsenland">
Gmina związkowa Dahner Felsenland

Gmina związkowa Dahner Felsenland (niem. "Verbandsgemeinde Dahner Felsenland") − gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajduje się w mieście Dahn.
Podział administracyjny.
Gmina związkowa zrzesza 15 gmin, w tym jedną gminę miejską "(Stadt)" oraz 14 gmin wiejskich:

</doc>
<doc id="1217096" url="https://pl.wikipedia.org/wiki?curid=1217096" title="Gillian Shephard">
Gillian Shephard

Gillian Patricia Shephard, baronowa Shephard of Northwold (ur. 22 stycznia 1940 w Cromer), brytyjska polityk, członkini Partii Konserwatywnej, minister w rządzie Johna Majora. Urodziła się jako Gillian Patricia Watts, córka Reginalda i Berthy.
Wykształcenie odebrała w North Walsham Girls' High School oraz w St Holda's College na Uniwersytecie w Oksfordzie. Uzyskała tam tytuł magistra języków współczesnych. Następnie została nauczycielką i pracowała jako inspektor szkolny w radzie hrabstwa Norfolk w latach 1963-1975. W latach 1975-1977 pracowała dla Anglia Television. 27 grudnia 1975 r. poślubiła Thomasa Shepharda. Nie ma z nim dzieci.
W 1987 r. została wybrana do Izby Gmin z okręgu South West Norfolk. W 1988 r. została parlamentarnym prywatnym sekretarzem Petera Lilleya. W 1989 r. został parlamentarnym podsekretarzem stanu w ministerstwie zabezpieczenia socjalnego. W 1990 r. został ministrem stanu Skarbu. W 1991 r. został zastępcą przewodniczącego Partii Konserwatywnej. Po wyborach 1992 r. została członkiem gabinetu jako minister zatrudnienia, a od 1993 r. minister rolnictwa, rybołówstwa i żywności. W 1994 r. została ministrem edukacji, a po połączeniu jej resortu z ministerstwem zatrudnienia stanęła na czele ministerstwa edukacji i zatrudnienia.
Na tym stanowisku pozostała do przegranych przez Partię Konserwatywną wyborów 1997 r. W gabinecie cieni Williama Hague była przewodniczącym Izby Gmin, a od 1998 r. ministrem środowiska, transportu i regionów. W 1999 r. opuściła gabinet cieni i zasiadła w tylnych ławach parlamentu. W 2005 r. zrezygnowała z ubiegania się o reelekcję. 13 maja tego roku otrzymała dożywotni tytuł parowski baronowej Shephard of Northwold i zasiadła w Izbie Lordów. Obecnie jest przewodniczącą Konserwatywnych Przyjaciół Izraela.

</doc>
<doc id="1217098" url="https://pl.wikipedia.org/wiki?curid=1217098" title="Aymen Mathlouthi">
Aymen Mathlouthi

Aymen Mathlouthi Balbouli (ur. 14 września 1984 w Tunisie) – piłkarz tunezyjski grający na pozycji bramkarza.
Kariera klubowa.
Mathlouthi piłkarską karierę rozpoczął w klubie Étoile Sportive du Sahel. W 2003 roku zadebiutował w jego barwach w pierwszej lidze tunezyjskiej, gdzie z czasem stał się pierwszym bramkarzem. W 2004 i 2005 dochodził do finału Ligi Mistrzów (porażki w finałach kolejno z Enyimba FC i Al-Ahly Kair). W 2005 roku zdobył Puchar Ligi Tunezyjskiej, a w 2006 – Puchar Konfederacji CAF. Największe sukcesy osiągnął w 2007 roku, gdy z Étoile Sportive wygrał Ligę Mistrzów i wywalczył swoje pierwsze mistrzostwo kraju w karierze. Wystąpił też w Klubowym Pucharze Świata.
Kariera reprezentacyjna.
W reprezentacji Tunezji Mathlouthi zadebiutował 2 czerwca 2007 roku w wygranym 4:0 meczu z Seszelami. W 2008 roku został powołany przez Rogera Lemerre na Puchar Narodów Afryki 2008.

</doc>
<doc id="1217102" url="https://pl.wikipedia.org/wiki?curid=1217102" title="Gmina związkowa Hauenstein">
Gmina związkowa Hauenstein

Gmina związkowa Hauenstein (niem. "Verbandsgemeinde Hauenstein") − gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajduje się w miejscowości Hauenstein.
Podział administracyjny.
Gmina związkowa zrzesza osiem gmin wiejskich:

</doc>
<doc id="1217105" url="https://pl.wikipedia.org/wiki?curid=1217105" title="Tirana (stacja kolejowa)">
Tirana (stacja kolejowa)

Tirana ("Tiranë") – dawna stacja kolejowa w Tiranie, w Albanii. Posiadała 1 peron. Odjeżdżało z niej 6 par pociągów, 5 w relacji Tirana-Durrës i jedna Durrës-Tirana-Szkodra.
W dniu 2 września 2013 stacja Tirana została zamknięta dla transportu pasażerskiego i towarowego, następnie zburzona, by zrobić miejsce dla nowej ulicy, która pobiegnie na obszarze na północ od stacji. Zostanie utworzona zupełnie nowa dzielnica. W północno-zachodniej dzielnicy Tirany Lapraka, powstanie zupełnie nowa stacja, jako wielofunkcyjny terminal transportowy, skupiający transport kolejowy, tramwajowy i autobusowy. Do momentu jego otwarcia, transport kolejowy między Tiraną i Vorë pozostaje zamknięty.

</doc>
<doc id="1217109" url="https://pl.wikipedia.org/wiki?curid=1217109" title="Okręg wyborczy South West Norfolk">
Okręg wyborczy South West Norfolk

Okręg wyborczy South West Norfolk powstał w 1885 i wysyła do brytyjskiej Izby Gmin jednego deputowanego. Okręg obejmuje południowo-zachodnią część hrabstwa Norfolk.

</doc>
<doc id="1217111" url="https://pl.wikipedia.org/wiki?curid=1217111" title="Gmina związkowa Pirmasens-Land">
Gmina związkowa Pirmasens-Land

Gmina związkowa Pirmasens-Land (niem. "Verbandsgemeinde Pirmasens-Land") − gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajduje się w mieście Pirmasens, które do gminy nie należy.
Podział administracyjny.
Gmina związkowa zrzesza dziesięć gmin wiejskich:

</doc>
<doc id="1217114" url="https://pl.wikipedia.org/wiki?curid=1217114" title="Kluż-Napoka (stacja kolejowa)">
Kluż-Napoka (stacja kolejowa)

Kluż-Napoka – stacja kolejowa w Klużu-Napoce, w okręgu Kluż, w Rumunii. Na stacji znajdują się 3 perony.

</doc>
<doc id="1217118" url="https://pl.wikipedia.org/wiki?curid=1217118" title="Gmina związkowa Rodalben">
Gmina związkowa Rodalben

Gmina związkowa Rodalben (niem. "Verbandsgemeinde Rodalben") − gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajduje się w mieście Rodalben.
Podział administracyjny.
Gmina związkowa zrzesza sześć gmin, w tym jedną gminę miejską (Stadt) oraz pięć gmin wiejskich:

</doc>
<doc id="1217119" url="https://pl.wikipedia.org/wiki?curid=1217119" title="Aż poleje się krew">
Aż poleje się krew

Aż poleje się krew (ang. "There Will Be Blood") – amerykański film z 2007 roku w reżyserii Paula Thomasa Andersona, powstały na podstawie powieści "Oil!" Uptona Sinclaira. Film zdobył osiem nominacji do Oscara, w tym za najlepszy film i scenariusz. Otrzymał dwie statuetki za najlepszą rolę męską (Daniel Day-Lewis) i zdjęcia (Robert Elswit).
Opis fabuły.
Daniel Plainview (Daniel Day-Lewis) jest potentatem naftowym. Na ropę trafił przypadkowo, szukając srebra. Jest też niemającym skrupułów samotnikiem, który nienawidzi całego świata i z którym nie warto zadzierać. Poszukiwanie ropy jest niemal sensem jego życia, jest gotów znieść wszelkie upokorzenia, aby tylko zdobyć kolejny skrawek roponośnej ziemi. Jako potentat naftowy nie ma sobie równych. Silną pozycję w miasteczku ma także młodziutki przywódca religijnej wspólnoty z Kalifornii – Eli Sunday (Paul Dano). Konflikt pomiędzy obydwoma mężczyznami narasta do apokaliptycznych rozmiarów.
Nagrody.
Nagroda Akademii Filmowej
Złoty Glob
58. MFF w Berlinie
BAFTA
Amerykańska Gildia Aktorów Filmowych

</doc>
<doc id="1217120" url="https://pl.wikipedia.org/wiki?curid=1217120" title="Henryk Czekała">
Henryk Czekała

Henryk Czekała - pseudonim: "Szkot" (ur. 8 czerwca 1965) polski artysta, szantymen, jeden z głównych przedstawicieli sceny folku morskiego szanta. Od 1985 występuje jako wokalista w zespole Mechanicy Shanty. Był także członkiem, współzałożycielem i szantymenem zespołu Ryczące Dwudziestki. Przez pewien czas występując w obu formacjach. Od ok. 2004 roku prowadzi też autorski projekt Szkocka Trupa, do którego zaprasza wielu muzyków, znanych ze sceny marynistycznej i folkowej. Jest tłumaczem i autorem wielu polskich wersji znanych szant i piosenek żeglarskich.

</doc>
<doc id="1217121" url="https://pl.wikipedia.org/wiki?curid=1217121" title="Fine Guidance Sensor">
Fine Guidance Sensor

Fine Guidance Sensor (FGS) – interferometr na pokładzie Kosmicznego Teleskopu Hubble’a dostarczający pokładowym systemom kontroli wysokości precyzyjne dane o położeniu kosmicznego obserwatorium. Na Teleskopie Hubble’a zainstalowane są trzy takie urządzenia – dwa z nich nakierowują teleskop na cel z dokładnością 0,01 sekundy kątowej i utrzymują go w polu widzenia instrumentów naukowych, trzeci używany jest w celach naukowych do pomiarów astrometrycznych. FGS potrafi określić pozycje gwiazd z dokładnością dziesięciokrotnie większą niż obserwatoria naziemne.
W niedalekiej przyszłości instrument ma być również zainstalowany na pokładzie Kosmicznego Teleskopu Jamesa Webba.

</doc>
<doc id="1217122" url="https://pl.wikipedia.org/wiki?curid=1217122" title="Dmitrij Szuwajew">
Dmitrij Szuwajew

Dmitrij Sawieliewicz Szuwajew (ur. w Ufie, zm. 19 grudnia 1937 w Lipiecku) – rosyjski oficer; generał piechoty (odpowiednik generała pułkownika) armii Imperium Rosyjskiego, komandarm 2 rangi (dowódca armii 2 stopnia) Armii Czerwonej.
Życiorys.
Pochodził z rodziny zasłużonych obywateli guberni orenburskiej. Ukończył Wojskowe Gimnazjum w Orenburgu i 3 Aleksandrowską Szkołę Oficerską w 1872 i Mikołajewską Akademię Sztabu Generalnego w 1878. Oficerem mianowany w 1872 w 2 Turkiestańskiej baterii artylerii, potem służył w 1 Turkiestańskiej Brygadzie Artylerii. Brał udział w kampaniach 1873 i 1875 roku. Służył na stanowiskach sztabowych m.in. w sztabie Orienburskiego Okręgu Wojskowego i jako wykładowca akademii i szkół oficerskich m, in. w Nowoczerkaskiej Kozackiej Szkole Junkrów. Od 11 maja 1885 komendant tej uczelni, a od 23 maja 1899 komendant Kijowskiej Szkoły Oficerskiej.
10 stycznia 1905 dowódca 5 Dywizji Piechoty, zatwierdzony na stanowisko 6 grudnia 1906 i mianowany generałem lejtnantem. Od 24 maja 1908 dowódca 5 Kaukaskiego Korpusu Piechoty. Od 8 sierpnia 1909 szef Głównego Zarządu Zaopatrzenia i szef zaopatrzenia Ministerstwa Wojny. W 1911 mianowany generałem piechoty.
I wojna światowa.
W czasie I wojny światowej od 13 grudnia 1915 do marca 1916 główny intendent polowy Najwyższego Naczelnego Dowódcy armii rosyjskiej. Ponieważ zaopatrzenie na szczeblu front-korpus nie sprawdzało się w działaniach bojowych, w 1916 zorganizował armijne bazy zaopatrzenia. Od 15 marca 1916 do 3 stycznia 1917 minister wojny. Od stycznia 1917 członek Rady Państwa. Od 10 marca członek Rady Wojennej.
Po rewolucji październikowej w 1918 wstąpił do Armii Czerwonej. Wykładowca w uczelniach wojskowych Armii Czerwonej, w tym na kursach wyższych dowódców „Wystrieł”.
Od 1929 w stanie spoczynku. W roku 1937, w okresie wielkiej czystki aresztowany przez NKWD i rozstrzelany jako "wróg ludu". Pośmiertnie zrehabilitowany w r. 1956.

</doc>
<doc id="1217123" url="https://pl.wikipedia.org/wiki?curid=1217123" title="Liberty Seguros-Würth">
Liberty Seguros-Würth



</doc>
<doc id="1217124" url="https://pl.wikipedia.org/wiki?curid=1217124" title="Gmina związkowa Thaleischweiler-Fröschen">
Gmina związkowa Thaleischweiler-Fröschen

Gmina związkowa Thaleischweiler-Fröschen (niem. "Verbandsgemeinde Thaleischweiler-Fröschen") – dawna gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajdowała się w miejscowości Thaleischweiler-Fröschen. 1 lipca 2014 gmina związkowa została połączona z gminą związkową Wallhalben tworząc nową gminę związkową Thaleischweiler-Fröschen-Wallhalben.
Podział administracyjny.
Gmina związkowa zrzeszała osiem gmin wiejskich:

</doc>
<doc id="1217127" url="https://pl.wikipedia.org/wiki?curid=1217127" title="Puchar Wightman">
Puchar Wightman

Puchar Wightman – drużynowy turniej w tenisie kobiecym, odbywający się od 1923 do 1989, pomiędzy drużynami USA i Wielkiej Brytanii.
Inicjatorką Pucharu Wightman była amerykańska tenisistka Hazel Hotchkiss Wightman, która chciała stworzyć międzynarodowy turniej w kobiecym tenisie na wzór Pucharu Davisa. W 1923, podarowała Amerykańskiemu Związkowi Tenisa Ziemnego wartościową wazę, która miała być nagrodą dla zwycięskiego zespołu. Amerykański Związek Tenisa Ziemnego zdecydował się więc zaprosić do rywalizacji Wielką Brytanię. Tak zapoczątkowany został coroczny turniej między kobiecymi drużynami USA i Wielkiej Brytanii. W lata parzyste mecze w Pucharze Wightmana rozgrywane były w Wielkiej Brytanii, a w lata nieparzyste w Stanach Zjednoczonych.
Zawody odbywały się do 1989 z 6-letnią przerwą spowodowaną II wojną światową.
20 lutego 1990 Amerykański Związek Tenisa Ziemnego i Brytyjski Związek Tenisa Ziemnego wspólnie ogłosiły zawieszenie turnieju.
Wyniki.
Bilans: Stany Zjednoczone 51 – 10 Wielka Brytania

</doc>
<doc id="1217129" url="https://pl.wikipedia.org/wiki?curid=1217129" title="Gmina związkowa Waldfischbach-Burgalben">
Gmina związkowa Waldfischbach-Burgalben

Gmina związkowa Waldfischbach-Burgalben (niem. "Verbandsgemeinde Waldfischbach-Burgalben") − gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajduje się w miejscowości Waldfischbach-Burgalben.
Podział administracyjny.
Gmina związkowa zrzesza osiem gmin wiejskich:
Współpraca.
Miejscowość partnerska:

</doc>
<doc id="1217131" url="https://pl.wikipedia.org/wiki?curid=1217131" title="Puchar Wightmana">
Puchar Wightmana



</doc>
<doc id="1217132" url="https://pl.wikipedia.org/wiki?curid=1217132" title="Pinner">
Pinner

Pinner – obszar w dzielnicy Borough of Harrow w północno-zachodnim Londynie, 12,2 mili na północny zachód od Charing Cross. 
Pinner pierwotnie był osadą, o której pierwsza wzmianka pochodzi z roku 1231. Obszar był w hrabstwie Middlesex do 1965 roku, kiedy to został wchłonięty przez Government Act Londyn 1963 w skład Greater London.

</doc>
<doc id="1217136" url="https://pl.wikipedia.org/wiki?curid=1217136" title="Gmina związkowa Wallhalben">
Gmina związkowa Wallhalben

Gmina związkowa Wallhalben (niem. "Verbandsgemeinde Wallhalben") – dawna gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajdowała się w miejscowości Wallhalben. 1 lipca 2014 gmina związkowa została połączona z gminą związkową Thaleischweiler-Fröschen tworząc nową gminę związkową Thaleischweiler-Fröschen-Wallhalben.
Podział administracyjny.
Gmina związkowa zrzeszała dwanaście gmin wiejskich:

</doc>
<doc id="1217138" url="https://pl.wikipedia.org/wiki?curid=1217138" title="Estádio Municipal Aglair Tonelli Nogueira">
Estádio Municipal Aglair Tonelli Nogueira

Estádio Municipal Aglair Tonelli Nogueira – stadion piłkarski w Cacoal, Rondônia, Brazylia. Na którym swoje mecze rozgrywa klub Sociedade Esportiva União Cacoalense.

</doc>
<doc id="1217140" url="https://pl.wikipedia.org/wiki?curid=1217140" title="Gmina związkowa Zweibrücken-Land">
Gmina związkowa Zweibrücken-Land

Gmina związkowa Zweibrücken-Land (niem. "Verbandsgemeinde Zweibrücken-Land") – gmina związkowa w Niemczech, w kraju związkowym Nadrenia-Palatynat, w powiecie Südwestpfalz. Siedziba gminy związkowej znajduje się w mieście Zweibrücken, które do gminy nie należy.
Podział administracyjny.
Gmina związkowa zrzesza 17 gmin, w tym jedną gminę miejską (Stadt) oraz 16 gmin wiejskich:

</doc>
<doc id="1217144" url="https://pl.wikipedia.org/wiki?curid=1217144" title="Estádio Municipal Luizinho Turatti">
Estádio Municipal Luizinho Turatti

Estádio Municipal Luizinho Turatti – stadion piłkarski w Espigão D'Oeste, Rondônia, Brazylia.

</doc>
<doc id="1217145" url="https://pl.wikipedia.org/wiki?curid=1217145" title="Premierzy Tybetu">
Premierzy Tybetu



</doc>
<doc id="1217147" url="https://pl.wikipedia.org/wiki?curid=1217147" title="Aventura">
Aventura

Aventura – dominikański zespół, założony w 1994 roku w Nowym Jorku. Grupa gra muzykę znaną jako bachata z domieszkami hip-hopu i R&amp;B. Ich piosenki tworzone są głównie w języku hiszpańskim. W Europie największą sławę przyniósł im album "We broke the rules", a zwłaszcza pochodząca z niego piosenka "Obsesión"

</doc>
<doc id="1217148" url="https://pl.wikipedia.org/wiki?curid=1217148" title="Ramanujan">
Ramanujan



</doc>
<doc id="1217149" url="https://pl.wikipedia.org/wiki?curid=1217149" title="Estádio Municipal José de Abreu Bianco">
Estádio Municipal José de Abreu Bianco

Estádio Municipal José de Abreu Bianco – stadion piłkarski w Ji-Paraná, Rondônia, Brazylia. Na którym swoje mecze rozgrywają kluby Sport Club Ulbra Ji-Paraná i Ji-Paraná Futebol Clube.

</doc>
<doc id="1217151" url="https://pl.wikipedia.org/wiki?curid=1217151" title="Mieczysław Małecki">
Mieczysław Małecki

Mieczysław Bronisław Małecki h. Jelita (ur. 14 lipca 1903 w Mielcu, zm. 3 września 1946 w Kłodzku) – polski językoznawca, slawista, profesor Uniwersytetu Jagiellońskiego.
Życiorys.
Urodził się w Mielcu, w rodzinie lekarza weterynarii Michała i Bronisławy z Grodeckich. Uczęszczał najpierw (od 1915) do gimnazjum w Złoczowie, a później w Nowym Targu. W latach 1923–1927 studiował filologię polską i filologię słowiańską oraz romanistykę na UJ. Magisterium uzyskał przedterminowo na podstawie pracy "Archaizm podhalański wraz z próbą wyznaczenia granic tego dialektu". Studia uzupełniał na uniwersytetach w Belgradzie, Lublanie, Sofii i Zagrzebiu. W styczniu 1929 został powołany na współpracownika Komisji Językowej Polskiej Akademii Umiejętności. Od lutego 1935 był pracownikiem UJ, gdzie od 1 października 1937 kierował specjalnie dla niego utworzoną katedrą filologii południowosłowiańskiej.
6 listopada 1939 r. został aresztowany przez hitlerowców w ramach akcji „Sonderaktion Krakau”. Przebywał w więzieniach w Krakowie, Wrocławiu i w obozach koncentracyjnych Sachsenhausen oraz Dachau. Zwolniony w grudniu 1941 r. Powrócił do Krakowa, gdzie na zlecenie władz UJ podjął pracę w Institut für Deutsche Ostarbeit i brał udział w organizowaniu tajnego nauczania uniwersyteckiego. Prowadził je od kwietnia 1942, pełniąc funkcję Pełnomocnika Rektora do Spraw Tajnego Nauczania. Jego zasługi w tym zakresie zostały wysoko ocenione przez rektora, prof. Władysława Szafera. 24 stycznia 1945, objął obowiązki profesora, a w listopadzie 1945 został mianowany profesorem zwyczajnym nowo utworzonej katedry dialektologii słowiańskiej. Był też dyrektorem studiów słowiańskich.
W lipcu 1945 został wybrany członkiem Polskiej Akademii Umiejętności. Został pochowany w grobach rodzinnych w Rabce. 
Zajmował się gramatyką historyczną języków słowiańskich. Napisał ponad 80 prac (w tym 8 książek), m.in. "Atlas Językowy Polskiego Podkarpacia" (1934), "Język polski na południe od Karpat (Spisz, Orawa Czadeckie, wyspy językowe") (Kraków : Gebethner i Wolff, 1938, Seria: "Biblioteczka Towarzystwa Miłośników Języka Polskiego" nr 12).
Upamiętnienie.
Jego imię nosi ulica w Krakowie, u podnoża Kopca Kościuszki na Zwierzyńcu.

</doc>
<doc id="1217154" url="https://pl.wikipedia.org/wiki?curid=1217154" title="Estádio Pedro Lyra Pessoa">
Estádio Pedro Lyra Pessoa

Estádio Pedro Lyra Pessoa – stadion piłkarski w Ji-Paraná, Rondônia, Brazylia, na którym swoje mecze rozgrywa klub Esporte Clube Vera Cruz.

</doc>
<doc id="1217155" url="https://pl.wikipedia.org/wiki?curid=1217155" title="Herb powiatu leżajskiego">
Herb powiatu leżajskiego

 
Herb powiatu leżajskiego przedstawia: na tarczy dwudzielnej w słup w polu prawym błękitnym wizerunek Matki Bożej Leżajskiej w srebrnej szacie z Dzieciątkiem Jezus na ręku, a nad Nią wieniec z dwunastu gwiazd, w polu lewym czerwonym: biały Krzyż lotaryński umieszczony nad złotym łbem jelenia, w polu dolnym: srebrno-błękitne fale - nawiązanie do rzeki San przepływającej przez powiat.
Herb został ustanowiony "Uchwałą Nr V/47/07 Rady Powiatu w Leżajsku z dnia 2 lutego 2007 r." 

</doc>
<doc id="1217157" url="https://pl.wikipedia.org/wiki?curid=1217157" title="Jewgienij Siergiejew">
Jewgienij Siergiejew

Jewgienij Nikołajewicz Siergiejew (ros. Евге́ний Никола́евич Серге́ев; ur. we wsi Tałowa Bałka, zm. 10 września 1937 w Moskwie) – oficer rosyjski i sowiecki, podpułkownik Armii Imperium Rosyjskiego, komdiw Armii Czerwonej.
Życiorys.
Ukończył Mikołajewską Akademię Sztabu Generalnego. W czasie I wojny światowej walczył na froncie, dochodząc w październiku 1917 do stopnia podpułkownika.
Po przewrocie bolszewickim (rewolucji październikowej) 15 lipca 1918 wstąpił ochotniczo jako specjalista wojskowy do Armii Czerwonej. W latach 1918–1919 na stanowiskach sztabowych w dywizjach i armiach. W kwietniu 1920 roku objął dowództwo nad wojskami zapasowymi Frontu Zachodniego dowodzonego przez Michaiła Tuchaczewskiego. W maju i czerwcu 1920 roku dowodził Północną Grupą Wojsk 15 Armii. Następnie do sierpnia dowódca 4 Armii. Po ranieniu w sierpniu i wrześniu pozostawał w dyspozycji dowódcy Frontu. Po wojnie polsko-bolszewickiej służył w Białoruskim Okręgu Wojskowym, był wykładowcą Akademia Wojskowej im. Michaiła Frunzego, od 1935 kierownikiem katedry sztuki operacyjnej w stopniu naukowym docenta. W maju 1936 przeniesiony do Akademii Sztabu Generalnego Armii Czerwonej na funkcję starszego kierownika katedry sztuki operacyjnej i strategii. Bezpartyjny.
W okresie "wielkiej czystki" 31 maja 1937 aresztowany przez NKWD. 10 września 1937 skazany na śmierć przez Kolegium Wojskowe Sądu Najwyższego ZSRR z zarzutu o "udział w organizacji antysowieckiej", stracony tego samego dnia. Skremowany w krematorium na Cmentarzu Dońskim, prochy pochowano anonimowo (obecnie mogiła zbiorowa nr 1 na Nowym Cmentarzu Dońskim). 
Zrehabilitowany postanowieniem Kolegium Wojskowego SN ZSRR 21 marca 1957.
Swój udział w ofensywie Tuchaczewskiego na Polskę przedstawił w książce pt. „Od Dźwiny ku Wiśle”, przetłumaczonej na język polski.

</doc>
<doc id="1217164" url="https://pl.wikipedia.org/wiki?curid=1217164" title="Estádio Municipal Luís Alves Athaíde">
Estádio Municipal Luís Alves Athaíde

Estádio Municipal Luís Alves Athaíde – stadion piłkarski w Pimenta Bueno, Rondônia, Brazylia. Na którym swoje mecze rozgrywa klub Clube Atlético Pimentense.

</doc>
<doc id="1217169" url="https://pl.wikipedia.org/wiki?curid=1217169" title="Ser kortowski">
Ser kortowski

Ser kortowski – rodzaj polskiego sera, który jest produkowany z krowiego mleka. Ser ten zaliczany jest do serów podpuszczkowych, dojrzewających oraz średnio twardych. Ser kortowski ma lekko kwaśny oraz pikantny smak, a jego miąższ ma dużo drobnych dziur.

</doc>
<doc id="1217170" url="https://pl.wikipedia.org/wiki?curid=1217170" title="Wejście w atmosferę">
Wejście w atmosferę

Wejście w atmosferę - proces, w którym pojazdy znajdujące się poza atmosferą planety są zdolne do wejścia w nią i osiągnięcia powierzchni w stanie nienaruszonym. Zazwyczaj proces ten wymaga specjalnych metod ochrony przed nagrzewaniem aerodynamicznym.

</doc>
<doc id="1217173" url="https://pl.wikipedia.org/wiki?curid=1217173" title="Estádio Municipal Aluizio Ferreira">
Estádio Municipal Aluizio Ferreira

Estádio Municipal Aluizio Ferreira – stadion piłkarski w Porto Velho, Rondônia, Brazylia. Na którym swoje mecze rozgrywają kluby Genus Porto Velho, Clube de Futebol da Amazônia oraz Cruzeiro Esporte Clube.

</doc>
<doc id="1217175" url="https://pl.wikipedia.org/wiki?curid=1217175" title="Estádio Municipal Ângelo Cassol">
Estádio Municipal Ângelo Cassol

Estádio Municipal Ângelo Cassol – stadion piłkarski w Rolim de Moura, Rondônia, Brazylia. Na którym swoje mecze rozgrywa klub Rolim de Moura Esporte Clube.

</doc>
<doc id="1217176" url="https://pl.wikipedia.org/wiki?curid=1217176" title="Estádio Municipal de Vilhena">
Estádio Municipal de Vilhena

Estádio Municipal de Vilhena – stadion piłkarski w Vilhena, Rondônia, Brazylia. Na którym swoje mecze rozgrywa klub Vilhena Esporte Clube.

</doc>
<doc id="1217182" url="https://pl.wikipedia.org/wiki?curid=1217182" title="Herb powiatu przemyskiego">
Herb powiatu przemyskiego

 
Herb powiatu przemyskiego przedstawia w polu błękitnym srebrnego orła dwugłowego o złotych łapach oraz dziobach i takiej koronie nad obiema głowami. 
Herb został ustanowiony "Uchwałą Nr X/53/99 Rady Powiatu Przemyskiego z dnia 7 października 1999 r." 

</doc>
<doc id="1217184" url="https://pl.wikipedia.org/wiki?curid=1217184" title="Abdelkrim El Hadrioui">
Abdelkrim El Hadrioui

Abdelkrim El Hadrioui (arab. عبد الكريم الحضريوي; ur. 6 marca 1972 w Tazie) – marokański piłkarz grający na pozycji obrońcy.
Grał w takich klubach jak FAR Rabat, SL Benfica i AZ Alkmaar.
Z reprezentacją Maroka wystąpił na Mistrzostwach Świata 1994 i Mistrzostwach Świata 1998.

</doc>
<doc id="1217191" url="https://pl.wikipedia.org/wiki?curid=1217191" title="Józef Frankiewicz">
Józef Frankiewicz

Józef Frankiewicz (ur. w Przemyślu) - nauczyciel. Ukończył AWF w Krakowie, studia podyplomowe z informatyki oraz bibliotekarstwo i informację naukową. W jego dorobku publicystycznym znajduje się ponad 400 artykułów wielotematycznych dotyczących Przemyśla i jego regionu.

</doc>
<doc id="1217193" url="https://pl.wikipedia.org/wiki?curid=1217193" title="Bitwa pod Brahiłowem">
Bitwa pod Brahiłowem



</doc>
<doc id="1217198" url="https://pl.wikipedia.org/wiki?curid=1217198" title="Simone Paltineri">
Simone Paltineri

Simone Paltineri (ur. ok. 1200, zm. w lutym 1277 w Viterbo) – włoski kardynał.
Studiował prawo kanoniczne na Uniwersytecie w Padwie, uzyskując tytuł doktora. Administrator diecezji Aversa 1254–59. Nominację kardynalską otrzymał od papieża Urbana IV na konsystorzu w grudniu 1261 roku, jednak ze względu na wysuwane przeciw niemu fałszywe oskarżenia dopiero kilka miesięcy później mógł założyć kardynalskie insygnia. W latach 60. XIII wieku był legatem papieskim w północnej i środkowej Italii, gdzie dowodził wojskami papieskimi walczącymi z Manfredem Hohenstaufem. Protoprezbiter św. Kolegium od 1262. Podczas papieskiej elekcji 1268-71 został przewodniczącym komisji elektorskiej, która dokonała wyboru Grzegorza X. Zmarł w Viterbo między 7 a 12 lutego 1277.

</doc>
<doc id="1217202" url="https://pl.wikipedia.org/wiki?curid=1217202" title="Szef wszystkich szefów">
Szef wszystkich szefów

Szef wszystkich szefów (duń. "Direktøren for det hele") – komedia obyczajowa w reżyserii Larsa von Triera z 2006 roku.
Opis fabuły.
Właściciel firmy IT postanawia ją sprzedać. Przez lata jednak udawał przed swoimi pracownikami, że jego prawdziwy szef żyje w Ameryce i kontaktuje się z nim wyłącznie za pomocą e-maili. W ten sposób unikał odpowiedzialności za trudne decyzje, jednocześnie przypisując sobie wszystkie sukcesy. Kiedy jednak islandzki przedsiębiorca, który zamierza kupić firmę nalega na rozmowę bezpośrednio z szefem z Ameryki, właściciel w panice wynajmuje niespełnionego aktora, by ten przez kilka dni udawał szefa. W pośpiechu właściciel i aktor nie omawiają wszystkich szczegółów jego roli i muszą zdać się na przeintelektualizowaną improwizację aktora.

</doc>
<doc id="1217204" url="https://pl.wikipedia.org/wiki?curid=1217204" title="Gaspar Woskanow">
Gaspar Woskanow

Gaspar Karapietrowicz Woskanow (Woskanian) (ros. Гаспар Карапетович Восканов (Восканян), orm. Գասպար Կարապետի Ոսկանյան, ur. w Grigoriopolu, zm. 20 września 1937 w Moskwie) − rosyjski i radziecki wojskowy, komandarm II rangi, podpułkownik armii Imperium Rosyjskiego.
Życiorys.
Urodził się w ormiańskiej rodzinie mieszczańskiej na terytorium obecnego Naddniestrza. Początkowo kształcił się w domu, a od 15 marca 1908 służył w rosyjskiej armii, początkowo w rezerwowym pułku piechoty w Benderach. W 1913 ukończył szkołę wojskową w Tyflisie (Tbilisi). Walczył w czasie I wojny światowej na Froncie Południowo-Zachodnim i Zachodnim. Po rewolucji lutowej w 1917 został członkiem komitetu pułkowego, dowodził 11 samodzielnym pułkiem piechoty. Po rewolucji październikowej w czerwcu 1918 roku wstąpił do Armii Czerwonej. Do października 1919 roku dowodził 25 i 49 Dywizją Strzelecką, następnie kwietnia 1920 dowódca 4 Armii, a przez kolejne dwa miesiące 2 Armii Robotniczej. Walczył w wojnie domowej w Rosji i w wojnie polsko-bolszewickiej. Od czerwca do sierpnia 1920 roku dowódca 12 Armii Frontu Południowo-Zachodniego Aleksandra Jegorowa.
Po zakończeniu wojny polsko-bolszewickiej służył dalej w armii. W 1922 ukończył kursy przy Akademii Wojskowej im. Frunzego, później pełnił funkcje dowódcze w rejonie witebskim oraz w Jelizawietgradzie i Odessie, w 1924 pozostawał w rezerwie i potem krótko w dyspozycji Głównego Zarządu Armii Czerwonej. We wrześniu 1925 został pomocnikiem dowódcy wojsk Frontu Turkiestańskiego, brał udział w walkach z basmaczami w Azji Środkowej i Turkiestanie, w marcu 1926 został skierowany do dyspozycji Departamentu 4 Sztabu Armii Czerwonej. W kwietniu 1926 mianowany attaché wojskowym przy ambasadzie ZSRR w Finlandii, od kwietnia do lipca 1929 był attaché wojskowym ZSRR w Turcji, a od lipca 1929 do grudnia 1930 we Włoszech, następnie został zwolniony do rezerwy. Od 1931 do 1936 pełnił funkcję kierownika sektora wojskowego przy Wszechzwiązkowego Komitetu Standaryzacji przy Radzie Pracy i Obrony ZSRR i następnie zastępcy przewodniczącego Centralnej Rady Osoawiachimu. 16 kwietnia 1936 otrzymał stopień komkora. Był dwukrotnie odznaczony Orderem Czerwonego Sztandaru (23 stycznia 1920 i 5 czerwca 1922). Znał język mołdawski, turecki, perski i grecki.
28 maja 1937 został aresztowany, 20 września 1937 skazany na śmierć przez Wojskowe Kolegium Sądu Najwyższego ZSRR pod zarzutem udziału w wojskowym spisku oraz antyradziecką i terrorystyczną działalność i tego samego dnia rozstrzelany. 29 grudnia 1956 został pośmiertnie zrehabilitowany.

</doc>
<doc id="1217205" url="https://pl.wikipedia.org/wiki?curid=1217205" title="Gwiazdy polskiej muzyki lat 80. – vol. 2 (album Dżemu)">
Gwiazdy polskiej muzyki lat 80. – vol. 2 (album Dżemu)

Gwiazdy polskiej muzyki lat 80. – vol. 2 – kompilacyjny album muzyczny polskiego zespołu Dżem wydany w 2007 roku w postaci dodatku do Dziennika. Do albumu jest dołączona książeczka. Płyta pochodzi z kolekcji Dziennika i jest dwudziestą pierwszą częścią cyklu „Gwiazdy polskiej muzyki lat 80.”

</doc>
<doc id="1217206" url="https://pl.wikipedia.org/wiki?curid=1217206" title="60. ceremonia wręczenia nagród Brytyjskiej Akademii Filmowej">
60. ceremonia wręczenia nagród Brytyjskiej Akademii Filmowej

60. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 11 lutego 2007 roku. Najwięcej statuetek (po 3) otrzymały filmy "Ostatni król Szkocji" oraz "Labirynt fauna".
Laureaci i nominowani.
Laureaci oznaczeni są wytłuszczeniem
Podsumowanie.
Podsumowanie otrzymanych nominacji i nagród
Nagroda / Nomimacja

</doc>
<doc id="1217209" url="https://pl.wikipedia.org/wiki?curid=1217209" title="Uberto Coconati">
Uberto Coconati

Uberto Coconati (zm. 13 lipca 1276) – włoski kardynał.
Pochodził ze Cocconato niedaleko Monferrato (Piemont). Nominację kardynalską (z tytułem diakona S. Eustachio) otrzymał w grudniu 1261 od papieża Urbana IV. W Kolegium Kardynalskim należał do frakcji przeciwnej dominacji Andegawenów w Italii. Zmarł dwa dni po wyborze papieża Hadriana V.

</doc>
<doc id="1217211" url="https://pl.wikipedia.org/wiki?curid=1217211" title="Yvette Cooper">
Yvette Cooper

Yvette Cooper (ur. 20 marca 1969 w Inverness) – brytyjska polityk, członek Partii Pracy, minister w rządzie Gordona Browna. Pierwsza kobieta na stanowisku naczelnego sekretarza skarbu.
Życiorys.
Jest córką Tony’ego Coopera, byłego przewodniczącego British Nuclear Industry Forum. Wykształcenie odebrała w Eggar’s School, Alton College oraz w Balliol College na Uniwersytecie Oksfordzkim. Uczelnię ukończyła z tytułem bakałarza politologii, filozofii i ekonomii. W 1991 r. uzyskała stypendium Kennedy’ego i rozpoczęła studia na Uniwersytecie Harvarda, który ukończyła z tytułem magistra ekonomii.
Początek jej kariery politycznej przypadł na rok 1990, kiedy została doradcą ekonomicznym Johna Smitha, Kanclerza Skarbu w gabinecie cieni. W 1992 r. pracowała przy kampanii prezydenckiej Billa Clintona. W tym samym roku została doradczynią nowego opozycyjnego Kanclerza Skarbu, Gordona Browna. W 1994 r. rozpoczęła pracę w Centre for Economic Performance. W 1995 r. została korespondentem ekonomicznym "The Independent". Była nim do 1997 r., kiedy to została wybrana do Izby Gmin jako reprezentantka okręgu Pontefract and Castleford.
Swoją pierwszą mowę na forum parlamentu wygłosiła 2 lipca 1997 r., w której wypowiedziała się na temat bezrobocia w swoim okręgu wyborczym. Początkowo pracowała w komisji edukacji i zatrudnienia. W 1999 r. została parlamentarnym podsekretarzem stanu w ministerstwie zdrowia. W 2003 r. rozpoczęła pracę w Urzędzie Zastępcy Premiera. Po wyborach 2005 r. została ministrem stanu w tymże urzędzie. W 2007 r. została ministrem stanu ds. budownictwa i planowania z prawem uczestniczenia w posiedzeniach ścisłego gabinetu. W 2008 r. została członkiem gabinetu jako naczelny sekretarz skarbu. 5 czerwca 2009 r. została ministrem pracy i emerytur. Pozostała na tym stanowisku do przegranych wyborów w 2010 r.
Życie prywatne.
Jej mężem jest Ed Balls, były minister dzieci, szkół i rodzin. Ed i Yvette pobrali się 10 stycznia 1998 r. w Eastbourne. Mają razem troje dzieci: Ellie, Joego i Maddy. Po urodzeniu syna w 2001 r. była pierwszym członkiem rządu, który udał się na urlop macierzyński. Lubi pływać i malować portrety.

</doc>
<doc id="1217212" url="https://pl.wikipedia.org/wiki?curid=1217212" title="Assassino">
Assassino

Assassino – singel francuskiej piosenkarki Amandy Lear wydany w 1984 roku.
Ogólne informacje.
Tytuł utworu w języku włoskim oznacza „Morderca”. Piosenka została nagrana w dwóch wersjach: włoskiej i angielskiej. Jest utrzymana w dyskotekowym stylu, charakterystycznym dla lat 80. Singel wydano w formie krążka 7- jak i 12-calowego. Na stronie B każdej umieszczono włoską piosenkę „Stato d’allarme”. Piosenka nie promowała żadnego albumu, dopiero w 2005 roku wydano ją na kompilacji "Forever Glam!".
Teledysk.
Twórcą teledysku do piosenki „Assassino” był włoski reżyser Mauro Bolognini. Wideoklip zawiera sceny, w których Amanda Lear występuje topless.

</doc>
<doc id="1217213" url="https://pl.wikipedia.org/wiki?curid=1217213" title="Zatoka Arty">
Zatoka Arty



</doc>
<doc id="1217215" url="https://pl.wikipedia.org/wiki?curid=1217215" title="Maselnica">
Maselnica

Maselnica (masielnica, maśniczka, maślniczka) – urządzenie do ręcznego wytwarzania masła. W Polsce stosowana w gospodarstwach wiejskich jeszcze w XX wieku.
Pierwsze maselnice wzorowane na beczkach z klepek skonstruowali w 1839 roku Amerykanie Disprow i Wizard.
Budowa.
Elementy maselnicy:
Wykonywanie masła.
Do dolnej części maselnicy wlewano śmietanę, zbieraną specjalnie w tym celu z odstałego, ale słodkiego mleka. Następnie do konwi wkładano bijak, na który nakładano i wciskano w konew nadstawkę, w końcu zamykano jaszczykiem. Robienie masła polegało na unoszeniu i opuszczaniu tłuczka, aż do dna maselnicy, czyli mieszaniu śmietany, w wyniku czego dochodziło do łączenia się kulek tłuszczu i w efekcie wytworzenia grudek masła. Zbieranie się na jaszczyku drobnych grudek było sygnałem, że należy zmienić rodzaj ruchów bijakiem na krótsze. Nie mógł on teraz mieszać maślanki, bo doprowadzało to do rozbijania utworzonych już grudek masła, lecz powinien ograniczyć się tylko do uderzania w powierzchnię płynu, by w ten sposób zbijać drobne grudki w większe bryły. Końcowym etapem tworzenia masła było wybieranie bryłek przy pomocy drewnianej łyżki i łączenie ich w całość. Bryłę tę należało jeszcze przez pewien czas wyrobić – zanurzoną w zimnej wodzie ugniatać łyżką w celu wyciśnięcia resztek maślanki uwięzionej w maśle – i ostatecznie uformować "osełkę".
Inne wykonania.
Były też inne wykonania tego urządzenia w postaci beczki. Stosowano tu dwie konstrukcje:
Inne nazwy.
Zależnie od regionu, urządzenie to nazywano:

</doc>
<doc id="1217216" url="https://pl.wikipedia.org/wiki?curid=1217216" title="Okręg wyborczy Pontefract and Castleford">
Okręg wyborczy Pontefract and Castleford

Okręg wyborczy Pontefract and Castleford powstał w 1974 r. i wysyła do brytyjskiej Izby Gmin jednego deputowanego. Okręg obejmuje miasta Pontefract i Castleford w zachodnim Yorkshire. Okręg został zniesiony w 2010 roku.

</doc>
<doc id="1217218" url="https://pl.wikipedia.org/wiki?curid=1217218" title="Spizela białobrewa">
Spizela białobrewa

Spizela białobrewa ("Spizella passerina") – gatunek małego ptaka z rodziny pasówek (Passerellidae), zamieszkujący Amerykę Północną. Nie jest zagrożony.
Systematyka i zasięg występowania.
Wyróżniono pięć podgatunków "S. passerina":
Północne podgatunki wędrowne.
Morfologia.
Długość ciała wynosi 12–14 cm; masa 10,3–15,5 g. Na głowie ma rdzawą czapeczkę, białą brew i czarny pasek przechodzący przez oko.
Ekologia i zachowanie.
Zamieszkuje lasy iglaste, zarośla i miasta w Ameryce Północnej. Gnieździ się w otwartych zadrzewieniach, w sadach, parkach i na polach golfowych. Żywi się głównie ziarnami, ale w okresie lęgowym zjada również bezkręgowce.
Status.
IUCN uznaje spizelę białobrewą za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 230 milionów osobników.

</doc>
<doc id="1217220" url="https://pl.wikipedia.org/wiki?curid=1217220" title="Koronacja królów i cesarzy Świętego Cesarstwa Rzymskiego">
Koronacja królów i cesarzy Świętego Cesarstwa Rzymskiego

Koronacja królów i cesarzy Świętego Cesarstwa Rzymskiego – rytuał wokół właściwej koronacji cesarzy rzymskich, który pozostał właściwie niezmieniony aż do koronacji ostatniego cesarza rzymskiego, Franciszka II. Ustalenia Złotej Bulli Karola IV z 1356 określiły przebieg ceremonii. Słowo koronacja oznaczało od tej pory cały przebieg uroczystości, jak również właściwy akt „nałożenia korony”, czyli koronację w ścisłym tego słowa znaczeniu. Na ceremonię miał wpływ elekcyjny charakter monarchii połączony z tradycją antycznego cesarstwa rzymskiego, królestwa i cesarstwa Franków oraz intronizacji germańskich królów.
Historia.
Średniowiecze.
Początki ceremonii.
Ceremonia koronacji rozwijała się przez kilka stuleci, biorąc swój początek z germańsko-frankijskiej tradycji podniesienia króla na tarczy jako znaku, że jest on wodzem wybranym przez lud. Wprawdzie Izydor z Sewilli wspomina o używaniu złotej korony przez królów zachodnich Gotów i Longobardów, ale jest wątpliwe by te korony miały symboliczne znaczenie podczas inauguracji władzy.
Nie ma mowy o koronacji w ścisłym tego słowa znaczeniu w przypadku Pepina Krótkiego, którego władzę zalegalizował papież podczas ceremonii 28 lipca 754 Einhard opisuje ją następująco:
"Został ręką świętej pamięci arcybiskupa i męczennika Bonifacego pomazany świętymi olejami i zgodnie ze zwyczajem Franków posadzony na tronie w Soissons".
Współczesne źródła nie wspominają o innym obrzędzie niż pomazanie. Być może jednak koronacja odbywała się jako akt dodatkowy. Godne podkreślenia jest, że ceremonia podniesienia zajmowała centralne miejsce także podczas objęcia władzy w wydzielonych im częściach Państwa Franków przez Karola Wielkiego i Karlomana w 754 r. odpowiednio w Noyon i Soisson.
Jednak już w 781 r. Karol Wielki wraz z synami Ludwikiem Pobożnym i Pepinem Garbatym otrzymał od papieża Hadriana II "królewski diadem". Właściwy akt koronacji miał miejsce podczas koronacji cesarskiej Karola Wielkiego przez papieża Leona III. Einhard opisał go następująco: "Gdy król w dniu Bożego Narodzenia wstał po modlitwie u grobu apostoła Piotra, aby uczestniczyć w mszy, papież Leon nałożył mu na głowę koronę i odtąd nosił tytuły patrycjusza, cesarza i augusta".
Dziesięć lat później syn Karola Ludwik Pobożny, pod nieobecność papieża, koronował się w Akwizgranie na cesarza i następcę ojca. Ludwik sam nałożył sobie koronę na głowę. Stało się tak na wyraźne polecenie Karola Wielkiego. Kościół i tron, na którym siedział podczas ceremonii, będą miały w przyszłości ogromne znaczenie w średniowiecznych uroczystościach koronacyjnych królów niemieckich.
Wraz z koronacją cesarską Ludwika Pobożnego w Rzymie w 816 r. przez papieża Stefana V koronacja stała się aktem liturgicznym, namaszczenie i właściwa koronacja uległy połączeniu. Wydany porządek koronacyjny określał przebieg ceremonii.
Nie wiadomo czy podobnie, jak to działo się w okresie środkowego średniowiecza, także żony władców były koronowane lub namaszczane. Wiadomo, że Lotar II w 862 r. rozkazał swoją drugą żonę Waldradę podnieść i koronować na królową. Najstarszy tekst porządku koronacyjnego o koronacji królowej pochodzi z 866 r. i dotyczy królowej Irmintrudy żony Karola Łysego.
Państwo wschodniofrankijskie i powstające Święte Cesarstwo Rzymskie.
Znaczenie jakie dzięki Karolowi Wielkiemu uzyskał Akwizgran dla ceremonii koronacyjnych w następnych stuleciach wskazuje fakt, że po śmierci wschodniofrankijskiego króla Henryka Ptasznika zgromadzenie wyborcze w 936 r. zwołano właśnie w tym mieście. Wybrano na nim na króla syna Henryka Ottona I, który również został wówczas w tym miejscu koronowany. Aż do 1531 r. niemal wszyscy królowie niemieccy zostali koronowani w Akwizgranie. W Moguncji, Kolonii i Bonn odbyły się w sumie cztery koronacje.
Wraz z koronacją Ottona rozpoczął się rozwój ceremonii, który trwał aż do ostatniej koronacji cesarskiej w 1792 r. Czysto świecki akt posadzenia na tronie wywodzący się z frankijsko-germańskiej tradycji stopił się na zawsze z pomazaniem i liturgią mszy św. w jedną manifestację władzy, która czyniła widocznym sakralny wymiar władzy królewskiej. Z tym łączyło się podkreślenie boskiego zatwierdzenia panowania wobec poddanych, jak również błogosławieństwo boskie dla władcy. Korona, w której niejednokrotnie znajdowała się relikwia, była znakiem boskiego zatwierdzenia i reprezentowania Chrystusa na Ziemi. Wraz z koronacją król stawał się nowym człowiekiem.
Rzadki średniowieczny opis koronacji zawdzięczamy Widukindowi z Korbei, który był naocznym świadkiem koronacji Ottona w Akwizgranie. Kronikarz pisze o jej przebiegu w swoich "Res gestae saxonicae": W Akwizgranie zebrali się książęta, dostojni hrabiowie i inni szanowani możni Rzeszy i po przysiędze wierności wynieśli nowego króla na tron Karola Wielkiego. W dniu koronacji król poszedł wraz z towarzyszącym mu klerem i panami Rzeszy do kościoła, w którym czekał na niego arcybiskup Moguncji. Biskup wymienił prawa panującego i towarzyszył mu do środka kościoła. Po symbolicznym hołdzie zgromadzonych Otton otrzymał insygnia Rzeszy, miecz, płaszcz, berło i sprzączkę.
Po namaszczeniu przez arcybiskupów Hildeberta i Wigfrieda nastąpiła koronacja. Widukind tak opisuje dalszy przebieg uroczystości: "Po zakończeniu obrzędów, obaj arcybiskupi odprowadzili króla do tronu, na który prowadzą kręte schody. Stoi on między dwoma marmurowymi kolumnami niezwykłej piękności. Stąd mógł on wszystkich widzieć i przez wszystkich być widzianym".
Po śpiewach chórowych i uroczystej mszy następowała uczta w palatium. Widukind wzmiankuje, że książęta sprawowali wówczas swoje dworskie urzędy. Na podstawie krótkich wyjaśnień jest oczywiste, że nie chodziło tylko o akty czysto symboliczne, jak to miało miejsce w późniejszym okresie. Z tych honorowych służb książąt rozwinęły się w następnych stuleciach honorowe urzędy, które od momentu bezkrólewia sprawowali czterej świeccy elektorzy, a w ich zastępstwie działali posiadacze dziedzicznych urzędów.
Środkowe i późne średniowiecze.
Akt właściwej koronacji w rozpoczynającym się środkowym średniowieczu nie wydaje się być ostatecznie nieodzowną częścią ceremonii. Dla przykładu Wipo informuje, że już dzień po wyborze Konrada II został on w pośpiechu namaszczony. Kronikarz nie wspomina o koronacji, a tym bardziej o koronie zwanej dziś koroną Rzeszy. Nie wiadomo kiedy i z jakiej okazji ta korona otrzymała kabłąk, którego powstanie jest wiązane z osobą Konrada.
Ze źródeł wiadomo, że w okresie od X do XIV w. wybór króla rzadko następował w miejscu koronacji. Działo się to na terenie neutralnym, który mógł zapewnić odpowiedni odstęp pomiędzy obozami często zwaśnionych wielkich panów. Zebrania wyborcze często odbywały się pod gołym niebem, aby ich uczestnicy nie tracili się z oczu. Wybór Konrada II odbył się na równinie nad Renem koło Kamba, miejscowości leżącej naprzeciw Oppenheim pomiędzy Wormacją a Moguncją, zgromadzenie wyborcze Lotara III miało miejsce nad Renem koło Moguncji, a Karola IV w 1346 r. na tronie królewskim w Rhens.
Współczesne źródła wzmiankują obóz namiotów książąt przybyłych na wybór Lotara, który wzniesiono po obu stronach Renu, jak również trudności organizacyjne i dyplomatyczne, które musiał przezwyciężyć przewodniczący zebrania, aby przeforsować swojego kandydata. Wybory nie były głosowaniem ograniczonej liczby wyborców w obecnym tego słowa znaczeniu, ale osiąganiem kompromisu. Im więcej panów Rzeszy brało udział w wyborze, tym większa była legitymizacja wybranego. W wyborach powinien być widoczny „głos Boga”. Ponieważ jednak Bóg miał tylko jeden głos wybór powinien być jednomyślny. Z tego względu wyborcy, którzy nie popierali kandydata nie przyjeżdżali lub odjeżdżali przed właściwym aktem wyboru. Ci książęta albo składali hołd później, co zazwyczaj było okupione ustępstwami i przywilejami albo wybierali własnych kandydatów. Dochodziło zatem do wyboru kilku króli co prowadziło do konfrontacji zbrojnej lub do pokornego podporządkowania się jednego z wybranych, przy wyborze którego głos Boga nie był słyszalny.
Porządek koronacyjny z XIV w., Coronatio Aquisgranensis, przypisywany koronacji Henryka VII w Akwizgranie pokazuje przebieg ceremonii w tym czasie. W odróżnieniu od koronacji Ottona I arcybiskup Kolonii był jedynym koronatorem. Towarzyszyli mu arcybiskupi Trewiru i Moguncji. Przebieg samej uroczystości, jak się wydaje, nie zmienił się. Także wówczas król był poddawany symbolicznej próbie wiary, namaszczany, przysięgał wierność wobec Kościoła, jak również otrzymywał koronę oraz insygnia. W identyczny sposób koronowana była królowa Małgorzata Brabancka; jej koronacja jest również wzmiankowana.
Miejsca koronacji.
Akwizgran, miejsce pochówku Karola Wielkiego, aż do 1531 r. był miejscem większości koronacji. Tutaj koronowano pierwszego władcę Świętego Cesarstwa Rzymskiego Ottona I, a potem jego syna Ottona II i wnuka Ottona III. Henryk II i Konrad II zostali koronowani w Moguncji, Henryk III i Henryk IV ponownie w Akwizgranie. Spośród antykrólów Rudolf Szwabski był koronowany w Moguncji, a Herman z Salm w Goslarze.
Obaj synowie Henryka IV, Konrad i Henryk V byli koronowani w Akwizgranie, Podobnie jak Lotar III, Konrad III i Fryderyk I Barbarossa. Henryk VI już za życia ojca został koronowany w Akwizgranie.
Po podwójnej elekcji w 1198 r. Otto IV został koronowany w Akwizgranie, a jego rywal Filip Szwabski w Moguncji. Ten ostatni po zwycięstwie nad Ottonem IV kazał w 1205 r. koronować się po raz drugi w Akwizgranie przez właściwego koronatora.
Podobnie w Moguncji odbyła koronacja Fryderyka II, natomiast jego syn Henryk VII Hohenstauf jako współwładca był koronowany w Akwizgranie. Henryk Raspe nie był w ogóle koronowany, natomiast Wilhelma z Holandii koronowano w Akwizgranie. W czasie Wielkiego Bezkrólewia Alfons Kastylijski nie był koronowany w Rzeszy, natomiast jego rywal Ryszard z Kornwalii wkrótce po swoim wyborze odbył koronację w Akwizgranie.
Goslar, miejsce koronacji Hermana z Salm, trzeba postrzegać jako wyjątek. Pominąwszy Moguncję, widać wyraźnie, że Akwizgran od czasów Karola Wielkiego był oficjalnym i najważniejszym miejscem koronacji i pozostał nim do końca średniowiecza. Tu koronowano Rudolfa z Habsburga, Adolfa z Nassau, Albrechta I, Henryka VII, Ludwika Bawarskiego, Wacława IV, Zygmunta Luksemburskiego, Fryderyka III i Maksymiliana I.
W innych miejscach odbyły się tylko trzy uroczystości: Fryderyk III Piękny i Karol IV Luksemburski zostali koronowani w Bonn, a Ruprecht z Palatynatu w Kolonii. Stało się tak dlatego, że Akwizgran znajdował się pod panowaniem ich przeciwników. Jak ważna była uroczystość we właściwym miejscu dla legitymizacji władzy świadczą fakty, że Karol IV i Ruprecht później odbyli ponowną koronację w Akwizgranie.
Złota Bulla.
Wraz z wydaniem Złotej Bulli Karola IV w 1356 przebieg elekcji cesarskiej został ostatecznie ustalony. Aż do 1806 stała się ona jądrem porządku prawnego Rzeszy. Złota Bulla w przeciwieństwie do dotychczasowych zasad stawiała w centrum tytuł królewski. Było to konieczne, gdyż od czasu konfliktu o inwestyturę między papieżem a cesarzem została zakwestionowana duchowa legitymacja władzy panującego. To zmusiło do prawnego usankcjonowania władzy.
Jedynie na mocy wyboru elekt otrzymywał wszystkie prawa króla i przyszłego cesarza. Wprawdzie określono, że koronacja cesarska odbywać się miała w Rzymie, ale nie oznaczała ona odtąd papieskiego zatwierdzenia nowego władcy. Tylko kilku następców Karola IV koronowało się na cesarzy: Zygmunt Luksemburski w 1433 r., Fryderyk III w 1452 w Rzymie i Karol V w 1530 w Bolonii.
Ponadto ustalono, że wybór będzie dokonywany większością głosów, tak że od tej pory nie dochodziło do podwójnych elekcji, gdyż strona przegrana musiała akceptować wynik wyborów. Zasady większości i braku konieczności papieskiej legitymacji dla monarchy zostały zawarte już w deklaracji z Rhense z 4 sierpnia 1338 Wówczas podczas spotkania elektorów, które odbyło się nie z racji wyborów, ale z powodu konfliktu pomiędzy Ludwikiem Bawarskim a papieżem, powołano kolegium elektorów. Złota Bulla zatwierdziła podjęte decyzje i nadała im moc prawną.
Najważniejszą zmianą okazało się ograniczenie prawa wyboru do siedmiu elektorów. Byli nimi arcybiskupi Kolonii, Moguncji i Trewiru, palatyn reński, książę saski, margrabia brandenburski i król Czech. Wcześniej wszyscy wielcy panowie Rzeszy mieli prawo głosu, nawet jeśli nie było jasne, którzy książęta Rzeszy mają aktualnie to prawo. Dla przykładu spory budziły kwestie czy książęta z należącej do cesarstwa części Włoch mogą brać udział w wyborach i czy takie prawo posiada książę czeski.
Koronacja króla niemieckiego następowała od tygodnia do trzech tygodni po wyborze i potwierdzała akt wyborczy jedynie formalnie, co jest widoczne w źródłach, gdyż władcy liczyli czas panowania od chwili wyboru. Prawne znaczenie koronacji zatem spadło, ale nadal odbywała się ona z dotychczasową pompą.
Koronacje cesarskie w Rzymie.
Aż do początku okresu nowożytnego należy rozróżnić koronację na króla niemieckiego, króla poszczególnych części Rzeszy, takich jak Italia i Burgundia oraz koronację cesarską. Wprawdzie przebieg był podobny, ale ze względu na teologiczną i świecką symbolikę koronacja na cesarza była najważniejsza. Co prawda od czasów środkowego średniowiecza z wyborem na króla, który od czasów Ottonów był zwany "Rex Romanorum", wiązały się roszczenia do tytułu cesarskiego, ale nie zawsze udawało się je urzeczywistnić. Z drugiej strony tytuł królewski uprawniał do władzy tylko w części Rzeszy. Tylko tytuł cesarski uprawniał do władzy w całej Rzeszy, włączając prawa panowania w Burgundii i cesarskiej Italii. Był on również związany z roszczeniami do władzy uniwersalnej. Szczególnie w późnym średniowieczu królowie niemieccy byli zmuszeni, by za pomocą korony cesarskiej zyskać dodatkową legitymację w nieniemieckich częściach Rzeszy.
Ponadto papieże od XI w. pilnowali by mieć dominującą pozycję podczas koronacji i zademonstrować swoją władzę wobec cesarza. Koronacje cesarskie, z trzema wyjątkami, odbywały się w Rzymie i dokonywał ich papież lub jak w przypadku Henryka VI wyznaczeni przez niego kardynałowie. Miejscem uroczystości była zazwyczaj bazylika św. Piotra, a w przypadku Lotara III i Henryka VII bazylika św. Jana na Lateranie.
Wcześniej miesiącami, a niekiedy latami trwały negocjacje w sprawie warunków koronacji. Jako przykład mogą służyć rokowania Fryderyka Barbarossy, jego wnuka Fryderyka II, Henryka VII i jego wnuka Karola IV. Gdy nadszedł termin uroczystości król w otoczeniu książąt i duchowieństwa jechał do Rzymu przez Alpy. Te wyprawy miały często charakter wojenny i w ich trakcie starano się ponownie podporządkować Rzeszy odpadłe od niej terytoria. Konrad II przejął pod swoją kontrolę miasta północnowłoskie usiłujące się uniezależnić. Podobnie postępowali Fryderyk Barbarossa i Henryk VII.
Po przybyciu do Rzymu przyszły cesarz obozował wraz ze świtą przed bramami miasta i wjeżdżał do niego dopiero w dniu koronacji. Wjazd wiązał się czasem z walkami z mieszkańcami miasta: Fryderyk Barbarossa musiał włożyć zbroję, natomiast Henryk VII uwikłał się w ciężkie walki, gdyż mieszkańcy usiłowali nie dopuścić go do bazyliki św. Piotra. Średniowieczne źródła opisują uroczystości bardzo zwięźle. U Wipona o koronacji cesarskiej Konrada II w 1027 można przeczytać:
"Podczas Świąt Wielkanocnych, które w tym roku wypadały 26 marca, został wybrany przez obywateli rzymskich na cesarza oraz przyjął z rąk papieża cesarskie błogosławieństwo otrzymując odtąd rzymski tytuł Cesarza Augusta. Także królowa Gizela przyjęła cesarskie namaszczenie oraz otrzymała tytuł cesarzowej".
Dopiero Eneasz Sylwiusz Piccolomini, humanista i historyk, późniejszy papież Pius II w swoim dziele "Historia Friderici III. sive Historia Austriaca" szczegółowo opisał koronację cesarską Fryderyka III w 1452
Koszty średniowiecznej koronacji królewskiej.
Koszty koronacji dla przyszłego króla, jak również dla miejsca, w którym odbywała się uroczystość, musiały być ogromne. Brak wprawdzie szczegółowych rachunków, ale ich wielkość można w przybliżeniu oszacować na podstawie zachowanych dokumentów. Rudolf z Habsburga zastawił w 1278 hrabiemu julijskiemu Wilhelmowi IV Boppard z prawem pobierania ceł i Oberwesel z należącymi do niego prawami. Nie wystarczyło to jednak na pokrycie wyłożonych przez Wilhelma na koronację 4000 marek kolońskich i 3000 marek szterlingów więc Rudolf musiał zastawić swoją koronę za 1050 marek. Aby zdać sobie sprawę, o jaką wartość chodzi, wystarczy powiedzieć dla porównania, że w 1174 wartość dworu Bochholz koło Bergheim wynosiła zaledwie 15 marek kolońskich.
Okres nowożytny.
Na początku XVI w. udział papieża w koronacji cesarskiej i związaną z tym wyprawę do Rzymu uznano za zbędną. Maksymilian I ogłosił 4 lutego 1508 w katedrze w Trydencie podczas uroczystej ceremonii, że będzie nosił tytuł cesarski bez wyprawy do Rzymu i papieskiej koronacji. Było to niezbędne, gdyż Republika Wenecka zabroniła Maksymilianowi przejazdu przez swoje terytorium. Powołując się na Złotą Bullę, władca ogłosił się „wybranym cesarzem rzymskim”. Tytuł potwierdził ówczesny papież Juliusz II, gdyż był on dla niego bez znaczenia, jednak nadal głosił równocześnie cesarską opiekę nad rzymskim Kościołem.
Wprawdzie następca Maksymiliana Karol V 24 lutego 1530 został przez papieża koronowany w Bolonii, ale uroczystość w zamyśle władcy miała podkreślić uniwersalny charakter monarchii. Była to ostatnia koronacja cesarska dokonana przez papieża.
Ponadto zaprzestano stopniowo rozróżniać cesarstwo od królestwa. Poszczególni władcy byli wybierani za życia poprzedników oraz koronowani na królów i stawiali się wraz z objęciem władzy cesarzami bez ponownej koronacji albo byli wybierani po śmierci poprzedników na cesarzy i w tej roli koronowani.
Od koronacji Maksymiliana II zaprzestano zapisanego w Złotej Bulli rozdzielania miejsca wyboru i miejsca koronacji. Od tego momentu koronacja odbywała się w miejscu wyboru we Frankfurcie nad Menem.
Powstaje pytanie dlaczego Akwizgran utracił pozycję dominującego miejsca koronacji. Pewne jest, że od wydania Złotej Bulli legitymacja panowania władcy nie zależała jedynie od miejsca koronacji, osoby koronatora i użycia właściwych klejnotów. Wybór przez elektorów stał się wystarczającą legitymacją przewyższającą znaczeniem miejsce wyboru.
Na korzyść Frankfurtu nad Menem, wyjąwszy fakt, że z punktu widzenia władców wywodzących się głównie z rodu Habsburgów Akwizgran był jednym z najodleglejszych miejsc Rzeszy, przemawiały także względy logistyczne i infrastrukturalne. Miał on relatywnie dobre połączenia drogami lądowymi i rzecznymi. Frankfurt leżał na szlaku północ-południe, w miejscu mniej więcej centralnym i większość elektorów mogła do niego dotrzeć po niezbyt długiej podróży. W mieście znajdowała się katedra św. Bartłomieja, która po interim augsburskim w 1548 r. została zwrócona Kościołowi katolickiemu. Była to świątynia odpowiednio duża i znacząca, by odbywały się w niej koronacje. Z powodu swojej roli jako centrum handlowego i targowego Frankfurt posiadał wiele gospód i miejskich pałaców, gdzie mogli zamieszkać posłowie przybywający na koronację.
Na początku koronacji we Frankfurcie miało miejsce pewne wydarzenie. W 1562 r. Maksymilian II nie mógł być koronowany przez arcybiskupa Kolonii, gdyż ten niedawno zmarł. Wybór nastąpił 24 listopada, co w owych czasach oznaczać mogło uciążliwą podróż do Akwizgranu. W tej sytuacji kolegium elektorów postanowiło, że obrzęd tym razem odbędzie się we Frankfurcie i dokona go miejscowy arcybiskup moguncki. Miasto Akwizgran zażądało formalnego potwierdzenia prawa do koronacji. Nowy monarcha i elektorzy zapewnili, że nic się nie zmieniło. Również później kilkakrotnie zapewniano Akwizgran, że nie utracił tego prawa choć już nigdy więcej koronacja nie odbyła się w tym mieście.
Przebieg uroczystości koronacyjnych w okresie nowożytnym.
Wiele ilustracji w następnej sekcji pochodzi z książki "Wahl undt Krönung des aller durchleuchtigsten, großmechtigsten unüberwindlichsten Fürsten und herrn, herr matthiae I., erwehlten Römischen Kaysers etc. undt Ihrer Kay. May. Gemahlin etc. in schönen Kupferstucken abgebildet" z 1612 r. przedstawiającej przebieg uroczystości koronacyjnych cesarza Macieja i jego żony. W podobny sposób zostało przedstawionych wiele nowożytnych koronacji w diariuszach pokazujących blask uroczystości i potęgę cesarza. W pierwszych dziesięcioleciach XVIII w. ten rodzaj autoprezentacji władcy określono jako wiedza ceremonialna.
Ceremoniał opierał się na tradycji średniowiecznej rozszerzonej o pewne elementy, np. kapitulacje wyborcze.
Po śmierci poprzedniego króla i cesarza.
Jeśli król niemiecki nie został wybrany za życia poprzednika, jak np. Józef II, to po śmierci cesarza następowało bezkrólewie. Złota Bulla postanawiała, że po śmierci cesarza tak szybko jak to możliwe dwór cesarski powinien zawiadomić arcybiskupa Moguncji, elektora saskiego i palatyna reńskiego. Pozostali elektorzy i inni ważni książęta Rzeszy mieli być następnie przez nich poinformowani. Mniejsi książęta i inne stany byli zawiadamiani przez stały Reichstag w Ratyzbonie.
Rządy w Rzeszy przejmowali regenci, którymi byli wspólnie elektorzy saski i Palatynatu. Do czasu wydania Złotej Bulli częste były spory, kto w okresie bezkrólewia będzie prowadził sprawy Rzeszy. Zwykle były to wdowy, np. cesarzowa Kunegunda po śmierci cesarza Henryka II, ale także papież podnosił żądania zarządzania Rzeszą. Po detronizacji Fryderyka II kuria rzymska zażądała by w okresie bezkrólewia papież miał prawa wikariusza Rzeszy przynajmniej w Italii.
Przygotowania.
Złota Bulla postanawiała, że elektor Moguncji w ciągu miesiąca zwoływał kolegium wyborcze elektorów, które miało wybrać nowego króla i cesarza. Elektorzy nie mogli wprawdzie głosować pisemnie, ale mogli oddać swoje prawo głosu innemu elektorowi lub wysłać przedstawiciela. Jeśli tego nie zrobili tracili prawo głosu. W ciągu trzech miesięcy arcybiskup zapraszał elektorów do Frankfurtu.
Zaproszenie dla świeckich elektorów przekazywał wysłannik wysokiej rangi, duchownym elektorom przekazywali je kanonicy. Wysłannik był przyjmowany przez elektorów na uroczystej publicznej audiencji. Przekazywał on dokument podpisany przez elektora Moguncji i potwierdzony przez notariusza.
Każdy elektor lub jego wysłannik mógł przybyć z orszakiem najwyżej 200 konnych z tego 50 uzbrojonych. Miasto Frankfurt samo troszczyło się o bezpieczeństwo, zakwaterowanie i zaopatrzenie wysoko urodzonych gości. Poza elektorami i osobami, które im towarzyszyły, żaden obcy nie mógł przebywać w mieście, a jeśli został odkryty powinien być wygnany. Gdyby miasto sprzeniewierzyło się swoim obowiązkom miało utracić przywileje i ponieść karę.
Klejnoty koronacyjne musiały być przywiezione z Norymbergi i Akwizgranu na miejsce koronacji. Od późnego średniowiecza były one przechowywane w tych miastach. Były one uroczyście przewożone pod strażą do Frankfurtu. W mieście witał je członek rady miejskiej wraz z regimentem kawalerii. Klejnoty aż do dnia koronacji pozostawały pod pieczą wysłanników Norymbergi i Akwizgranu i krótko po ceremonii były odwożone do miejsc przechowywania.
Prezentowany obok miedzioryt z 1790 r. przedstawia przewożenie klejnotów z Norymbergi do Frankfurtu w 1790 na koronację Leopolda II. Klejnoty znajdują się w skrzyni na tzw. wozie koronnym, na miedziorycie w drugim rzędzie od góry, przykrytym czerwoną plandeką, na której na żółtym suknie widnieje cesarski orzeł. Na bokach wozu są widoczne cesarskie herby. Czterej kawalerzyści na siwkach nadzorują wóz. Oto pełna świta (numery odpowiadają oznaczeniom na miedziorycie):
Wybór przez elektorów.
Sam wybór odbywał się we Frankfurcie, ale z powodu szczególnych okoliczności mógł być przeniesiony w inne miejsce. We Frankfurcie na podstawie Złotej Bulli wybrano 16 królów: od Karola V w 1519 do Franciszka II w 1792 r.
Nie wszyscy, jak już wspomniano, byli wynoszeni na tron po śmierci cesarza. Siedmiu z nich już za życia cesarza zostało wybranych i koronowanych, a po śmierci lub abdykacji w przypadku Ferdynanda II otrzymywali tytuł „obranego cesarza” bez kolejnej koronacji. Było to możliwe, gdyż Złota Bulla nie wykluczała tego wyraźnie, wręcz przeciwnie: oprócz śmierci przewidywała niesprecyzowane nadzwyczajne powody jako legitymację takiego postępowania. Nowożytna praktyka wiązała się ze średniowiecznym przekonaniem, że wraz z cesarską koronacją tytuł królewski jest wolny. Już Otton II wykorzystał je by swojego sześcioletniego syna Ottona III polecić wybrać na króla wschodniofrankijskiego.
Dzień wyboru rozpoczynał się biciem w dzwony kościelne. Siedmiu elektorów zbierało się w ratuszu, aby włożyć odświętne szaty. Z ratusza udawali się do północnego portalu katedry św. Bartłomieja, która od 1562 była miejscem wyboru i koronacji, i zajmowali miejsca w kościele. Później odprawiano mszę świętą. Uczestniczyli w niej tylko katoliccy elektorzy, a ewangelicy opuszczali świątynię i powracali po jej zakończeniu. Przysięga wyborców, jak również uroczysta deklaracja wybranego odbywały się w obecności notariuszy. Właściwa proklamacja nowego cesarza odbywała się w kaplicy wyborczej.
Po przybyciu króla do prezbiterium odmawiano modlitwy i psalmy, a władca klęczał przed ołtarzem. Później następowało wywyższenie króla poprzez posadzenie go na tronie, które zastąpiło wczesnośredniowieczne podniesienie na tarczy. Wraz z odśpiewaniem Te Deum uroczysty akt wyborczy był zakończony.
Kapitulacje wyborcze.
Od 1519 r. nowo obrany monarcha musiał zaprzysiąc wynegocjowane wcześniej z elektorami kapitulacje wyborcze. Takie umowy były zawierane przez wszystkich władców od Karola V do Franciszka II. W kapitulacjach wyborczych nowy król musiał przysiąc, że nie zamierza zmieniać elekcyjnego charakteru monarchii i naruszać praw elektorów. Obiecywał także przestrzegać postanowień Złotej Bulli.
Pierwszy taki dokument powstał podczas wyboru Karola V, ale nazwa pojawiła się dopiero podczas elekcji Ferdynanda I. W zbiorze dokumentów "Unio Electoralis novissima", który zawiera wyniki narad elektorów we Frankfurcie, po raz pierwszy pojawia się nazwa kapitulacje wyborcze.
Przysięga była uroczyście składana przez elekta w kościele koronacyjnym. Od tej pory nosił on tytuł króla niemieckiego (rzymskiego). W ten sposób kończyły się wybory.
Koronacja.
W dniu koronacji klejnoty Rzeszy były przynoszone do kościoła koronacyjnego, gdzie przyjmowali je dziedziczni odźwierni Rzeszy i składali na ołtarzu św. Krzyża.
W czasie procesji do kościoła świeccy elektorzy lub ich wysłannicy jechali konno przed nowym królem (cesarzem) z odkrytymi głowami. Bezpośrednio przed władcą jechał marszałek z obnażonym mieczem, przed nim stolnik z jabłkiem, przed stolnikiem komornik z berłem, a na lewo od tego ostatniego skarbnik z koroną Rzeszy.
Król jechał w swoim płaszczu – należący do klejnotów Rzeszy płaszcz koronacyjny powstał później – pod baldachimem niesionym przez 10 rajców miejskich. Za nim podążał dwór, gwardia przyboczna, frankfurcka gwardia miejska, orszak królewski, elektorzy na koniach lub w karetach.
Przed kościołem św. Bartłomieja witali króla arcybiskup moguncki i pozostali elektorzy duchowni podając mu święconą wodę. Władca wchodził do świątyni, gdzie witali go odźwierni Rzeszy: hrabia Pappenheim i hrabia Werthern. Kościoła koronacyjnego z zewnątrz pilnowała gwardia elektora mogunckiego, a wewnątrz saskiego.
Po zakończeniu antyfony elektorzy Kolonii i Trewiru prowadzili króla do ołtarza, gdzie oczekiwał elektor moguncki w arcybiskupim ornacie. Król klękał, wypowiadano modlitwy, a po ich zakończeniu władca zajmował miejsce w stallach. Po zakończeniu uroczystej mszy elektor moguncki zadawał królowi pytania po łacinie na temat obowiązków panującego. Był pytany czy jest gotowy jako wierzący w Chrystusa ślubować, że będzie tarczą Kościoła, obrońcą sprawiedliwości, dobroczyńcą Rzeszy, opiekunem wdów i sierot oraz będzie okazywać cześć papieżowi. Na wszystkie pytania król odpowiadał "volo" ("będę"). Po zaprzysiężeniu tego ślubowania elektor pytał zgromadzonych czy przyjmują tego księcia, będą posłuszni jego rozkazom i będą wzmacniać jego królestwo, na co padała odpowiedź "Fiat, fiat, fiat!" ("Niech tak będzie").
Podczas następującego później namaszczenia król zdejmował wierzchnią szatę i przez otwory w ubraniu arcybiskup namaszczał go na czubku głowy, piersi, karku, między ramionami na prawej ręce, na przegubie prawej ręki i na prawej dłoni wypowiadając słowa "namaszczam cię na króla w imię Ojca, Syna i Ducha Świętego". Olej do namaszczania był następnie wycierany bawełną i chlebem żytnim przez dwóch biskupów pomocniczych.
Następnie władca był odprowadzany przez elektorów Moguncji i Trewiru na miejsce wyboru gdzie delegaci z Norymbergi zakładali mu pończochy i buty należące do klejnotów Rzeszy. Posłowie brandenburscy ubierali władcę w albę i dalmatykę, dwóch norymberczyków podawało mu pas, zaginiony pod koniec XVIII w., który król sam zapinał. Elektor brandenburski zakładał władcy stułę.
Potem król udawał się ponownie do kościoła, gdzie podczas modlitw wypowiadanych przez arcybiskupa mogunckiego i pozostałych duchownych elektorów, otrzymywał nagi miecz Karola Wielkiego, który po zakończeniu modlitw wręczano elektorowi saskiemu. Elektor wkładał go do pochwy i przypasywał cesarzowi. Następnie władca wkładał rękawiczki, cesarski pierścień, brał berło do prawej, a jabłko do lewej ręki. Miecz Karola Wielkiego był ponownie wyjmowany z pochwy przez elektora saskiego i wręczany marszałkowi hrabiemu Pappenheimowi. Hrabia kładł trzymany dotąd miecz Rzeszy na stole obok ołtarza.
Następnie dziedziczni komornicy Rzeszy wkładali królowi płaszcz koronacyjny. Monarcha klękał, a trzej duchowni elektorzy wspólnie wkładali mu koronę na głowę. Po ponownej przysiędze koronowanego po niemiecku i łacinie kontynuowano mszę. Po jej zakończeniu władca był sadzany na tronie Karola Wielkiego, który znajdował się na podwyższeniu w południowej nawie. Następnie śpiewano Te Deum, któremu towarzyszyły wystrzały z dział i bicie w dzwony. Później monarcha siedząc na tronie przyjmował gratulacje elektorów. Na koniec król z własnej woli i na wniosek elektorów nadawał szlachectwo. Zazwyczaj otrzymywali je, np. wysłannicy Akwizgranu i Norymbergi, którzy przywozili klejnoty do Frankfurtu.
Elektorzy symbolicznie sprawują swoje urzędy.
Gdy tylko król opuścił kościół po koronacji elektorzy przystępowali do pełnienia swoich honorowych urzędów. Najpierw funkcje tych urzędów były symbolicznie ukazywane zgromadzonym ludziom. Król stał w płaszczu koronacyjnym na balkonie budynku, w którym odbywała się uczta koronacyjna i był pozdrawiany przez lud.
Marszałek Rzeszy, elektor saski, wjeżdżał konno do usypanego na placu stosu owsa i przynosił królowi naczynie z uchem pełne owsa. Elektor brandenburski jako komornik podjeżdżał do stołu i zabierał z niego srebrny dzbanek do mycia rąk oraz ręcznik i brał oba przedmioty do sali, gdzie odbywała się uczta koronacyjna. Elektor Palatynatu jako stolnik brał kawałek upieczonego wołu i zanosił królowi na srebrnym półmisku. Srebrny dzban z winem brał z ustawionego na placu stołu król Czech jako podczaszy. Później instalowano na placu fontannę, z której tryskało białe i czerwone wino. Skarbnik, elektor Hanoweru, rzucał z konia między licznie zgromadzony lud dwa worki srebrnych i złotych monet.
Funkcje te mogli także wypełniać przedstawiciele elektorów. Od momentu gdy koronacje odbywały się we Frankfurcie opisane sceny rozgrywały się na placu przed ratuszem, a następująca po nich uczta w ratuszu.
Upieczonego wołu, owies i fontannę tryskająca winem pozostawiano ludowi. Mimo licznych napomnień i zakazów rady miejskiej dochodziło podczas walki o te rzeczy do wielkich bijatyk, a nawet do wypadków śmiertelnych. Johann Wolfgang Goethe, który był naocznym świadkiem koronacji Józefa II 3 kwietnia 1764 tak ją opisuje w swoim autobiograficznym dziele "Dichtung und Wahrheit I,5:"
"O pieczonego wołu zaś i tym razem jak zawsze doszło do poważnych walk. Kwestią sporną mogła być jedynie jego waga. Dwa cechy, rzeźnicy i winiarze walczyły tak zaciekle, że tylko jednemu z nich mogła przypaść w udziale ta skądinąd olbrzymia pieczeń".
Walka o zdobycie wołu, między rzeźnikami a innymi cechami, ze względu na wyposażenie, zwłaszcza rzeźników, mogła być niebezpieczna dla życia. Przy fontannie z winem przeważnie dochodziło do wielkiego ścisku, ale mało kto się napił ponieważ wino zostało rozlane.
Oprócz żywności lud walczył o inne rzeczy na placu. Rozbierano drewniany szałas pod którym pieczono wołu i fontannę z winem. Opisuje to Goethe i można te wydarzenia zobaczyć na rycinach przedstawiających koronację cesarza Macieja. Z tego powodu magistrat wydał zakaz dotykania krzyża na fontannie. Goethe opisuje, że czerwone sukno, którym wyłożono most na czas konnego przejazdu króla, zostało porwane, zanim wyznaczony człowiek zdołał je zabrać, tak jak to się działo wcześniej.
Uczta koronacyjna ("Krönungsmahl").
Uczta koronacyjna, w której król uczestniczył sam lub z małżonką, odbywała się w odróżnieniu od trwających na zewnątrz ludowych rozrywek, w ratuszu według zasad dworskiej etykiety. Przebieg uczty został opisany w Złotej Bulli, aby uniknąć niejasności i sporów także w tym punkcie, gdyż zdarzały się one wcześniej i dotyczyły zwłaszcza kwestii kto ma siedzieć w pobliżu króla. Bulla postanawiała, że władca ma siedzieć o 6 stopni, a elektorzy o stopień wyżej niż pozostali. Królowi i elektorom podawano potrawy przy osobnych stołach. Jeśli elektor nie był obecny miejsce pozostawało puste i nie mogło być zajęte przez jego przedstawiciela.
Na początku elektor Moguncji odmawiał modlitwę, podczaszy zdejmował królowi koronę z głowy, podczas gdy komornik podawał wodę i ręcznik. Stolnik wraz z towarzyszącymi mu marszałkiem, kwatermistrzem, heroldem oraz cesarską i szwajcarską gwardią wnosili pierwsze danie. Pozostałe dania przynosiło 40 hrabiów.
Elektor Moguncji jako kanclerz Rzeszy podawał pieczęć i zawieszał ją na szyi władcy.
W sąsiednich pomieszczeniach ucztowali posiadacze honorowych urzędów, dworzanie, przedstawiciele Norymbergi i Akwizgranu, którzy przybyli z klejnotami, kilku członków magistratu Frankfurtu i inne osoby.
We Frankfurcie uczty koronacyjne odbywały się w tak zwanej Sali Cesarskiej ratusza. W Akwizgranie średniowieczne uczty organizowano w sali królewskiego palatium, a przypuszczalnie od koronacji Karola IV w 1349 r. w sali gotyckiego ratusza. Dokładne dane posiadamy dopiero od czasu koronacji Fryderyka III w 1442 r.
Hołd.
Oficjalnym zakończeniem uroczystości był publiczny hołd odbywający się kilka dni po koronacji. Mieszczanie Frankfurtu jako reprezentanci wszystkich stanów Świętego Cesarstwa Rzymskiego gromadzili się według dzielnic wraz ze swoimi chorążymi na placu przed ratuszem i przysięgali władcy wierność i posłuszeństwo. Cesarz, odbierając hołd na drewnianej trybunie ustawionej przed ratuszem, przyrzekał poddanym opiekę i potwierdzał przywileje Frankfurtu jako wolnego miasta Rzeszy.
Mimo oporu rady miejskiej Frankfurtu cesarz Karol VI w 1712 r. przyjął osobny hołd gminy żydowskiej. Odtąd składali go każdemu cesarzowi dorośli, męscy członkowie gminy żydowskiej. Hołd odbywał się na dziedzińcu zbrojowni.
Zakończenie.
Ceremonia koronacji władcy niemieckiego rozwinęła się w ciągu stuleci od świeckiego podniesienia króla na tarczy do trwającego kilka tygodni lub miesięcy procesu, którego widoczną kulminacją była koronacja króla i cesarza, która jednak straciła swoje prawne znaczenie na rzecz wyboru.
Z biegiem czasu w przebiegu uroczystości przemieszały się elementy ludowe, sakralne i polityczne odzwierciedlające elekcyjny charakter monarchii, a poprzez podniosłą i wystawną inscenizację pokazywały ludowi i światu potęgę każdego cesarza.

</doc>
<doc id="1217225" url="https://pl.wikipedia.org/wiki?curid=1217225" title="Khalil Azmi">
Khalil Azmi

Khalil Azmi (ur. 23 kwietnia 1964 w Casablance) - były marokański piłkarz grający na pozycji bramkarza.
Grał w takich klubach jak Raja Casablanca, Wydad Casablanca, Colorado Rapids, New York Centaurs, Charleston Battery i Hershey Wildcats.
Z reprezentacją Maroka wystąpił na Mistrzostwach Świata 1994 oraz w Pucharze Narodów Afryki 1988 i Pucharze Narodów Afryki 1992.

</doc>
<doc id="1217228" url="https://pl.wikipedia.org/wiki?curid=1217228" title="Front Południowy (1920)">
Front Południowy (1920)

Front Południowy – związek operacyjny Wojska Polskiego utworzony w trakcie wojny polsko-bolszewickiej dyrektywą Wodza Naczelnego marsz. Józefa Piłsudskiego z 6 sierpnia 1920 r. Rozwiązany, wraz z pozostałymi frontami 1 września 1920 r..
Historia.
W związku z przygotowaniami do bitwy warszawskiej zreorganizowano armię polską i podzielono na 3 fronty: Północny (5., 1. i 2. armia), Środkowy (4. i 3. armia) i Południowy (6. armia i jednostki ukraińskie). Ostatni miał za zadanie obronę Lwowa i Galicji Wschodniej oraz wiązać siły Frontu Południowo-Zachodniego, aby nie wspomogły Front Zachodni usiłującego zdobyć Warszawę.
W trakcie szturmu wojsk Tuchaczewskiego na północy 1 Armia Konna – Konarmia (dowódca – Siemion Budionny) od 12 sierpnia usiłowała zdobyć Lwów. Doszło do ciężkich i zażartych walk (jak np. bitwa pod Zadwórzem – "polskie Termopile"), zakończonych 20 sierpnia przerwaniem przez kawalerię radziecką ataków w celu wsparcia Frontu Zachodniego. Był to spóźniony manewr, gdyż większość tamtejszych wojsk była rozbita i wycofywała się. W ten sposób Front Południowy pośrednio przyczynił się do zwycięstwa kontruderzenia znad Wieprza, gdyż nie pozwolił Konarmii na uderzenie na odsłoniętą flankę polskich sił zmierzających znad Wieprza ku północy i północnemu wschodowi, na tyły wojsk Tuchaczewskiego.
Dalsze perypetie 1 Armii Konnej.
26 sierpnia Budionny ruszył ponownie, przełamując pod Bełzem pozycje grupy gen. Hallera (13 DP i 2 DJ) i oblegając Zamość. Wpadł tam zasadzkę 3 Armii i grupy gen. por. Hallera. W wyniku bitwy pod Komarowem resztki Konarmii musiały ustąpić na Hrubieszów, a 6 września, po ciężkich walkach odwrotowych przełamały front i wyszły z okrążenia. W tym czasie, 4 września dowództwo Frontu Południowego przemianowano na dowództwo 6 Armii, a jej dowództwo na dowództwo jednej z grup operacyjnych.
Dowództwo i sztab.
Wojska frontu liczyły ok. 30.000 żołnierzy.

</doc>
<doc id="1217232" url="https://pl.wikipedia.org/wiki?curid=1217232" title="Égal">
Égal

Egal – singel francuskiej piosenkarki Amandy Lear, wydany w 1981 roku.
Ogólne informacje.
Prawidłowa pisownia tytułu w języku francuskim to „Égal”. Piosenka znana jest też pod tytułem „Ça m’est égal” („Jest mi wszystko jedno”). Autorami utworu są Anthony Monn (muzyka) oraz Amanda Lear (słowa). „Egal” jest balladą typu chanson, wykonywaną w języku francuskim, opowiadającą o rozpadzie związku. Utwór nagrano także w języku hiszpańskim jako „Igual”.
Utwór pochodzi z płyty "Incognito" i został wydany jako pierwszy singel z krążka. Spotkał się on z umiarkowanym sukcesem, dochodząc w Niemczech tylko do 75. miejsca.
Teledysk.
Teledysk do piosenki został nakręcony w paryskiej kawiarni Café de Flore na bulwarze Saint-Germain. Przedstawia piosenkarkę siedzącą przy stoliku, palącą papierosy Marlboro i piszącą list, w którym rozlicza się z byłym kochankiem.

</doc>
<doc id="1217235" url="https://pl.wikipedia.org/wiki?curid=1217235" title="Jettoman">
Jettoman



</doc>
<doc id="1217242" url="https://pl.wikipedia.org/wiki?curid=1217242" title="Trouble (piosenka Elvisa Presleya)">
Trouble (piosenka Elvisa Presleya)

Trouble – piosenka napisana przez Jerry'ego Leibera i Mike'a Stollera, po raz pierwszy nagrana przez Elvisa Presleya w 1958 roku. Presley wykonał piosenkę w swoim filmie "Król Kreol" z 1958 roku, a później znalazła się ona na albumie o tym samym tytule. Utwór został wielokrotnie coverowany przez innych artystów.
Wersja Amandy Lear.
„La Bagarre” to francuskojęzyczny cover piosenki „Trouble”, z tekstem napisanym przez Vline Buggy, pierwotnie wydany przez francuską piosenkarkę Amandę Lear w 1975 roku. Artystka nagrała także angielskojęzyczną wersję utworu. Singel odniósł umiarkowany sukces. Został jednak zauważony przez producentów muzycznych, co zaowocowało nagraniem debiutanckiego albumu piosenkarki i rozwojem jej dalszej kariery.

</doc>
<doc id="1217247" url="https://pl.wikipedia.org/wiki?curid=1217247" title="Wyspy Św. Pawła">
Wyspy Św. Pawła



</doc>
<doc id="1217252" url="https://pl.wikipedia.org/wiki?curid=1217252" title="Blanca Ovelar">
Blanca Ovelar

Blanca Margarita Ovelar de Duarte (ur. 2 września 1957 w Concepción) – paragwajska polityk, była minister edukacji i kultury. Kandydatka Partii Colorado w wyborach prezydenckich w kwietniu 2008.
Wybory prezydenckie 2008.
Ovelar została poparta przez Partię Colorado z rekomendacji prezydenta Nicanora Duarte Frutosa. W wewnątrzpartyjnym głosowaniu w grudniu 2007 pokonała nieznacznie, ubiegającego się także o nominację prezydencką, Luisa Castiglioniego. Jednakże, ponieważ rezultat ten był dyskusyjny, doszło do ponownego liczenia głosów. 
21 stycznia 2008 komisja wyborcza Partii Colorado oficjalnie ogłosiła Ovelar zwycięzcą prawyborów z wynikiem 45,04% głosów. Luis Castiglioni uzyskał 44,5% głosów. Nie uznał jednak swojej porażki, twierdząc, że posiada dowody na pominięcie 30 tysięcy oddanych na niego głosów w ich zliczaniu. 
Blanca Ovelar jest pierwszą kobietą w Paragwaju ubiegającą się o urząd prezydenta.
W wyborach w 2008 uzyskała 31% głosów, przegrywając z Fernando Lugo.

</doc>
<doc id="1217255" url="https://pl.wikipedia.org/wiki?curid=1217255" title="ELV1S">
ELV1S

ELV1S: 30 #1 Hits – album Elvisa Presleya wydany w 2002 roku, blisko dwadzieścia pięć lat po śmierci artysty. Płyta zawiera przeboje muzyka, które znalazły się na szczytach zestawień w USA, Australii oraz Wielkiej Brytanii.
Album zadebiutował na pierwszym miejscu amerykańskiej listy "Billboard" 200. Kompilacja była pierwszym albumem w dyskografii Presleya debiutującym na szczycie tego zestawienia, a także jego pierwszym numer jeden od 1973 roku. Na świecie płyta rozeszła się w liczbie ponad dwunastu milionów egzemplarzy. W samych Stanach sprzedano ponad 5 mln sztuk albumu (2009), co oznacza, że płyta pokryła się pięciokrotną platyną.

</doc>
<doc id="1217260" url="https://pl.wikipedia.org/wiki?curid=1217260" title="John Wakeham">
John Wakeham

John Wakeham, baron Wakeham (ur. 22 czerwca 1932), brytyjski polityk i przedsiębiorca, członek Partii Konserwatywnej, minister w rządach Margaret Thatcher i Johna Majora.
Wykształcenie odebrał w Charterhouse School. Przed rozpoczęciem kariery politycznej najpierw pracował jako księgowy, później prowadził własny biznes. W 1974 r. został wybrany do Izby Gmin jako reprezentant okręgu Maldon. Od 1983 r. reprezentował okręg wyborczy South Colchester and Maldon. W 1983 r. został parlamentarnym sekretarzem skarbu. W latach 1987-1989 był przewodniczącym Izby Gmin. Za jego urzędowania odbyły się pierwsze transmisje telewizyjne z posiedzeń Izby. Jednocześnie był Lordem Tajnej Pieczęci, a od 1988 r. Lordem Przewodniczącym Rady. W latach 1989-1992 był ostatnim ministrem energii, autorem planu prywatyzacji sektora energetycznego.
W 1992 r. został parem dożywotnim jako baron Wakeham. Otrzymał stanowiska Lorda Tajnej Pieczęci i przewodniczącego Izby Lordów. Na tych stanowiskach pozostał do 1994 r. W 1995 r. został przewodniczącym komitetu skarg prasowych. Był nim do 2001 r. W 1997 r. został zastępcą Lorda Namiestnika Hampshire. W 1999 r. został członkiem Królewskiej Komisji ds. reformy Izby Lordów.
Jego pierwsza żona, Roberta, zginęła w zamachu bomobwym na hotel Brighton 12 października 1984 r. Wakeham odniósł w tym zamachu poważne obrażenia. Z Robertą miał dwoje dzieci. Niedługo później poślubił Alison Ward z którą ma jednego syna.

</doc>
<doc id="1217262" url="https://pl.wikipedia.org/wiki?curid=1217262" title="Okręg wyborczy South Colchester and Maldon">
Okręg wyborczy South Colchester and Maldon

Okręg wyborczy South Colchester and Maldon powstał w 1983 r. i wysyłał do brytyjskiej Izby Gmin jednego deputowanego. Okręg był położony w hrabstwie Essex. Został zlikwidowany w 1997 r.

</doc>
<doc id="1217263" url="https://pl.wikipedia.org/wiki?curid=1217263" title="ILS">
ILS



</doc>
<doc id="1217266" url="https://pl.wikipedia.org/wiki?curid=1217266" title="Układ odporności">
Układ odporności



</doc>
<doc id="1217267" url="https://pl.wikipedia.org/wiki?curid=1217267" title="Histiocyt">
Histiocyt

Histiocyt, klastmatocyt – komórka należąca do ludzkiego układu odpornościowego; makrofag tkankowy. Histiocyty znajdują się we wszystkich narządach. Mają owalny kształt i owalne lub w kształcie nerki jądra. Cytoplazma zawiera dużo lizosomów i fagosomów, jest więc kwasochłonna. Histiocyty wydzielają enzymy – hydrolazy, cytokiny – interleukiny i peptydowe antybiotyki – defensyny.
Wszystkie histiocyty powstają w szpiku kostnym z podziałów komórek macierzystych, a potem przez kilka dni krążą we krwi jako monocyty. Następnie przedostają się przez ścianę naczyń włosowatych lub małych żył do tkanki łącznej właściwej, gdzie dojrzewają i znajdują się tam przez kilka miesięcy.

</doc>
<doc id="1217270" url="https://pl.wikipedia.org/wiki?curid=1217270" title="Ministrowie energii Wielkiej Brytanii">
Ministrowie energii Wielkiej Brytanii

Minister energii (ang. "Secretary of State for Energy"), brytyjski urząd ministerialny odpowiedzialny za sektor energetyczny. Zlikwidowany po prywatyzacji sektora w 1992 r., jego pozostałe kompetencje rozdzielono pomiędzy ministerstwo handlu i przemysłu oraz ministerstwo środowiska.
3 października 2008 r. utworzono Ministerstwo Energii i Klimatu. Urząd przejął z Ministerstwa Biznesu, Przedsiębiorstw i Reformy Regulacyjnej kwestie energetyczne, a z Ministerstwa Środowiska kwestie związane ze zmianami klimatu.

</doc>
<doc id="1217271" url="https://pl.wikipedia.org/wiki?curid=1217271" title="Histiocyty">
Histiocyty



</doc>
<doc id="1217273" url="https://pl.wikipedia.org/wiki?curid=1217273" title="59. ceremonia wręczenia nagród Brytyjskiej Akademii Filmowej">
59. ceremonia wręczenia nagród Brytyjskiej Akademii Filmowej

59. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 19 lutego 2006 roku. Najlepszym filmem okazał się "Tajemnice Brokeback Mountain", który zdobył łącznie 4 statuetki.
Laureaci i nominowani.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1217277" url="https://pl.wikipedia.org/wiki?curid=1217277" title="Tam-Tam (album)">
Tam-Tam (album)

Tam-Tam - album francuskiej piosenkarki Amandy Lear, wydany w 1983 roku.
Ogólne informacje.
"Tam-Tam" to szósty studyjny album piosenkarki i zarazem ostatnia płyta nagrana dla wytwórni Ariola. Wydawnictwo ukazało się w grudniu 1983 roku - głównie po to, by wypełnić warunki kontraktu Amandy Lear z wytwórnią. Był to jej pierwszy album, przy którym nie współpracowała z niemieckim producentem Anthonym Monnem w Monachium. Tym razem produkcję objął Roberto Cacciapaglia.
Stylistycznie płyta odbiegała od poprzednich wydawnictw Amandy Lear. Zawierała piosenki o surowych nowofalowych aranżacjach, nawiązujące do afrykańskich brzmień ludowych. Do pewnego stopnia jest to album koncepcyjny: teksty piosenek nawiązują głównie do praktyk voodoo i opowiadają historię afrykańskiej dziewczyny. Taki charakter albumu podkreśla okładka, która przedstawia Amandę Lear wystylizowaną na afrykańską szamankę.
Z powodu złych stosunków pomiędzy Amandą Lear i Ariola Records, wytwórnia słabo promowała płytę. Jedynie włoski oddział Arioli wydał dwa single, które jednak nie odniosły większego sukcesu. Dlatego komercyjnie płyta poniosła klęskę i sprzedała się bardzo źle wszędzie oprócz Włoszech. Piosenki z tej płyty Amanda Lear wykonywała we włoskim programie "Premiatissima", którego była wówczas prowadzącą.
Album został wydany tylko na winylu i kasecie magnetofonowej. Nie ukazał się jeszcze na krążku CD. Obecnym właścicielem nagrań jest firma Sony BMG Music Entertainment. Nie jest znana data wydania albumu na płycie kompaktowej przez tę wytwórnię.
Lista utworów.
Strona A:
Strona B:

</doc>
<doc id="1217282" url="https://pl.wikipedia.org/wiki?curid=1217282" title="GIMPShop">
GIMPShop

GIMPshop – modyfikacja wolnego/otwartego programu graficznego GIMP (ang. GNU Image Manipulation Program). Jak mówi sam autor:
Z właściwości GIMPa posiada jego możliwości dostosowania do własnych potrzeb, dostępność na większość systemów operacyjnych. Niektórzy krytycy zarzucają mu brak terminologii używanej w produkcie firmy Adobe.
W wersji na Windows GIMPshop używa wtyczki nazwanej „Deweirdifyer” do połączenia dużej liczby okien w podobny sposób, w jakim to robi MDI, stosowany przez większość windowsowych pakietów graficznych. Od marca 2006 roku obsługuje on wtyczki Photoshopa przez serwer wtyczek, który można uruchomić zarówno pod Windowsem, jak i Linuksem zwany – pspi. Wszystkie własne wtyczki (filtry, pędzle) GIMPa pozostają dostępne.
Dzięki zmianom interfejsu w GIMPshopie można wykorzystać niektóre z tutoriali zrobionych dla Photoshopa.
GIMPshop został stworzony przez Next New Networks' (poprzednio "Attack of the Show!") Scota Moschella i zaprojektowany dla Mac OS X. Został przeportowany do obsługi systemów Windows, Linux i Solaris. Nie obsługuje on najnowszego dziecka Apple – Leopard X11, ponieważ został oparty na Gimpie w wersji 2.2.11.

</doc>
<doc id="1217283" url="https://pl.wikipedia.org/wiki?curid=1217283" title="Wiesław Chrzanowski (1920–2011)">
Wiesław Chrzanowski (1920–2011)

Wiesław Chrzanowski ps. „Wiesław”, „1083” (ur. 4 grudnia 1920 w Sosnowcu, zm. 24 kwietnia 2011) – porucznik Narodowej Organizacji Wojskowej-Armii Krajowej, uczestnik powstania warszawskiego, autor fotografii z tamtego okresu.
Życiorys.
Uczestniczył w walkach powstańczych na Starym Mieście i Śródmieściu. Był żołnierzem kompanii „Anna” w batalionie „Gustaw”. Po kapitulacji powstania znalazł się w Stalagu XI-B Fallingbostel. Jego numerem jenieckim był 1396. 
Pochowany na cmentarzu Bródnowskim (kwatera 56D-1-4).

</doc>
<doc id="1217291" url="https://pl.wikipedia.org/wiki?curid=1217291" title="Obłędny rycerz">
Obłędny rycerz

Obłędny rycerz – amerykańska komedia przygodowa z 2001 r. wyreżyserowana przez Briana Helgelanda. Tytuł oryginalny "A Knight’s Tale", nawiązuje do opowiadania "The Knight’s Tale" Geoffreya Chaucera. Na oficjalnej stronie polskiego wydania filmu można przeczytać, że „jest to częściowo kino drogi, częściowo romans, a po części film przygodowy, pełen dynamizmu i nagłych zwrotów akcji.”
Całość zdjęć do filmu wykonano w Pradze.
Film ma dwa następujące cytaty przewodnie:
Fabuła.
Akcja filmu toczy się w XIV-wiecznej Europie. Główny bohater – William Thatcher (Heath Ledger), jest giermkiem, który już w wieku dziesięciu lat zapragnął zostać rycerzem, jednak przeszkodą niemal nie do przezwyciężenia było dla niego jego pochodzenie. Pewnego dnia William przybywa na turniej rycerski wraz ze swym panem–rycerzem sir Ectorem. Rycerz Ector jednak ginie, będąc o krok od zwycięstwa. Nie zważając na stan, do którego przynależy, bohater zakłada zbroję zmarłego, po czym zwycięża turniej. Następnie, przybrawszy imię sir Ulricha von Lichtensteina z Geldrii, przemierza Europę wraz z dwoma swoimi towarzyszami – Watem i Rolandem, heroldem Geoffreyem Chaucerem oraz zbrojmistrzynią Kate. Podczas swoich podróży zakochuje się w szlachciance imieniem Jocelyn oraz rywalizuje z hrabią Adhemarem z Anjou.

</doc>
<doc id="1217294" url="https://pl.wikipedia.org/wiki?curid=1217294" title="Agron Tufa">
Agron Tufa

Agron Tufa (ur. 1 kwietnia 1967 w Suhadoll w rejonie Dibry w Macedonii) – albański prozaik i poeta.
Życiorys.
Syn Isufa i Xhile. Studia filologiczne odbył na Uniwersytecie Tirańskim. W latach 90. kontynuował naukę w Moskwie, gdzie kształcił się w zakresie teorii przekładu. Tam też zafascynował się dziełami Josifa Brodskiego. Po powrocie do Albanii zaczął działać w czasopiśmie literackim "E për-7-shme", potem zaczął wydawać pismo "Aleph", skupiające młodych pisarzy albańskich. Obecnie jest wydawcą pisma FjalA (Słowo).
W 2008 obronił pracę doktorską z teorii przekładu na wydziale historyczno-filozoficznym Uniwersytetu Tirańskiego. Prowadzi zajęcia z literatury na Uniwersytecie Tirańskim i na prywatnym Uniwersytecie Bedër (Hëna e Plotë).
Publikuje zarówno powieści, jak i tomiki wierszy. Jest także cenionym tłumaczem na język albański pisarzy rosyjskich (Achmatowej, Mandelsztama, Pasternaka, Płatonowa, Bułhakowa, Nabokova i Sorokina).
Aktywność medialna Tufy koncentruje się wokół kwestii unikania odpowiedzialności przez osoby winne zbrodni komunistycznych i zacierania pamięci o okresie rządów Envera Hodży w Albanii. Agron Tufa pełnił funkcję dyrektora Instytutu badań nad zbrodniami i konsekwencjami komunizmu (Instituti i Studimeve per Krimet dhe Pasojat e Komunizmit). W 2019 zrezygnował z tej funkcji, informując opinię publiczną, że otrzymywał groźby pozbawienia go życia w związku z działalnością Instytutu i zamierza uzyskać azyl polityczny w Szwajcarii.
W marcu 2017 Tufa zasłynął propozycją, aby zakazać w Albanii emisji filmów, zrealizowanych w okresie komunizmu. Większość osób związanych ze środowiskiem filmowym uznała tę propozycję za absurdalną.

</doc>
<doc id="1217296" url="https://pl.wikipedia.org/wiki?curid=1217296" title="Papua (zatoka)">
Papua (zatoka)



</doc>
<doc id="1217297" url="https://pl.wikipedia.org/wiki?curid=1217297" title="Love Your Body">
Love Your Body

Love Your Body – singel francuskiej piosenkarki Amandy Lear, wydany w 1983 roku.
Ogólne informacje.
Był to ostatni singel, jaki Amanda nagrała wspólnie ze swoim długoletnim partnerem muzycznym, Anthonym Monnem. Stylistycznie „Love Your Body” to synthpopowy utwór utrzymany w tanecznym tempie, nawiązujący w tekście do aerobiku, który na początku lat 80. cieszył się dużą popularnością.
Na stronie B singla umieszczono taneczne nagranie „Darkness and Light”. Piosenki nie promowały żadnego albumu, dopiero w 2006 roku wydano je na kompilacji "The Sphinx – Das beste aus den Jahren 1976–1983". Singel dotarł do 29. miejsca na liście przebojów w Belgii.
Teledysk.
Teledysk powstał przy użyciu techniki blue boxa i przedstawiał wokalistkę oraz jej tancerzy ćwiczących aerobik.

</doc>
<doc id="1217298" url="https://pl.wikipedia.org/wiki?curid=1217298" title="Krzysztof Radzikowski">
Krzysztof Radzikowski

Krzysztof Radzikowski, pseudonimy: Kaczor, Radzik (ur. 18 sierpnia 1981 w Głownie) – polski strongman.
Jeden z najlepszych polskich i światowych siłaczy. Drugi Wicemistrz Polski Strongman 2008 i Drugi Wicemistrz Polski Strongman 2009. Wicemistrz Europy Strongman 2009. Wicemistrz Europy w Wyciskaniu Belki 2009. Mistrz świata federacji World Strongman Federation w 2012.
Życiorys.
Krzysztof Radzikowski ukończył Szkołę Podstawową Nr 1 w Głownie, następnie kontynuował naukę w Technikum Samochodowym. Studiował na Uniwersytecie Łódzkim wychowanie fizyczne i zdrowotne. Pracował jako nauczyciel wychowania fizycznego
Kariera strongmana.
Trenerem Krzysztofa Radzikowskiego był wielokrotny Mistrz Świata Strongman, Mariusz Pudzianowski.
Wygrał eliminacje do Pucharu Polski Strongman 2006. Uczestniczył w Pucharze Polski Strongman 2005, Pucharze Polski Strongman 2006 i Pucharze Polski Strongman 2007.
2008.
W 2008 zadebiutował na zawodach międzynarodowych i od tamtej pory zdobywa w nich wysokie lokaty.
2009.
Podczas zawodów "The Globe's Strongest Man" w lipcu 2009 zajmował drugie miejsce, po Mariuszu Pudzianowskim, aż do przedostatniej konkurencji, w której doznał kontuzji dłoni, w Spacerze farmera i ostatecznie w jej wyniku zajął dopiero szóste miejsce.
Mariusz Pudzianowski, w trakcie indywidualnych Mistrzostw Świata Strongman 2009, skrytykował siłacza Jarosława Dymka, który po raz trzeci z rzędu nie zakwalifikował się do finału tych zawodów. Tym samym "zablokował" miejsce i uniemożliwił udział w mistrzostwach młodszym polskim zawodnikom, między innymi Krzysztofowi Radzikowskiemu, którego możliwości "Dominator" ocenił na odpowiednie do udziału w finale tych najważniejszych zawodów siłaczy.
W klasyfikacji generalnej Super Serii za rok 2009, po udziale w dwóch rozgrywkach, zajął szóste miejsce.
Życie prywatne.
Mieszka w swoim rodzinnym mieście Głownie, w województwie łódzkim. Bierze udział w programie TTV "Gogglebox. Przed telewizorem".
Kariera freak fight.
26 września 2021 roku podczas drugiej konferencji prasowej promującej galę „" ogłoszono zakontraktowanie Krzysztofa Radzikowskiego, oraz wstępnie poinformowano, że zawalczy na gali Fame MMA 12. Po czasie na tej samej konferencji przedstawiono jego przeciwnika, Piotra „Bestie" Piechowiaka. Walkę podczas Fame 12 przegrał jednogłośnie na punkty.

</doc>
<doc id="1217300" url="https://pl.wikipedia.org/wiki?curid=1217300" title="Mazovia Rawa Mazowiecka">
Mazovia Rawa Mazowiecka

RKS Mazovia Rawa Mazowiecka – polski klub sportowy założony w roku 1930 w Rawie Mazowieckiej. Najbardziej znanym wychowankiem tego klubu jest Witold Bendkowski - mistrz Polski z ŁKS Łódź z sezonu 1997/1998. Obecnie zespół gra w skierniewickiej lidze okręgowej.
Stadion.
Obiekt RKS znajduje się przy ul. Zamkowej 3. Pojemność stadionu wynosi 5000 miejsc, w tym 500 siedzących, oświetlenie. Stadion Mazovii jest położony na terenie ruin zamku książąt mazowieckich.
Osiągnięcia.
Drużyna Mazovii występowała w III lidze w grupie warszawsko-łódzkiej, w skład której wchodziło wówczas czternaście zespołów, w sezonie 1987/88. Zajęła dwunaste, spadkowe miejsce w tabeli z dorobkiem 20 punktów i stosunkiem bramek 23:33 (-10) i wraz z Wilgą Garwolin, Startem Łódź i Unią Skierniewice opuściła szeregi III ligi powracając do ligi okręgowej płocko-skierniewickiej.
2018 rok - mistrzostwo skierniewickiej B klasy.
2019 rok - mistrzostwo skierniewickiej A klasy.
Transfery.
W trakcie letniego okienka transferowego z sezonu 2022/23 drużyna z Rawy Mazowieckiej przeprowadziła 4 wzmocnienia. Pierwszym z nich był powrót do zespołu Mazovii jednego z najbardziej doświadczonych zawodników w Skierniewickiej Lidze Okręgowej, a mianowicie Przemysława Kopczyńskiego, który przeniósł się z GLKS Wołucza na zasadzie wypożyczenia z obowiązkiem wykupu. Kolejny transferem był powrót do klubu Rafała Bednarka, młody utalentowany skrzydłowy powrócił do klubu po blisko siedmioletniej przerwie, występował między innymi w GLKS Wołucza oraz w Stali Niewiadów. Następnym transferem był Kacper Kozłowski (nie ten Kacper co zagrał na EURO 2020+1 z Hiszpanią), który przeniósł z Orlęta Cielądz na zasadzie transferu definitywnego. Jednakże najważniejszym wzmocnieniem tego okienka był transfer Krzysztofa Zwolińskiego, który przeniósł się do zespołu RKS-u na zasadzie wygasającego kontraktu z drużyną Juvenii Wysokienice. Warto wspomnieć, iż ten zawodnik jest wychowankiem łódzkiego ŁKS-u, który zaliczył w roku 2007 niecałe 8 minut na boiskach najwyższego szczebla rozgrywek klubowych w Polsce czyli Ekstraklasy. 

</doc>
<doc id="1217302" url="https://pl.wikipedia.org/wiki?curid=1217302" title="David Petraeus">
David Petraeus

David Howell Petraeus (ur. 7 listopada 1952 w Cornwall-on-Hudson w stanie Nowy Jork) – amerykański wojskowy, generał US Army, naczelny dowódca sił koalicyjnych w Iraku (MNF-I) od 26 stycznia 2007 do 16 września 2008. Prezydent Barack Obama 23 czerwca 2010 mianował go dowódcą wojsk amerykańskich w Afganistanie w miejsce zdymisjonowanego gen. Stanleya McChrystala.
Ukończył Akademię w West Point, przez wiele lat kształcił się i pracował w placówkach edukacyjnych dla żołnierzy Armii Stanów Zjednoczonych, służąc zarazem, głównie jako oficer sztabowy, w jednostkach powietrznodesantowych.
Magazyn „Time” umieścił Petraeusa na 33. miejscu na liście stu najbardziej wpływowych przywódców i rewolucjonistów w 2007, a "The Daily Telegraph" na drugim na liście najbardziej wpływowych amerykańskich konserwatystów, zaś "Der Spiegel" nazwał go najbardziej szanowanym żołnierzem Ameryki.
Był jednym z kandydatów na wiceprezydenta Stanów Zjednoczonych w 2008.
30 czerwca 2011 został powołany jednogłośnie (stosunkiem głosów 94-0) na stanowisko dyrektora Centralnej Agencji Wywiadowczej przez Senat Stanów Zjednoczonych.
8 listopada 2012 zrezygnował ze stanowiska dyrektora Centralnej Agencji Wywiadowczej, podając jako przyczynę swój romans pozamałżeński. Prezydent Barack Obama przyjął ją, co zostało potwierdzone w opublikowanym 9 listopada oświadczeniu. Pojawiły się podejrzenia, że nie była to jedyna przyczyna podania się do dymisji; przykładowo analityczka z telewizji CNN stwierdziła, że "„generał nie czuł się najlepiej w CIA i nie był tam dobrze przyjęty”".
Wczesne lata.
Ojciec Davida, Sixtus, z pochodzenia Holender, był kapitanem żeglugi, który wyemigrował do USA w pierwszych latach II wojny światowej; w nowej ojczyźnie kontynuował pracę w zawodzie jako kapitan transportowca typu Liberty. Sixtus poślubił Amerykankę i osiedlił się w Cornwall-on-Hudson w stanie Nowy Jork – tam właśnie urodził się, dorastał i w 1970 ukończył szkołę średnią David Petraeus. Z tamtych czasów pozostało mu przezwisko "peaches" (ang. brzoskwinie) wywodzące się od nazwiska wymówionego błędnie w ten sposób, iż brzmieniem upodobniło się do słowa "peaches" lub z braku zarostu na twarzy.
Petraeus kontynuował edukację w Akademii Wojskowej w West Point. W czasie studiów był członkiem drużyny piłkarskiej i narciarskiej, a kończąc studia w 1974, został sklasyfikowany na 43. pozycji wśród studentów swojego rocznika, w którego kronice opisany został jako „zawsze dający z siebie wszystko w sporcie, nauce, przywództwie i życiu towarzyskim”.
Dwa miesiące po odebraniu dyplomu Petraeus ożenił się z Holly Knowlton, absolwentką Dickinson College i córką emerytowanego generała Williama A. Knowltona, wówczas dyrektora Akademii w West Point. Para ma dwójkę dorosłych już dzieci.
Kariera w armii.
Edukacja i kariera naukowa.
Ukończywszy Akademię w West Point w roku 1974, Petraeus powrócił do niej siedem lat później, zdobywając Nagrodę im. Gen. George’a Marshalla dla najlepszego absolwenta United States Army Command and General Staff College w roczniku 1983 w Fort Leavenworth. Następnie zdobył tytuł magistra administracji publicznej i, w 1987, doktorat w stosunkach międzynarodowych w Woodrow Wilson School of Public and International Affairs będącej częścią Uniwersytetu Princeton (jego rozprawa doktorska nosiła tytuł „Amerykańskie siły zbrojne i lekcja [wyniesiona z] Wietnamu. Studium wpływu militarnego i użycie siły w erze powietnamskiej”), po czym pracował jako wykładowca (ang. "assistant professor") stosunków międzynarodowych w West Point. Odbył też stypendium w Edmund A. Walsh School of Foreign Service na Uniwersytecie Georgetown w latach 1994–1995, chociaż przed jego upłynięciem został powołany do służby na Haiti.
Od końca 2005 do lutego 2007 Petraeus służył jako dowódca Fort Leavenworth w stanie Kansas i znajdującego się tam U.S. Army Combined Arms Center. Jako dowódca CAC Petraeus był odpowiedzialny za nadzór nad Command and General Staff College i siedemnastoma innymi szkołami, ośrodkami i programami treningowymi, jak i za rozwój instrukcji US Army, trenowanie jej oficerów i nadzór nad ośrodkiem zajmującym się zbieraniem i wprowadzaniem w życie zebranych doświadczeń. Podczas jego służby w CAC Petraeus i generał Korpusu Marines James Mattis wspólnie nadzorowali powstanie antypartyzanckiej instrukcji polowej nr 3-24.
Doświadczenie bojowe.
Ukończywszy West Point w 1974, został wcielony do Armii jako oficer piechoty i przydzielony do 509. batalionu powietrznodesantowego stacjonującego w Vicenzy. Od tamtego czasu lekka piechota pozostaje głównym elementem jego kariery, przedzielanej jednak przydziałami do jednostek zmechanizowanych, sztabów i placówek edukacyjnych. Po opuszczeniu 509 Batalionu w randze porucznika (ang. "First Lieutenant") Petraeus trafił do sztabu 2. brygady 24 Dywizji Piechoty stacjonującej w Fort Stewart w stanie Georgia, a w 1979, awansując do stopnia kapitana, otrzymał dowodzenie kompanią A 2. batalionu 19 Pułku Piechoty Zmechanizowanej. W latach 1978–1979 służył też w 1. batalionie 30. Pułku Piechoty Zmechanizowanej 3. Dywizji Piechoty Zmechanizowanej.
W 1981 Petraeus został adiutantem dowódcy 24 Dywizji Piechoty Zmechanizowanej. Spędził znaczną część lat 80. w Fort Leavenworth i West Point, pobierając dalsze wykształcenie wojskowe. Zdobywszy doktorat i wciąż wykładając w West Point, Petraeus wspinał się po kolejnych szczeblach kariery, zostając asystentem gen. Johna Galvina, Naczelnego Dowódcy Połączonych Sił Zbrojnych NATO w Europie, a następnie gen. Carla Vuono, Szefa Sztabu US Army w Waszyngtonie.
Po awansie na podpułkownika (ang. "lieutenant colonel") Petraeus trafił do Fort Campbell w Kentucky, gdzie w latach 1991–1993 dowodził 3. batalionem 187. pułku piechoty 101. Dywizji Powietrznodesantowej. W tej roli przeżył wypadek, który mógł skończyć się jego śmiercią – podczas ćwiczeń z ostrą amunicją jeden z żołnierzy potknął się i jego karabin wystrzelił, trafiając Petraeusa w klatkę piersiową. Przewieziono go do Vanderbilt University Medical Center w Nashville, gdzie przeszedł operację, którą przeprowadził przyszły senator, Bill Frist. Petraeus został zwolniony ze szpitala już po kilku dniach, kiedy wykonał pięćdziesiąt pompek bez odpoczynku.
W latach 1993–1994 Petraeus wciąż pracował w 101. DPD, już jako asystent szefa sztabu. W 1995 został przydzielony do sztabu misji ONZ na Haiti jako szef operacji wojskowych w trakcie operacji „Uphold Democracy”, a następnie na dwa lata został dowódcą 1 Brygady 82. Dywizji Powietrznodesantowej. Gdy przebywał na tym stanowisku, Tom Clancy w książce "Airborne" opisał cykl treningowy brygady Petraeusa, który ta odbyła w Fort Polk’s Joint Readiness Training Center. Od 1997 do 1999 Petraeus służył w Pentagonie jako asystent Dyrektora Połączonych Sztabów, a następnie Przewodniczącego Kolegium Połączonych Szefów Sztabów, gen. Henry’ego Sheltona. W 1999, będąc już w randze generała brygady (ang. "Brigadier General"), Petraeus powrócił do 82. DPD jako asystent jej dowódcy ds. operacji, a przez krótko piastował nawet stanowisko samego dowódcy. W tym okresie dywizja została wysłana do Kuwejtu w ramach operacji Desert Spring – trwającej od czasu wojny w Zatoce Perskiej rotacji sił w tym kraju.
Z 82. DPD przeniesiono go na stanowisko szefa Sztabu XVIII Korpusu Powietrznodesantowego w Fort Bragg. W 2000 po raz drugi został ciężko ranny, kiedy podczas cywilnego skoku spadochronowego jego spadochron zapadł się osiemnaście metrów nad ziemią; wskutek upadku Petraeus złamał miednicę. W 2001 został awansowany na stopień generała dywizji (ang. "Major General").
W latach 2001–2002 Petraeus odbył dziesięciomiesięczną służbę w Bośni i Hercegowinie w ramach operacji Joint Forge, gdzie był asystentem szefa sztabu SFOR ds. operacji i zastępcą dowódcy U.S. Joint Interagency Counter-Terrorism Task Force, które to stanowisko stworzono po atakach z 11 września, by zwiększyć zdolność przeprowadzania działań antyterrorystycznych przez amerykańskie siły działające w ramach sił NATO w Bośni. W maju 2004 Petraeus został awansowany do stopnia generała broni (ang. "Lieutenant General"), a w lutym 2007 do stopnia „pełnego” generała.
Zaangażowanie w Iraku.
W 2003 Petraeus, wówczas generał major, po raz pierwszy wziął udział w walce jako dowódca 101 DPD podczas marszu V Korpusu na Bagdad. W kampanii opisanej przez dziennikarza "The Washington Post", Ricka Atkinsona, w książce "In the Company of Soldiers" Petraeus prowadził swoją dywizję w czasie walk w Karbali, Hilli i Nadżafie.
Po upadku Bagdadu dywizja przeprowadziła najdłuższy w historii atak śmigłowcowy, by dotrzeć do prowincji Niniwa, gdzie miała spędzić większość roku 2003. 1. brygada odpowiedzialna była za obszar na południe od Mosulu, 2. za samo miasto, a 3. za rejon aż do granicy z Syrią. Często powtarzaną anegdotą o Petraeusie z tego czasu jest pytanie, jakie miał zadać Rickowi Atkinsonowi: „Powiedz mi, jak to się skończy”, co uznano za dowód, iż generał szybko zrozumiał, z jakimi kłopotami będzie trzeba się zmierzyć po obaleniu Saddama Husajna.
Petraeus nadzorował program robót publicznych i politycznej rewitalizacji w Mosulu, inicjując 4500 projektów odbudowy (m.in. ponowne otwarcie Uniwersytetu w Mosulu). "The New York Times" stwierdził, iż od pierwszego dnia ich pobytu w Mosulu kompania Bravo i reszta 101. Dywizji Powietrznodesantowej zostali obarczeni dziesiątkami innych zadań, samymi zdecydowanie niemilitarnymi, spowodowanymi nieodpowiednim przygotowaniem cywilnych przywódców w Waszyngtonie i Bagdadzie do okupacji Iraku. Irakijczycy nadali Petraeusowi biblijne przezwisko „Król Dawid”, które zostało następnie podchwycone przez niektórych jego kolegów. "Newsweek" stwierdził, iż „jest powszechnie przyjmowane, że żadna siła nie pracowała mocniej, by zdobyć irackie serca i umysły niż 101. DPD dowodzona przez Petraeusa”, który zdecydowanie popierał użycie funduszy pozostających do dyspozycji dowódców na cel robót publicznych i przekonując administratora Paula Bremera, iż „pieniądze są amunicją”. Stwierdzenie to, często potem powtarzane, stało się w końcu częścią polowej instrukcji przeciwpartyzanckiej, której współautorem był Petraeus.
Dyplomata Peter Galbraith skrytykował sposób dowodzenia dywizją przez Petraeusa, mówiąc, że jego osiągnięcia są wyolbrzymiane. Dla "The New York Review of Books" napisał, że „Petraeus ignorował ostrzeżenia ze strony kurdyjskich sojuszników Amerykanów, iż wyznacza niewłaściwych ludzi na kluczowe stanowiska w lokalnej polityce i policji Mosulu. Kilka miesięcy po opuszczeniu przez niego miasta wyznaczony przez Petraeusa dowódca lokalnej policji zdezerterował do irackiej partyzantki, podczas gdy policjanci-Sunnici masowo oddawali jej swoje mundury i broń”. Ahmed S. Hashim napisał w "Insurgency and Counter-Insurgency in Iraq", że początkowo „miasto było ciche, ponieważ było bazą wypadową dla ataków w innych miejscach”, ale „przed końcem 2003 pogrążyło się w spirali przemocy”.
"The Guardian" zacytował anonimowego amerykańskiego dyplomatę, który stwierdzić miał, że „Mosul praktycznie się zawalił, kiedy [Petraeus] wyjechał”. "The San Francisco Chronicle" stwierdził, że do końca 2004 iraccy partyzanci przejęli większość Mosulu, paląc posterunki policji i zmuszając Amerykanów do ewakuacji z baz. Joe Klein z „Time'a", przedstawił spostrzeżenie, iż odpowiada za to ówczesny sekretarz obrony” Donald Rumsfeld, który wprowadził radykalne zmiany w systemie zarządzania miastem.
W czerwcu 2004, niecałe sześć miesięcy po powrocie 101. DPD do Stanów, Petraeus awansował na generała porucznika i otrzymał zadanie prowadzenia szkolenia nowej armii irackiej jako dowódca Multi-National Security Transition Command – Iraq. We wrześniu 2004 napisał artykuł dla "The Washington Post", w którym pochwalił postępy czynione przez Irakijczyków. Były minister Tymczasowej Rady Zarządzającej, Ali Allawi, napisał w "The Occupation of Iraq: Winning the War, Losing the Peace", iż „pod samymi nosami dowództwa ds. transformacji bezpieczeństwa oficjele zarówno z, jak i spoza ministerstwa obrony planowali sprzeniewierzenie większości, jeśli nie całości, budżetu armii”.
"The Washington Post" w sierpniu 2007 ogłosił, że Pentagon stracił ślad po około 30% broni dostarczonej irackim siłom bezpieczeństwa. General Accounting Office twierdzi, że rozprowadzanie uzbrojenia było prowadzone pośpiesznie, na chybił, trafił i nie przystawało do przyjętych procedur, zwłaszcza w latach 2004–2005, kiedy szkoleniem kierował Petraeus. Ponad sto tysięcy karabinów AK-47 i pistoletów trafiło w niewłaściwe miejsca, zagubiono tysiące kamizelek kuloodpornych, część brakującej broni mogła być przejęta przez iracką partyzantkę. "The Independent" stwierdził, że według wojska „sytuacja była tak pilna, a agencje odpowiedzialne za monitorowanie rozprowadzania broni cierpiały na takie braki kadrowe, że dowódcy polowi nie mieli w tej kwestii wyboru”. Pentagon rozpoczął w tej kwestii własne dochodzenie.
Jako dowódca MNF-I.
W styczniu 2007 prezydent George W. Bush ogłosił, iż Petraeus zastąpi gen. George’a Caseya w roli głównodowodzącego Multi-National Force – Iraq i amerykańskich wojsk w Iraku. 24 stycznia Petraeus złożył przed senatem zeznania na temat swoich pomysłów odnośnie do tego kraju, a zwłaszcza strategii „przypływu” (ang. "surge") – zwiększenia obecności amerykańskiej w Bagdadzie, którą popiera zgodnie z klasyczną doktryną przeciwpartyzancką. Strategia tak, jak i pomysły włączone przez Petraeusa w Instrukcji Polowej 3-24, zostały przez niektórych dziennikarzy nazwane „Dokrytną Petraeusa”, chociaż sam „przypływ” został zaproponowany na długo przed objęciem przezeń dowodzenia. Pomimo obaw większości Demokratów i kilku senatorów republikańskich odnośnie do wprowadzenia „Dokrytny Petraeusa” w Iraku, zwłaszcza odnośnie do „przypływu” wojsk, 27 stycznia został jednogłośnie zatwierdzony na stopień czterogwiazdkowego generała i dowódcę MNF-I.
Przed wyjazdem do Iraku Petraeus zwerbował jako swoich doradców pewną liczbę wysoko wyszkolonych oficerów (nadano im przezwisko „chłopcy Petraeusa” lub „wyznaczeni myśliciele”), wśród nich płk Mike’a Meese’a, szefa Departamentu Nauk Społecznych w West Point i płk H.R. McMastera, który zasłynął jako dowódca w wojnie w Zatoce Perskiej, jak i jako autor rozprawy doktorskiej pod tytułem "Dereliction of Duty" (opublikowanej następnie jako książka) o stosunkach cywilno-wojskowych w czasie wojny wietnamskiej, a także australijskiego podpułkownika Davida Kilcullena, pracującego dla Departamentu Stanu USA.
Od przejęcia dowodzenia MNF-I 10 lutego 2007 Petraeus przeprowadzał inspekcje amerykańskich i irackich jednostek w całym kraju, odwiedzał posterunki w Bagdadzie, Tikricie, Bakubie, Ar-Ramadi i Al-Hit. W kwietniu 2007 po raz pierwszy w nowej roli odwiedził Waszyngton, składając Kongresowi i prezydentowi Bushowi raport w sprawie postępów „przypływu” i ogólnej sytuacji w Iraku. Podczas wizyty spotkał się też prywatnie z członkami Kongresu, sprzeciwiając się ponoć ustaleniu terminarza wycofywania się amerykańskich wojsk z Iraku.
Do maja 2007 Kongres nie zatwierdził żadnego terminarza w ramach przydzielania funduszy na wojnę Przegłosowano za to, iż Petraeus i amerykański ambasador w Iraku, U.S., Ryan Crocker, mają do 15 września 2007 złożyć Kongresowi szczegółowy raport przedstawiający ich ocenę wojskowej, gospodarczej i politycznej sytuacji Iraku. Pomimo że Petraeus oznajmił w czerwcu 2007, że w Bagdadzie są „oszałamiające oznaki normalności”, co ściągnęło nań krytykę ze strony przewodniczącego większości w Senacie, Harry’ego Reida, Petraeus ostrzegł, że według niego sytuacja w Iraku wymagać będzie dalszego utrzymywania tam żołnierzy, po wrześniu 2007 ponad 150 tysięcy, a amerykańska obecność tam trwać może jeszcze wiele lat.
„Raport Petraeusa”.
W lipcu 2007 Petraeus przedstawił międzyokresowy Raport dla Kongresu w sprawie sytuacji w Iraku, w którym stwierdził, iż siły koalicji osiągnęły zadowalający postęp w sześciu z osiemnastu punktów wskazanych przez Kongres. 7 września w liście adresowanym do dowodzonych przez siebie oddziałów Petraeus napisał, że poczyniono wielkie postępy wojskowe, ale nie osiągnięto spodziewanego postępu politycznego. Ostateczny raport został przedstawiony 10 września.
15 sierpnia 2007 "Los Angeles Times" napisał, że według anonimowych przedstawicieli administracji raport „został w istocie napisany przez Biały Dom”. Petraeus oznajmił jednak Kongresowi, że napisał zeznanie (którego nie składał pod przysięgą) sam i dodał, że nie zostało zatwierdzone ani omówione z nikim, ani w Pentagonie, ani w Białym Domu, ani w Kongresie.
Przewodniczący Większości w Senacie, demokrata Harry Reid, stwierdził, że plan Petraeusa to „ciąg dalszy tego samego” i nie stanowi potrzebnej zmiany charakteru misji. Robert Wexler z tej samej partii oskarżył Petraeusa o wybiórcze traktowanie statystyk. Przewodniczący Komisji Spraw Zagranicznych Izby Reprezentantów, Tom Lantos, nazwał generała i ambasadora Ryana Crockera „dwojgiem z naszego narodu najbardziej zdolnych urzędników państwowych” i dodał, że Partia Demokratyczna „szanuje ich profesjonalizm”, ale nie można już „przyjmować ich twierdzeń na temat Iraku na piękne oczy”. Duncan Hunter ubiegający się o nominację z ramienia Partii Republikańskiej na kandydata do wyborów prezydenckich w 2008 nazwał raport szczerą, niezależną, uczciwie przedstawioną analizą, a senator Jon Kyl z Arizony pochwalił generała Petraeusa za „uczciwą i prostolinijną ocenę sytuacji w Iraku”. Sprzeciwiający się wojnie republikański senator Chuck Hagel z Nebraski skrytykował raport, ale zaraz bronił Petraeusa, mówiąc: „To nie pana wina, generale. To nie wina ambasadora Crockera. To wina tej [tzn. prezydenta Busha] administracji”.
Wspólny sondaż "USA Today" i Instytutu Gallupa przeprowadzony po złożeniu przez Petraeusa raportu wykazał, że praktycznie nie nastąpiła zmiana w postrzeganiu wojny przez opinię publiczną, ale wyniki sondażu Pew Research Center pokazały, iż większość Amerykanów, którzy usłyszeli o raporcie, popiera sugestie generała.
20 września Senat, przy poparciu wszystkich 49 senatorów republikańskich i 22 demokratycznych, przegłosował poprawkę zaproponowaną przez republikanina Johna Cornyna z Teksasu mającą „zdecydowanie potępić ataki na honor i uczciwość generała Petraeusa”; stało się to w odpowiedzi na opublikowaną przez Moveon.org w "The New York Times" dziesięć dni wcześniej kontrowersyjną reklamę, w której nazwisko generała przekręcono na "Betray Us" (ang. „Zdradź Nas”). 23 września Izba Reprezentantów zatwierdziła podobną uchwałę stosunkiem głosów 341:79.
W październiku 2007 Petraeus wspólnie z ambasadorem Crockerem stworzyli uaktualniony plan organizacji amerykańskich sił w Iraku. Jednym z głównych jego punktów jest przeniesienie głównego nacisku w ich działaniach na przeciwdziałanie szyickim milicjom.
Po raz kolejny Petraeus dokonał oceny sytuacji w Iraku i przedstawił nowe sugestie w marcu 2008.
Zaangażowanie w Afganistanie.
23 czerwca 2010 prezydent Barack Obama mianował go dowódcą wojsk amerykańskich walczących w Afganistanie w miejsce zdymisjonowanego gen. Stanleya McChrystala.
Praca w CIA.
28 kwietnia 2011 roku prezydent Barack Obama ogłosił nominację Davida Petraeusa na stanowisko dyrektora Centralnej Agencji Wywiadowczej. W czerwcu sekretarz obrony Robert Gates przesłał na jego ręce gratulacje z okazji nominacji. Senat Stanów Zjednoczonych zatwierdził nominację Petraeusa na stanowisko dyrektora CIA 30 czerwca 2011 roku, a 6 września tego samego roku został zaprzysiężony na ten urząd w Białym Domu przez wiceprezydenta Joe Bidena. 8 listopada 2012 roku David Petraeus złożył dymisję z zajmowanego stanowiska. Jako przyczynę podał swój romans pozamałżeński.

</doc>
<doc id="1217303" url="https://pl.wikipedia.org/wiki?curid=1217303" title="Okręg wyborczy Maldon">
Okręg wyborczy Maldon

Okręg wyborczy Maldon powstał w 1332 r. i wysyłał do angielskiej, a następnie brytyjskiej, Izby Gmin dwóch deputowanych. Początkowo obejmował trzy parafie na obszarze portowego miasta Maldon w hrabstwie Essex. Powiększenie obszaru okręgu nastąpiło w 1832 r. W 1868 r. zmniejszono liczbę mandatów przypadających na okręg do jednego. W 1885 r. zamieniono okręg miejski na okręg ziemski. Okręg został zlikwidowany w 1983 r. Komisja Rozgraniczeniowa planuje jego odtworzenie na najbliższe wybory parlamentarne.

</doc>
<doc id="1217305" url="https://pl.wikipedia.org/wiki?curid=1217305" title="Targowicze">
Targowicze



</doc>
<doc id="1217306" url="https://pl.wikipedia.org/wiki?curid=1217306" title="Ieri, oggi">
Ieri, oggi

Ieri, Oggi – album francuskiej piosenkarki Amandy Lear, wydany w 1982 roku.
Ogólne informacje.
Tytuł albumu w języku włoskim oznacza "Wczoraj i dziś". Była to pierwsza składanka z największymi przebojami Amandy Lear. Zawierała 9 najpopularniejszych singlowych piosenek, dwa nowe utwory oraz nagranie "Your Yellow Pyjama" z włoskiego filmu "La ragazza dal pigiama giallo" z 1978 roku, która nie znalazła się na żadnym wcześniejszym albumie Lear.
Płytę promował godzinny program "Ma chi è Amanda?" przygotowany dla włoskiej telewizji oraz singel "Incredibilmente donna", który stał się sporym przebojem we Włoszech.
Album nie został wydany na krążku CD i nie jest jeszcze znana data jego wydania na płycie kompaktowej.
Lista ścieżek.
Strona A:
Strona B:

</doc>
<doc id="1217307" url="https://pl.wikipedia.org/wiki?curid=1217307" title="Nipissing (jezioro)">
Nipissing (jezioro)

Nipissing (, ) - polodowcowe jezioro w południowej Kanadzie, w prowincji Ontario. Powierzchnia zwierciadła wody wynosi 906 km², długość jeziora to 80 km, a szerokość 48 km. Zbiornik osiąga maksymalną głębokość na poziomie 52 m, a jego średnia głębokość wynosi 4,4 m. Pierwszym znanym Europejczykiem, który tu dotarł był Francuz Samuel de Champlain w 1615. 
Główne miasto nad jeziorem Nipissing to North Bay.

</doc>
<doc id="1217308" url="https://pl.wikipedia.org/wiki?curid=1217308" title="Elvira Dones">
Elvira Dones

Elvira Dones (ur. 24 lipca 1960 w Durrësie) – albańska pisarka, dziennikarka, dokumentalistka i scenarzystka filmowa.
Życiorys.
Studiowała filologię angielską na Uniwersytecie Tirańskim. Po studiach podjęła pracę w telewizji albańskiej, realizowała także projekty filmowe. W 1988 roku uciekła z kraju i znalazła schronienie w Szwajcarii. Obecnie mieszka w San Francisco, gdzie pracuje jako dokumentalistka i autorka scenariuszy. Jej powieści koncentrują się na problemie kobiet-emigrantek, często są też wzbogacone jej własnymi doświadczeniami. W 2007 r. zrealizowała w północnej Albanii głośny film o „dziewicach Kanunu” – "Virgjëreshat e Betuara". Oparty na wywiadach z dwunastoma kobietami film uzyskał nagrodę dla najlepszego filmu dokumentalnego na Festiwalu Filmu Kobiecego w Baltimore. W tym samym roku miał premierę film "Roulette", do którego Elvira Dones napisała scenariusz.
W 2010 nakładem wydawnictwa DodoEditor ukazała się powieść E. Dones – "Zaprzysiężona dziewica", w tłumaczeniu z języka włoskiego, dokonanym przez Annę Gogolin. W 2014 wspólnie z Laurą Bispuri zrealizowała film "Sworn virgins", nagrodzony na festiwalach filmowych w San Francisco i Hongkongu.

</doc>
<doc id="1217309" url="https://pl.wikipedia.org/wiki?curid=1217309" title="Czartowska Skała (Polska)">
Czartowska Skała (Polska)

Czartowska Skała (niem. "Spitzberg") – wzniesienie o wysokości 463 m n.p.m., w południowo-zachodniej Polsce, na Pogórzu Kaczawskim (Pogórzu Złotoryjskim), na Pogórzu Zachodniosudeckim (dawniej Sudety Zachodnie).
Wzniesienie położone jest na zachód od Parku Krajobrazowego Chełmy, około 6,5 km na północny zachód od Myśliborza, województwo dolnośląskie.
Jest to niewielkie powulkaniczne wzniesienie, w kształcie małego, lekko skrzywionego stożka podciętego z dwóch stron wyrobiskami nieczynnych kamieniołomów. Wzniesienie o dość stromych zboczach, z wyraźnie podkreślonym wierzchołkiem, wznosi się samotnie w środkowo-zachodniej części Wzgórz Złotoryjskich w środkowej części Parku Krajobrazowego Chełmy, wyraźnie odróżniając się od płaskiego krajobrazu. Wzniesienie o zróżnicowanej budowie geologicznej, zbudowane z bazaltów – wulkanitów mioceńskich stanowiących część rdzenia dawnego wulkanu tarczowego wypełnionego lawą oraz pokrywy lawowej o zasadowej lawie. Bazanit budujący wzniesienie jest spękany i tworzy regularne słupy. Niższe partie zbocza pokrywają utwory soliflukcyjne, a u podnóża występują osady glacjalne, fluwioglacjalne. W trakcie transgresji lądolodu na Pogórze Kaczawskie wzniesienie nie było całkowicie przykryte lodem, stanowiło skalisty nunatak wystający z lądolodu na niewielką kilkumetrową wysokość.
Wzniesienie od strony północnej porośnięte niewielkimi kępami drzew i krzewów. Na zboczu góry wyrobiska po dawnym kamieniołomie, w których podczas eksploatacji, odsłonięto część dawnego komina wulkanicznego z wyraźną słupową oddzielnością bazaltu. Wzgórze od 1991 roku stanowi pomnik przyrody nieożywionej Czartowska Skała i objęte jest ochroną prawną. Czartowska Skała jest siedliskiem roślin chronionych; występuje tu dziewięćsił bezłodygowy, storczyk męski, storczyk bzowy, wawrzynek wilczełyko, pierwiosnka wyniosła.
Turystyka.
Przez wzniesienie przechodzi szlak turystyczny

</doc>
<doc id="1217312" url="https://pl.wikipedia.org/wiki?curid=1217312" title="South Tarawa">
South Tarawa

South Tarawa znana również jako Teinainano Urban Council albo TUC – jednostka administracyjna Kiribati w południowej części atolu Tarawa. Tworzą ją wysepki ciągnące od Bairiki (stolica Kiribati) na zachodzie po Bonriki na wschodzie (siedziba prezydenta i większości ministerstw na Bairiki, miejsce obrad parlamentu na Ambo); władze sądownicze na Betio; port morski, lotnisko; jeden z kampusów Uniwersytetu Południowego Pacyfiku.

</doc>
<doc id="1217313" url="https://pl.wikipedia.org/wiki?curid=1217313" title="Trypol">
Trypol

Trypol, Trypole (ukr. Трипілля, "Trypilla") – wieś w rejonie obuchowskim obwodu kijowskiego na Ukrainie, około 40 km na południe od Kijowa, nad rzeką Dniepr. 2800 mieszkańców (stan na 1 stycznia 2005).
Opis.
Wieś zdobyła światową sławę w wyniku wykopalisk przeprowadzonych przez Wikientija Chwojkę (Vincenc V. Chvojka) w 1897, które odsłoniły ślady cywilizacji eneolitycznej, nazwanej od miejsca pierwszego odkrycia trypolską. Zajmuje obszar około 100 hektarów na obrzeżach, w pobliżu drogi do wsi Szczerbaniwka. W różnych częściach wioski znaleziono pozostałości osad z wczesnej epoki żelaza, w szczególności w rejonie uroczyska Kyseliwka. Za płaskowyżem znajdują się kopce czasów scytyjskich, z których część została odkryta przez Сhwojkę. Odkryto tutaj również ślady późniejszej kultury zarubinieckiej, grodzisko i cmentarz ciałopalny.
Jako miasto Trypol został założony w X-XI wieku przez książąt kijowskich. Wspomniany jest około 20 razy w kronikach jako miejsce przekraczania Dniepru i potyczek z Połowcami. Terytorium miasta, ustalone przez znaleziska archeologiczne, w XI-XIII wieku obejmowało wzgórze Posadowa Góra i obszar u jego podnóża, zaledwie około 30 hektarów. Miasto miało „bramę wodną” wspomnianą w kronice. Wykopaliska archeologiczne ujawniły ślady zniszczeń w połowie XIII wieku, które można przypisać inwazji mongolskiej. W wykopaliskach znaleziono materiały z XIV-XV wieku, co świadczy o istnieniu miasta w tym okresie.
Na początku XVI wieku miasto stało się własnością bojarów Dedkowiczow (Dedkowicze-Trypolscy), herbu Gozdawa, którzy koło 1550 roku zbudowali tu murowany zamek na wzgórzu. Fundamenty tego zamku z kamienia i litewskich cegieł wzdłuż ulicy Rybalskiej oraz pozostałości walu obronnego przetrwały do dziś. Miasto posiadało trzy kościoły i liczne majątki bogatych mieszkańców. Podczas wykopalisk znaleziono przedmioty z XIV-XVII wieku i kafle ceramiczne.
Zdobyty przez Kozaków podczas powstania Kosińskiego roku 1591, Trypol stał się ich głównym ośrodkiem po 1595. W 1620 roku właściciele miasta, Trypolscy, sprzedali je M. Brzozowskiemu i A. Zborowskiemu. Po 1648 roku powstała kozacka Trypilska Sotnia w ramach pułku kijowskiego. W 1659 Trypol został spalony przez żołnierzy wodza rosyjskiego Wasyla Szeremietiewa. W 1667 roku na mocy traktatu andruszowskiego, wraz z sąsiednimi Stajkami, Trypol został przekazany Rosji (początkowo scedowany na okres dwóch lat). Kijowszczyzna nie została jednak zwrócona, a tym samym Trypol i Stajki pozostały terenem dyskusyjnym pomiędzy Rzeczpospolitą a Rosją, o czym świadczy fakt, że na przełomie 1674 i 1675 król Polski wyznaczył żołnierzom chorążego koronnego kwatery zimowe w tych dwóch miastach, jako należących do Rzeczpospolitej. Załogi moskiewskie ich tam jednak nie wpuściły. Do 1678 roku miasto doznało kilku ataków i zostało całkowicie spalone, co potwierdzają wykopaliska archeologiczne.
Od 1781 roku Trypol należał do obwodu kijowskiego gubernii kijowskiej i stał się znaczącym centrum handlowym. W 1900 r. liczba mieszkańców wynosiła 5,7 tys., a 1919 już 7,9 tys.
W styczniu 1919 roku Trypol stał się centrum powstania przeciwko spisowi Ukraińskiej Republiki Ludowej, kierowanym przez pochodzącego z miasta Atamana Zełenego, a wiosną 1919 centrum antybolszewickiego ruchu w guberni kijowskiej. Za udział w powstańczym ruchu władze radzieckie ukarały około 700 mieszkańców.
W 1956 na wzgórzu Posadowa Góra wzniesiono obelisk ku czci uczestników pochodu trypolskiego. W 1959 otwarto tu muzeum historii Komsomołu. W 2008 r. w pobliżu obelisku wzniesiono pomnik Atamana Zełenego. W 1996 roku w podstaw wzgórza utworzono Regionalne Muzeum Archeologiczne, a 2002 roku wzniesiono obok niego pomnik W. Сhwojki.
Siedziba dawnej w powiecie kijowskim.

</doc>
<doc id="1217318" url="https://pl.wikipedia.org/wiki?curid=1217318" title="Zindaggi Rocks">
Zindaggi Rocks

Zindaggi Rocks (tłumaczenie: „Życie górą”. angielski tytuł: „Zindaggi Rocks – Celebration of life”) – indyjski dramat miłosny i rodzinny wyreżyserowany w 2006 roku przez Tanuja Chandra, reżyserkę "Dushman" i scenarzystkę "Dil To Pagal Hai". W rolach głównych Sushmita Sen i Shiney Ahuja.
Fabuła.
Wycofany z życia zabijający pracą smutek samotności lekarz Suraj Rehan (Shiney Ahuja) spotyka pewnego razu pełną życia piosenkarkę Kriyę Sengupta (Sushmita Sen). Rozumieją się w pół słowa i bezpośrednia Kriya wkrótce wyznaje mu miłość. To wyznanie odkrywa przed nią tajemnicę smutku Suraja. Od pięciu lat jego żona leży w śpiączce troskliwie pielęgnowana przez niego i swoją matkę. Przekonywany przez przyjaciół i krewnych Suraj odważa się rozpocząć z Kriya nowe życie. Obecność radosnej Kriyi jest dla niego podwójnym prezentem. Razem z nią zyskuje rodzinę przywiązując się do jej surowej matki (Moushumi Chatterjee), trochę szalonej ciotki i 12-letniego adoptowanego syna Dhruva (Julian Burkhardt). Wkrótce okazuje się, że choroba żony nie była jedyną próbą, której musi sprostać w życiu Suraj.
Piosenki.
Muzykę do filmu stworzył Anu Malik.

</doc>
<doc id="1217319" url="https://pl.wikipedia.org/wiki?curid=1217319" title="Mercedes-Benz CapaCity">
Mercedes-Benz CapaCity

Mercedes-Benz O530GL CapaCity – przegubowy autobus miejski, produkowany od 2007 roku przez niemiecką firmę Mercedes-Benz.
Historia modelu.
"Mercedes-Benz O530GL CapaCity" jest najdłuższą odmianą modelu Mercedes-Benz Citaro. Po raz pierwszy został zaprezentowany w listopadzie 2005 roku podczas wystawy "Mercedes-Benz Omnibustage". Prototyp wyróżniał się m.in. kształtem szyby przedniej, która „wcinała” się w kierunku olbrzymiego logo Mercedesa na ścianie przedniej. Zastosowano w nim sześciocylindrowy silnik Mercedesa OM 457 hLA spełniającym normę emisji spalin Euro 4 o pojemności 11,967 dm³.
Na początku 2007 roku rozpoczęła się jego produkcja seryjna. Długość została zwiększona z 17,94 m do 19,54 m. W stosunku do przegubowego "Citaro G" różnice techniczne występują w wydłużonym drugim członie. Aby to wydłużenie nie spowodowało pogorszenia manewrowości pojazdu, za mostem napędowym zastosowano dodatkową, czwartą, skrętną oś wleczoną z pojedynczym ogumieniem. Takie rozwiązanie pozwoliło zachować taką samą średnicę zawracania, wynoszącą 22,85 m, jak w klasycznym, przegubowym modelu "Citaro G". Czwarta oś była również potrzebna, by nie przekroczyć dopuszczalnych prawem nacisków na oś.

</doc>
<doc id="1217320" url="https://pl.wikipedia.org/wiki?curid=1217320" title="SERPINA1">
SERPINA1



</doc>
<doc id="1217321" url="https://pl.wikipedia.org/wiki?curid=1217321" title="Głęboczek (Wtórek)">
Głęboczek (Wtórek)

Głęboczek – część wsi Wtórek w Polsce, położona w województwie wielkopolskim, w powiecie konińskim, w gminie Wilczyn. Stanowi odrębne sołectwo.
W latach 1975–1998 Głęboczek administracyjnie należał do województwa konińskiego.

</doc>
<doc id="1217322" url="https://pl.wikipedia.org/wiki?curid=1217322" title="Herb powiatu strzyżowskiego">
Herb powiatu strzyżowskiego

 
Herb powiatu strzyżowskiego przedstawia w polu błękitnym sześciopromienną gwiazdę złotą, pod którą takiż skrzydlaty smok, odwrócony brzuchem do góry i wygięty w formie półpierścienia, z paszczą i ogonem skierowanym ku górze, z zębami srebrnymi.
Projekty herbu został opracowany przez Wojciecha Drelicharza i Zenona Piecha, zaś wersja graficzna została wykonana przez Barbarę Widłak.

</doc>
<doc id="1217327" url="https://pl.wikipedia.org/wiki?curid=1217327" title="Supertaça Cândido de Oliveira">
Supertaça Cândido de Oliveira

Superpuchar Portugalii w piłce nożnej (, a właściwie Superpuchar Cândido de Oliveira ) – trofeum przyznawane zwycięskiej drużynie meczu rozgrywanego pomiędzy aktualnym Mistrzem Portugalii oraz zdobywcą Pucharu Portugalii w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu).
Historia.
Pierwsze rozgrywki o charakterze Superpucharu Portugalii, zwane "Taça do Império", odbyły się w roku 1944. Po meczu zdecydowano, że zawody mają być kontynuowane, ale później zostały odwołane. Na następną edycję trzeba było czekać aż 20 lat. Casa da Imprensa (Dom Prasy) ufundował trofeum "Taça de Ouro da Imprensa", w którym rywalizowali mistrzowie kraju i zdobywcy pucharu. Ale tak jak poprzednio, rozgrywki nie kontynuowane. Dopiero po kolejnych 15 latach przerwy, w 1979 rozegrano lokalne derby pomiędzy Boavistą (zdobywcą Pucharu) a Porto (mistrzem kraju), które zakończyły się zwycięstwem Boavisty 2:1, jednak był to mecz nieoficjalny. W następnym sezonie doszło do kolejnych derbów między Benfiką a Sportingiem, które stanowiły drugi nieoficjalny Superpuchar i pierwszy rozegrany w dwóch meczach (u siebie i na wyjeździe). Po sukcesie obu nieoficjalnych edycji Superpucharu Portugalska Federacja Piłki Nożnej (FPF) postanowiła corocznie organizować rozgrywki w formacie dwumeczowym. Pierwsza oficjalna edycja miała miejsce w sezonie 1981, już pod obecną nazwą "Supertaça Cândido de Oliveira".
Według regulaminu, zwycięzca Superpucharu został wyłoniony po rozegraniu dwóch meczów. W przypadku remisu powtórka meczu powinna zostać rozegrana na neutralnym boisku. Stało się to sześć razy - 1984, 1991, 1993, 1994, 1995 i 2000 - a powtórka z edycji z 1984 roku była ponownie rozgrywana w dwóch meczach.
Ze względu na słabnące zainteresowanie Superpucharem i zmniejszenie przepełnionego piłkarskiego kalendarza, w sezonie 2000/2001 FPF zdecydowało się na zniesienie formatu dwumeczowego i powtórki meczu oraz wykorzystanie pojedynczego meczu rozegranego na neutralnym boisku do rozstrzygnięcia zwycięzcy.
Format.
Mecz o Superpuchar Portugalii rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Andory na podium oficjalnie stawało w sumie 17 drużyn. Liderem klasyfikacji jest FC Porto, który zdobył trofeum 23 razy.
Stan na 31.12.2022. 
Klasyfikacja według miast.
Stan na 31.12.2022.

</doc>
<doc id="1217329" url="https://pl.wikipedia.org/wiki?curid=1217329" title="Wojciech Czuchnowski">
Wojciech Czuchnowski

Wojciech Janusz Czuchnowski (ur. 4 listopada 1964 w Zgierzu) – polski dziennikarz i publicysta, od 2002 roku związany z „Gazetą Wyborczą”.
Życiorys.
Studiował filmoznawstwo na Uniwersytecie Jagiellońskim, lecz studia przerwał w trakcie piątego roku.
W latach 1987–1989 pracował w wydawnictwach niezależnych w Krakowie (Arka, Tumult, Świat).
W latach 1990–1995 pracował dla „Czasu Krakowskiego”, w roku 1995 dla „Gazety Krakowskiej”, w latach 1995–1997 dla „Super Expressu” (Kraków, Warszawa), w latach 1998–1999 dla „Życia” (Warszawa), w roku 2000 dla „Dziennika Polskiego”, w latach 2000–2002 dla „Przekroju” i ponownie dla „Życia”. Nieprzerwanie od 2002 roku jest dziennikarzem „Gazety Wyborczej” (Kraków, Warszawa). W latach 1999–2000 pracował w MSWiA jako urzędnik przy Oświęcimskim Rządowym Programie Strategicznym.
W styczniu 2015 Stowarzyszenie Dziennikarzy Polskich przyznało Wojciechowi Czuchnowskiemu i Piotrowi Stasińskiemu tytuł Hieny Roku w związku z wypowiedziami dotyczącymi protestu w siedzibie Państwowej Komisji Wyborczej 20 listopada 2014. W obronie Czuchnowskiego i Stasińskiego serwis wyborcza.pl opublikował listy otwarty, który podpisało ponad 85 dziennikarzy z różnych redakcji. 3 lutego zarząd SDP w wydanym oświadczeniu zawiesił swoją decyzję o antynagrodzie dla Czuchnowskiego (dla Stasińskiego utrzymał), co według słów prezesa SDP oznacza, że „...Czuchnowski nie jest wskazany jako laureat antynagrody Hiena Roku 2014”.
Wraz z Judytą Watołą i Jackiem Brzuszkiewiczem został laureatem nagrody Grand Press 2020 w kategorii Dziennikarstwo śledcze za cykl „Zdemaskowani”, „Respiratory od handlarza bronią”, „Lewe respiratory pod osłoną służb”.
Mieszka w Krakowie i Warszawie. Był żonaty z Agnieszką Czuchnowską (zmarła 25 maja 2022 roku), ma troje dzieci.

</doc>
<doc id="1217333" url="https://pl.wikipedia.org/wiki?curid=1217333" title="Artyleria polska w 1939">
Artyleria polska w 1939



</doc>
<doc id="1217334" url="https://pl.wikipedia.org/wiki?curid=1217334" title="Ledia Dushi">
Ledia Dushi

Ledia Dushi (ur. w 1978 w Szkodrze) – albańska poetka i dziennikarka.
Życiorys.
Po ukończeniu szkoły średniej w Szkodrze, studiowała literaturę i język albański, a następnie podjęła studia doktoranckie z zakresu etnologii. Po studiach rozpoczęła pracę jako dziennikarka, a także w wydziale kultury urzędu miasta w Szkodrze. W 2016 obroniła pracę doktorską z etnologii w Akademii Studiów Albanologicznych i podjęła wykłady na Uniwersytecie Europejskim w Tiranie.
Zaczęła pisać wiersze mając 13 lat, ale pierwszy tomik opublikowała 6 lat później. Pisze utwory poetyckie w dialekcie szkodrańskim. Jest jedną z najbardziej znanych poetek młodego pokolenia, które zadebiutowały w latach 90. W 1998 została wyróżniona nagrodą ministra kultury Srebrne Pióro dla najlepszej poetki albańskiej.
Tłumaczyła na język albański dzieła Carlosa Ruiza Zafóna i Umberto Eco.

</doc>
<doc id="1217335" url="https://pl.wikipedia.org/wiki?curid=1217335" title="Obskurantyzm">
Obskurantyzm

Obskurantyzm (od , „zaciemniać, zaciemniający”) – ciemnota umysłowa, wstecznictwo, kołtuństwo, wrogie nastawienie do postępu i oświaty oraz praktyka celowego zapobiegania poznaniu faktów lub szczegółów jakiejś sprawy. Termin powstały w okresie oświecenia określający doktrynę katolicką i nastawienie Kościoła wobec kultury. W satyrycznej wizji Stanisława Kostki Potockiego stolicą obskurantyzmu jest Ciemnogród, a szerzący ciemnotę mieli być odznaczani Orderem Niedźwiadka.
Istnieją dwa historyczne i intelektualne znaczenia tego terminu:
 W XVIII wieku filozofowie okresu oświecenia określali tym terminem działania wrogie oświeceniowej koncepcji szerzenia wiedzy.
Obskurantyzm jest elementem nurtów: antyintelektualizmu, elitaryzmu oraz fundamentalizmu religijnego. Według tych poglądów wiedza powinna być dostępna jedynie dla klasy rządzącej, natomiast ogół społeczeństwa uznaje się za niegodny poznania faktów i prawdy. Obskurantyzm jest zasadniczo antydemokratyczny. W osiemnastowiecznej Francji markiz de Condorcet dowodził, że obskurantyzm arystokracji doprowadził do problemów społecznych, które stały się przyczyną rewolucji francuskiej. W XIX wieku matematyk William Kingdon Clifford opisał obskurantyzm duchownych, którzy w prywatnych rozmowach zgadzali się z teorią ewolucji, publicznie zaś krytykowali teorię jako pogląd niechrześcijański.
Obskurantyzm jest związany zwykle z religijnym fundamentalizmem, jest jednak udzielnym poglądem nie związanym z doktrynami teologicznymi. Fundamentalizm zakłada szczere wyznanie wiary, obskurantyzm zakłada manipulację wiarą jako praktykę polityczną. Realizując swoje cele obskuranci ograniczają możliwość pogłębiania, szerzenia i publikowania wiedzy oraz dowodów przeciwnych wspólnej wierze w „status quo”, w którym rządzi naród, co jest lokalną odmianą niezbędnego, tzw. szlachetnego kłamstwa (), pojęcia wprowadzonego do dyskursu politycznego przez Platona w roku 380 p.n.e. Stąd utrzymywanie „status quo” jako ograniczenia wiedzy noszącego znamiona obskurantyzmu stosowane jest zarówno przez pronaukowych reformatorów w ruchach religijnych oraz sceptyków, takich jak Henry Louis Mencken, a także w krytyce religii.

</doc>
<doc id="1217336" url="https://pl.wikipedia.org/wiki?curid=1217336" title="C-330">
C-330



</doc>
<doc id="1217339" url="https://pl.wikipedia.org/wiki?curid=1217339" title="Administracja samorządowa">
Administracja samorządowa

Administracja samorządowa – zespół organów publicznych powołanych do realizowania zadań państwa w terenie.
Polska.
Samorząd gminny, powiatowy czy samorząd województwa to utworzone z mocy prawa zrzeszenia wszystkich mieszkańców danej gminy, powiatu czy województwa, mające osobowość prawną i wypełniające zadania z zakresu administracji publicznej.
Samorząd wykonuje zadania samodzielnie, na podstawie upoważnień i w ramach środków przyznanych mu przez Konstytucję i ustawy.
Państwo posiada jedynie możliwość nadzorowania poczynań samorządów, przy czym zakres nadzoru i jego formy są ograniczone i ściśle określone przez przepisy prawa. Samorząd terytorialny jako zrzeszenie podejmuje decyzje bądź przez samych mieszkańców (gminy, powiatu czy województwa), bądź przez swoje organy. Na terytorium Rzeczypospolitej Polskiej istnieje trójstopniowy podział terytorialny. Jego jednostkami są:
Administracja samorządowa występuje na szczeblu województwa (marszałek, sejmik, zarząd województwa), powiatu (starosta, zarząd powiatu, rada powiatu) oraz gminy (prezydent, burmistrz lub wójt, rada gminy). Szczególnym przypadkiem są miasta na prawach powiatu, gdzie znajduje się urząd miasta (prezydent i rada miasta). Należy zauważyć swoistą dwuwładzę na poziomie województwa, gdzie dwa urzędy mają ten sam zakres terytorialny i, jak pokazuje praktyka, nie do końca rozdzielne zadania.
Podstawa prawna.
Podstawę prawną swojego istnienia administracja samorządowa znajduje w Konstytucji RP oraz ustawach. Zawarta w preambule do Konstytucji zasada pomocniczości państwa wprowadza postulat tworzenia takiego ustroju, aby rola państwa w zaspokajaniu potrzeb indywidualnych i społecznych sprowadzała się do niezbędnego minimum. Zasada decentralizacji władzy publicznej z kolei nakazuje przekazanie możliwie dużej liczby zadań publicznych podmiotom działającym na własną odpowiedzialność przy prawnym zapewnieniu odpowiedniej niezależności oraz niezbędnych środków. Jest ona wzmocniona przez zasadę przysługiwania samorządowi istotnej części zadań publicznych. Uszczegółowienie tej zasady zawiera art. 163, który wprowadza zasadę domniemania kompetencji samorządu, jeżeli ustawy szczegółowe nie wprowadzają innych ustaleń. W tym przypadku domniemywa się kompetencję gminy. Naczelną dyrektywą podziału terytorialnego wynikającego z powyższego jest zasada unitarności, czyli jednolitości w sferze zewnętrznej i wewnętrznej. Nie ma zatem możliwości wprowadzania jakichkolwiek autonomii lub nadawania uprawnień ustawodawczych, co naruszałoby jednolitość państwa. Wszelkie jednostki zasadniczego podziału terytorialnego muszą być jednostkami samorządu terytorialnego.
Podstawy prawne działania administracji samorządowej na poszczególnych szczeblach opisują ustawy, tj. ustawa z dnia 8 marca 1990 r. o samorządzie terytorialnym – dalej nazywana u.s.g., ustawa z dnia 5 czerwca 1998 r. o samorządzie powiatowym – u.s.p., ustawa z dnia 5 czerwca 1998 r. o samorządzie województwa – u.s.w., ustawa z dnia 28 lipca 1998 r. o wprowadzeniu zasadniczego trójstopniowego podziału terytorialnego państwa.
Należy zauważyć, że jednostki samorządu na poszczególnych szczeblach nie podlegają sobie. Organami nadzoru są Prezes Rady Ministrów, wojewoda oraz w zakresie finansów Regionalna Izba Obrachunkowa. Natomiast Naczelny Sąd Administracyjny oraz Najwyższa Izba Kontroli są organami kontrolnymi. Od rozstrzygnięć nadzorczych przysługuje skarga do WSA. Europejska Karta Samorządu Terytorialnego (e.k.s.t.) wprowadza w art. 8 zasadę, która stanowi, że kontrola administracyjna społeczności lokalnych może być realizowana wyłącznie na podstawie konstytucji lub ustawy.
Rozwiązania innych państw.
W Europie wykształciło się wiele systemów administracji tak, że w praktyce każdy kraj stosuje nieco inne rozwiązania. Administracja na innych kontynentach jest w gruncie rzeczy pochodną rozwiązań europejskich. Na szczególną uwagę ze względu na cechy charakterystyczne oraz walory porównawcze zasługują rozwiązania angielskie i amerykańskie, francuskie, niemieckie oraz szwajcarskie.
Wielka Brytania i USA.
Model angielski jest najstarszy, bowiem zainicjowany został w XVII wieku, kiedy to po powstaniu parlamentu administrowanie w terenie przekazano związkom samorządowym. Podstawową zasadą funkcjonowania angielskiego samorządu, przejętą później przez Stany Zjednoczone, jest "ultra vires rule", która zezwala jednostkom lokalnym na realizację tylko takich zadań, jakie zostały im przyznane ustawą. Zatem jest to podejście odwrotne do większości krajów europejskich, gdzie obowiązuje domniemanie właściwości najbliższego mieszkańcowi samorządu (zwykle gminy). W Stanach Zjednoczonych zasada ta została zastąpiona tzw. zasadą Dillona, która mówi, iż jednostka samorządu może podejmować tylko takie działania, do jakich została ustawą powołana i to na niej ciąży obowiązek udowodnienia swojej legitymacji. Zatem samorząd może wykonywać tylko zadania wynikające wprost z ustaw, niezbędne zadania integralnie z nimi powiązane oraz takie, które są niezbędne do realizacji głównego celu istnienia jednostki. Obecnie zasada ta jest stosowana mniej rygorystycznie i dopuszcza się, w miejsce opisywania w ustawach ściśle praw i obowiązków, generalne klauzule kompetencyjne.
Francja.
Francja reprezentowała do lat 50. model centralistyczny, dopiero w 1954 r. zdecydowano się na decentralizację administracji, a właściwa reforma miała miejsce w latach 80. Zasadniczy podział jest trójstopniowy: gminy, departamenty i regiony. Gmina posiada kompetencję generalną, tzn. realizuje zadania, które nie są przekazane innym organom i ich realizacji nie zabraniają przepisy. Główne zadania realizowane przez gminy to: gospodarka przestrzenna, zarządzanie mieniem komunalnym, opiniowanie przebiegu dróg, planów zagospodarowania, organizowanie pomocy społecznej i jej świadczenie, klasyfikacja terenów o szczególnych walorach przyrodniczych, rekreacyjnych, leczniczych, wspieranie rozwoju gospodarczego, urbanizacja, gospodarka mieszkaniowa, kształcenie zawodowe, część ochrony zdrowia, szkolnictwa, pomocy społecznej, ochrony środowiska, organizowania działalności kulturalnej. Zadaniem regionów jest programowanie rozwoju gospodarczego, społecznego i kulturalnego. Natomiast departamenty realizują świadczenia socjalne, w tym: ochronę sanitarną, utrzymanie szkolnictwa ponadpodstawowego, wypłacanie świadczeń, utrzymanie wysypisk śmieci, transport szkolny oraz nadzorują interwencjonizm gospodarczy. Na poziomie regionu i departamentu występuje równocześnie władza rządowa, zatem dualizm władzy jest pozornie większy niż w Polsce. Jednak organizacja i wieloletnie doświadczenie umożliwiają sprawne działanie, bowiem samorządy otrzymały całe bloki zadań, stąd przeplatanie kompetencji jest zminimalizowane. Organy samorządowe mogą same ustalać sposób realizacji zadań. Mogą również współpracować w pewnym zakresie z jednostkami rządowymi.
Niemcy.
Samorządność w Niemczech sięga XIX wieku, kiedy to w Prusach wprowadzono system zarządzania lokalnego oparty na instytucji bliskiej współczesnemu samorządowi terytorialnemu. Po II wojnie światowej nastąpiło zróżnicowanie organizacyjne spowodowane istnieniem stref okupacyjnych, przez co praktycznie do dziś można zauważyć elementy modelu anglosaskiego i francuskiego w landach zachodnich.
Oprócz administracji rządowej występują administracje krajowe (landy), na które składają się parlamenty krajowe oraz regencje.
Samorząd terytorialny występuje na poziomie gminy oraz powiatu. Istnieją jednak od tego wzorca wyjątki, ponieważ landy w swoich prawach mają również kształtowanie samorządu terytorialnego, np. w Hesji najniższym poziomem samorządu są dzielnice.
Gminy realizują: sprawy meldunkowe, paszportowe, akta stanu cywilnego, sprawy obrony cywilnej, nadzór budowlany, nadzór nad opieką zdrowotną, inspekcje przemysłowe, opiekę socjalną, szkolnictwo podstawowe, infrastrukturę techniczną, ochronę przeciwpożarową, cmentarze, utrzymanie terenów sportowych, bibliotek, przedsiębiorstw użyteczności publicznej.
Powiaty natomiast wykonują zadania, których nie są w stanie zrealizować gminy: ochronę środowiska, kontrolę zanieczyszczenia powietrza, rozbudowę dróg, utrzymanie infrastruktury technicznej, rozwój przedsiębiorczości i turystyki, rozwój szkolnictwa średniego i zawodowego, szpitali, klinik specjalistycznych, domów opieki społecznej, ośrodków i instytucji młodzieżowych, finansowanie targów i imprez kulturalnych, nadzór budowlany, ochronę przeciwpożarową, ratownictwo, kontrolę zgromadzeń, spisy ludności. Samorządy mają zagwarantowaną dowolność w sposobie realizacji zadań. Istnieje nacisk na łączenie małych gmin i tworzenie dużych związków, gdyż tylko takie mają w Niemczech pełne prawa.
Szwajcaria.
Model szwajcarski formalnie powstał w XIX wieku i ze względu na ukształtowanie terenu oraz warunki kulturowe wykształcił oryginalne rozwiązania. Gminy są jedynym poziomem samorządu i wywodzą się ze wspólnie zarządzanych grup osad, które stworzyły konfederację szwajcarską. Mają w związku z tym bardzo dużą samodzielność, realizują wszystkie zadania lokalne, łącznie z nadawaniem obywatelstwa gminy, bez którego nie można ubiegać się o obywatelstwo państwa. Istnieje wiele rodzajów gmin, które wykształciły się na przestrzeni lat: obywatelskie (najstarsze), ogólne (współczesne, zbliżone do gmin w innych krajach), specjalne (dla realizacji zadań specjalnych, np. pomocy społecznej), kościelne oraz szkolne. Na jednym terytorium może istnieć wiele różnych gmin, z których każda może mieć swój majątek i realizować swoje zadania. Z powodów trudności administracyjnych dąży się do uproszczenia układu gmin i pozostawienia tylko gminy ogólnej. Główne zadania gmin ogólnych dotyczą: organizacji wewnętrznej, zarządzania majątkiem, egzekucji podatków gminnych, podstawowego i średniego szkolnictwa, ochrony zdrowia i opieki społecznej, policji gminnej, planowania lokalnego, robót publicznych, utrzymania urządzeń technicznych, lokalnej komunikacji publicznej, utrzymywania urządzeń kulturalnych i sportowych. Zakres gmin ogólnych stale się rozszerza.

</doc>
<doc id="1217340" url="https://pl.wikipedia.org/wiki?curid=1217340" title="Dyskografia Benny’ego Benassiego">
Dyskografia Benny’ego Benassiego

Dyskografia Benny’ego Benassiego – pełna dyskografia pochodzącego z Mediolanu włoskiego DJ-a i producenta – Benny’ego Benassiego, tworzącego muzykę elektroniczną z gatunku electro house i electroclash.

</doc>
<doc id="1217341" url="https://pl.wikipedia.org/wiki?curid=1217341" title="Igor Piedan">
Igor Piedan

Igor Piedan, ros. Игорь Педан (ur. 27 listopada 1977 w Omsku) – rosyjski zawodnik armwrestlingu, kulturysta i strongman.
Jeden z najlepszych rosyjskich siłaczy. w roku 2004.
Życiorys.
Igor Piedan w wieku szesnastu lat zaczął trenować armwrestling. Następnie uprawiał kulturystykę. W wieku dwudziestu trzech lat rozpoczął treningi jako siłacz.
Był pierwszym w historii Rosjaninem, który wziął udział w indywidualnych Mistrzostwach Świata Strongman. Uczestniczył w tych zawodach czterokrotnie, w latach 2003, 2005 (IFSA), 2006 (IFSA) i 2007 (IFSA). W Mistrzostwach Świata Strongman 2003, Mistrzostwach Świata IFSA Strongman 2006 i Mistrzostwach Świata IFSA Strongman 2007 nie zakwalifikował się do finałów.
W rankingu najlepszych rosyjskich siłaczy zajął drugie miejsce (po Michaile Koklajewie) w latach 2005, 2006 i 2007.
W finałach Mistrzostw Europy IFSA Strongman 2007 doznał kontuzji i ostatecznie nie wziął udziału.
Jest zrzeszony w federacji IFSA i obecnie sklasyfikowany na 16. pozycji.
Igor Piedan pochodzi z Syberii. Mieszkał na Ukrainie w mieście Czerkasy. Obecnie mieszka w Moskwie.
Warunki fizyczne:

</doc>
<doc id="1217344" url="https://pl.wikipedia.org/wiki?curid=1217344" title="Kazimierz Wybranowski">
Kazimierz Wybranowski



</doc>
<doc id="1217345" url="https://pl.wikipedia.org/wiki?curid=1217345" title="Jerzy Piłat">
Jerzy Piłat

Jerzy Janusz Piłat (ur. 14 lipca 1962 w Świdniku, zm. 23 stycznia 2008 w Mirosławcu) – pułkownik pilot Wojska Polskiego.
Życiorys.
Po ukończeniu Liceum Lotniczego w Dęblinie studiował w Wyższej Oficerskiej Szkole Lotniczej. Po promocji przydzielony został do 66 Lotniczego pułku szkolnego w Tomaszowie Mazowieckim. W 1998 r. został mianowany dowódcą eskadry w Tomaszowie Mazowieckim. Od 2001 do 2004 dowodził eskadrą lotniczą w 2 Ośrodku Szkolenia Lotniczego. W 2004 r. został skierowany na studia stacjonarne podyplomowe w Ogólnowojskowym Kolegium w Paryżu. Po powrocie został dowódcą 12 Bazy Lotniczej w Mirosławcu. Zginął 23 stycznia 2008 roku w katastrofie lotniczej samolotu CASA C-295M pod Mirosławcem. Pochowany na cmentarzu Powązki Wojskowe w Warszawie (kwatera FII-4-13).
29 stycznia 2008 Prezydent RP Lech Kaczyński, na wniosek ministra obrony narodowej Bogdana Klicha, awansował go pośmiertnie na stopień generała brygady.
Podwładni wspominają pułkownika jako bardzo kulturalnego dowódcę. "Jego styl dowodzenia był bardzo dystyngowany" - powiedział mjr Bogdan Ziółkowski z Bazy w Mirosławcu. Zostawił żonę Iwonę i dwie dorosłe córki.

</doc>
<doc id="1217346" url="https://pl.wikipedia.org/wiki?curid=1217346" title="Flutura Açka">
Flutura Açka

Flutura Açka (ur. 4 czerwca 1966 w Elbasanie) – albańska poetka, prozaiczka i dziennikarka.
Życiorys.
W 1988 roku ukończyła studia ekonomiczne (specjalność: statystyka) na Uniwersytecie Tirańskim. a w 2001 studia z zakresu języka i literatury albańskiej na uniwersytecie w Elbasanie. 
Przez kilka lat pracowała jako dziennikarka czasopisma „Fjala e lire” (Wolne słowo) oraz „Ku vemi” w Elbasanie, a także jako redaktorka w wydawnictwie Onufri, zanim założyła własne wydawnictwo Skanderbeg Books.
Jej talent poetycki zabłysnął w 1997 r. na Strużańskich Wieczorach Poezji, międzynarodowej imprezie poetyckiej, odbywającej się w macedońskiej Strudze. Tam też została nagrodzona „Lirą Strugi”. Rok później w Tivoli została uznana za jedną z 13 najlepszych poetów europejskich młodego pokolenia (do 35 roku życia).
Jest związana z Demokratyczną Partią Albanii, pełni w niej funkcję przewodniczącej komisji etyki.
Mieszka w Tiranie i w Utrechcie. Miała syna Jerina (zm. 2018).

</doc>
<doc id="1217354" url="https://pl.wikipedia.org/wiki?curid=1217354" title="Prakriti">
Prakriti



</doc>
<doc id="1217357" url="https://pl.wikipedia.org/wiki?curid=1217357" title="Doktorzy honoris causa Uniwersytetu Wileńskiego">
Doktorzy honoris causa Uniwersytetu Wileńskiego



</doc>
<doc id="1217358" url="https://pl.wikipedia.org/wiki?curid=1217358" title="Wisam El Abdy">
Wisam El Abdy

Wisam El Abdy (ur. 2 kwietnia 1979 w Safakisie) – tunezyjski piłkarz grający na pozycji obrońcy. Mierzy 186 cm wzrostu, waży 81 kg.
Kariera klubowa.
El Abdy jest wychowankiem klubu CS Sfaxien. W jego barwach zadebiutował w 1999 w lidze tunezyjskiej. W 2000 roku wywalczył Arabski Puchar Mistrzów, a w 2003 roku sięgnął po Puchar Ligi Tunezyjskiej. W 2004 roku po raz drugi wygrał Arabską Ligę Mistrzów, a także pierwszy raz w karierze zdobył Puchar Tunezji. Natomiast w 2005 roku został mistrzem kraju, a rok później dotarł do finału Ligi Mistrzów (1:1, 0:1 z Al-Ahly Kair).
Latem 2006 El Abdy wyjechał do Egiptu i podpisał kontrakt z tamtejszym Zamalekiem Kair, gdzie był drugim obok Aymena Ben Zekriego Tunezyjczykiem w zespole. W 2009 roku wrócił do Tunezji i do 2010 roku grał w Espérance Tunis.
Kariera reprezentacyjna.
W reprezentacji Tunezji El Abdy zadebiutował w 2005 roku. W 2008 roku został powołany przez Rogera Lemerre na Puchar Narodów Afryki 2008.

</doc>
<doc id="1217364" url="https://pl.wikipedia.org/wiki?curid=1217364" title="Bułgarska Partia Socjaldemokratyczna">
Bułgarska Partia Socjaldemokratyczna

Bułgarska Partia Socjaldemokratyczna (bułg. "Българска социалдемократическа партия", BPSD) – bułgarska partia polityczna założona 26 listopada 1989 w Sofii. Początkowo partia nosiła nazwę Bułgarska Robotnicza Partia Socjaldemokratyczna (Zjednoczeni), jednak podczas pierwszej ogólnonarodowej konferencji, przeprowadzonej 5 stycznia 1990 r., zdecydowano o przyjęciu nazwy Bułgarska Partia Socjaldemokratyczna, nawiązując w ten sposób do pierwszej w historii Bułgarii partii socjaldemokratycznej, założonej w 1891 r. przez Dimityra Błagojewa. W latach 90. XX wieku działacze BPSD współtworzyli zjednoczoną opozycję antykomunistyczną nazwaną Związkiem Sił Demokratycznych i uczestniczyli w rozmowach przy tzw. Okrągłym Stole. 
Pod koniec lat 90. BPSD rozpadła się na kilka mniejszych partii i utraciła znaczenie na bułgarskiej scenie politycznej. 
Partia jest członkiem lewicowej Koalicja na rzecz Bułgarii, ponadto jest członkiem Międzynarodówki Socjalistycznej i Partii Europejskich Socjalistów.
Historia.
BPSD w Wielkim Zgromadzeniu Narodowym 7. kadencji.
BPSD została oficjalnie zarejestrowana 17 kwietnia 1990. Podstawowym celem partii było wprowadzenie demokracji i systemu wielopartyjnego w Bułgarii, a także przeprowadzenie reform gospodarczych, wprowadzenie osłon socjalnych dla obywateli, zagwarantowanie porządku i bezpieczeństwa w kraju targanym od 1989 przez falę strajków i protestów i zainicjowanie duchowego odrodzenia narodu w świetle nieuchronnego końca Ludowej Republiki Bułgarii. Wkrótce po uzyskaniu rejestracji BPSD włączyła się w szeroką opozycyjną koalicję partii i ugrupowań demokratycznych, która została nazwana Związkiem Sił Demokratycznych (ZSD). W pierwszych wolnych powojennych wyborach do 7. Wielkiego Zgromadzenia Narodowego ZSD zdobył 144 mandaty (na 400 miejsc), z czego 28 przypadło przedstawicielom BPSD. Wkrótce potem BPSD wystąpiła z ZSD. Przyczyną rozłamu był bunt zorganizowany przez 39 parlamentarzystów ZSD, którzy sprzeciwili się próbie przeforsowania przez byłych komunistów nowej konstytucji spowalniającej przemiany demokratyczne w kraju. Deputowani BPSD kierowani przez swego charyzmatycznego lidera, doktora Petyra Dertlijewa, odcięli się od tego protestu i poparli projekt konstytucji. Doprowadziło to do zerwania współpracy między ZSD i BPSD a także do rozłamu w samej BPSD, od której odłączyła się grupa działaczy na czele z Iwanem Kurtewem. Założona przez nich Partia Socjaldemokratyczna ponownie związała się z głównym nurtem ZSD.
BPSD w wyborach do Zgromadzenia Narodowego 36. kadencji.
Po fali strajków i protestów w kraju wyrażających dezaprobatę wobec rządów byłych komunistów 7. Wielkie Zgromadzenie Narodowe zostało przedterminowo rozwiązane na początku października 1991. Miesiąc później przeprowadzono wybory do 36. Zgromadzenia Narodowego. BPSD wystartowała w nich w koalicji o nazwie ZSD-Centrum, którą oprócz socjaldemokratów tworzyli: Klub Polityczny „Ekogłasnost”, Partia Demokratyczna-Płowdiw i grupa niezależnych działaczy. Koalicja zdobyła zaledwie 3,2% głosów i tym samym nie przekroczyła progu wyborczego wynoszącego 4%. 
BPSD w wyborach do Zgromadzenia Narodowego 37. kadencji.
W wyborach do 37. Zgromadzenia Narodowego przeprowadzonych w październiku 1994 BPSD uczestniczyła jako koalicja o nazwie Demokratyczna Alternatywa na rzecz Republiki. Również i ta koalicja nie zdołała przekroczyć progu wyborczego (uzyskała 3,79% głosów). 
BPSD w wyborach do Zgromadzenia Narodowego 38. kadencji.
W 1995 zaczął się proces ponownego zacieśniania współpracy między BPSD i ZSD. Początkiem tego procesu było udzielenie przez socjaldemokratów poparcia kandydatowi ZSD, Stefanowi Sofijanskiemu, w wyborach na burmistrza Sofii. Sofijanski zwyciężył, a funkcja zastępcy burmistrza przypadła działaczowi BPSD, Angełowi Achrianowowi. 
Efektem zbliżenia między ZSD i BPSD było utworzenie przed wyborami do 38. Zgromadzenia Narodowego koalicji o nazwie Zjednoczone Siły Demokratyczne (ODS), w której obok tych dwóch partii znalazły się także Partia Demokratyczna i Bułgarski Ludowy Związek Chłopski. ODS zajęły pierwsze miejsce w wyborach przeprowadzonych w kwietniu 1997, zdobywając 137 miejsc w 240-osobowym parlamencie. Działaczom BPSD przypadły jednak tylko dwa mandaty. 
Rozłam w BPSD.
Jesienią 1997 roku rozpoczął się proces rozpadu BPSD. Przewodniczący Petyr Dertliew wraz z grupą najbliższych współpracowników rozpoczęli rozmowy na temat zbliżenia z innymi formacjami socjaldemokratycznymi i socjalistycznymi, które nie miały własnych przedstawicieli w Zgromadzeniu Narodowym: Eurolewicą, Zjednoczonym Blokiem Pracy i in. 1 marca 1998 od BPSD oddzielił się Ruch na rzecz Socjalnego Humanizmu (bułg. "Движението за социален хуманизъм") i liczebność członków partii spadła pod 10 tysięcy. W dniach 24-25 października tego samego roku grupa pozostających w BPSD działaczy zwołała nadzwyczajny kongres, na którym skrytykowała prolewicową politykę Dertlijewa i wybrała nowego przewodniczącego, którym został deputowany BPSD Jordan Nichrizow. 
W odpowiedzi działacze skupieni wokół Dertlijewa zwołali w dn. 21-22 listopada 1998 swój nadzwyczajny kongres partyjny, na którym wybrali na przewodniczącego Petyra Agnowa. Sam Dertlijew zrezygnował kandydowania o fotel przewodniczącego z powodu podeszłego wieku, jednak do śmierci pozostał honorowym przewodniczącym formacji. 
Obie frakcje: zwolenników Nichrizowa i zwolenników Agnowa uważały się za Bułgarską Partię Socjaldemokratyczną. Spór o prawo do tej nazwy musiał rozstrzygnąć sąd, który ostatecznie przyznał je formacji Nichrizowa. 
Podziały wśród socjaldemokratów znacznie osłabiły znaczenie formacji na bułgarskiej scenie politycznej. Część ugrupowań socjaldemokratycznych przyłączyła się do lewicowej Bułgarskiej Partii Socjalistycznej tworząc wraz z nią Koalicję na rzecz Bułgarii, pozostałe, jak obecna BPSD Jordana Nichrizowa, szukają swego miejsca w centrum, jednak nie cieszą się poparciem społecznym.

</doc>
<doc id="1217370" url="https://pl.wikipedia.org/wiki?curid=1217370" title="Ismaël Triki">
Ismaël Triki

Ismaël "Smahi" Triki (arab. اسماعيل سماحي تريكي; ur. 1 kwietnia 1967 w Zenacie) – marokański piłkarz grający na pozycji obrońcy.
Grał w takich klubach jak SC Bastia (1986–1993), LB Châteauroux (1993–1996), Lausanne Sports (1996–1998), FC Lorient (1998–1999) oraz An-Nassr (1999–2000).
Z reprezentacją Maroka wystąpił na Mistrzostwach Świata 1994 i Mistrzostwach Świata 1998.

</doc>
<doc id="1217372" url="https://pl.wikipedia.org/wiki?curid=1217372" title="Rejon Gusevsky">
Rejon Gusevsky



</doc>
<doc id="1217374" url="https://pl.wikipedia.org/wiki?curid=1217374" title="Polowanie na Piranię">
Polowanie na Piranię

Polowanie na „Piranię” (ros. "Охота на пиранью", "Ochota na piranju") – rosyjski film fabularny z 2006 roku, oparty na powieści Aleksandra Buszkowa.
Opis fabuły.
Były komandos Specnazu, obecnie instruktor szkoleniowy specjalnej grupy szturmowej o nazwie "Pirania", Kiriłł Mazur, otrzymuje zadanie eskortowania w głąb tajgi młodej pani kapitan, Olgi. Ma jej pomóc w dotarciu do podwodnego laboratorium, w którym niegdyś produkowano broń chemiczną. Satelita wykrył bowiem podejrzany ruch wokół obiektu. Po dotarciu na miejsce, Kiriłł i Olga zostają schwytani przez nieznanych ludzi i zaprowadzeni siłą do odludnej wioski, w której ludzie żyją w prymitywnych warunkach. Starosta osady, Kuźmicz, nakazuje uwięzić ich z grupą kilku pozostałych zakładników. Kiriłł jest poddawany rozmaitym torturom. Sytuacja komplikuje się jeszcze bardziej, gdy do wioski przyjeżdża grupa uzbrojonych ludzi. Okazuje się, że ich dowódca, terrorysta Prochor, jest nieformalnym władcą całego regionu i najbogatszym człowiekiem w promieniu kilkuset kilometrów. Razem z grupą wyszkolonych i świetnie uzbrojonych najemników organizuje w odludnej rosyjskiej puszczy polowania na ludzi. Nakazuje wywieźć Kiriłła i resztę zakładników kilkadziesiąt kilometrów w głąb lasu, po czym rozpoczyna pościg. Nie wie jednak, że tym razem ma do czynienia z byłym członkiem jednostki specjalnej, przygotowanym do działań na tyłach wroga. Przekonuje się o tym, dopiero gdy Mazur stawia czoła jego ludziom, zamieniając myśliwych w zwierzynę łowną. Komplikuje to plany Prochora, który w trakcie polowania prowadzi negocjacje w sprawie sprzedaży silnego gazu bojowego. Porywa więc Olgę, starając się utrzymać swojego przeciwnika jak najdalej od własnych interesów.
Tło.
Postać agenta Mazura wzorowana była na takich ikonach kina sensacyjnego, jak John Rambo, John McClane czy James Bond. Przygotowując się do występu w filmie, Władimir Maszkow rozpoczął intensywne treningi siłowe − miał wypracować perfekcyjną muskulaturę.
Gatunek.
"Polowanie na „Piranię”" to typowy film sensacyjny, thriller, w zasadzie pozbawiony cech nadprzyrodzonych. Jednak ze względu na postać Prochora można go zakwalifikować także do gatunku horroru. Terrorysta ów w decydującej scenie przypomina swoim zachowaniem zombie – otrzymując liczne, wydawałoby się, śmiertelne ciosy, następnie zaś wypowiada słowa: "Nie można mnie zabić! Umarłem mając osiem lat" (rzeczywiście sytuacja, w jakiej się znalazł jako dziecko była praktycznie bez wyjścia). Z drugiej strony, można tą wypowiedź zinterpretować inaczej – "umarłem jako człowiek" – a odporność na zadawane ciosy tłumaczyć zażytymi wcześniej narkotykami.

</doc>
<doc id="1217375" url="https://pl.wikipedia.org/wiki?curid=1217375" title="Kamel Zaïem">
Kamel Zaïem

Kamel Zaïem (ur. 25 maja 1983 w Tunisie) – tunezyjski piłkarz grający na pozycji ofensywnego pomocnika.
Kariera klubowa.
Zaïem jest wychowankiem klubu Espérance Tunis. W jego barwach zadebiutował w 2002 roku w lidze tunezyjskiej. Swój pierwszy sukces odniósł w 2006 roku, kiedy wywalczył mistrzostwo Tunezji oraz zdobył Puchar Tunezji, natomiast w sezonie 2006/2007 wraz z Espérance obronił tytuł mistrzowski, który był jego drugim w karierze. W roku 2008 podpisał kontrakt z serbskim Partizanem Belgrad. W 2009 roku wyjechał do katarskiego Al-Khor. W tym samym roku wrócił do Tunezji i został zawodnikiem CS Sfaxien. Obecnie jest zawodnikiem egipskiego ENPPI Club.
Kariera reprezentacyjna.
W 2008 roku Zaïem został powołany przez Rogera Lemerre do reprezentacji Tunezji na Puchar Narodów Afryki 2008. Na tym turnieju wystąpił w dwóch spotkaniach.

</doc>
<doc id="1217376" url="https://pl.wikipedia.org/wiki?curid=1217376" title="Kamel Zaiem">
Kamel Zaiem



</doc>
<doc id="1217383" url="https://pl.wikipedia.org/wiki?curid=1217383" title="Surdotyflopedagogika">
Surdotyflopedagogika

Surdotyflopedagogika – dział pedagogiki specjalnej, zajmujący się dziećmi z równoczesnym uszkodzonym wzrokiem i słuchem. 
Stopnie niepełnosprawności.
Biorąc pod uwagę stopień uszkodzenia zmysłów wśród tych dzieci można wyróżnić:
Dzieci głuchoniewidome od urodzenia pozbawione są możliwości zdobywania informacji i kontaktowania się ze swoim środowiskiem za pomocą dwóch podstawowych zmysłów. Całkowita głuchoślepota wrodzona uważana jest za niepełnosprawność, która może przyczynić się m.in. do ograniczenia możliwości normalnego rozwoju, poznawania rzeczywistości i komunikowania się. 
Możliwości rozwojowe i edukacyjne.
Stopień uszkodzenia słuchu i wzroku oraz okres wystąpienia głuchoślepoty nie zawsze są decydującymi czynnikami mającymi wpływ na możliwości rozwojowe i edukacyjne oraz poziom funkcjonowania. Ze względu na te czynniki dzieci głuchoniewidome podzielono na: 
Placówki specjalne.
Większość placówek szkolnictwa specjalnego dla dzieci głuchoniewidomych powstała na gruncie szkół dla osób głuchych lub niewidomych. Stanowią one bardziej lub mniej samodzielne oddziały tych placówek. Mają one na celu zapewnienie najkorzystniejszych warunków rozwojowych, przygotowanie do życia oraz do ewentualnej pracy zawodowej. Zajmują się tym szkoły o charakterze specjalnym oraz integracyjnym. Takie placówki edukują dzieci od wieku przedszkolnego do 18 roku życia (czasami do 21).
Program edukacyjny.
Program edukacyjny zakłada dwa poziomy nauczania, które są niezależne od wieku dziecka: 
Każdy uczeń ma indywidualny program dostosowany do jego możliwości i potrzeb. Program edukacyjny głównie obejmuje następujące zajęcia:
Komunikowanie się z otoczeniem.
Dziecko musi opanować, co najmniej jedną metodę komunikowania się. Porozumiewanie się z dzieckiem uzależnione jest od jego poziomu rozwoju.
Najpierw wprowadza się komunikację przy pomocy przedmiotów i naturalnych znaków. Kolejnym etapem jest wypracowanie z dzieckiem umiejętności posługiwania się znakami symbolicznymi. Natomiast metody komunikacji zależne są od indywidualnych predyspozycji dziecka. 
Metody komunikacji.
Do metod komunikacji można zaliczyć:
Terapię prowadzą specjalni wychowawcy, którzy współpracują z: psychologiem, logopedą, pediatrą, okulistą, audiologiem i pielęgniarką.

</doc>
<doc id="1217385" url="https://pl.wikipedia.org/wiki?curid=1217385" title="Radhouène Felhi">
Radhouène Felhi

Radhouène Felhi (ur. 25 marca 1984 w Meknassi) – tunezyjski piłkarz grający na pozycji środkowego obrońcy. Mierzy 187 cm wzrostu, waży 79 kg. Obecnie występuje w zespole Étoile Sportive du Sahel.
Kariera klubowa.
Felhi piłkarską karierę rozpoczął w klubie Étoile Sportive du Sahel. W 2004 roku zadebiutował w jego barwach w pierwszej lidze tunezyjskiej. W tym samym roku oraz w 2005 dochodził do finału Ligi Mistrzów (porażki w finałach kolejno z Enyimba FC i Al-Ahly Kair). W 2005 roku zdobył Puchar Ligi Tunezyjskiej, a w 2006 - Puchar Konfederacji CAF. Największe sukcesy osiągnął w 2007 roku, gdy z Étoile Sportive wygrał Ligę Mistrzów i wywalczył swoje pierwsze mistrzostwo kraju w karierze. Wystąpił też w Klubowym Pucharze Świata. W 2009 roku był wypożyczony do TSV 1860 Monachium.
Kariera reprezentacyjna.
W 2008 roku Felhi został powołany przez Rogera Lemerre do reprezentacji Tunezji na Puchar Narodów Afryki 2008, nie zaliczając w niej wcześniej debiutu.

</doc>
<doc id="1217386" url="https://pl.wikipedia.org/wiki?curid=1217386" title="Radhouene Felhi">
Radhouene Felhi



</doc>
<doc id="1217389" url="https://pl.wikipedia.org/wiki?curid=1217389" title="David Davies (pływak)">
David Davies (pływak)

David Davies (ur. 3 marca 1985 w Barry) – brytyjski pływak. Zdobył brązowy medal na 1500 metrów w stylu dowolnym podczas igrzysk Olimpijskich w Atenach (2004). Był specjalistą od pływania na długich dystansach.

</doc>
<doc id="1217395" url="https://pl.wikipedia.org/wiki?curid=1217395" title="Kościół antonianów w Kolonii">
Kościół antonianów w Kolonii

Kościół antonitów w Kolonii () – dawna gotycka świątynia klasztorna i pierwszy ewangelicki kościół w Kolonii.
Historia i architektura.
Kościół antonianów znajduje się w ścisłym centrum miasta, w tzw. City, przy deptaku handlowym Schildergasse 57. Jest jedną z 5 świątyń Parafii Ewangelickiej w Kolonii (niem. "Evangelische Gemeinde Köln") obejmującej całe śródmieście (niem. "Innenstadt"), do której należy również poklasztorny kościół kartuzów.
Klasztor antonianów, poświęcających się pielęgnowaniu chorych i żyjących według reguły św. Augustyna został założony w 1298 przy ulicy zamieszkiwanej głównie przez członków cechu malarzy. Kościół zbudowany został w latach 1350–1370/1378. Jest krótką, lecz stosunkowo wysoką trójnawową sklepioną bazyliką z wielobocznie zamkniętym prezbiterium. Również nawa północna ma podobne zamknięcie w formie kaplicy. Kościół nie posiada wieży.
W XVI w. przebudowano okna i portal południowy. Po zajęciu Kolonii przez Francuzów w 1794, klasztory zostały rozwiązane, a protestanci uzyskali swobodę wyznania. Przedtem odbywał się jedynie tajne nabożeństwa ewangelickie lub trzeba było udawać się na tereny innych księstw niemieckich – do położonego po drugiej stronie Renu Mülheim (obecnie dzielnica Kolonii) w księstwie Bergu i do niedalekiego Frechen w księstwie Jülich. Kościół antonitów z częścią zabudowań poklasztornych został przekazany protestantom 6 sierpnia 1802, jako ich pierwsza świątynia w mieście. Do 1805 wnętrze gruntownie przekształcono, ustawiając ołtarz połączony z amboną, usuwając część filarów międzynawowych i wstawiając drewniane empory dla pomieszczenia na małej powierzchni jak największej liczby uczestników nabożeństw (w ten sposób uzyskano aż 800 miejsc). Pod koniec XIX w., gdy w mieście – od 1815 należącym do Królestwa Prus – istniała już wystarczająca liczba miejsc kultu, empory usunięto i zrekonstruowano pierwotną dyspozycję przestrzenną. W 1896 okna w nawach bocznych otrzymały neogotyckie maswerki.
W czasie II wojny światowej budowla doznała wielkich zniszczeń podczas nalotu 31 maja 1942. Powojenna odbudowa nastąpiła w latach 1946–1952 (proj. Ferdinand Franz Wallraf). Na nowo ukształtowano zachodnią partię kościoła (tzw. "westwerk") z wejściem i z emporą organową, a pozostała część została zrekonstruowana z wykorzystaniem oryginalnych murów. 1954 na kalenicy dachu wzniesiono wieżyczkę, 1961-1962 powstała przybudówka zachodnia. W latach 1979–1980 odtworzono średniowieczną kolorystykę wnętrza, w 1994-1996 odnowiono elewacje boczne, a w 2006 fasadę.
Długość wnętrza wynosi 28 m, wysokość nawy głównej 15,5 m. Nawy boczne są o połowę niższe.
Wyposażenie wnętrza.
Średniowieczne wyposażenie zostało prawie doszczętnie usunięte w dobie sekularyzacji. Zabytkowe witraże, z wyjątkiem sceny Ukrzyżowania z lat 1520–1530 uległy zniszczeniu podczas wojny. Obecne oszklenie wykonał Alois Plum, 1966-1967.
Za najwybitniejsze dzieło sztuki uważane jest brązowa ekspresjonistyczna figura zasmuconego anioła, zwana „Unoszący się” (niem. "Der Schwebende"), z 1928 r., zawieszona na łańcuchach w zakończeniu nawy północnej, nad kamienną płytą poświęconą pamięci ofiar obu wojen światowych. Zaprojektował ją Ernst Barlach, nadając twarzy rysy artystki Käthe Kollwitz. Jest to drugi odlew oryginału zawieszonego w 1927 w kolegiacie w Güstrow. Rzeźba kolońska została zniszczona w 1941 przez hitlerowców, obecna (jak i figura w Güstrow) jest kolejną kopią oryginału, zrekonstruowaną w 1952. W sąsiedztwie znajduje się płyta upamiętniająca ofiary Holocaustu (Dieter Boers, 1995).
Drzwi brązowe z wizerunkami apostołów w kruchcie dostawionej w narożniku płn.-zach. wykonał Ulrich Henn (1964).
Organy zbudowała firma Willi Peter z Köln-Mülheim (1969), mają 3 manuały i pedał, a od przebudowy w 1995 posiadają 37 rejestrów.
W wieżyczce zawieszono 3 niewielkie dzwony odlane w 1956 przez firmę Rincker z Sinn.
Informacje.
W kościele odprawiane są nabożeństwa niedzielne o godz. 10 (na przemian według liturgii luterańskiej i unijnej) oraz o 18 (liturgia ewangelicko-reformowana). Ponadto odbywają się nabożeństwa wieczorne w soboty, a w pozostałe dni tygodnia krótka modlitwa. Z uwagi na centralne położenie, parafia prowadzi tu urozmaiconą, otwartą na otaczający świat działalność, od regularnych nabożeństw ekumenicznych i spotkań dla osób starszych, po duszpasterstwo gejów i lesbijek. W domu parafialnym ("CityPavillon") znajduje się centrum informacyjne, a ponadto kawiarnia, gdzie mają miejsce spotkania i imprezy kulturalne. Odbywają się koncerty i wystawy, seminaria dyskusyjne, organizowane są wspólne wycieczki. Działa chór kościelny, orkiestra, schola ekumeniczna i chór kameralny.

</doc>
<doc id="1217396" url="https://pl.wikipedia.org/wiki?curid=1217396" title="Smahi Triki">
Smahi Triki



</doc>
<doc id="1217400" url="https://pl.wikipedia.org/wiki?curid=1217400" title="2 Brygada Kawalerii Narodowej Wielkiego Księstwa Litewskiego">
2 Brygada Kawalerii Narodowej Wielkiego Księstwa Litewskiego

2 Brygada Kawalerii Narodowej Wielkiego Księstwa Litewskiego – brygada jazdy armii Wielkiego Księstwa Litewskiego Rzeczypospolitej Obojga Narodów.
Formowanie i zmiany organizacyjne.
Utworzona w 1776 z oddziałów petyhorskich. W 1776 roku liczyła etatowo 478 żołnierzy. W 1777 roku w skład brygady wchodził sztab i chorągwie: chorągiew J. K. M, chorągiew B. Wlk. Lit., chorągiew B. Pl. Lit., chorągiew M. Brzostowskiego, chorągiew J. A. Mniszcha, chorągiew M. Ogińskiego, chorągiew J. M. Chodkiewicza, chorągiew A. Czartoryskiego, chorągiew A. M. Rokickiego, chorągiew A. K. Czartoryskiego, chorągiew L. Tyszkiewicza, chorągiew M. Łopotta, chorągiew M. Ogińskiego, chorągiew J. Suchodolskiego, chorągiew D. Głuchowskiego, chorągiew S. Aleksandrowicza . Chorągwie zgrupowane były w czterech szwadronach po cztery chorągwie.
Stan faktyczny według „raty marcowej” z 1777 roku wynosił 284 żołnierzy. Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Nieco później zmniejszono jej etat do 65 tysięcy. Przy zachowaniu etatu z 1776, nowy zaciąg dla jednostki przewidywał 1120 ludzi, co razem miało stanowić 1598 żołnierzy w służbie. Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1619 żołnierzy a praktycznie 1608. Można przyjąć, że w kwietniu 1794 roku stan brygady wynosił etatowo 854 żołnierzy, a faktyczny 342. W 1994 roku zorganizowana była w 8 chorągwi.
Brygada zorganizowana była w 2 szwadrony po dwie chorągwie. Jej stan liczebny na dzień 1 sierpnia 1793 wynosił 369 ludzi i 208 koni, a 16 kwietnia 1794 około 360 ludzi i około 300 koni.
Żołnierze brygady.
Stanowiska oficerskie w brygadzie zajmowali: brygadier-komendant, wicebrygadier-wicekomendant, major, kwatermistrz-kasjer, audytor, adiutant, rotmistrz, porucznik, podporucznik i chorąży.
Rangami oficerskimi były też stopnie: towarzysza i namiestnika. Odpowiadały one randze chorążego. Nie byli oni patentowani przez króla lecz przez rotmistrzów lub hetmanów i ich rzeczywiste role w chorągwiach bardziej można przyrównać do podoficerskich.
Komendanci:
Walki brygady.
Brygada brała udział w walkach w czasie wojny w obronie Konstytucji 3 maja i insurekcji kościuszkowskiej.
Bitwy i potyczki:

</doc>
<doc id="1217401" url="https://pl.wikipedia.org/wiki?curid=1217401" title="Pyszma">
Pyszma

Pyszma (ros. Пышма) – rzeka w Federacji Rosyjskiej na Syberii Zachodniej. Prawy dopływ Tury.
Wypływa z jeziora Kluczi na wschodnich stokach Środkowego Uralu, w okolicach Wierchniej Pyszmy. Płynie przez terytorium obwodu swierdłowskiego i tiumeńskiego. Długość rzeki – 603 km, zlewnia – 19,7 tys. km², średnia przepływ – 34 m³/sek. Wiosenny przybór wód – od kwietnia do maja. Pod lodem od listopada do kwietnia. W biegu rzeki trzy zbiorniki retencyjne, w tym zbiornik biełojarski z hydroelektrownią biełojarską.
Rzeka przepływa przez Park Narodowy „Pripyszminskije bory”.

</doc>
<doc id="1217403" url="https://pl.wikipedia.org/wiki?curid=1217403" title="Beidou">
Beidou

Beidou (Wielki Wóz) – chiński satelitarny system nawigacyjny, od 2018 roku działający na całym świecie (z dokładnością do 10 m, a w rejonie azjatycko-pacyficznym 5 m).
Pierwszym systemem był Beidou-1, składał się on z 4 satelitów geostacjonarnych – 3 aktywnych i jednego zapasowego. Pierwsze satelity wystrzelono w 2000 roku. Beidou-1 został wycofany ze służby pod koniec 2012 roku.
Jego następcą (ale nie rozwinięciem) jest globalny system Beidou-2 znany również pod eksportową nazwą Compass. System ten jest złożony z 5 satelitów geostacjonarnych i 30 poruszających się po orbitach o średniej wysokości. Compass działa w rejonie Azja-Pacyfik od grudnia 2011 roku, używając wtedy 10 aparatów, a zasięgiem obejmując w 2012 roku obszar Azji i Pacyfiku. Pełną operacyjność (czyli 35 satelitów) i globalny zasięg system ma osiągnąć do 2020 roku.
W 2015 roku Chiny uruchomiły system Beidou trzeciej generacji (Beidou-3) o zasięgu globalnym. Pierwszy satelita tego systemu został wystrzelony 30 marca 2015 r. 27 grudnia 2018 r. system nawigacji satelitarnej BeiDou rozpoczął świadczenie usług globalnych. 35. i ostatni satelita BDS-3 został wyniesiony na orbitę 23 czerwca 2020 r. 

</doc>
<doc id="1217408" url="https://pl.wikipedia.org/wiki?curid=1217408" title="Autostrada A37 (Niemcy)">
Autostrada A37 (Niemcy)

Autostrada A37 (, także ) – autostrada federalna w Niemczech przebiegająca przez teren Hanoweru od węzła "Burgdorf" na północny wschód od Hanoweru do skrzyżowania z autostradą A7 na południu miasta. Składa się z dwóch krótkich odcinków, rozdzielonych przez drogę ekspresową stanowiącą wspólny przebieg dróg B3 i B6. Na całej długości jest czteropasowa – posiada dwie jezdnie po dwa pasy ruchu.
Arteria posiada kilka nazw:

</doc>
<doc id="1217410" url="https://pl.wikipedia.org/wiki?curid=1217410" title="Husarska Brygada Kawalerii Narodowej">
Husarska Brygada Kawalerii Narodowej



</doc>
<doc id="1217411" url="https://pl.wikipedia.org/wiki?curid=1217411" title="Kowieńska Brygada Kawalerii Narodowej">
Kowieńska Brygada Kawalerii Narodowej



</doc>
<doc id="1217413" url="https://pl.wikipedia.org/wiki?curid=1217413" title="Petyhorska Brygada Kawalerii Narodowej">
Petyhorska Brygada Kawalerii Narodowej



</doc>
<doc id="1217414" url="https://pl.wikipedia.org/wiki?curid=1217414" title="Pińska Brygada Kawalerii Narodowej">
Pińska Brygada Kawalerii Narodowej



</doc>
<doc id="1217416" url="https://pl.wikipedia.org/wiki?curid=1217416" title="Miłość jest ślepa">
Miłość jest ślepa

Miłość jest ślepa – program rozrywkowy, w którym uczestnicy zostają zamknięci ciemnym pokoju z trzema potencjalnymi kandydatkami na narzeczone. Przy wyborze najlepszej kandydatki mają pomóc zmysły takie jak: smak lub dotyk. Widzowie oglądają przebieg zdarzeń dzięki zdjęciom w podczerwieni.

</doc>
<doc id="1217419" url="https://pl.wikipedia.org/wiki?curid=1217419" title="Kubuś Puchatek i filozofowie">
Kubuś Puchatek i filozofowie

Kubuś Puchatek i filozofowie – książka napisana przez Johna Tyermana Williamsa, w której Kubuś Puchatek opisany jest jako filozof i myśliciel. Według Wiliamsa Kubuś Puchatek wykładał swoim przyjaciołom m.in. teorię heliocentryczną i nauki Platona, Hegla, Kanta i Nietzschego. Autorem polskiego przekładu jest Rafał Prinke. W książce wykorzystane oryginalne ilustracje z "Kubusia Puchatka" i "Chatki Puchatka".

</doc>
<doc id="1217421" url="https://pl.wikipedia.org/wiki?curid=1217421" title="3 Brygada Kawalerii Narodowej Wielkiego Księstwa Litewskiego">
3 Brygada Kawalerii Narodowej Wielkiego Księstwa Litewskiego

3 Brygada Kawalerii Narodowej Wielkiego Księstwa Litewskiego – brygada jazdy armii Wielkiego Księstwa Litewskiego Rzeczypospolitej Obojga Narodów.
Formowanie i zmiany organizacyjne.
Sformowana w 1792. W lutym 1793 roku hetman polny Wielkiego Księstwa Litewskiego Szymon Kossakowski wydał „ordynanse” komenderującym generałom:
Można przyjąć, że w kwietniu 1794 roku stan brygady wynosił etatowo 419 żołnierzy, a faktyczny 332. W 1994 roku zorganizowana była w 4 chorągwie.
Brygada zorganizowana była w 2 szwadrony po dwie chorągwie. Jej stan liczebny na dzień 1 sierpnia 1793 wynosił 348 ludzi i 294 koni, a 16 kwietnia 1794 332 ludzi i około 286 koni.
Żołnierze brygady brali udział w walkach o Wilno 11 sierpnia 1794.
Żołnierze brygady.
Stanowiska oficerskie w brygadzie zajmowali: brygadier-komendant, wicebrygadier-wicekomendant, major, kwatermistrz-kasjer, audytor, adiutant, rotmistrz, porucznik, podporucznik i chorąży.
Rangami oficerskimi były też stopnie: towarzysza i namiestnika. Odpowiadały one randze chorążego. Nie byli oni patentowani przez króla lecz przez rotmistrzów lub hetmanów i ich rzeczywiste role w chorągwiach bardziej można przyrównać do podoficerskich.
Oficerowie:

</doc>
<doc id="1217422" url="https://pl.wikipedia.org/wiki?curid=1217422" title="Buszahr">
Buszahr



</doc>
<doc id="1217427" url="https://pl.wikipedia.org/wiki?curid=1217427" title="Teatr Lalek Banialuka">
Teatr Lalek Banialuka

Teatr Lalek Banialuka – teatr lalek założony w 1947 roku w Bielsku-Białej przez artystów plastyków Jerzego Zitzmana i Zenobiusza Zwolskiego. Jego siedzibą jest budynek przy ul. A. Mickiewicza 20 na Dolnym Przedmieściu, wzniesiony w 1934 r. jako żydowski dom kultury im. Chaima Nachmanna Bialika. W miejscu placu przed teatrem w latach 1881–1940 stała bielska synagoga.
Ze swoimi przedstawieniami Teatr Banialuka odwiedził kilkadziesiąt krajów świata, wśród nich Japonię, Chile i Stany Zjednoczone.
Od 1966 roku Banialuka jest organizatorem Międzynarodowego Festiwalu Sztuki Lalkarskiej. W 2007 roku w konkursie wzięło 13 krajów: Francja, Niemcy, Iran, Portugalia, Słowacja, Włochy, Czechy, Serbia, Hiszpania, Austria, Bułgaria, Rosja i Polska. Teatr Lalek Banialuka wystąpiła poza konkursem i zaprezentował 3 przedstawienia: "Przemiana", "Królowa Śniegu" i "Antygona". Uczestniczyła również w wielu innych festiwalach teatralnych, m.in. w Edynburgu, Awinione, Cividale del Friuli, Nowym Jorku i Charleville-Mezieres oraz przeglądach, na których była wielokrotnie nagradzana.
Banialuka również organizuje warsztaty dla najmłodszej i nieco starszej publiczności, które są prowadzone przez doświadczonych aktorów.
W latach 2005–2019 dyrektorem Banialuki była Lucyna Kozień, redaktor naczelna czasopisma „Teatr Lalek” i Członek Zarządu Polskiego Ośrodka Lalkarskiego POLUNIMA. Od 2019 funkcję dyrektora naczelnego i artystycznego sprawuje Jacek Popławski. 

</doc>
<doc id="1217431" url="https://pl.wikipedia.org/wiki?curid=1217431" title="Proces załogi Buchenwaldu">
Proces załogi Buchenwaldu



</doc>
<doc id="1217432" url="https://pl.wikipedia.org/wiki?curid=1217432" title="Andrzej Antoni Plichta">
Andrzej Antoni Plichta

Andrzej Antoni Plichta herbu Półkozic (ur. 30 listopada 1797 w Kurdwanowie, zm. 3 czerwca 1866 w Wersalu) – radca stanu i sekretarz Rządu Narodowego Królestwa Polskiego w powstaniu listopadowym.
Życiorys.
Urzędnik w Radzie Stanu Królestwa Polskiego od 1818. Od 1821 członek Narodowego Towarzystwa Patriotycznego, za co został aresztowany w lutym 1826, sądzony i skazany w 1828 przez sąd sejmowy. Wywieziony do twierdzy Pietropawłowskiej, skąd powrócił w marcu 1829.
W powstaniu listopadowym początkowo sekretarz Rady Najwyższej Narodowej. Jako żołnierz-ochotnik wziął udział w bitwie pod Grochowem w 1831. Wraz z rządem udał się na emigrację do Paryża. Współorganizował Komitet Tymczasowy Emigracji Polskiej, wszedł w skład Komitetu Narodowego Emigracji Polskiej. Od 1833 związał się ze Związkiem Jedności Narodowej. Współzałożyciel Towarzystwa Literackiego w Paryżu (jego sekretarz w latach 1836–1866). Współfundował Bibliotekę Polską. Był członkiem loży wolnomularskiej Kazimierz Wielki w 1819/1820 roku.
Pochowany na Cmentarzu Montmartre.

</doc>
<doc id="1217435" url="https://pl.wikipedia.org/wiki?curid=1217435" title="System równoległy">
System równoległy

System równoległy (ang. "parallel system") – system luźno (brak pamięci dzielonej) lub ściśle (pamięć dzielona) powiązanych procesorów, w którym możliwe jest równoległe wykonywanie wielu procesów. Systemy takie pokonują fizyczne bariery mocy obliczeniowej wynikające z istnienia granicznego stopnia scalania układów elektronicznych.

</doc>
<doc id="1217439" url="https://pl.wikipedia.org/wiki?curid=1217439" title="Gharib Amzine">
Gharib Amzine

Gharib Amzine (arab. غريب أمزين; ur. 3 maja 1973 w Montbéliard) – marokański piłkarz grający na pozycji pomocnika.
Grał w FC Mulhouse, RC Strasbourg i Troyes AC. Od 2008 roku do 2010 roku ponownie grał w FC Mulhouse, w którym zakończył karierę.
Z reprezentacją Maroka wystąpił na Mistrzostwach Świata w Piłce Nożnej w 1998 roku.

</doc>
<doc id="1217440" url="https://pl.wikipedia.org/wiki?curid=1217440" title="Pan Jezus">
Pan Jezus



</doc>
<doc id="1217441" url="https://pl.wikipedia.org/wiki?curid=1217441" title="Autostrada A39 (Niemcy)">
Autostrada A39 (Niemcy)

Autostrada A39 (niem. "Bundesautobahn 39 (BAB 39)" także "Autobahn 39 (A39)") – autostrada w Niemczech łącząca Wolfsburg i Brunszwik z autostradą A7.
W związku z planowanym przedłużeniem autostrady do Hamburga, 3 listopada 2010 została zmieniona numeracja dotychczasowej autostrady A250 na A39.
Obecnie trasa składa się z dwóch niepołączonych ze sobą odcinków. Na lata 2027 – 2030 planowane jest zbudowanie brakującej części arterii między Lüneburgiem a Wolfsburgiem.

</doc>
<doc id="1217443" url="https://pl.wikipedia.org/wiki?curid=1217443" title="Cmentarz żydowski w Ostrowcu Świętokrzyskim">
Cmentarz żydowski w Ostrowcu Świętokrzyskim

Cmentarz żydowski w Ostrowcu Świętokrzyskim – jest położony w centrum miasta przy ul. Sienkiewicza, tuż obok parku miejskiego im. Marszałka Piłsudskiego. Na obszarze około 1 ha znajduje się prawie 200 macew w większości ustawionych w lapidarium. Tylko niektóre znajdują się w swym pierwotnym położeniu to jest nad miejscami pochówku. Z około 200 zachowanych macew blisko 150 zostało po wojnie wydobytych z ul. Czerwińskiego, gdzie zostały użyte przez Niemców do jej utwardzenia. 
Kirkut powstał prawdopodobnie ok. 1734 roku. Podczas II wojny światowej był miejscem licznych egzekucji polskich i żydowskich mieszkańców Ostrowca. Systematycznie dewastowany przez Niemców, którzy wyrywane macewy wykorzystywali do brukowania pobliskich ulic. W 1957 część cmentarza zajęto pod park miejski. Usunięte macewy zostały przeniesione na ocalałą część cmentarza i ułożone w lapidarium. Podobnie postąpiono z nagrobkami odzyskanymi w latach 70. z remontowanych ulic.
Na cmentarzu zachował się nagrobek ostrowieckiego cadyka Mejera Halewiego Halsztoka, zmarłego w 1928.

</doc>
<doc id="1217445" url="https://pl.wikipedia.org/wiki?curid=1217445" title="Albert Schwartz">
Albert Schwartz

Albert Friedrich Schwartz (ur. 11 maja 1905 w Schwarzenau, zm. 5 lipca 1984 w Ahrensbök) – zbrodniarz nazistowski, członek załogi niemieckich obozów koncentracyjnych Stutthof i Buchenwald oraz SS-Hauptsturmführer.
Członek NSDAP i SA od 1930, a SS od 1931. Kierował obozową administracją w Stutthofie od 1 kwietnia 1940 do 1941, a następnie sprawował funkcję adiutanta komendanta obozu. Od października 1942 do 11 kwietnia 1945 był "Arbeitseinsatzführerem" w Buchenwaldzie. Dokonywał między innymi przydziału więźniów do okolicznych podobozów. W bezwzględny sposób eksploatował ich niewolniczą pracę i nie robił nic by poprawić okropne warunki, w których była ona wykonywana.
Po zakończeniu wojny zasiadł na ławie oskarżonych w procesie załogi Buchenwaldu (US vs. Josias Prince Zu Waldeck i inni) przed amerykańskim Trybunałem Wojskowym w Dachau i skazany został na karę śmierci przez powieszenie. Wyrok zamieniono w akcie łaski na dożywocie. Z więzienia zwolniono go 14 maja 1954. Schwartz pracował następnie w przemyśle w Republice Federalnej Niemiec.

</doc>
<doc id="1217448" url="https://pl.wikipedia.org/wiki?curid=1217448" title="Povilas Jakubenas">
Povilas Jakubenas



</doc>
<doc id="1217449" url="https://pl.wikipedia.org/wiki?curid=1217449" title="Osiedle Pomorskie (Zielona Góra)">
Osiedle Pomorskie (Zielona Góra)

Osiedle Pomorskie - osiedle apartamentowców mieszkalnych z wczesnych lat 80. XX wieku położone we wschodniej części Zielonej Góry, przy Szosie Kisielińskiej.
Położenie.
Osiedle Pomorskie sąsiaduje z Osiedlem Śląskim i Raculką. Umiejscowione w odległości około 7 kilometrów od centrum miasta.
Historia.
W II połowie XVII w. Zieloną Górę nawiedziła epidemia ospy zwanej „czarną śmiercią”, dla wędrowców przybywających wówczas do miasta zorganizowano na Przedmieściu Kisielińskim punkt kwarantanny. W jego pobliżu znajdowały się stosy, na których palono zwłoki zmarłych w wyniku zarazy (prawdopodobnie był tam również cmentarz). W miejscu tym pod koniec lat 80. XVII wieku wzniesiono tzw. nabot, który początkowo był zadaszonym słupem z wnęką, która była ozdobiona malowidłami i figurami świętych. Obecnie budowla jest zaniedbana i pozbawiona konserwacji.
Pierwszy blok na jego terenie wybudowano w 1984 roku. Jest ono zarządzane przez spółdzielnię mieszkaniową "Kisielin". Do 31 grudnia 1985 r. teren Osiedla Pomorskiego należał do pobliskiej wsi Stary Kisielin, która 1 stycznia 2015 r. została włączona do miasta Zielona Góra.
30 listopada 2010 doszło tam do awarii sieci gazowej, w wyniku której zginął 51-letni mężczyzna. Ewakuowano wówczas ok. 6,5 tys. mieszkańców osiedli Pomorskiego, Śląskiego i Raculki.

</doc>
<doc id="1217450" url="https://pl.wikipedia.org/wiki?curid=1217450" title="Antiope">
Antiope



</doc>
<doc id="1217455" url="https://pl.wikipedia.org/wiki?curid=1217455" title="SAP Business One">
SAP Business One

SAP Business One – zintegrowany system informatyczny bazujący na wzorcach biznesowych klasy ERP. Dzięki temu daje dostęp do danych we wszystkich obszarach działalności przedsiębiorstwa. Rozwiązanie to pozwala kontrolować procesy biznesowe w przedsiębiorstwie. 
SAP Business One skierowany jest do przedsiębiorstw z sektora małych i średnich przedsiębiorstw, ale równie dobrze może być z powodzeniem stosowany w dużych przedsiębiorstwach. Posiada otwartą architekturę opartą na zastosowaniu narzędzi SAP SDK. Umożliwia specjalne rozwiązania w zakresie migracji danych SAP, takie jak API importu danych, danych księgowych i usług oraz możliwość zastosowania XML.
Architektura systemu.
Oprogramowanie wykorzystuje dwuwarstwową architekturę typu klient–serwer. Rozwiązanie jest zoptymalizowane do współpracy z serwerem bazodanowym SAP HANA, MS SQL (w starszych wersjach również IBM DB2). System ten zawiera protokoły bezpieczeństwa, tworzenia kopii zapasowych oraz dostępu do sieci. Dostęp jest realizowany przez aplikację kliencką dla systemów rodziny Windows, przeglądarkę internetową lub aplikacje mobilne dostępna na systemach Android i iOS.
SAP Business One dostępny jest w wersji instalowanej lokalnie na serwerze lub stacji roboczej (on-premise) oraz chmurowej (cloud).
Funkcje i właściwości.
SAP Business One zawiera wiele modułów, umożliwiających zarządzanie procesami biznesowymi w przedsiębiorstwie. Najważniejsze z nich to:
Sprzedaż i wdrożenia SAP Business One.
Sprzedażą i wdrożeniami oprogramowania SAP Business One zajmują się autoryzowani partnerzy producenta firmy SAP. 

</doc>
<doc id="1217464" url="https://pl.wikipedia.org/wiki?curid=1217464" title="Farruch Amonatow">
Farruch Amonatow

Farruch Amonatow (ur. 13 kwietnia 1978) – tadżycki szachista, drugi w historii – po Magaramie Magomedowie – arcymistrz tego kraju (tytuł otrzymał w roku 2002).
Kariera szachowa.
Od połowy lat 90. należy do podstawowych zawodników reprezentacji Tadżykistanu. Pomiędzy 1996 a 2006 rokiem czterokrotnie (w tym 2 razy na I szachownicy) wystąpił na szachowych olimpiadach. W 2005 r. uczestniczył w rozgrywanym w Chanty-Mansyjsku Pucharze Świata, w I rundzie pokonując Michała Krasenkowa, ale w I przegrywając z Magnusem Carlsenem.
Do indywidualnych sukcesów Farrucha Amonatowa należą m.in. dz. I m. w Kałudze (2002), dz. I m. w Nowomoskowsku (2002, z Walentinem Arbakowem), dz. I m. w Moskwie (dwukrotnie w 2003, z Władimirem Dobrowem oraz Borysem Sawczenko), I m. w Riazaniu (2003), I m. we Włodzimierzu nad Klaźmą (2004), II m. w Sierpuchowie (2004, finał Pucharu Rosji, w finale porażka z Artiomem Iljinem), I m. w Moskwie (2005 i 2006), I m. w Kazaniu (2007), dz. I m. w Woroneżu (2007, z Borysem Sawczenko i Aleksandrem Lastinem), dz. I m. w Tomsku (2007, z m.in. Maratem Dżumajewem, Andriejem Gutowem i Andriejem Biełozierowem) oraz I m. w Kałudze (2007). W 2008 r. podzielił I m. w memoriale Gieorgija Agzamowa w Taszkencie (wspólnie z Antonem Filippowem i Witalijem Cieszkowskim) oraz w memoriale Michaiła Czigorina w Petersburgu (wspólnie z Władimirem Biełowem i Walerijem Popowem), jak również podzielił II m. (za Leinierem Dominguezem, wspólnie z Igorem Chenkinem) w memoriale Jose Raula Capablanki w Hawanie.
Najwyższy ranking w dotychczasowej karierze osiągnął 1 lipca 2008 r., z wynikiem 2650 punktów zajmował wówczas 74. miejsce na światowej liście FIDE.

</doc>
<doc id="1217465" url="https://pl.wikipedia.org/wiki?curid=1217465" title="Sekondi-Takoradi Stadium">
Sekondi-Takoradi Stadium

Sekondi-Takoradi Stadium (albo Gyandu Park) – wielofunkcyjny stadion w Ghanie, w mieście Sekondi-Takoradi. Na co dzień, na tym stadionie występuje drużyna Sekondi Hasaacas. Stadion może pomieścić 20 000 widzów.
Zostały na nim rozegrane trzy mecze grupowe w ramach PNA 2008.

</doc>
<doc id="1217466" url="https://pl.wikipedia.org/wiki?curid=1217466" title="Jan Olrych Szaniecki">
Jan Olrych Szaniecki

Jan Olrych Szaniecki (ur. 16 grudnia 1783 w Plewiskach, zm. 19 lutego 1840 w Paryżu) – polski adwokat i działacz polityczny, deputowany na sejm 1830–1831 roku z okręgu gminnego powiatu miechowskiego, minister sprawiedliwości w Rządzie Narodowym Królestwa Polskiego, twórca „Towarzystwa polepszenia bytu włościan”, autor „Pamiętników”.
Życiorys.
Młodość.
Urodził się w rodzinie wielkopolskiego mieszczanina Wojciecha de Olrych i Franciszki Szmit. Wcześnie osieroconym chłopcem zaopiekowali się krewni w Poznaniu. W 1805 ukończył szkołę średnią w Poznaniu i został powołany do wojska, służąc jako kanonier w korpusie artylerii stacjonującym w Warszawie. Po zakończeniu służby wojskowej w 1806, w Sądzie Apelacyjnym w Warszawie odbył aplikację sądową i w 1808 rozpoczął pracę w wymiarze sprawiedliwości Księstwa Warszawskiego. Będąc świetnie zapowiadającym się prawnikiem, otrzymał nominację na sekretarza prokuratora generalnego Księstwa. W rok później uzyskał samodzielne stanowisko podprokuratora Trybunału Cywilnego w Poznaniu. Po pewnym czasie powraca do Warszawy, gdzie awansuje i przez krótki czas pełni funkcję zastępcy prokuratora generalnego przy stołecznym Sądzie Apelacyjnym. Pod koniec 1810 został wpisany na listę adwokatów przy tym sądzie i w krótkim czasie – jak sam wspomina w swoim „Pamiętniku” (1912) – zyskuje znaczne uznanie.
Sławę i nobilitację przynosi młodemu prawnikowi obrona w największym w historii Polski procesie o latyfundia ziemiańskie, procesie o ordynację Myszkowskich i Wielopolskich. Właśnie Olrychowi powierza obsługę prawną i reorganizację zadłużonej ordynacji jej jedenasty ordynat, Józef Jan Nepomucen hr. Wielopolski, sędzia Sądu Apelacyjnego w Warszawie. Przygotowany przez Olrycha projekt zakładał sprzedaż znacznej części majątków. W kwietniu 1813 zawarto odpowiednią ugodę.
Korzystając z okazji Jan Olrych osobiście nabył znaczną część ogromnie zadłużonych majątków, w tym Pińczów. Część zakupionej przez niego Ordynacji Myszkowskich składała się z 4 kluczy: I.Klucz Pińczowski, II.Klucz Szaniecki, III.Klucz Michałowski i IV.Klucz Małoxięski. W skład każdego z kluczy wchodziło po kilka wsi i folwarków. Dzięki nabyciu tych dóbr uzyskał nobilitację a od nazwy majątku Szaniec zmienił nazwisko na Szaniecki na mocy dekretu królewskiego z 20 sierpnia 1813 roku. Był radcą rady wojewódzkiej województwa krakowskiego z powiatu szydłowskiego w 1819 roku.
Walka o poprawę bytu chłopów.
Będąc demokratatom, chłopomanem, liberałem i jakobinem został deputowanym ze Stopnicy do Sejmu. W 1825 r. został wybrany na przewodniczącego sejmowej komisji ds. cywilnych i kryminalnych. Głównym przedmiotem jego działania w parlamencie była kwestia włościańska. Jan Olrych Szaniecki zdecydowanie opowiadał się za uwłaszczeniem chłopów. Wspólnie z posłem Stanisławem Barzykowskim sprzeciwiał się uniemożliwieniu wykupu czynszów i dzierżaw. Sam już przed 1825 r. zniósł w swych majątkach pańszczyznę, zastępując ją czynszami i jako pierwszy nadał swym chłopom nazwiska. Na łamach „Dziennika Powszechnego Krajowego” i „Nowej Polski” wzywał do tego innych ziemian. W 1830 r. poruszył w sejmie sprawę uregulowania kwestii chłopskiej. Projekt dotyczył zniesienia pańszczyzny, nadania włościanom własności gruntu i założenia szkół wiejskich. Poruszony temat wywołał tumult w sejmie. Na forum sejmowym występował też w sprawie formy zawierania małżeństw i dopuszczalności rozwodów, będąc w tym względzie zwolennikiem rozwiązań francuskich zawartych w Kodeksie Napoleona. Sprawę stosunków między dworem a wsią widział następująco:
Udział w powstaniu listopadowym.
W okresie Powstania listopadowego Szaniecki rozwinął w Izbie Poselskiej niezwykle żywą i zdecydowaną działalność. 6 stycznia 1831 w „Dzienniku Powszechnym Krajowym” opublikował artykuł „O celach i środkach rewolucji”. Przemawiając w sejmie za ustawą o uwłaszczeniu chłopów, mówił: 
W trakcie obrad sejmowych Szaniecki zwalczał margrabiego Wielopolskiego, bezskutecznie sprzeciwiając się wybraniu go na posła.
W lutym 1831, gdy część posłów i senatorów opuszczała Warszawę, on pozostał w stolicy. Był aktywnym przeciwnikiem jakiegokolwiek porozumienia z carem Mikołajem I, sprzeciwiał się rozmowom kapitulacyjnym, wniósł też projekt ustawy o powołaniu pospolitego ruszenia. 8 września 1831, w dzień po kapitulacji gen. Jana Krukowieckiego, objął w ostatnim rządzie powstańczym tekę ministra sprawiedliwości. Tydzień później w Zakroczymiu wraz z Joachimem Lelewelem i Walentym Zwierkowskim opracował odezwę do ludów Europy – manifest do dalszej działalności powstańczo-rewolucyjnej. 
Konfiskata mienia i emigracja.
Granice Królestwa Polskiego opuścił razem z ostatnimi oddziałami wojskowymi. Władze carskie skazały go zaocznie na śmierć a jego majątek został skonfiskowany. W skład tego majątku wchodziły dobra ziemskie: "Pińczów", "Książ Mały", "Szaniec", "Młyny", "Pomyków", "Skrzypiów", "Brzeście", "Włochy", "Pasturka", "Marcinkowice", "Trzonów", "Boczkowice", "Zakrzów" i "Michałów".
Po upadku powstania Jan Olrych Szaniecki wyjechał do Prus, gdzie przebywał m.in. w Słupsku, Sopocie, Oliwie i na Śląsku. Gdy nie dostał zezwolenia na stały pobyt w Prusach, wyjechał do Francji. Był członkiem sejmu powstańczego na emigracji. W 1835 Osiadł w Paryżu. Współpracował tam m.in. z Joachimem Lelewelem, Leonardem Chodźko i Adamem Chłędowskim. Wydawał czasopismo „Polska” i współpracował z „Demokratą Polskim”. Przez kilka lat pełnił funkcję prezesa Komisji Funduszów Emigracji Polskiej. Także prywatnie udzielał pomocy niezamożnym emigrantom polskim. Za aktywność polityczną i radykalizm rząd francuski rozważał wydalenie Szanieckiego z kraju.
W 1834 roku skazany przez władze rosyjskie na ścięcie za udział w powstaniu listopadowym.
Ten wybitny adwokat i patriota, zmarł w Paryżu na chorobę płuc 19 lutego 1840. Pochowany jest na Cmentarzu Montmartre w Paryżu.
Na nagrobku umieszczono napis: "A l homme du bien Au verteux citoyen Au magistrat integre JEAN OLRYCH SZANIECKI Depute Ministre Polonais ne le 29 X-bre 1783 Decede a Paris le 19 fevrier 1840 Ses freres en exil".
Upamiętnienie.
Imię Jana Olrycha Szanieckiego nosi:

</doc>
<doc id="1217468" url="https://pl.wikipedia.org/wiki?curid=1217468" title="Gustav Heigel">
Gustav Heigel

Gustav Heigel (ur. 15 marca 1893, zm. ?) – zbrodniarz nazistowski, członek załogi niemieckiego obozu koncentracyjnego Buchenwald i SS-Hauptscharführer.
Członek personelu Buchenwaldu od 15 grudnia 1941 do 11 kwietnia 1945. Początkowo pełnił służbę jako "Blockführer". Następnie od lutego 1943 do stycznia 1945 kierował obozowym aresztem. W tym okresie Heigel brał udział w egzekucjach więźniów przez powieszenie lub rozstrzelanie. W wyniku tych egzekucji zginęło prawie 400 więźniów. Uczestniczył także w ponad 50 egzekucjach dokonywanych przez "Kommando 99". Oprócz tego znęcał się nad więźniami w bloku więziennym. Wreszcie od stycznia 1945 do kwietnia 1945 dowódził plutonem wartowniczym i kierował komandem więźniarskim.
Po zakończeniu wojny Heigel zasiadł na ławie oskarżonych w procesie załogi Buchenwaldu (US vs. Josias Prince Zu Waldeck i inni) przed amerykańskim Trybunałem Wojskowym w Dachau i skazany został na karę śmierci przez powieszenie. Wyrok zamieniono w akcie łaski na dożywotnie pozbawienie wolności. Więzienie w Landsbergu opuścił w połowie lat pięćdziesiątych.

</doc>
<doc id="1217472" url="https://pl.wikipedia.org/wiki?curid=1217472" title="Kroszyńscy">
Kroszyńscy

Kroszyńscy – ród kniaziowski (książęcy) pochodzenia litewskiego, który wziął swoje nazwisko od majątku Kroszyn w Powiecie nowogródzkim.
Jan Tęgowski widzi w kniaziach Kroszyńskich potomków Giedymina, przy czym ich bezpośrednim przodkiem był najprawdopodobniej wnuk tegoż dynasty - książę Andrzej Olgierdowicz. Kroszyńscy byli związani z Ziemią Smoleńską. Przenieśli się tam po odebraniu im ich rodowego gniazda w następstwie poparcia, którego udzielili Świdrygielle - młodszemu bratu króla Władysława Jagiełły w trakcie walk o władzę na Litwie z Zygmuntem Kiejstutowicem .
Ostatni znani przedstawiciele książęcego rodu Kroszyńskich zostali wraz z matką skazani na banicję w 1683 r. .
Wprawdzie według "Słownika nazwisk współcześnie w Polsce używanych" prof. K. Rymuta w 1998 r. żyły w Polsce 3 osoby noszące nazwisko Kroszyński ciężko jednakże stwierdzić czy są one potomkami historycznego rodu książąt Kroszyńskich.

</doc>
<doc id="1217473" url="https://pl.wikipedia.org/wiki?curid=1217473" title="Oleg Zakirow">
Oleg Zakirow

Oleg Zakirowicz Zakirow (ros. Олег Закирович Закиров, ur. 29 października 1952 w Andiżanie w Uzbeckiej Socjalistycznej Republice Radzieckiej, zm. 18 kwietnia 2017 w Łodzi) – Rosjanin pochodzenia uzbeckiego, funkcjonariusz KGB ZSRR w stopniu majora (awans w 1985 r.), publicysta, autor publikacji popularnonaukowych, od 2002 posiadał obywatelstwo polskie.
Życiorys.
W latach 1970–1975 studiował prawo na Taszkienckim Uniwersytecie Państwowym. W latach 1975–1991 służył w KGB, w Urgenczu, Frunze (obecnie Biszkek), Ałma-Acie, a od 1983 r. w Smoleńsku. W latach 1984–1986 uczestniczył w wojnie w Afganistanie, po czym powrócił do służby w Smoleńsku, z której zwolniono go w 1991 roku.
Prywatne śledztwo w sprawie zbrodni katyńskiej.
W 1989 r., w okresie pieriestrojki, Oleg Zakirow znalazł się w specjalnej grupie funkcjonariuszy smoleńskiego KGB zajmującej się rehabilitacją ofiar stalinizmu. Dzięki determinacji, mimo nacisków politycznych, wyszedł poza zaplanowany przez władze radzieckie zakres badań nad zbrodniami stalinowskimi. Dotarł do bezpośrednich świadków i wykonawców zbrodni katyńskiej dokonanej na Polakach przez NKWD w 1940 roku, spisywał i przechowywał ich zeznania, dotarł również do dokumentacji mordów dokonywanych na Polakach w okresie wielkiego terroru w latach 30 XX wieku. Rozpoczął współpracę z rozgłośnią radiową w Smoleńsku i z Giennadijem Żaworonkowem, dziennikarzem tygodnika „Moskowskije Nowosti” publikującym materiały na temat zbrodni katyńskiej. Nawiązał również kontakt z polskim reżyserem Marcelem Łozińskim, kręcącym film dokumentalny "Las Katyński", z polską dziennikarką Krystyną Kurczab-Redlich oraz z Aleksiejem Pamiatnychem, działaczem rosyjskiego Stowarzyszenia „Memoriał” poszukującym informacji o zagładzie polskich oficerów. Kiedy władze zorientowały się, jaki jest zakres badań Olega Zakirowa, zakazały mu dalszych prac; był wielokrotnie zastraszany, grożono mu sądem oficerskim. W 1990 r. wystąpił z Komunistycznej Partii Związku Radzieckiego, a w 1991 r. został usunięty ze służby w KGB ZSRR pod pretekstem „schizofrenii o spowolnionym działaniu”. Część zgromadzonych przez niego dowodów udało się przekazać stronie polskiej.
W 1998 r. Oleg Zakirow skrycie, przy pomocy Urzędu Ochrony Państwa wyjechał do Polski wraz z żoną i córką, gdyż w Rosji grożono mu śmiercią. W 2002 r. Prezydent RP Aleksander Kwaśniewski nadał mu obywatelstwo polskie. Po przybyciu do Polski znalazł się wraz z rodziną w trudnych warunkach materialnych i przez długie lata żył w biedzie w Łodzi.
Oleg Zakirow został pochowany 27 kwietnia 2017 r. na cmentarzu ewangelicko-augsburskim przy ulicy Ogrodowej w Łodzi.
Publikacje.
W 2010 r. w Polsce opublikowano książkę Olega Zakirowa „Obcy element”, zawierającą jego wspomnienia. W listopadzie 2010 zdobyła ona nagrodę w kategorii książek popularnonaukowych w konkursie na Książkę Historyczną Roku, organizowanym wspólnie przez Polskie Radio, Instytut Pamięci Narodowej i Telewizję Polską. Teksty autorstwa Olega Zakirowa ukazywały się m.in. w miesięczniku „Nowaja Polsza”, „Zeszytach Katyńskich” i „Rzeczpospolitej”.
Filmy o Olegu Zakirowie.
W grudniu 2007 r. w telewizyjnym kanale tematycznym Discovery Historia wyemitowano film dokumentalny poświęcony Olegowi Zakirowowi autorstwa Pauliny Maciejowskiej, należący do cyklu filmów dokumentalnych "Cudzoziemcy", zatytułowany "Oleg Zakirow".
W listopadzie 2009 r. powstał film dokumentalny "Prywatne śledztwo majora Zakirowa" w reżyserii Jarosława Mańki, wyprodukowany przez TVP Kraków, którego premiera telewizyjna odbyła się w maju 2010 r.. W czerwcu 2010 twórca filmu otrzymał nagrodę Rady Programowej TVP Kraków za najlepszy program publicystyczno-informacyjny w 2009, a w grudniu 2010 roku honorowe wyróżnienie Głównej Nagrody Wolności Słowa w konkursie o Nagrody Stowarzyszenia Dziennikarzy Polskich za „przybliżenie postaci człowieka, którego za uchylenie części prawdy katyńskiej prześladowano w ojczyźnie, a nie doceniono w Polsce”.
Rodzina.
Ojcem Olega Zakirowa był Zakir Chałhodżajew (1926–1981), syn Chałhodży Madaminhodżajewa (1896–1931), z rodziny Uzbeków z Kotliny Fergańskiej. Chałhodża Madaminhodżajew został rozstrzelany przez władze sowieckie w 1931 r. jako „wróg ludu” i zrehabilitowany w 1991 roku. Matką Olega Zakirowa była Lidia Pietrowna Wiergulewa (z d. Prosina) (1924–2005), z pochodzenia Rosjanka. Pradziadek Olega Zakirowa po stronie ojca, noszący nazwisko Madaminhodża, był wyznawcą islamu, lecz sam Oleg Zakirow został po urodzeniu potajemnie ochrzczony jako prawosławny w cerkwi.
Oleg Zakirow miał żonę, Galinę, i córkę, Łarisę (ur. 1974 r.).

</doc>
<doc id="1217475" url="https://pl.wikipedia.org/wiki?curid=1217475" title="Imperium (utwór)">
Imperium (utwór)

Imperium – książka autorstwa Antonio Negri i Michaela Hardta.
Zdaniem autorów mamy do czynienia z narodzinami Imperium. Skończyły się czasy imperializmu, Stany Zjednoczone Ameryki ani żadne inne państwo narodowe nie jest już w stanie stworzyć projektu imperialistycznego. Jednocześnie powoli gaśnie władza państw narodowych – mają one coraz mniejszą zdolność kontrolowania ekonomicznej i kulturalnej wymiany, a to jest, zdaniem A. Negri i M. Hardta, zwiastunem ery Imperium. Imperium nabiera kształtu wtedy, gdy język i komunikacja - czyli niematerialna praca i kooperacja stają się dominującą siłą produkcyjną.
Umiejscowienie władzy w Imperium.
Mamy do czynienia z piramidalną strukturą globalnej władzy. Możemy wyróżnić trzy segmenty, kondygnacje tej piramidy. Każdy z nich obejmuje kilka podmiotów:
Rola państw narodowych w dobie Imperium.
Funkcja państw narodowych ogranicza się do:
Możliwości i wyzwania.
Przejście do fazy Imperium i procesy globalizacji, które mu towarzyszą, to otwarcie nowych możliwości siłom wolnościowym. 
Zdaniem autorów Imperium, nasze polityczne zadanie nie polega na przeciwstawianiu się tym procesom, lecz na ich rozpoznaniu i skierowaniu ku innym celom: ludzie będą musieli stworzyć nowe formy demokracji i władzy przedstawicielskiej.

</doc>
<doc id="1217478" url="https://pl.wikipedia.org/wiki?curid=1217478" title="2 Brygada Kawalerii Narodowej (koronna)">
2 Brygada Kawalerii Narodowej (koronna)

2 Brygada Kawalerii Narodowej (2 Wielkopolska) – brygada jazdy koronnej Rzeczypospolitej Obojga Narodów.
Formowanie i zmiany organizacyjne.
Utworzona 30 listopada 1789 z 1 Wielkopolskiej Brygady Kawalerii Narodowej brygadiera Pawła Biernackiego, a jej chorągwiom nadano numery od 13 do 24. Cały czas formalnie należała do Dywizji Wielkopolskiej. Proces rozbudowy i translokacji poszczególnych chorągwi trwał wiele następnych miesięcy.
2 Wielkopolską Brygadą KN pisarz polny koronny Kazimierz Rzewuski w raporcie z 9 VIII 1791 podsumował następująco:
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1754.
Brygada w 1792 liczyła 1748 „głów” i 1748 koni. W 1794 roku w marcu liczyła 1254 „głów” i 1181 koni, w maju 1309 „głów” i 1181 koni a we wrześniu 1147 „głów” i 977 koni.
Walki brygady.
Brygada brała udział w walkach w czasie wojny w obronie Konstytucji 3 maja m.in. w potyczce pod Dubnikami (5 szwadronów) i bitwie pod Dubienką. Walczyła też w insurekcji kościuszkowskiej.
Bitwy i potyczki:
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1217479" url="https://pl.wikipedia.org/wiki?curid=1217479" title="Peter Merker">
Peter Merker

Peter Paul Merker (ur. 1890, zm. ?) – zbrodniarz nazistowski, członek załogi niemieckiego obozu koncentracyjnego Buchenwald i SS-Oberscharführer.
Członek załogi Buchenwaldu od września 1939 do 27 lutego 1945. Pełnił służbę jako sierżant kompanii wartowniczej, "Blockführer" i komendant podobozu, w którym znajdowały się zakłady "Gustloffa" (od października 1943 do lutego 1945). Merker znęcał się nad więźniami na różne sposoby.
Po zakończeniu wojny zasiadł na ławie oskarżonych w procesie załogi Buchenwaldu (US vs. Josias Prince Zu Waldeck i inni) przed amerykańskim Trybunałem Wojskowym w Dachau i skazany został początkowo na karę śmierci przez powieszenie. Wyrok komisja rewizyjna zamieniła jednak na 20 lat pozbawienia wolności. W połowie lat pięćdziesiątych zwolniono go z więzienia w Landsbergu

</doc>
<doc id="1217481" url="https://pl.wikipedia.org/wiki?curid=1217481" title="Józef Rogoziński">
Józef Rogoziński

Józef Marcin Rogoziński (ur. w listopadzie 1874 w Piotrówce na Ukrainie, zm. 3 stycznia 1944 w Warszawie) – polski inżynier technolog, szachista i działacz, prezes Polskiego Związku Szachowego.
Życiorys.
Pochodził z rodziny ziemiańskiej, był synem Władysława Franciszka (1831–1878) i Zofii Katarzyny z Bieniewskich (1851–1934). Uczęszczał go gimnazjum w Kijowie, po którego ukończeniu (1893) podjął studia w Petersburskim Instytucie Technologicznym. Dyplom inżyniera technologa uzyskał w 1899. Przez pewien czas zarządzał majątkiem ziemskim w powiecie berdyczowskim oraz pracował w przemyśle prywatnym; w latach 1915–1918 był zatrudniony przy budowie rosyjskich kolei strategicznych.
Po odzyskaniu przez Polskę niepodległości przeniósł się do Warszawy. Pracował w Ministerstwie Kolei, potem w Ministerstwie Przemysłu i Handlu (1919–1920). W czasie wojny polsko-bolszewickiej 1920 służył ochotniczo w Wojsku Polskim. Po demobilizacji podjął pracę w Najwyższej Izbie Kontroli Państwa (potem Najwyższej Izbie Kontroli), dochodząc w 1925 do stanowiska dyrektora departamentu II.
Już od czasów gimnazjalnych interesował się szachami. Pasję rozwinął podczas studiów w Petersburgu, gdzie szachy, głównie za sprawą Michaiła Czigorina, cieszyły się dużą popularnością. Rogoziński był jednym z czołowych graczy wśród studentów Instytutu Politechnicznego, w czasie studiów przeszedł kilka szczebli hierarchii szachowej w tym gronie - od gracza IV kategorii do mistrza; w 1897 reprezentował uczelnię w przegranym meczu z uniwersytetem. Po ukończeniu studiów Rogoziński utrzymywał kontakt z ulubioną dyscypliną, do zarządzanego majątku zapraszając na towarzyskie partie znanego gracza kijowskiego, młodego Aleksandra Ewensona (Evensohna). Wstąpił też, mimo znacznej odległości, w szeregi Krakowskiego Klubu Szachistów.
Po wojnie, pracując w urzędach centralnych, dołączył do Warszawskiego Towarzystwa Zwolenników Gry Szachowej. W turniejach organizowanych przez klub uczestniczył jednak bardzo rzadko i bez sukcesów (m.in. w 1933 był ostatni w małym turnieju dla czterech graczy, w którym triumfował Eugeniusz Zahorski). Udzielał się bardziej jako organizator i sędzia, działał też w powołanym w 1926 Polskim Związku Szachowym. W 1929 został wybrany następcą zmarłego prezesa Polskiego Związku Szachowego Józefa Żabińskiego i pełnił tę funkcję do 1935; na okres jego kadencji przypadł pierwszy triumf reprezentacji Polski na olimpiadzie szachowej w Hamburgu w 1930. W latach 1935–1937 był wiceprezesem przy osobie Bronisława Nakoniecznikowa-Klukowskiego.
Od 1904 był żonaty z Haliną z Potockich h. Lubicz (1881–1961).
Rogoziński zmarł prawdopodobnie w czasie II wojny światowej jako ofiara zbrodni niemieckich; bliższe okoliczności jego śmierci nie są znane.

</doc>
<doc id="1217482" url="https://pl.wikipedia.org/wiki?curid=1217482" title="Cmentarz żydowski w Wąchocku">
Cmentarz żydowski w Wąchocku

Cmentarz żydowski w Wąchocku – znajduje się przy ulicy Krzemienica obok linii kolejowej nr 25 Ostrowiec Świętokrzyski - Skarżysko-Kamienna. Obecnie ma powierzchnię 0,2 ha, na której zachowało się około 40 macew w dobrym stanie zachowania. Teren cmentarza jest odnowiony, kirkut posiada bramę i zrekonstruowane ogrodzenie. Pośród nagrobków znajduje się pomnik ku czci ofiar holokaustu.
Kirkut powstał w 1911, a według niektórych źródeł trzy lata wcześniej. Pierwotnie znajdował się poza miastem, po drugiej stronie torów kolejowych. W przededniu II wojny światowej zajmował powierzchnię 0,25 ha. Ostatni pochówek odbył się w 1942. Od tego czasu cmentarz ulegał dewastacji. W 2006 roku nekropolię uporządkowano i uzupełniono kamienne ogrodzenie.

</doc>
<doc id="1217483" url="https://pl.wikipedia.org/wiki?curid=1217483" title="Pedro de Mendoza">
Pedro de Mendoza

Pedro de Mendoza y Luján (ur. ok. 1487 roku w Guadix, zm. 23 czerwca 1537 na Atlantyku) – hiszpański konkwistador i kolonizator Ameryki Południowej, pierwszy gubernator (hiszp. "adelantado") obszarów nad Río de la Plata, założyciel Buenos Aires. 
Młode lata.
Mendoza urodził się w andaluzyjskim mieście Guadix, pochodził ze szlacheckiego rodu osiadłego w faworyzowanej przez cesarza Karola V prowincji Grenadzie. W młodości poświęcił się służbie wojskowej, walcząc zarówno przeciwko Anglii, jak i Francji, w 1524 uzyskał tytuł kawalera rycerskiego Zakonu Alcantara, a w 1527 wziął udział w Sacco di Roma.
W roku 1529 zaproponował na dworze, że na własny koszt poprowadzi ekspedycję odkrywczą do Ameryki Południowej i założy tam pierwsze kolonie hiszpańskie. Inicjatywa Mendozy przyjęta została przychylnie. Awansem mianowany został gubernatorem wojskowym wszystkich ziem na południe od Rio de la Plata (a więc po dzisiejszą Cieśninę Magellana), a król wyłożył 2000 dukatów i obiecał dalsze 2000 pod warunkiem, że w ciągu dwóch lat Mendoza przetransportuje na tereny przyszłej kolonii 1000 osadników, wybuduje tam sieć dróg i trzy obronne forty. Zgodnie z umową miał otrzymać połowę skarbów należących do pokonanych wodzów indiańskich oraz dziewięć dziesiątych wszystkich pozostałych łupów. Urząd gubernatora miał być dziedziczny.
Wyprawa.
W roku 1534 wyruszył przez Atlantyk na czele pokaźnej floty z portu Sanlúcar de Barrameda w pobliżu Sewilli, ale silne przeciwne wiatry zatrzymały okręty na dłużej u wschodnich wybrzeży Brazylii. W tym czasie na okrętach doszło do buntu, w trakcie którego zamordowany został w bliżej niezbadanych okolicznościach zastępca Mendozy, Osario, co przypuszczalnie stało się na polecenie dowódcy, który podejrzewał go o nielojalność.
Gubernator.
W końcu roku 1535 Mendoza dotarł do ujścia Río de la Plata i 2 lutego 1536 założył osadę (u ujścia Rio Riachuleo w miejscu dzisiejszego Buenos Aires), którą nazwał "Ciudad de La Santísima Trinidad y Puerto de Santa María del Buen Ayre" ("Miasto Przenajświętszej Trójcy i Port Marii Panny Pomyślnego Wiatru"). Nakazał także przeprowadzenie kilku wypraw rekonesansowych w głąb lądu celem zbadania możliwości połączenia z Peru i sprawdzenia prawdziwości informacji o terenach bogatych w srebro, o czym donosił żeglarz angielski Sebastian Cabot. Wyprawami tymi dowodzili jego zastępca Juan de Ayolas (Mendoza wysłał go na czterech brygantynach i z 400 ludźmi na pokładzie) oraz Domingo Martínez de Irala, którzy badali bieg rzek Paraná i Paragwaj. 
Po pewnym czasie w okolicy wybuchła zaraza (zapewne przywleczona przez Hiszpanów), co spowodowało, że dotąd pokojowo nastrojeni krajowcy stali się nieprzyjaźni. Brat Mendozy Diego, który miał spacyfikować wojownicze plemiona Querandí, został zabity; śmierć poniosło też trzy-czwarte jego ludzi. W wyniku walk z Indianami osada została spalona. Z odsieczą przybył inny brat Mendozy, Gonzalo, który założył miasto Asunción w Paragwaju w 1536 roku. W rezultacie doznanych porażek Mendoza, zniechęcony i chory, wsiadł w roku 1537 na statek (przekazując władzę w kolonii Ayolasowi) i udał się do Hiszpanii, lecz zmarł w trakcie podróży.

</doc>
<doc id="1217486" url="https://pl.wikipedia.org/wiki?curid=1217486" title="Jerome Damon">
Jerome Damon

Jerome Damon (ur. 4 kwietnia 1972 roku) – południowoafrykański sędzia piłkarski.
Życiorys.
Sędzia międzynarodowy FIFA od 2000 roku. W Pucharze Narodów Afryki sędziował już czterokrotnie w latach 2004, 2006, 2008, a w 2010 został wyznaczony do sędziowania finału tej imprezy. W 2008 roku sędziował finał Afrykańskiej Ligi Mistrzów pomiędzy Al Ahly Kair, a Coton Sport. Na mistrzostwach świata w 2006 roku był sędzią technicznym. Podczas Letnich Igrzysk Olimpijskich w Pekinie sędziował dwa mecze fazy grupowej. W 2010 roku odniósł największy sukces w karierze, bowiem znalazł się na liście sędziów, którzy będą prowadzili spotkania podczas Mistrzostw Świata w RPA. Jest nauczycielem; na stałe mieszka w Kapsztadzie.

</doc>
<doc id="1217490" url="https://pl.wikipedia.org/wiki?curid=1217490" title="Flutura Acka">
Flutura Acka



</doc>
<doc id="1217491" url="https://pl.wikipedia.org/wiki?curid=1217491" title="Ostrówki (Wołyń)">
Ostrówki (Wołyń)

Ostrówki – wyludniona wieś na Ukrainie, w obwodzie wołyńskim, w rejonie lubomelskim, do 1945 w Polsce, w województwie wołyńskim, w powiecie lubomelskim, w gminie Huszcza; w czasie rzezi wołyńskiej (1943–1944) we wsi dokonano zbrodni w Ostrówkach (1943).
30 sierpnia 1943 wsie Ostrówki i pobliska Wola Ostrowiecka zostały zaatakowane przez kureń Ukraińskiej Powstańczej Armii (UPA) i miejscowych ukraińskich cywili; polscy mieszkańcy wsi zostali zamordowani, ich mienie zrabowano, a następnie całkowicie zniszczono zabudowania wsi. Od 1992 prowadzone są ekshumacje szczątków ofiar zbrodni; w 2011 na cmentarzu w Ostrówkach wzniesiono pomnik ofiar zbrodni.
Historia.
Wieś została założona prawdopodobnie pod koniec w XVI wieku. Jej pierwsi mieszkańcy, podobnie jak ludność później założonej pobliskiej Woli Ostrowieckiej, pochodzili z Mazowsza i z tego powodu nazywano ich "Mazurami". Do XX wieku nie zasymilowali się z rdzenną miejscową ludnością, zachowując odrębność narodową, wyznaniową (katolicyzm) i obyczajową. Śluby zawierano zazwyczaj w obrębie obu wsi, co skutkowało wytworzeniem stanu pokrewieństwa pomiędzy mieszkańcami Ostrówek i Woli Ostrowieckiej. Liczebność niektórych rodów dochodziła do 100 osób, z czego po kilkanaście z nich nosiło to samo imię i nazwisko; by poradzić sobie z tą sytuacją posługiwano się przezwiskami i przydomkami.
Przed drugą połową XVII wieku wieś należała do dóbr Jełowickich, następnie kolejno do Olędzkich, Malewczyków, Czaplickich, Bogatków i Strażyców. Do 1939 roku majątek ziemski w Ostrówkach posiadali Konczewscy.
11 stycznia 1765 roku biskup chełmski Walenty Franciszek Wężyk erygował w Ostrówkach parafię rzymskokatolicką; zaś w 1720 roku zbudowano tu drewniany kościół pw. św. Andrzeja Apostoła. Parafia liczyła wówczas 500 wiernych z dwóch miejscowości – Ostrówek i Woli Ostrowieckiej. Pod koniec XVIII wieku ludność parafii Ostrówki zmniejszyła się przypuszczalnie z powodu zarazy.
W 1795 roku Ostrówki wraz z całą ziemią chełmską znalazły się pod zaborem rosyjskim. Mieszkańcy wsi oparli się rusyfikacji i pozostali przy wierze katolickiej. Z powodów ekonomicznych w latach 1905-1910 do USA i Kanady wyemigrowało około 20 rodzin; niektórzy dobrowolnie wyjechali "za chlebem" także na Syberię.
Podczas I wojny światowej przez Ostrówki przechodził front rosyjsko-austrowęgierski. W 1915 roku w miejscowości stacjonowały wojska austro-węgierskie i konnica Legionów Polskich.
W 1918 roku wieś znalazła się w granicach II Rzeczypospolitej, w województwie wołyńskim, w powiecie lubomelskim w gminie Huszcza. Podczas wojny polsko-bolszewickiej w 1920 roku grupa mieszkańców pod dowództwem rodziny Kuwałków rozbroiła i pojmała rosyjskich wartowników pilnujących taborów w Ostrówkach.
W dwudziestoleciu międzywojennym pomimo biedy i dalszej emigracji zarobkowej (tym razem do Argentyny i Brazylii), wieś rozwinęła się pod względem gospodarczym, organizacyjnym i demograficznym. W Ostrówkach powstała Kasa Stefczyka, koło Straży Pożarnej i Związek Strzelecki. Doprowadzono linię telefoniczną i wybrukowano częściowo drogę; funkcjonowała szkoła podstawowa. Już po wybuchu II wojny światowej Ostrówki liczyły około 100 gospodarstw, w których mieszkało 121 rodzin, tj. 664 osoby.
Po agresji ZSRR na Polskę we wrześniu 1939 roku w obawie przed nową władzą Ostrówki opuścił proboszcz ks. Telesfor Perehuda oraz rodzina dziedziczki Konczewskiej. W pobliżu wsi zginęło 3 polskich oficerów, których już bez udziału duchownego pochowano na tutejszym cmentarzu. W opuszczonym dworze Konczewskich zamieszkało kilkanaście rodzin uciekinierów z Tczewa, z czego część Sowieci deportowali później na wschód. Pozostali podali się za folwarcznych fornali. Władza sowiecka z zamiarem zamknięcia kościoła nałożyła na parafię Ostrówki wygórowany podatek, który jednak został zapłacony. Nowy proboszcz ks. Stanisław Dobrzański został mianowany dopiero podczas okupacji niemieckiej 12 sierpnia 1942 roku.
5 lipca 1943 roku w wyniku zasadzki upowców na moście między Ostrówkami a Borową zginął oficer i kilku żołnierzy niemieckich. W odwecie Niemcy niemal nie spacyfikowali Ostrówek; odwiódł ich od tego zamiaru były zarządca majątku Konczewskich. Spłonęło tylko jedno gospodarstwo, zginęły dwie mieszkanki wsi.
Zniszczenie wsi.
30 sierpnia 1943 roku mieszkańcy wsi Ostrówki i Wola Ostrowiecka zostali wymordowani przez pododdziały kurenia UPA Iwana Kłymczaka „Łysego”; pododdziałem działającym w Ostrówkach dowodził „Woron”. Upowcom towarzyszyła okoliczna ludność ukraińska, tzw. „czerń”, która dobijała rannych i grabiła mienie. W Ostrówkach śmierć poniosły co najmniej 474 osoby, w tym 145 mężczyzn, 125 kobiet i 204 dzieci. Prawdopodobnie liczba ofiar była nieco wyższa i jest szacowana na około 520 osób. Ks. Stanisławowi Dobrzańskiemu obcięto głowę siekierą, wraz z nim zginęło 80% jego parafian. Uratowały się osoby, które ukrywały się w zabudowaniach, ranne lub udające zabite. Obecnie szacuje się, że w obu miejscowościach zginęło ok. 1050 osób, w większości kobiety i dzieci. Ciała zabitych zostały zakopane przez sprawców i ludność ukraińską na miejscu zbrodni w kilku dołach. Ocalałe osoby przedostawały się po zbrodni do innych nie zniszczonych jeszcze polskich wsi, do Lubomla oraz na lewy brzeg Bugu.
Podczas zbrodni oraz po niej opuszczone zabudowania Ostrówek były sukcesywnie palone i rozbierane przez Ukraińców. 19 września 1943 roku spalono kościół. W okresie powojennym teren po wsi Ostrówki został zamieniony w pola, łąki i pastwiska kołchozowe oraz lasy. Na początku lat 60. dewastacji uległ cmentarz rzymskokatolicki w Ostrówkach. W 1975 roku KGB podjęło próbę rozkopania jednej z mogił.
Upamiętnienie.
3 listopada 1990 roku odbyła się pierwsza pielgrzymka byłych mieszkańców Ostrówek i Woli Ostrowieckiej oraz ich rodzin do miejsc, gdzie leżały obie wsie. Od tego czasu datują się ich starania o uporządkowanie i upamiętnienie miejsca zbrodni oraz ekshumację szczątków ofiar. Pielgrzymki są corocznie kontynuowane.
W wyniku ekshumacji w 1992 roku odkryto w Ostrówkach szczątki co najmniej 80 ofiar masakry. Szczątki te wraz z równocześnie wydobytymi szczątkami ofiar z Woli Ostrowieckiej (łącznie co najmniej 324 osób) uroczyście pochowano 30 sierpnia 1992 roku w zbiorowej mogile na dawnym cmentarzu w Ostrówkach. W uroczystościach pogrzebowych wzięło udział około 2000 gości z wicemarszałek Senatu RP Alicją Grześkowiak na czele.
W latach 2003-2004 oczyszczono z zarośli teren cmentarza w Ostrówkach a historyk Leon Popek sporządził dokumentację zachowanych tam obiektów. W latach następnych cmentarz był sukcesywnie porządkowany i poddawany renowacji. Prace odbywały się siłami rodzin ofiar, miejscowych Ukraińców, polskich i ukraińskich harcerzy, przy wsparciu Rady Ochrony Pamięci Walk i Męczeństwa.
W 2011 roku w wyniku drugiej ekshumacji, na tzw. Trupim Polu, gdzie zabito część ludności Ostrówek, odnaleziono ciała 261 kolejnych ofiar rzezi, w tym około 150 dzieci. Wydobyte szczątki, wraz z równocześnie ekshumowanymi szczątkami ofiar z Woli Ostrowieckiej, 30 sierpnia 2011 roku pochowano uroczyście na cmentarzu w Ostrówkach. Dzień przed pogrzebem doszło do incydentu z udziałem kilkunastu rosłych mężczyzn, z których kilku podawało się za ukraińskich deputowanych, którzy przetrząsali zawartość trumien próbując kwestionować ustaloną przez Polaków liczbę ofiar. Po interwencji archeologów mężczyźni odjechali.
W 2011 roku Rada Ochrony Pamięci Walk i Męczeństwa ufundowała w Ostrówkach pomnik, który miał być odsłonięty przez prezydentów Polski i Ukrainy. Do planowanej uroczystości nie doszło. W kwietniu 2012 roku z pomnika skradziono polskie godło.
W 2015 roku podczas kolejnej tury poszukiwań odnaleziono i ekshumowano szczątki co najmniej 30 ofiar.

</doc>
<doc id="1217493" url="https://pl.wikipedia.org/wiki?curid=1217493" title="Przekształcenie Möbiusa">
Przekształcenie Möbiusa



</doc>
<doc id="1217494" url="https://pl.wikipedia.org/wiki?curid=1217494" title="Gubernatorzy wojskowi Warszawy w czasie powstania listopadowego">
Gubernatorzy wojskowi Warszawy w czasie powstania listopadowego



</doc>
<doc id="1217497" url="https://pl.wikipedia.org/wiki?curid=1217497" title="Planeta Małp (film 2001)">
Planeta Małp (film 2001)

Planeta Małp (ang. "Planet of the Apes") – amerykański film science fiction z 2001 roku w reżyserii Tima Burtona, zrealizowany na podstawie powieści Pierre'a Boulle'a pod tym samym tytułem.
Fabuła.
W 2029 roku na stacji kosmicznej Oberon przeprowadzane są eksperymenty genetyczne na małpach, a potem uczy się je np. sterować pojazdami kosmicznymi. Pewnego dnia burza energetyczna zbliża się do stacji. Szympans Perykles zostaje wysłany, by zbadać tajemnicze zjawisko. Małpa jednak nie wraca, więc kapitan Leo Davidson (Mark Wahlberg) postanawia wyruszyć, aby go odnaleźć. Awaria zmusza go do zmiany kursu, statek kosmiczny kapitana Davidsona wpada w tunel czasoprzestrzenny i rozbija się na planecie rządzonej przez małpy, które wytworzyły cywilizację, a ludzie są traktowani jak niewolnicy. Gdy tylko Leo znajduje się na planecie, od razu zostaje złapany i osadzony w więzieniu z innymi ludźmi. Poznaje tam Deanę (Estella Warren) i jej ojca Karubi (Kris Kristofferson), którzy chcą przywrócić człowiekowi jego pozycję. W tym celu muszą dostać się do świątyni małpiego bóstwa Semosa. W ucieczce z więzienia pomaga im Ari (Helena Bonham Carter), szympansica, która uważa, że ludzie i małpy mogą współistnieć w zgodzie. Korzystając z jej pomocy, Leo wraz z garstką współwięźniów ucieka z niewoli, by dołączyć do ludzkich buntowników. Podczas ucieczki ginie Karubi zabity przez Pułkownika Attara (Michael Clarke Duncan). Uciekinierzy uprowadzają handlarza ludzkich niewolników - Limbo (Paul Giamatti). Za nimi w pościg ruszają Pułkownik Attar i Generał Thade (Tim Roth). Ten drugi dowiaduje się od umierającego ojca, że to ludzie niegdyś rządzili małpami i że żadna istota nie dorówna człowiekowi okrucieństwem. Dopiero Semos dał małpom władzę. Tymczasem uciekinierzy wraz z Ari, jej służącym i Limbo docierają do tajemniczych ruin, które są ruinami stacji kosmicznej Oberon, które liczą sobie kilka tysięcy lat. Tam Davidson dowiaduje się prawdy: małpy żyjące na planecie to w rzeczywistości potomkowie małp, na których przeprowadzono eksperymenty na Oberon. Małpy z Oberonu zbuntowały się przeciwko ludziom, pod wodzą samca o imieniu Semos, wylądowały na planecie i przez następnych kilka tysięcy lat wytworzyły własną kulturę, tępiąc ludzi. Wkrótce uciekinierzy docierają do kryjówki buntowników. Dochodzi do otwartej walki między armią Thade'a i Attara a buntownikami. Bitwa długo nie może znaleźć rozstrzygnięcia (ginie m.in. służący Ari), aż w końcu na planecie ląduje statek kosmiczny z szympansem Peryklesem w środku. Małpy zaczynają oddawać mu pokłon, wierząc, że jest Semosem, jedynie Thade domyśla się, że tak nie jest i rzuca się na Davidsona, temu udaje się go jednak pokonać. Davidsonowi udaje się przekonać małpy i ludzi, aby odtąd żyły w zgodzie, następnie wsiada do statku kosmicznego, by wpaść do burzy energetycznej i wraca do swoich czasów. Wraca na Ziemię i odkrywa, że jest rządzona przez małpy.
Obsada.
i inni.
W epizodycznych rolach wystąpili odtwórcy głównych ról w filmie z 1968 r.: Charlton Heston i Linda Harrison.

</doc>
<doc id="1217498" url="https://pl.wikipedia.org/wiki?curid=1217498" title="3 Brygada Kawalerii Narodowej (koronna)">
3 Brygada Kawalerii Narodowej (koronna)

3 Brygada Kawalerii Narodowej – brygada jazdy koronnej Rzeczypospolitej Obojga Narodów.
&lt;br&gt;Inne nazwy: 
Formowanie i zmiany organizacyjne.
Powstała jako Półbrygada Małopolska. Wchodziła w skład Dywizji Małopolskiej i była wydzielona z III Brygady KN w Dywizji Ukraińskiej i Podolskiej. Jej komendantem był vicebrygadier Józef Golejewski, kwatermistrzem - Krzysztof Tarnawiecki, audytorem - towarzysz Michał Olchowski (z chorągwi 83), natomiast adiutantem - towarzysz Augustyn Harkiewicz. Pierwsze dwie chorągwie pojawiły się w Dywizji Małopolskiej w kwietniu 1777 roku.
Formalnie utworzona 30 listopada 1789 z Wielkopolskiej Brygady Kawalerii Narodowej i 3 Ukraińskiej Brygady Kawalerii Narodowej. W październiku 1789 roku rozpoczęto reorganizację brygad kawalerii. Z pięciu chorągwi I Ukraińskiej BKN, pięciu chorągwi II Ukraińskiej BKN, dwóch chorągwi III Ukraińskiej BKN utworzono 1 Małopolską Brygadę Kawalerii Narodowej brygadiera Józefa Golejewskiego, a jej chorągwiom nadano numery od 25 do 36. Przez cały czas formalnie należała do Dywizji Małopolskiej. Poszczególne chorągwie były rozbudowywane i translokowane do brygady w 1790 roku.
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1756.
Brygada w 1792 liczyła 1756 „głów” i 1756 koni. W 1794 roku w marcu liczyła 1231 „głów” i 1183 konie, w maju 1231 „głów” i 1183 konie a we wrześniu 1366 „głów” i 1323 konie.
Walki i potyczki.
Żołnierze tej brygady walczyli pod Zieleńcami (17 czerwca 1792), Stanisławowem przed 26 kwietnia 1794, Chełmem (8 czerwca 1794) i Uściługiem (28 czerwca 1794). Brali udział w obronie Warszawy a następnie w działaniach zbrojnych pod Gołchówem (29 czerwca 1794), Witkowicami (13 sierpnia 1794), Strzyżami (24 września 1794) i Maciejowicami (10 października 1794).
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1217499" url="https://pl.wikipedia.org/wiki?curid=1217499" title="Eddy Maillet">
Eddy Maillet

Eddy Maillet (ur. 19 października 1967 roku) – seszelski sędzia piłkarski.
Sędzia międzynarodowy FIFA od 2001. Przewodniczący Komitetu Sędziowskiego Federacji Piłkarskiej swojego kraju. Na stałe mieszka w stolicy kraju, Victorii. Na Mistrzostwach Świata w RPA poprowadził dwa mecze fazy grupowej.

</doc>
<doc id="1217500" url="https://pl.wikipedia.org/wiki?curid=1217500" title="Uniwersalne okręty desantowe typu Dokdo">
Uniwersalne okręty desantowe typu Dokdo

Uniwersalne okręty desantowe typu Dokdo – południowokoreańskie okręty desantowe-doki, z których pierwszy „Dokdo” wszedł do służby w 2007 roku. Zbudowano dwa okręty. Na etapie budowy znane były także pod oznaczeniem "LPX" ("Landing Platform – Experimental"). „Dokdo” stał się największym okrętem zbudowanym dla marynarki Korei Południowej.
Historia.
W 2001 prezydent Korei Południowej Kim Dae-jung ogłosił projekt rozwoju marynarki wojennej zakładający powstanie do 2020 roku do trzech grup szybkiego reagowania składających się z nowych koreańskich niszczycieli typu KDX-2 i 3, fregat rakietowych FFX, a także nowych okrętów desantowych. Okrętem flagowym każdej z grup ma być okręt desantowy typu "Dokdo".
Głównym zadaniem nowych okrętów będzie przeprowadzanie operacji desantowych i wsparcie walczących oddziałów. Pod względem wymiarów okręt dorównuje takim lotniskowcom jak „Principe de Asturias” i „Chakri Naruebet”, jednak zgodnie z oficjalnymi deklaracjami władz Korei Południowej nie będzie wykorzystywany jako lotniskowiec, pomimo że przystosowanie okrętu do tej roli wymaga tylko drobnych zmian konstrukcyjnych.
Istnieją plany zakładające wykorzystanie jednostek typu "Dokdo" w misjach pokojowych ONZ i w trakcie udzielania pomocy ofiarom klęsk żywiołowych. Mogą one pełnić także funkcje okrętów dowodzenia. Budowa pierwszego okrętu serii, który otrzymał imię „Dokdo” (독도) od koreańskich wysp na Morzu Japońskim (będących przedmiotem sporu z Japonią) rozpoczęła się w 2003 roku w stoczni Han-jin Heavy Industries &amp; Constructions (HHI) w Pusan. Wodowanie okrętu miało miejsce 12 lipca 2005, wejście do służby nastąpiło 3 lipca 2007. Nosi on numer taktyczny LPH-6111. Koszt budowy jednostki szacowany jest na 266,2 miliona USD. Z powodów budżetowych budowa dalszych jednostek została odroczona i dopiero po kilkunastu latach zbudowano drugi okręt „Marado” (wodowany 14 maja 2018, przyjęty do służby 28 czerwca 2021 roku).
Planowano budowę czterech jednostek, lecz ostatecznie z budowy dwóch ostatnich zrezygnowano na rzecz projektowanego okrętu o większych możliwościach lotniczych.
Konstrukcja.
Okręty mają konstrukcję typową dla uniwersalnych okrętów desantowych, z ciągłym pokładem lotniczym o prostokątnym obrysie na całej długości i szerokości. Długość całkowita wynosi 199 m, szerokość 31 m. Wyporność standardowa wynosi 14 300 t, a pełna 18 800 t. Na prawej burcie na pokładzie lotniczym, typowo dla okrętów lotniczych, umieszczona jest długa nadbudówka o gładkich pochyłych ścianach. W jej przedniej części na najwyższej kondygnacji jest przeszklone główne stanowisko dowodzenia, a za nim z lewej strony nadbudówki, nad pokładem lotniczym, jest wystające stanowisko kontroli lotów. Na dachu znajdują się dwa maszty stanowiące podstawy dla anten oraz dwa kominy, ukształtowane w formie graniastosłupów. Pokład ma wyznaczone pięć stanowisk do startu śmigłowców, po lewej stronie. Znajdują się na nim dwa podnośniki lotnicze, przed i za nadbudówką. Przed nadbudówką, na skraju pokładu obok podnośnika jest żuraw ładunkowy. Pod pokładem lotniczym znajduje się pokład hangarowy. Na niższym pokładzie znajdują się przede wszystkim pomieszczenia bytowe, dla załogi i 720 żołnierzy. Załadunek umożliwia furta w prawej burcie. Znajduje się tam też Bojowe Centrum Informacyjne. Poniżej znajduje się pokład ładunkowy do transportu ciężkiej techniki, jak czołgi, a w części rufowej zatapialny dok, zamykany od tyłu dwudzielną rampą.
Okręt zabiera do zatapialnego doku dwa koreańskie poduszkowce desantowe LSF-2 lub ich amerykański odpowiednik LCAC, albo cztery barki desantowe typu LCM-8 lub sześć LCU Mk 10. Razem z poduszkowcami może transportować 10 czołgów K1A1 i 720 żołnierzy desantu (batalion piechoty morskiej), albo 70 czołgów lub 200 ciężarówek. Można też zabierać pływające transportery opancerzone LVTP-7, wyładowywane bezpośrednio z doku. Na okręcie może bazować 15 średnich śmigłowców Sikorsky UH-60 Black Hawklub podobnych, albo szturmowych Bell AH-1 Cobra. Nie przewidywano bazowania na okręcie samolotów krótkiego lub pionowego startu i lądowania (STOVL, VTOL, V/STOL), jak AV-8B Harrier II i brak jest skoczni ułatwiającej start samolotom, lecz pokład wyłożony jest uretanem znoszącym wysokie temperatury gazów silników odrzutowych. W 2018 roku jednakże przedstawiono plany modernizacji okrętów w celu przystosowania do bazowania na nich samolotów krótkiego startu i pionowego lądowania F-35B Lightning.
Uzbrojenie obronne okrętu składa się z wyrzutni Mk 43 pocisków przeciwlotniczych krótkiego zasięgu RIM-116 RAM umieszczonej na dachu z przodu nadbudówki, nad pomostem dowodzenia, oraz dwóch zestawów artyleryjskich obrony bezpośredniej kalibru 30 mm Goalkeeper (jeden na dachu na końcu nadbudówki, a drugi umieszczony na końcu pokładu na dziobie). Możliwe jest zamontowanie w przyszłości wyrzutni pocisków przeciwlotniczych krótkiego zasięgu ESSM przed nadbudówką.
Napęd stanowią cztery silniki wysokoprężne SEMT Pielstick (MAN Diesel) 16 PC2.5 STC zmontowane przez koreańską firmę DIHCO, o mocy po 7650 kW, napędzające dwie pięciołopatowe śruby. Silniki umieszczone są parami w dwóch siłowniach. Za śrubami umieszczone są dwa klasyczne stery. W części dziobowej okręt ma ster strumieniowy.
Wyposażenie radioelektroniczne:

</doc>
<doc id="1217506" url="https://pl.wikipedia.org/wiki?curid=1217506" title="Rabdity">
Rabdity



</doc>
<doc id="1217507" url="https://pl.wikipedia.org/wiki?curid=1217507" title="London Borough of Islington">
London Borough of Islington

London Borough of Islington – jedna z 32 gmin Wielkiego Londynu położona w jego północnej części. Wraz z 11 innymi gminami wchodzi w skład tzw. Londynu Wewnętrznego. Władzę stanowi Rada Gminy Islington (ang. Islington Council).
Historia.
Gminę utworzono w 1965 na podstawie ustawy London Government Act 1963 ze stołecznych gmin Finsbury (ang. Metropolitan Borough of Finsbury) i Islington (ang. Metropolitan Borough of Islington), które utworzono w 1900 roku w ramach podziału hrabstwa County of London na 28 gmin.
Geografia.
Gmina Islington ma powierzchnię 14,86 km2, graniczy od wschodu z Hackney, od zachodu z Camden, od południa z City, zaś od północy z Haringey.
W skład gminy Islington wchodzą następujące obszary:
Gmina dzieli się na 16 okręgów wyborczych które nie pokrywają się dokładnie z podziałem na obszary, zaś mieszczą się w dwóch rejonach tzw. borough constituencies – Islington North i Islington South and Finsbury.
Demografia.
W 2011 roku gmina Islington miała 206 125 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Przez gminę Islington przebiega sześć linii metra: Circle Line, Hammersmith &amp; City Line, Metropolitan Line, Northern Line, Piccadilly line i Victoria Line.
Stacje metra:
Pasażerskie połączenia kolejowe na terenie gminy Islington obsługują przewoźnicy First Capital Connect i London Overground.
Stacje kolejowe:
Stacje London Overground:
Znane osoby.
W Islington urodzili się m.in.

</doc>
<doc id="1217508" url="https://pl.wikipedia.org/wiki?curid=1217508" title="Jan z Toledo">
Jan z Toledo

Jan z Toledo (zm. 13 lipca 1275 w San Germano) – angielski kardynał.
Życiorys.
Studiował medycynę i teologię na uniwersytecie w Toledo. Wstąpił do zakonu cystersów i przyjął święcenia kapłańskie. 28 maja 1244 papież Innocenty IV mianował go kardynałem prezbiterem San Lorenzo in Lucina. Uczestniczył w Soborze Lyońskim 1245. Protoprezbiter Świętego Kolegium 1254-62. Popierał kandydaturę Ryszarda z Kornwalii na króla Niemiec oraz króla Sycylii. Biskup Porto e Santa Rufina od grudnia 1261 roku. Brał udział w papieskich elekcjach 1254, 1261, 1264-65 i 1268-71. Od ok. 1255 roku działał w kurii papieskiej jako kardynał-protektor zakonu cysterskiego. Był fundatorem wielu klasztorów cysterskich w Rzymie, Perugii i Viterbo oraz autorem traktatów medycznych. Zmarł w San Germano.

</doc>
<doc id="1217512" url="https://pl.wikipedia.org/wiki?curid=1217512" title="Samsø">
Samsø

Samsø – duńska wyspa na Cieśninie Kattagat, 15 km od wybrzeży Półwyspu Jutlandzkiego. Samsø zamieszkiwało 3724 mieszkańców (2011 r.). Powierzchnia wyspy wynosi 114,26 km², a gęstość zaludnienia 32,6 os./km². Wyspa Samsø leży niedaleko dwóch mniejszych wysp Tunø (3,52 km²) oraz Endelave (13,08 km²).
Podstawowe informacje.
Wyspa Samsø jest podzielona na 3 regiony, którymi są:
Samsø jest słynna wśród Duńczyków ze względu na rosnącą na wyspie odmianę młodych ziemniaków, których cena może wynieść nawet 150 € za kilogram. Wyspa jest również popularna wśród turystów z krajów takich jak Francja czy Irlandia, którzy chętnie odwiedzają ją w celu zbiorów truskawek w czerwcu oraz lipcu.
Produkcja energii.
Ze względu na doskonałe warunki atmosferyczne wyspa posiada liczne farmy wiatrowe, które w ekologiczny sposób zasilają w energię mieszkańców wyspy. Dzięki temu stała się wolna od używania paliw płynnych oraz węgla. Oprócz tego na wyspie korzysta się z innych odnawialnych źródeł energii, takich jak biopaliwa oraz energia słoneczna, w celu podnoszenia wyników ekologicznych, a także rezerwowania oraz eksportu elektryczności na okoliczne wyspy.

</doc>
<doc id="1217514" url="https://pl.wikipedia.org/wiki?curid=1217514" title="Vydūnas">
Vydūnas

Vilius Storostas-Vydūnas, najczęściej znany jako "Vydūnas" (ur. 22 marca 1868 w Jonaten/Jonaičiai koło Szyłokarczmy, zm. 20 lutego 1953 w Detmold) – litewski pisarz, nauczyciel i filozof, lider litewskiego ruchu narodowego w Prusach Wschodnich (Małej Litwie), zwolennik teozofii i panteizmu, zafascynowany pogańskimi kultami Litwy.
Życiorys.
Urodził się w powiecie Szyłokarczma jako "Wilhelm Storost", wśród pruskich Litwinów znany bardziej pod nazwiskiem "Vilimas" lub "Vilius Storostas". "Vydūnas" to jego pseudonim literacki, dodany do nazwiska w pierwszej dekadzie XX wieku. 
Ukończył seminarium nauczycielskie w Ragnecie, po czym pracował jako nauczyciel języków francuskiego i angielskiego w gimnazjum w Tylży. Swoją wiedzę poszerzał na uniwersytetach w Lipsku i Berlinie, gdzie zapoznał się z podstawami kultury i filozofii indyjskiej oraz sanskrytem. 
W latach 1917-19 wykładał na berlińskim Uniwersytecie literaturę oraz język litewski. 
Działał na rzecz praw społecznych i kulturalnych pruskich Litwinów - wydał książkę "Sieben Hunderte Jahre deutsch-litauischer Beziehungen" (1932), w której krytycznie ocenił panowanie niemieckie w Prusach oraz wziął w obronę swoich rodaków przed germanizacją. 
W 1938 roku został uwięziony przez władze nazistowskie, po II wojnie światowej mieszkał w RFN. 
Poza religiami i filozofią Wschodu był zafascynowany pogańską przeszłością Litwy - należał do ruchu "Romuva". Deklarował się jako panteista oraz zwolennik teorii reinkarnacji.

</doc>
<doc id="1217517" url="https://pl.wikipedia.org/wiki?curid=1217517" title="Sroczek białorzytny">
Sroczek białorzytny

Sroczek białorzytny ("Kittacincla malabarica") – gatunek ptaka z rodziny muchołówkowatych (Muscicapidae), występującego w południowej i południowo-wschodniej Azji.
Systematyka.
Systematyka gatunku jest kwestią sporną. Autorzy "Kompletnej listy ptaków świata" i IUCN umieszczają sroczka białorzytnego w rodzaju "Kittacincla", ale wielu innych autorów zalicza go do "Copsychus". Wyróżniono kilkanaście podgatunków "K. malabarica"; w zależności od ujęcia systematycznego niektóre z nich podnoszone są do rangi gatunku, a niektóre uznawane są za synonimy.
Autorzy "Handbook of the Birds of the World" (HBW) wyróżniają następujące podgatunki:
Autorzy "Kompletnej listy ptaków świata" do "K. malabarica" zaliczają także zamieszkującego Andamany sroczka andamańskiego "K. m. albiventris" , który przez Międzynarodowy Komitet Ornitologiczny (IOC) i autorów HBW uznawany jest za osobny gatunek. IOC za osobny gatunek uznaje także sroczka białołbistego, wliczając do tego taksonu podgatunki "stricklandii" i "barbouri".
Morfologia.
Długość ciała wynosi około 21–28 cm (w tym ogon o długości 7 cm u samców); masa ciała: 22–42 g (podgatunek "tricolor"), 31–42 g (podgatunek "suavis"). Występuje dymorfizm płciowy. Samiec czarnoniebieski z brązowym brzuchem, samica zielonobrązowa.
Tryb życia.
Odżywia się owadami, owocami, jagodami, pąkami. Samica składa 2–6 jaj w gnieździe w dziupli lub w zagłębieniu na drzewie, które następnie wysiaduje przez 13 dni. Młode wylatują z gniazda po dwóch tygodniach po wykluciu, ale rodzice karmią je jeszcze przez tydzień. Ptaki te w niewoli mogą dożyć 20 lat.
Status.
IUCN uznaje sroczka białorzytnego za gatunek najmniejszej troski (LC, "Least Concern"). Liczebność światowej populacji nie została oszacowana, choć przypuszcza się, że jest duża, gdyż ptak ten opisywany jest jako pospolity przynajmniej w części swego zasięgu. Trend liczebności populacji uznawany jest za spadkowy.
Od 2016 roku IUCN za osobny gatunek uznaje sroczka andamańskiego ("Kittacincla albiventris"), również zalicza go do kategorii najmniejszej troski; trend liczebności jego populacji uznawany jest za stabilny.

</doc>
<doc id="1217527" url="https://pl.wikipedia.org/wiki?curid=1217527" title="Black (gra komputerowa)">
Black (gra komputerowa)

Black – gra FPS stworzona przez Criterion Studios dla konsoli PlayStation 2 i Xbox.
Fabuła.
Gracz wciela się w sierżanta Jacka Kellara, który jest członkiem zajmującego się zwalczaniem terroryzmu oddziału Black Ops.
Gra zaczyna się filmem wprowadzającym. Ciemny pokój, jedna (dająca mało światła) lampa na suficie, i ktoś tajemniczy przy stole pełnym notatek, akt i wycinków. Do pomieszczenia zostaje wprowadzony skuty sierżant Kellar. Siada przy stole, a tajemniczy mężczyzna rozpoczyna przesłuchanie. Kellar dowiaduje się, że jest oskarżony o niesubordynację w trakcie swojej ostatniej misji w Europie Wschodniej. Może jednak się uratować, opowiadając ze szczegółami swoje ostatnie zadanie. Sierżant nie ma wyboru - zaczyna mówić...
Następuje powrót o kilka dni wcześniej. Kellar znajduje się z misją w Europie Wschodniej. Jego konkretnym zadaniem jest powstrzymać organizację terrorystyczną Seventh Vave i złapać jej dowódców - Lennoxa i Valencia...
Technikalia.
Gra bazuje na silniku graficznym RenderWare, użytym choćby w serii GTA. Na potrzeby gry został maksymalnie podrasowany, tym samym oferując:
Gra nastawiona jest na jak największą efektowność, chcąc dać graczowi maksymalną radość z eliminacji kolejnych przeciwników. Dlatego reakcje przeciwników na postrzał są nieco przesadzone (jak np. przewrót w tył po trafieniu w głowę czy eksplozja przeciwnika z wyrzutnią rakiet). Spora część budynków może się rozpaść przy trafieniu rakietą lub granatem. Owe efekty są skryptowane, ale wykonane bardzo efektownie (podobny zabieg jak w grach Call of Duty i Battlefield).

</doc>
<doc id="1217528" url="https://pl.wikipedia.org/wiki?curid=1217528" title="Sweeney">
Sweeney

Ludzie:
Zobacz też:

</doc>
<doc id="1217530" url="https://pl.wikipedia.org/wiki?curid=1217530" title="Badara Diatta">
Badara Diatta

Badara Diatta (ur. 2 sierpnia 1969) – senegalski sędzia piłkarski.
Sędzia międzynarodowy FIFA od 1999 roku. Na stałe mieszka w Ziguinchorze.
Kontrowersje.
W czerwcu 2007 roku zawieszony na okres jednego roku przez Afrykańską Federację z powodu nieuznania prawidłowej bramki dla Ugandy w meczu z Nigerią. Ostatecznie karę skrócono i Diatta mógł wziąć udział w Pucharze Narodów Afryki w 2008 roku.

</doc>
<doc id="1217534" url="https://pl.wikipedia.org/wiki?curid=1217534" title="Opinia Unii Europejskiej">
Opinia Unii Europejskiej



</doc>
<doc id="1217535" url="https://pl.wikipedia.org/wiki?curid=1217535" title="Dyrektywa Unii Europejskiej">
Dyrektywa Unii Europejskiej



</doc>
<doc id="1217539" url="https://pl.wikipedia.org/wiki?curid=1217539" title="Europejski Rzecznik Praw Obywatelskich">
Europejski Rzecznik Praw Obywatelskich

Europejski Rzecznik Praw Obywatelskich (pot. "euroombudsman"; ang. "European Ombudsman") – jeden z organów pomocniczych Unii Europejskiej, powołany na mocy traktatu z Maastricht z 1992, rozpoczął swoją działalność we wrześniu 1995, jednak Biuro Ombudsmana zainaugurowało ją 8 kwietnia 1997. Siedziba Rzecznika mieści się w Strasburgu.
Opis.
Ombudsman przyjmuje skargi od obywateli Unii Europejskiej lub każdej osoby fizycznej bądź prawnej mającej miejsce zamieszkania lub statutową siedzibę w państwie członkowskim, przeciw działaniom instytucji i organów Wspólnot Europejskich, z wyjątkiem Trybunału Sprawiedliwości i Sądu. Rzecznik ma prawo i obowiązek przeprowadzania kontroli w tych instytucjach. Raz w roku przedstawia Parlamentowi Europejskiemu sprawozdanie z wyników kontroli. W wyniku śledztwa powstaje sprawozdanie skierowane do instytucji, której działalności dotyczy skarga. Ta instytucja w ciągu 3 miesięcy ma prawo zgłosić swe uwagi. Po ich rozpatrzeniu rzecznik przygotowuje końcowe sprawozdanie dla Parlamentu.
Rzecznik Praw Obywatelskich UE jest powoływany na okres kadencji Parlamentu, tzn. na 5 lat, z możliwością reelekcji. Ombudsman może zostać odwołany przez Trybunał Sprawiedliwości na wniosek Parlamentu, kiedy nie spełnia już warunków koniecznych do wykonywania swoich obowiązków lub w przypadku poważnych uchybień w jego działalności. Rzecznik powinien być niezależny w swoim działaniu, nie sugerować się żadnymi instytucjami i opiniami. Podczas trwania kadencji nie może także wykonywać działalności zawodowej płatnej i nieodpłatnej.
Rzecznika wybiera Parlament Europejski. Pierwszym rzecznikiem był w latach 1995–2003 Fin Jacob Söderman; od 1 kwietnia 2003 do 30 września 2013 roku funkcję tę sprawował Grek Nikiforos Diamanduros. W następstwie wyboru przez Parlament Europejski w dniu 3 lipca 2013 r., od 1 października 2013 roku funkcję tę pełni Irlandka Emily O’Reilly. Wybrana ponownie w 2019.

</doc>
<doc id="1217540" url="https://pl.wikipedia.org/wiki?curid=1217540" title="Julen Guerrero">
Julen Guerrero

Julen Guerrero López (ur. 7 stycznia 1974 w Portugalete) – piłkarz hiszpański narodowości baskijskiej grający na pozycji ofensywnego pomocnika. Miał przydomki boiskowe „La Perla” i „El Rey León”. Był wychowankiem hiszpańskiego klubu Athletic Bilbao, któremu pozostał wierny do końca swojej kariery. W reprezentacji Hiszpanii rozegrał 41 spotkań strzelając 13 bramek. W reprezentacji Kraju Basków rozegrał 11 spotkań i strzelił 6 bramek. Uczestniczył z reprezentacją Hiszpanii w Mistrzostwach Świata w 1994 i 1998 roku oraz w Mistrzostwach Europy 1996.
Kariera klubowa.
Julen Guerrero urodził się w małym mieście Portugalete niedaleko Bilbao w Kraju Basków w północnej Hiszpanii.
Pierwsze lekcje futbolu pobierał w szkole Santa María w rodzinnej miejscowości. Już w wieku 7 lat trafił do Athletic Bilbao w którym, jak się później okazało spędził całą swoją karierę. W 1991 roku w wieku 17 lat zaczął grać w seniorach w zespole rezerw grającym w Segunda División B (3 liga) – wystąpił w 12 meczach sześciokrotnie wpisując się na listę strzelców.
Rok później był już zawodnikiem pierwszego składu i zadebiutował w Primera División mając 18 lat. Już pierwszy sezon był bardzo udany dla młodego baska – 37 meczów, 10 goli. Od razu stał się ulubieńcem kibiców ze stadionu San Mamés. Drugi sezon rozpoczął od strzelenia 3 bramek w meczu z Albacete, a łącznie w sezonie strzelił ich 18 w lidze i 3 w pucharze. W sezonie tym zadebiutował w reprezentacji kraju mając 19 lat. W 1995 roku działacze Athletic podpisali z nim nowy 12-letni kontrakt.
Łącznie dla klubu rozegrał 430 meczów (8. miejsce pod względem ilości rozegranych oficjalnych spotkań dla Athletic Bilbao) i strzelił 116 bramek. U szczytu swojej kariery Julen Guerrero otrzymał propozycję gry z wielu czołowych klubów europejskich, m.in. z Realu Madryt, jednakże pozostał wierny klubowi z Bilbao odrzucając oferty. W 2006 roku, w wieku 32 lat zakończył piłkarską karierę.
Ogólny bilans kariery klubowej:
Kariera trenerska.
W sezonie 2006/07 trenował najstarszy rocznik juniorów – "Juvenil" Athletic Bilbao, występujący w I lidze juniorów.

</doc>
<doc id="1217541" url="https://pl.wikipedia.org/wiki?curid=1217541" title="Świeżo mrożone osocze">
Świeżo mrożone osocze

Świeżo mrożone osocze (ang. fresh frozen plasma, FFP) – preparat osocza zamrożonego nie później niż w ciągu 8 godzin od pobrania, zawierający wszystkie czynniki krzepnięcia w normalnych stężeniach, w tym labilny czynnik V i VIII. Preparaty FFP przechowywane są w temperaturze -18 °C i niższej (zalecana temperatura -30 °C). 

</doc>
<doc id="1217544" url="https://pl.wikipedia.org/wiki?curid=1217544" title="Květa Jeriová">
Květa Jeriová

Květoslava "Květa" Jeriová-Pecková (ur. 10 października 1956 w miejscowości Zálesní Lhota) – czeska biegaczka narciarska reprezentująca Czechosłowację, trzykrotna medalistka olimpijska oraz brązowa medalistka mistrzostw świata.
Kariera.
Igrzyska olimpijskie w Lake Placid w 1980 r. były jej olimpijskim debiutem. Zdobyła tam brązowy medal w biegu na 5 km techniką klasyczną. Przegrała jedynie ze zwyciężczynią Raisą Smietaniną z ZSRR oraz drugą na mecie Hilkką Riihivuori z Finlandii. Zajęła ponadto czwarte miejsce w sztafecie oraz 9. miejsce w biegu na 10 km. Jeszcze lepsze wyniki osiągnęła podczas Igrzysk olimpijskich w Sarajewie w 1984 r. Ponownie zdobyła brązowy medal w biegu na 5 km techniką klasyczną. Tym razem wyprzedziły ją kolejno Finka Marja-Liisa Hämäläinen oraz Norweżka Berit Aunli. Ponadto wspólnie z Dagmar Švubovą, Blanką Paulů i Gabrielą Svobodovą wywalczyła srebrny medal w sztafecie 4x5 km. Na kolejnych igrzyskach już nie startowała.
Startowała także na mistrzostwach świata w Oslo w 1982 r. Zdobyła tam brązowy medal w biegu na 10 km techniką dowolną ulegając jedynie Aunli i Riihivuori. Na tych samych mistrzostwach zajęła także 5. miejsce w biegu na 5 km techniką dowolną oraz 5. miejsce w sztafecie.
9 stycznia 1982 r. zajęła pierwsze miejsce w biegu na 10 km rozgrywanym w Klingenthal. Tym samym wygrała pierwszy oficjalny konkurs Pucharu Świata w historii. W 1984 roku wybrana na najlepszego sportowca Czechosłowacji, a w latach 1980, 1981, 1982 i 1984 wybrana najlepszą zawodniczką w narciarstwie w Czechach. Jeriová była najbardziej utytułowaną zawodniczką z Czechosłowacji, aż do startów Kateřiny Neumannovej.
W 1984 r. zakończyła karierę sportową. W tym samym roku jej mężem został Zdeněk Pecka, czechosłowacki wioślarz, medalista olimpijski.

</doc>
<doc id="1217546" url="https://pl.wikipedia.org/wiki?curid=1217546" title="AN/SPY-1">
AN/SPY-1

Radar AN/SPY-1. Podstawowy radar obserwacji przestrzeni powietrznej i powierzchni morza okrętów "Aegis", zainstalowany na krążownikach rakietowych typu "Ticonderoga". oraz niszczycielach rakietowych typu "Arleigh Burke". Radary typu AN/SPY-1 są wielofunkcyjnymi radarami matrycowo-fazowanymi ("phased array radar") zdolnymi do wyszukiwania, automatycznego wykrywania, przejścia do śledzenia, śledzenia oraz naprowadzania pocisków rakietowych na cele powietrzne i nawodne.
Sprawność radaru AN/SPY-1.
Konwencjonalny, mechanicznie obracany radar "widzi" cel kiedy jego wiązka uderzy cel jednokrotnie w ciągu każdego obrotu anteny o 360°. Powoduje to konieczność śledzenia każdego celu za pomocą osobnego radaru. W przeciwieństwie do tego, komputerowo sterowany matrycowo-fazowany radar AN/SPY-1A systemu Aegis pozwala na śledzenie wielu celów jednocześnie przez jeden system. Cztery nieruchome anteny radaru SPY-1 wysyłają swoje wiązki jednocześnie we wszystkich kierunkach, w sposób ciągły zapewniając wyszukiwanie i śledzenie setek obiektów w tym samym czasie.

</doc>
<doc id="1217565" url="https://pl.wikipedia.org/wiki?curid=1217565" title="Archizoom">
Archizoom



</doc>
<doc id="1217566" url="https://pl.wikipedia.org/wiki?curid=1217566" title="Osocze świeżo mrożone">
Osocze świeżo mrożone



</doc>
<doc id="1217567" url="https://pl.wikipedia.org/wiki?curid=1217567" title="FFP">
FFP



</doc>
<doc id="1217569" url="https://pl.wikipedia.org/wiki?curid=1217569" title="Dil Hi Dil Mein">
Dil Hi Dil Mein

Dil Hi Dil Mein (inny tytuł "Kadhalar Dinam", niemiecki tytuł: 'Mein Herz kommt per E-Mail", angielski: "When Hearts Come Together") to bollywoodzki dramat miłosny wyreżyserowany w 2000 roku przez Kathira. W rolach głównych Sonali Bendre, Kunal i Anupam Kher. Akcja filmu rozgrywa się w Bandra i w Mumbaju (przede wszystkim na dworcu i na wybrzeżu nadmorskim). Bohaterami filmu jest dwójka studentów Raja (Kunal) i Roja (Sonali Bendre), którzy poznają i zakochują się w sobie pisząc do siebie maile. Siedząc w tej samej kawiarence internetowej są przekonani, że dzieli ich morze

</doc>
<doc id="1217575" url="https://pl.wikipedia.org/wiki?curid=1217575" title="Modou Sowe">
Modou Sowe

Modou Sowe (ur. 25 listopada 1963 roku) - gambijski sędzia piłkarski.
Sędzia międzynarodowy FIFA od 1998 roku. Na stałe mieszka w mieście Bandżul, gdzie prowadzi własną firmę drukarską.

</doc>
<doc id="1217577" url="https://pl.wikipedia.org/wiki?curid=1217577" title="Portugalete">
Portugalete

Portugalete – miasto w północnej Hiszpanii w Kraju Basków nad Zatoką Biskajską. Wchodzi w skład zespołu miejskiego Bilbao (Gran Bilbao). Miasto liczy 49 tysięcy mieszkańców, przy czym gęstość zaludnienia jest dość duża – ponad 15000 osób na km2.
Portugalete zasłynęło dzięki Mostowi Biskajskiemu, który znalazł się na liście światowego dziedzictwa UNESCO.
Inne ważne zabytki to: gotycko-renesansowa bazylika Santa María oraz w Torre (wieża) de Salazar z XV wieku.

</doc>
<doc id="1217583" url="https://pl.wikipedia.org/wiki?curid=1217583" title="Michaś Kukabaka">
Michaś Kukabaka

Michaś Kukabaka lub Mikhail Kukabaka (ur. 1936 w Bobrujsku) - radziecki i białoruski dysydent polityczny.
Życiorys.
Po śmierci matki w 1947 wychowywał się w domu dziecka (ojciec zginął podczas wojny radziecko-fińskiej w 1939). W 1953 pracował na budowie kombinatu naftowego koło Angary. Po odbyciu służby wojskowej, zatrudnił się jako elektryk w Bobrujsku. 
W 1968 jako jeden z nielicznych obytwateli ZSRR zaprotestował przeciw sowieckiej agresji na Czechosłowację, przyłączył się do samizdatu. W 1970 aresztowany za działalność opozycyjną, łącznie więziony przez 17 lat (m.in. w Syczowce i Mohylewie). Był ofiarą radzieckiej psychiatrii politycznej, zdiagnozowano u niego schizofrenię bezobjawową.
W 1988 opuścił więzienie.

</doc>
<doc id="1217616" url="https://pl.wikipedia.org/wiki?curid=1217616" title="Leonel Mário d’Alva">
Leonel Mário d’Alva

Leonel Mário d’Alva (ur. 1935) – polityk Wysp Świętego Tomasza i Książęcej i pierwszy premier.
Życiorys.
Jako członek Ruchu Wyzwolenia Wysp Świętego Tomasza i Książęcej (MLSTP) stanął na czele rządu tymczasowego 21 grudnia 1974 i funkcję ta pełnił do dnia ogłoszenia niepodległości 12 lipca 1975 roku. Od końca 1975 do 1980 roku i ponownie w 1991 roku był przewodniczącym Zgromadzenia Narodowego Wysp Świętego Tomasza. W okresie od 4 marca do 3 kwietnia 1991 roku pełnił funkcję tymczasowego prezydenta kraju. 

</doc>
<doc id="1217618" url="https://pl.wikipedia.org/wiki?curid=1217618" title="Continental Airlines Arena">
Continental Airlines Arena



</doc>
<doc id="1217621" url="https://pl.wikipedia.org/wiki?curid=1217621" title="Detektyw inwektyw">
Detektyw inwektyw



</doc>
<doc id="1217623" url="https://pl.wikipedia.org/wiki?curid=1217623" title="AC90">
AC90

AC90 – klasa jachtów specjalnie stworzona na potrzeby Regat o Puchar Ameryki w końcu 2007 roku. Ma ona zastąpić dotychczasową klasę IACC.
Ściśle zdefiniowano tylko niektóre parametry:

</doc>
<doc id="1217624" url="https://pl.wikipedia.org/wiki?curid=1217624" title="Dominikanki">
Dominikanki

Dominikanki – rzymskokatolickie żeńskie zgromadzenia zakonne należące do Rodziny Dominikańskiej:

</doc>
<doc id="1217625" url="https://pl.wikipedia.org/wiki?curid=1217625" title="Karel Kramář">
Karel Kramář

Karel Kramář (ur. 27 grudnia 1860 w Vysokém nad Jizerou, zm. 26 maja 1937 w Pradze) — czeski polityk narodowo-konserwatywny, pierwszy premier I Republiki Czechosłowackiej (1918–1919).
W 1884 roku ukończył prawo na Uniwersytecie Karola w Pradze, później kształcił się w dziedzinie ekonomii i nauk politycznych na uczelniach w Berlinie, Londynie i Paryżu.
Podczas pobytu w Wiedniu przyłączył się do tzw. ruchu realistów, którzy opowiadali się za budową trójczłonowej monarchii habsburskiej z silnym komponentem słowiańskim. Po połączeniu realistów z partią młodoczeską w 1890, rok później został wybrany posłem do parlamentu w Wiedniu jako jej przedstawiciel. W 1908 i 1910 roku współorganizował zjazdy wszechsłowiańskie w Pradze i Sofii.
Należał do czeskich polityków o silnym nastawieniu rusofilskim. Po wybuchu I wojny światowej przedstawił ministrowi spraw zagranicznych Imperium Rosyjskiego Sazonowowi projekt powołania Rzeszy słowiańskiej pod berłem Romanowów, będącej zaporą dla żywiołu austro-niemieckiego. Za działalność antypaństwową został aresztowany przez władze austriackie i skazany na karę śmierci w 1916 roku, od której uratowała go ogłoszona amnestia.
W lutym 1918 roku doprowadził do zjednoczenia partii młodoczeskiej z staroczechami w Czeską Demokrację Państwowo–Prawną (w 1919 roku przekształciła się w Czechosłowacką Narodową Demokrację). W lipcu 1918 roku stanął na czele Czechosłowackiego Komitetu Narodowego, był jednym z ojców–założycieli Czechosłowacji. Pełnił obowiązki pierwszego premiera kraju (1918–1919).
W 1919 przebywał w Rosji starając się wspierać gen. Denikina. Sprzeciwiał się decyzji Beneša o repatriacji Legionu Czechosłowackiego z Syberii bojąc się wzmocnienia czerwonych. Od 1919 do 1934 roku sprawował mandat posła do Zgromadzenia Narodowego. Opowiadał się za polityką antykomunistyczną i przeciw jakimkolwiek relacjom z Rosją bolszewicką.
Zmarł w Pradze, został pochowany na Cmentarzu Olszańskim, w cerkwi Zaśnięcia Matki Bożej, w której budowę był osobiście zaangażowany. W świątyni tej pochowana została również jego żona, Rosjanka Nadieżda z d. Chłudowa, dla poślubienia której przeszedł na prawosławie.

</doc>
<doc id="1217627" url="https://pl.wikipedia.org/wiki?curid=1217627" title="Umbo">
Umbo

Umbo – wyraźnie wyodrębniona, środkowa część tarczy wojownika, charakteryzująca się najczęściej kolistym kształtem, mająca za zadanie m.in. wzmacniać konstrukcję tarczy. Najwięcej znalezionych umb wykonanych jest z żelaza, ale nie wyklucza się występowania umb wykonanych z drewna (znaleziska bagienne). W późniejszych okresach ewoluowało w kierunku funkcji umożliwiających skuteczniejszy atak lub obronę. Pierwsze umba znane są już ze znalezisk kultury lateńskiej (początki epoki żelaza). Wykorzystywane były m.in. przez Germanów, Celtów i Rzymian. W średniowieczu występowała jako element puklerza (była do niego przynitowywana).
W badaniach archeologicznych umba używane są wraz z zapinkami (fibulami) do datowania znalezisk grobowych (w których występują) z okresu przedrzymskiego, okresu wpływów rzymskich oraz wędrówek ludów.

</doc>
<doc id="1217634" url="https://pl.wikipedia.org/wiki?curid=1217634" title="Wiązanie van der Waalsa">
Wiązanie van der Waalsa



</doc>
<doc id="1217635" url="https://pl.wikipedia.org/wiki?curid=1217635" title="VUR">
VUR



</doc>
<doc id="1217640" url="https://pl.wikipedia.org/wiki?curid=1217640" title="Juan de Ayolas">
Juan de Ayolas

Juan de Ayolas (zm. ok. 1538 w Paragwaju) – hiszpański konkwistador w Ameryce Południowej.
Życiorys.
Był zastępcą Pedro de Mendozy podczas jego wyprawy z Hiszpanii do Río de la Plata w Ameryce Południowej w latach 1535-1537. Prawdopodobnie w roku 1536 podjął, na rozkaz Mendozy, wyprawę z okolic dzisiejszego Buenos Aires w głąb estuarium la Platy w poszukiwaniu srebra i złota, o czym donosił wswym raporcie żeglarz angielski Sebastian Cabot. Płynąc na północny wschód dotarł do rzeki Paraná zakładając na jej brzegu osadę Corpus Christi. Następnie posuwał się w górę rzeki aż do ujścia Pilcomayo, gdzie zostawił część uczestników wyprawy, by penetrować z kolei bieg rzeki Paragwaj poszukując dogodnego połączenia z Peru. W trakcie podróży otrzymał od Indian Guaraní nieco złota, co rozpaliło wyobraźnię Hiszpanów, choć przypuszczalnie było to złoto pochodzenia inkaskiego z podnóża Andów.
Ayolas, któremu w początkowym etapie podróży towarzyszył Domingo Martínez de Irala, spenetrował wnętrze kontynentu docierając aż do Gran Chaco (lub też do północnej części wyżyny – Chaco Boreal w dzisiejszym Paragwaju i północnej Argentynie i do Kordyliery Wschodniej w Andach Centralnych. Po poniesieniu znacznych strat w walkach z Indianami i wobec braków w zaopatrzeniu zmuszony był zawrócić.
Prawdopodobnie na początku roku 1538 Ayolas i wszyscy jego ludzie zginęli w starciu z Indianami w pobliżu dzisiejszego Asunción, gdzie wcześniej założył osadę Santa Maria de Asunción. Tam też dotarł ze spóźnioną odsieczą (czekał od roku 1537 u ujścia Pilcomayo) Martínez de Irala, ale nie zastał już nikogo przy życiu.
Wyprawa Juana de Ayolasa przyczyniła się do poznania biegu rzek tworzących estuarium Rio de la Plata i do postępującego osadnictwa hiszpańskiego w tym rejonie.
Jego imieniem nazwano port lotniczy Juan De Ayolas w miejscowości Ayolas.

</doc>
<doc id="1217641" url="https://pl.wikipedia.org/wiki?curid=1217641" title="CSS General Sumter">
CSS General Sumter

CSS General Sumter – amerykański okręt rzeczny – taranowiec z okresu wojny secesyjnej, przebudowany ze statku Junius Beebe, używany przez wojska Konfederacji, a następnie Unii jako Sumter, podczas kampanii na Missisipi.
Budowa.
„General Sumter” został zbudowany w Algiers w Luizjanie w 1853 roku jako cywilny statek – drewniany bocznokołowy pchacz o napędzie parowym „Junius Beebe”. Jako statek operował głównie na Missisipi i jej dopływach.
Po wybuchu wojny domowej w USA, „Junius Beebe” został w 1861 zakupiony przez stan Luizjana od armatora Southern Steamship Co. Charlesa H. Morgana. Służył przez pewien czas jako statek w służbie rządu stanowego, po czym 25 stycznia 1862 w stoczni James Martin w Algiers rozpoczęto jego przebudowę na okręt – taranowiec. Otrzymał nazwę prawdopodobnie na cześć generała Thomasa Sumtera z okresu wojny o niepodległość.
Przebudowa polegała przede wszystkim na wzmocnieniu jego dziobu przez pokrycie go drewnem dębowym grubości 10 cm (4 cale) i żelaznymi płytami grubości 25 mm (1 cal). Wzmocniono osłonę maszynowni przez dodatkowe przegrody, a ściany nadbudówki osłonięto belami sprasowanej bawełny umieszczonymi pomiędzy dodatkowymi drewnianymi ściankami, co dawało ochronę przed ostrzałem z broni strzeleckiej, stąd „General Sumter” był zaliczany do okrętów typu "cottonclad". Zamontowano też na nim uzbrojenie w postaci jednego działa gładkolufowego 32-funtowego (kalibru 163 mm) (według innych publikacji, miał cztery działa 32-funtowe i jedno 12-funtowe).
Służba w siłach Konfederacji.
Po przebudowie, w kwietniu 1862 „General Sumter” wszedł w skład Flotylli Obrony Rzeki (River Defense Fleet) Armii Konfederacji i wziął udział w kampanii na Missisipi.
Dowodził nim początkowo komandor ("Captain") W. W. Lamb. 10 maja taranowiec wziął udział w zwycięskiej bitwie pod Fort Pillow (Plum Point Bend) z kanonierkami pancernymi Unii. Jako trzeci, po taranowcach CSS „General Bragg” i „General Sterling Price”, staranował i poważnie uszkodził kanonierkę pancerną , która zatonęła na płyciźnie. Według części źródeł, następnie w ten sam sposób zaatakował też USS „Mound City”, która – po staranowaniu jeszcze przez CSS „General Earl Van Dorn” – również została unieruchomiona. Następnie jednak „Sumter” dostał się pod ostrzał kanonierki pancernej , której pocisk, według niektórych źródeł, spowodował wybuch kotła i poważne uszkodzenia. Według niektórych źródeł na początku starcia dwa pociski „Sumtera” uszkodziły z niewielkiej odległości łódź moździerzową ("mortar boat") nr 16, prawdopodobnie dokonał tego jednak CSS „General Earl Van Dorn”.
6 czerwca 1862 doszło do bitwy pod Memphis, z pancernymi kanonierkami i nowymi taranowcami Unii, przegranej przez Konfederatów. Podczas niej „General Sumter” staranował i uszkodził taranowiec CSS „Queen of the West”. Ostatecznie „General Sumter” został poważnie uszkodzony ogniem kanonierek i uszkodzony wyrzucił się na brzeg, po stronie Arkansas.
Służba w siłach Unii.
Po remoncie taranowiec został wcielony do służby w marynarce Unii, pod nazwą USS „Sumter”. Jako uzbrojenie wykazywano 2 działa 32-funtowe. Już w sierpniu 1862 „Sumter” wszedł na mieliznę koło Bayou Sara w Luizjanie i został uszkodzony, po czym został tam porzucony i nie został już wyremontowany. Wymontowano jedynie część maszyn na potrzeby części zamiennych, reszta okrętu została później częściowo rozebrana przez ludność, a wrak ostatecznie został spalony przez Konfederatów.

</doc>
<doc id="1217644" url="https://pl.wikipedia.org/wiki?curid=1217644" title="Johannes Vares">
Johannes Vares

Johannes Vares (pseudonim literacki "Barbarus", ur. 12 stycznia 1890 w Heimtali, zm. 29 listopada 1946 w Tallinnie) – estoński lekarz, poeta i polityk, prezydent i premier Estonii w 1940, przewodniczący Prezydium Rady Najwyższej Estońskiej Socjalistycznej Republiki Radzieckiej 1940-1946.
W niepodległej Estonii.
Pod koniec drugiej dekady XX wieku (1917-1920) członek grupy literackiej „Siuru” (pol. „Czarodziejski Ptak”), stawiający sobie za cel rozwój literatury estońskiej w okresie tużpowojennym. Następnie, w latach 1920–1940 był lekarzem prowadzącym praktykę w estońskiej stolicy i w Parnawie. Przeciwnik autorytarnych rządów prezydenta Konstantina Pätsa. Został powołany 21 czerwca 1940 na urząd premiera Estonii (z polecenia ówczesnego sekretarza Komitetu Centralnego Wszechzwiązkowej Partii Komunistycznej (bolszewików) Andrieja Żdanowa) przez Pätsa. Decyzje lewicowego i opozycyjnego wobec autorytaryzmu Pätsa rządu faktycznie zapadały w siedzibie radzieckiego poselstwa w stolicy, tudzież były osobistymi decyzjami Żdanowa. W ciągu dwóch miesięcy (czerwiec–lipiec 1940) rozwiązano większość estońskich organizacji społecznych, w tym także Estońską Akademię Nauk, zarządzono nowe wybory do parlamentu (wygrane przez komunistyczny komitet wyborczy Związek Ludu Pracującego Estonii – w jego skład wchodziła Komunistyczna Partia Estonii), który zainaugurował obrady 21 lipca 1940.
Działalność polityczna w Estońskiej Socjalistycznej Republice Radzieckiej.
Po proklamowaniu powstania Estońskiej Socjalistycznej Republiki Radzieckiej Vares został mianowany jej prezydentem w miejsce Pätsa, a po uchwaleniu nowej konstytucji (25 sierpnia 1940), już po wejściu Estonii w skład Związku Socjalistycznych Republik Radzieckich Vares został przez parlament (konstytucyjną Radę Najwyższą) wybrany na przewodniczącego prezydium tejże. Jego śmierć samobójczą, zaszłą w niewyjaśnionych do końca okolicznościach (nie wyklucza się morderstwa dokonanego przez funkcjonariuszy NKWD) w 1946, część Estończyków uznała za manifestację braku zaufania do prowadzonej przez komunistów estońskich polityki. Kolejnym przewodniczącym Prezydium Rady Najwyższej Estońskiej Socjalistycznej Republiki Radzieckiej został lingwista Eduard Päll.
Twórczość literacka.
Twórczość literacka Varesa to początkowo przede wszystkim zbiory ekspresjonistycznych, awangardowych, opozycyjnych względem poezji młodoestońskiej, liryków – wydany w 1918 "Fata-morgana", późniejszy o dwa lata "Katastroofid", wreszcie wydany w 1924 "Geomeetriline inimene". W drugiej dekadzie i w pierwszej części trzeciej dekady XX wieku Vares zainteresował się futuryzmem, by następnie przejść ku pozycjom bliskim konstruktywizmowi i kubizmowi. W latach 30. jego utwory zyskały zarówno pierwiastek symboliczny, jak i alegoryczny (zbiory "Kalad kuival" i "Üle läve", opublikowane odpowiednio w 1937 i 1939). Zwłaszcza ten pierwszy zbiór jest wyrazem lewicowej literatury zaangażowanej, choć już wcześniej twórczość Varesa stała w silnej opozycji do wydarzeń politycznych w Estonii lat 1932–1934 ("Tulipunkt"). Pod koniec życia poezja patriotyczna – "Relvastatud värsid" (1943). Pozostawił po sobie także krótkie utwory prozatorskie (eseje, nowele), literaturę wspomnieniową (dzienniki z podróży) oraz krytycznoliteracką, jak również reportaże.

</doc>
<doc id="1217650" url="https://pl.wikipedia.org/wiki?curid=1217650" title="Ewa Chojecka">
Ewa Chojecka

Ewa Sabina Chojecka (ur. 13 kwietnia 1933 w Bielsku) – polska historyk sztuki, profesor zwyczajny dr hab. nauk humanistycznych, członek Narodowego Komitetu Historii Sztuki i Komitetu Nauk o Sztuce Wydziału I Nauk Społecznych Polskiej Akademii Nauk. Specjalizuje się w malarstwie i grafice późnego średniowiecza i renesansu oraz sztuce środkowoeuropejskiej XIX i XX wieku.
Życiorys.
W 1955 ukończyła historię sztuki na Wydziale Filozoficzno-Historycznym Uniwersytetu Jagiellońskiego w Krakowie (studia magisterskie 1950–1955). W 1959 obroniła na Wydziale Filozoficzno-Historycznym UJ doktorat (promotor prof. Karol Estreicher jr), a w 1969 – habilitację (tamże), zaś w 1977 uzyskała docenturę na Uniwersytecie Śląskim w Katowicach. Tytuł naukowy profesora nadzwyczajnego otrzymała 11 czerwca 1987, zaś profesora zwyczajnego – w 1996. 
W latach 1958–1963 była asystentem technicznym w Muzeum Uniwersytetu Jagiellońskiego, zaś w 1963–1977 nauczycielem akademickim w Instytucie Historii Sztuki UJ, będąc starszym asystentem, a od 1966 – adiunktem. W 1977 przeszła na Uniwersytet Śląski w Katowicach, gdzie utworzyła na Wydziale Filologicznym Zakład Historii Sztuki (od 1981 w strukturze Wydziału Nauk Społecznych), którego była pierwszym kierownikiem – od 1978 do przejścia na profesorską emeryturę w 2003. Pracę dydaktyczną i naukową kontynuowała w latach 2006–2013 na Wydziale Nauk Społecznych i Technicznych Śląskiej Wyższej Szkoły Zarządzania im. gen. Jerzego Ziętka w Katowicach, gdzie była profesorem zwyczajnym i Kierownikiem Katedry Ochrony Dóbr Kultury.
Jest promotorką pięciu przewodów doktorskich:
Recenzowała też wiele rozpraw doktorskich i habilitacyjnych.
Dwukrotnie była stypendystką Uniwersytetu Londyńskiego (w 1960 i 1970).
Twórczość naukowa.
Jest autorką około 150 opracowań naukowych dotyczących środkowoeuropejskiej sztuki i architektury XIX i XX wieku (głównie Górnego Śląska), malarstwa oraz grafiki późnośredniowiecznej i renesansowej, kultury artystycznej książki, ilustracji naukowej i emblematyki, jak również teorii sztuki. 
Ważniejsze publikacje.
Księga pamiątkowa.
Profesor Ewie Chojeckiej zadedykowano księgę pamiątkową z okazji 50-lecia pracy naukowej: 
Działalność w gremiach naukowych.
W Polskiej Akademii Nauk jest od 2011 członkinią Narodowego Komitetu Historii Sztuki, a od 1990 przez 3 kadencje była członkinią Komitetu Nauk o Sztuce. W Oddziale PAN w Katowicach działa od 1981, będąc członkinią Komisji Urbanistyki i Architektury, Komisji Historycznej i Komisji Studiów nad Przyszłością Górnego Śląska.
Była współpomysłodawczynią spotkań roboczych polskich i niemieckich badaczy debatujących nad wspólnym dziedzictwem obu narodów.
Działalność społeczna i polityczna.
W Stowarzyszeniu Historyków Sztuki (SHS) była w latach 1979–1986 członkinią Zarządu Głównego, a od 1989 członkinią Głównej Komisji Ochrony Zabytków przy Zarządzie Głównym. Zainicjowała utworzenie w 1979 Oddziału Górnośląskiego SHS, zostając jego pierwszym Prezesem (1979–1982). W 1988 została Prezesem Komisji Roboczej Stowarzyszenia Historyków Sztuki, Stowarzyszenia Architektów Polskich i Towarzystwa Urbanistów Polskich ds. pomnika Marszałka Józefa Piłsudskiego i Powstańca Śląskiego w Katowicach. Dzięki niej sprowadzono w 1991 z Chorwacji do Katowic konny pomnik Józefa Piłsudskiego, dzieło Antuna Augustinčića z 1939, pozostawiony tam z powodu wybuchu II wojny światowej.
Była aktywną propagatorką idei reaktywowania Muzeum Śląskiego w Katowicach, a w latach 1980 (1981)–1986 członkinią Społecznego Komitetu Odbudowy Muzeum Śląskiego oraz od początku do 2013 członkinią, Przewodniczącą i Wiceprzewodniczącą Rady Muzeum Śląskiego. W 1993 zainicjowała wystawę pt. "Oblicza sztuki protestanckiej na Górnym Śląsku", zorganizowaną przez Muzeum Śląskie. W latach 2007–2021 była również członkinią Rady Muzeum (Historycznego) w Bielsku-Białej.
W 1989 została jednym z 18 założycieli Związku Górnośląskiego oraz założycielką i członkinią pierwszego Zarządu Towarzystwa Szkolnego im. M. Reja w Bielsku-Białej. W latach 1989–1995 była Prezesem Oddziału Polskiego Towarzystwa Ewangelickiego w Bielsku-Białej.
Ponadto była członkinią Niezależnego Samorządnego Związku Zawodowego „Solidarność” (1981–1993), Komitetu Obywatelskiego w Bielsku-Białej (1989–1992), w którym pełniła funkcję wiceprzewodniczącej oraz Komitetu Obywatelskiego przy Lechu Wałęsie (1990–1992).
Życie prywatne.
Jest córką Stefana i Sabiny z domu Knig, pochodzących z Wielkopolski. Od urodzenia mieszka w Bielsku (w Olszówce Dolnej). Jest ewangeliczką konfesji augsburskiej. Interesuje się muzyką i ogrodnictwem.

</doc>
<doc id="1217651" url="https://pl.wikipedia.org/wiki?curid=1217651" title="Central Academy of Drama">
Central Academy of Drama



</doc>
<doc id="1217654" url="https://pl.wikipedia.org/wiki?curid=1217654" title="Macierz w postaci schodkowej">
Macierz w postaci schodkowej



</doc>
<doc id="1217662" url="https://pl.wikipedia.org/wiki?curid=1217662" title="Macierz górnotrójkątna">
Macierz górnotrójkątna



</doc>
<doc id="1217663" url="https://pl.wikipedia.org/wiki?curid=1217663" title="Macierz dolnotrójkątna">
Macierz dolnotrójkątna



</doc>
<doc id="1217664" url="https://pl.wikipedia.org/wiki?curid=1217664" title="Góra Bazaltowa">
Góra Bazaltowa



</doc>
<doc id="1217665" url="https://pl.wikipedia.org/wiki?curid=1217665" title="Exacyl">
Exacyl



</doc>
<doc id="1217668" url="https://pl.wikipedia.org/wiki?curid=1217668" title="Domingo Martínez de Irala">
Domingo Martínez de Irala

Domingo Martínez de Irala, także Iraola (ur. 1509 w Vergarze w Kraju Basków, zm. w 1557 w Asunción) – hiszpański konkwistador, gubernator Paragwaju.
Życiorys.
Brał udział w wyprawie Pedro de Mendozy do Ameryki Południowej w roku 1535, a w roku następnym uczestniczył w zakładaniu osady Buenos Aires na południowym brzegu estuarium Río de la Plata. W tymże 1536 roku wziął udział w wyprawie Juana de Ayolasa w górę rzeki Parana do ujścia Pilcomayo. W roku 1538, po śmierci Ayolasa, objął przywództwo nad kolonistami w nowo założonej osadzie (przy której wzniósł fort) "Nuestra Señorade la Asunción" i wkrótce został wybrany gubernatorem.
11 marca 1542 roku do Asunción dotarł (marszem przez dziewicze puszcze Brazylii) nowy gubernator mianowany przez władze w Hiszpanii. Był nim znany podróżnik Álvar Núñez Cabeza de Vaca, który Iralę mianował swoim zastępcą i zaraz wysłał w górę rzeki Paragwaj. Irala dotarł z biegiem rzeki do punktu odległego o 400 km od Asunción, gdzie założył osadę, którą nazwał "Puerto de los Reyes".
Tymczasem w osadzie działo się źle; mieszkańcy Asunción powstali przeciwko Cabezie de Vaca, uwięzili go i odesłali w kajdanach do Hiszpanii, a Irala, po powrocie z wyprawy, został ponownie wybrany gubernatorem (co wreszcie zatwierdziły władze w Madrycie) i piastował ten urząd aż do śmierci.
W roku 1546 podjął kolejną wyprawę w górę Paragwaju, z tym że w Puerto de los Reyes zostawiono łodzie i oddział - w sile 300 Hiszpanów i 3500 Indian - wyruszył na zachód docierając aż do stoków Andów. Tam napotkali Indian sprzymierzonych ze zbuntowanymi Hiszpanami walczącymi przeciw Gonzalo Pizarro w Peru. Wobec sprzeciwu swych żołnierzy, którzy nie chcieli zagłębiać się w góry, Irala zawrócił do Asunción (drogę utrudniał fakt, że pozostawione w Puerto de los Reyes łodzie zostały skradzione).
Kolejna wyprawa zorganizowana przez Iralę w roku 1548 dotarła do dzisiejszej Boliwii, a kilku jej uczestników odwiedziło Limę na wybrzeżu Pacyfiku, tworząc jedno z pierwszych połączeń transkontynentalnych w Ameryce Południowej.
Rządy Irali w latach 50. XVI wieku oznaczały dalszą konsolidację kolonii hiszpańskich i wytaczanie nowych szlaków. Ostatnia jego wyprawa, w roku 1557, doprowadziła do założenia miasta Ontiveros.
Domingo Martínez de Irala, znany również (od miejsca swego urodzenia) "kapitanem Vergarą", był pierwszym demokratycznie wybranym gubernatorem w Ameryce. Dzięki jego wysiłkom Asunción stało się znaczącym ośrodkiem handlowym do czasu przejęcia tej roli przez Buenos Aires.

</doc>
<doc id="1217669" url="https://pl.wikipedia.org/wiki?curid=1217669" title="Basri Çapriqi">
Basri Çapriqi

Basri Çapriqi (ur. 15 stycznia 1960 we wsi Krute k. Ulcinja, zm. 14 stycznia 2018 w Prisztinie) – albański poeta, publicysta i eseista.
Życiorys.
Po ukończeniu szkoły średniej w Ulcinju podjął studia filologiczne na uniwersytecie w Prisztinie. Po tym jak został usunięty z uczelni, wyjechał do Czarnogóry. Studia podyplomowe ukończył w Edynburgu. W latach 1995–2005 pracował jako dziennikarz w telewizji czarnogórskiej. W 2004 roku obronił pracę doktorską ("Simboli në poezinë e sotme shqipe"). Pracował na uniwersytecie w Prisztinie, na stanowisku asystenta. Od 2004 roku przewodniczył kosowskiemu PEN-Clubowi.
Pierwsze wiersze publikował w 1976 roku w wydawanym w Ulcinju czasopiśmie "Fillimet" (Początki). Był autorem dramatu i esejów.
Jest żonaty, dwoje dzieci.

</doc>
<doc id="1217674" url="https://pl.wikipedia.org/wiki?curid=1217674" title="Dorota Horodyska">
Dorota Horodyska

Dorota Bogusława Horodyska – polska tłumaczka i publicystka, członek Stowarzyszenia Pisarzy Polskich.
Życiorys.
Pochodzi ze Szczecinka. Ukończyła studia rusycystyczne na Uniwersytecie Warszawskim. Na tej samej uczelni obroniła pracę doktorską z zakresu literatury rosyjskiej (promotor: prof. Florian Nieuważny). Od 1993 r. współpracowała z czasopismem "Polis", gdzie w 1998 roku opublikowano pierwsze jej tłumaczenia. Jest jedynym w Polsce tłumaczem, zajmującym się przekładami prozy pisanej w języku albańskim na język polski. Wcześniej w Polsce wydawano utwory pisarzy albańskich, ale przekładów dokonywano pośrednio, z języka francuskiego lub rosyjskiego. Wydany w 2004 roku dramat "Buty" Stefana Çapaliku był pierwszym dramatem albańskim, udostępnionym polskiemu czytelnikowi.
Dzięki jej staraniom polscy czytelnicy mieli okazję spotkać się z najwybitniejszymi żyjącymi pisarzami albańskimi – Ismailem Kadare, Ylljetem Aliçką, Fatosem Kongoli i Fatosem Lubonją. W swoich artykułach, publikowanych m.in. w "Krasnogrudzie", "Przeglądzie Albańskim" i w "Gazecie Wyborczej" poruszała problemy środowiska pisarzy albańskich, kondycji albańskiej literatury, ale także kwestię obecności Polaków w Albanii.
Została uhonorowana "Srebrnym Piórem" (alb. "Pende e Argjendte") – prestiżową nagrodą albańskiego ministerstwa kultury, przyznaną za najlepszy przekład prozy albańskiej na język obcy w 2002, którą otrzymała za przekład opowiadań Ylljeta Aliçki. W lipcu 2012 otrzymała doroczną nagrodę czasopisma "Literatura na Świecie" w kategorii przekładu poezji obcojęzycznej za tom "Dzieci natury" Luljety Lleshanaku. W czerwcu 2022 zdobyła nagrodę główną 7. edycji nagrody Europejski Poeta Wolności za tłumaczenie tomiku poezji Luljety Lleshanaku "Woda i węgiel". 
Mieszka w Warszawie. Jej hobby to turystyka rowerowa.
Prezeska Towarzystwa Polsko-Albańskiego.

</doc>
<doc id="1217675" url="https://pl.wikipedia.org/wiki?curid=1217675" title="Marib">
Marib

Marib, właściwie Ma’rib (arab.: مأرب) – stołeczne miasto gubernatorstwa Ma’rib w Jemenie, a w czasach historycznych było stolicą królestwa Saba na południu Półwyspu Arabskiego. Położone jest w odległości 135 km na wschód od dzisiejszej stolicy Jemenu, Sany. Liczba ludności 16 794.
Historia.
Królestwo Saba zajmowało dzisiejszy region Aseer w południowo-zachodnim Jemenie. Sabatejscy władcy uczynili swą stolicą miasto Marib, ważny w tamtych czasach ośrodek handlowy, regulujący wymianę dóbr pomiędzy Indiami, a Egiptem.
Położenie w odległym od świata śródziemnomorskiego zakątku terytorium zwanego "Arabia Felix" sprawiło, że królestwo Saba nigdy nie zostało podbite przez Persję czy Cesarstwo Rzymskie. Dopiero ekspansja islamu w VII wieku n.e. zmieniła status religijno-prawny tych ziem. Miasto Ma’rib do połowy XIX wieku było znaczącym ośrodkiem handlowym i religijnym południowej Arabii.
Zabytki.
Władcy sabejscy podjęli szereg wielkich prac irygacyjnych (najstarsze datowane na III tysiąclecie p.n.e.), jak np. zapór, których ruiny są do dziś widoczne. Największa ziemna tama Maribu miała długość 680 metrów, wysokość 14 metrów, wzmocniona od wewnętrznej strony kamiennym i murowanym licowaniem. W Marib znaleziono rzeźby marmurowe, terakotowe i brązowe, ołtarze i liczne inskrypcje sabejskie.
Na terenie miasta odkryto ruiny świątyni bóstwa księżycowego Almaqaha (osiem wielkich, monolitycznych filarów). Poza miastem leży wielka świątynia Haram Bilqis z VIII w. p.n.e., założona na planie elipsy (112 × 71 m) z murami obwodowymi o wys. do 9 m i portalem z V w. p.n.e. Opodal Marib znajdują się ruiny świątyni zw. Bar’an (z pięcioma monolitycznymi filarami).
Samobójczy atak.
21 lipca 2007 roku zamachowiec-samobójca zdetonował swój samochód wyładowany materiałami wybuchowymi wśród samochodów konwoju wiozącego turystów zwiedzających lokalne świątynie. W wyniku ataku zginęło siedmiu hiszpańskich turystów i dwóch jemeńskich przewodników. Władze jemeńskie obarczyły odpowiedzialnością za atak Al-Kaidę.

</doc>
<doc id="1217676" url="https://pl.wikipedia.org/wiki?curid=1217676" title="The Man with the Horn">
The Man with the Horn

The Man with the Horn – album Milesa Davisa nagrany w latach 1980–1981, po jego powrocie z odosobnienia, i wydany w 1981 r.
Historia i charakter albumu.
Album był częściowym powrotem do brzmienia trąbki Davisa sprzed okresu 1969–1975, chociaż reszta zespołu posługiwała się instrumentami elektrycznymi i elektronicznymi (syntezator), a sam Miles korzystał z efektu wah wah.
Zasadniczo muzyka jest pod dużym wpływem rocka, a także fusion.

</doc>
<doc id="1217679" url="https://pl.wikipedia.org/wiki?curid=1217679" title="Kołpak">
Kołpak



</doc>
<doc id="1217680" url="https://pl.wikipedia.org/wiki?curid=1217680" title="Proces pokojowy w konflikcie izraelsko-egipskim">
Proces pokojowy w konflikcie izraelsko-egipskim

Proces pokojowy w konflikcie izraelsko-egipskim rozpoczął się po zakończeniu wojny Jom Kipur w 1973 roku i doprowadził do zawarcia traktatu pokojowego pomiędzy Izraelem a Egiptem, kończąc trwającą od 1948 wojnę. Konflikt izraelsko-egipski stanowił część konfliktu izraelsko-arabskiego.
Początek kontaktów.
Wojna Jom Kipur zakończyła się 25 października 1973, gdy egipski prezydent Anwar as-Sadat pod naciskiem Związku Radzieckiego zgodził się na ogłoszenie zawieszenia broni z Izraelem.
28 października 1973 przy międzynarodowej mediacji odbyły się rozmowy izraelskiego gen. Aharona Jariva z egipskim gen. Muhammadem Abd al-Ghanim al-Dżamasim. Izrael wyraził zgodę na dostarczenie przez Czerwony Krzyż pomocy humanitarnej dla otoczonych na Półwyspie Synaj egipskich żołnierzy. Następnie 11 listopada 1973 izraelscy i egipscy dowódcy wojskowi podpisali porozumienie na 101 km szosy Kair-Suez (w Egipcie). Na mocy zawartego porozumienia rozpoczęto wycofywanie wojsk izraelskich z zachodniego brzegu Kanału Sueskiego na Półwysep Synaj. 15 listopada dzięki amerykańskiej mediacji nastąpiła wymiana jeńców wojennych.
Do 5 marca 1974 ostatnie oddziały izraelskie wycofały się z zachodniej części Kanału Sueskiego. Izraelczycy zajęli pozycje w odległości 40 km od Kanału, aby umożliwić swobodną żeglugę. Strefa Kanału została przejęta przez Egipcjan. Na Wzgórzach Golan Izraelczycy wycofali się na „Purpurową Linię”. Na obu granicach utworzono strefy buforowe, obsadzone przez międzynarodowe siły UNDOF i UNEF.
Odzyskanie strefy Kanału Sueskiego przez Egipcjan umożliwiło ponowne otwarcie go dla żeglugi. Nastąpiło to 5 czerwca 1975. Kanał był zablokowany od czasu wojny sześciodniowej (1967 r.).
Konferencja pokojowa w Genewie.
21 grudnia 1973 rozpoczęła się konferencja pokojowa w Genewie. W obradach uczestniczyli przedstawiciele Izraela, Egiptu, Jordanii, Związku Radzieckiego, Stanów Zjednoczonych i ONZ. Delegacja Egiptu reprezentowała interesy Organizacji Wyzwolenia Palestyny, na co nalegała Syria, Jordania i Związek Radziecki. Izrael i Stany Zjednoczone sprzeciwiły się formalnemu uznaniu obecności Organizacji Wyzwolenia Palestyny w konferencji, ponieważ OWP nie uznawała prawa do istnienia państwa Izrael. Z tego powodu Syria nie wysłała swojej delegacji na konferencję.
Po raz pierwszy na tak ważnej konferencji omawiano problem palestyński, jednak najważniejszym problemem było rozwiązanie kluczowych problemów po zakończonej niedawno wojnie Jom Kipur. Egipt, pragnąc osiągnąć porozumienie w sprawie odzyskania Półwyspu Synaj, po raz pierwszy odciął się arabskiego nacjonalizmu. Było to przełomowe wydarzenie, które otworzyło drogę do rozpoczęcia procesu pokojowego w stosunkach pomiędzy Izraelem a Egiptem.
Rezultatem konferencji w Genewie było zawarte 18 stycznia 1974 ostateczne porozumienie izraelsko-egipskie o wycofaniu wojsk izraelskich z zachodniego brzegu Kanału Sueskiego na Synaju. Ustalono przebieg linii demarkacyjnej na Synaju. 25 lutego 1974 ostatni izraelski żołnierz opuścił zachodni brzeg Kanału Sueskiego.
Kryzys gospodarczy w Egipcie.
W 1975 roku Egipt zaczął pogrążać się w kryzysie gospodarczym wywołanym wysokimi kosztami wojny Jom Kipur. Wydatki na zbrojenia pochłaniały jedną piątą dochodu narodowego, rosła inflacja, a Związek Radziecki zażądał zwrócenia długu w wysokości 7 mld USD. Pogarszająca się sytuacja zmusiła rząd egipski do poszukiwania nowych rozwiązań, co wykorzystała amerykańska dyplomacja, przeciągając stopniowo Egipt w swoją sferę wpływów.
1 września 1975 doszło do zawarcia izraelsko-egipskiego porozumienia w sprawie półwyspu Synaj. Na jego mocy Izrael przeprowadził częściowe wycofanie swoich wojsk na odległość 70 km na wschód od Kanału Sueskiego. Umożliwiło to odbudowanie infrastruktury i wznowienie żeglugi na Kanale, a tym samym przyniosło wpływy do budżetu Egiptu. Równie duże znaczenie dla egipskiej gospodarki miało wycofanie się izraelskich wojsk z roponośnych obszarów we wschodniej części Półwyspu Synaj, umożliwiając wznowienie dostaw własnej ropy naftowej do rafinerii w Egipcie. W zamian Egipt obiecał złagodzić bojkot ekonomiczny oraz umożliwić żeglugę po Kanale Sueskim statkom handlowym wiozącym towary do lub z Izraela. Równocześnie Stany Zjednoczone przyznały Izraelowi pomoc w wysokości 2-3 mld USD rocznie. Była to rekompensata za straty poniesione przez Izrael w wyniku oddania Egiptowi obszarów roponośnych na Synaju.
W okresie od 15 listopada 1975 do 26 lutego 1976 izraelskie wojska w czternastu etapach przeprowadziły pierwszą fazę wycofywania się z Półwyspu Synaj.
Proces pokojowy.
W 1977 prezydent Stanów Zjednoczonych Jimmy Carter rozpoczął starania o uruchomienie bliskowschodniego procesu pokojowego. W tym celu przeprowadził serię rozmów z egipskim prezydentem Anwarem as-Sadatem, jordańskim królem Husajnem, syryjskim prezydentem Hafizem al-Asadem i izraelskim premierem Icchakiem Rabinem. Wynikiem tych rozmów było ogłoszenie 10 listopada 1977 przez egipskiego prezydenta Anwar as-Sadata gotowości do rozpoczęcia negocjacji pokojowych z Izraelem.
W dniach 19-21 listopada 1977 egipski prezydent jako pierwszy arabski przywódca przebywał z oficjalną wizytą dyplomatyczną w Izraelu. Doszło do przełomowego spotkania z premierem Beginem w Jerozolimie, a 19 listopada Sadat w przemówieniu w Knesecie wezwał Izrael do całkowitego wycofania swoich wojsk z terenów okupowanych i podjęcia negocjacji z wszystkim sąsiadami jednocześnie. W zamian Egipt proponował Izraelowi bezpieczeństwo i pokój.
26 listopada 1977 prezydent Anwar as-Sadat, kontynuując proces pokojowy, zaprosił wszystkie strony konfliktu bliskowschodniego na konferencję pokojową do Kairu. Izrael z zadowoleniem przyjął zaproszenie, jednakże Syria, Organizacja Wyzwolenia Palestyny oraz Związek Radziecki odrzuciły je. Równocześnie większość państw arabskich zamroziła swoje stosunki dyplomatyczne z Egiptem, a Syria dodatkowo wydała zezwolenie oddziałom OWP w południowym Libanie swobodnego atakowania terytorium Izraela.
25 grudnia 1977 izraelski premier Menachem Begin przyjechał z oficjalną wizytą dyplomatyczną do Egiptu. Rozpoczęto oficjalne pokojowe negocjacje pomiędzy Izraelem a Egiptem.
Camp David.
W dniach od 5 do 18 września 1978 roku odbyła się trójstronna konferencja pokojowa izraelsko-egipsko-amerykańska w Camp David. 18 września podpisano dwa izraelsko-egipskie porozumienia, które tworzyły podstawę dla przyszłych negocjacji w sprawie trwałego pokoju pomiędzy oboma państwami. Izrael zgodził się wycofać w ciągu 3 lat wszystkie swoje wojska z Półwyspu Synaj, w zamian Egipt zgadzał się na nawiązanie normalnych stosunków dyplomatycznych z Izraelem, uznając tym samym prawo do istnienia państwa Izrael. Egipt gwarantował również swobodną żeglugę izraelskich statków przez Kanał Sueski i inne drogi wodne, takie jak Cieśniny Tirańskie.
Traktat pokojowy.
26 marca 1979 roku podpisano traktat pokojowy pomiędzy Izraelem a Egiptem. 27 maja otwarto granicę egipsko-izraelską, a 30 kwietnia pierwszy izraelski frachtowiec swobodnie przepłynął przez Kanał Sueski. 18 lutego 1980 roku nastąpiło otwarcie ambasady Izraela w Kairze.

</doc>
<doc id="1217681" url="https://pl.wikipedia.org/wiki?curid=1217681" title="Skala Levine'a">
Skala Levine'a



</doc>
<doc id="1217684" url="https://pl.wikipedia.org/wiki?curid=1217684" title="You’re Under Arrest">
You’re Under Arrest

You're Under Arrest – album Milesa Davisa nagrany pomiędzy listopadem 1984 a lutym 1985 r. i wydany we wrześniu 1985 r.
Historia i charakter albumu.
Jest to pierwszy album Milesa Davisa, którego tematem, przynajmniej częściowo, jest polityka – zwłaszcza rasizm, wojna i zanieczyszczenie.
Davis sięgnął tu do dwóch popowych piosenek: "Time after Time" Cyndi Lauper i "Human Nature" Michaela Jacksona, co spowodowało liczne krytyki, chociaż sam album został oceniony pozytywnie. 
Z całego jednak albumu najbardziej zapamiętuje się grę znakomitych gitarzystów: Johna Scofielda i Johna McLaughlina.

</doc>
<doc id="1217685" url="https://pl.wikipedia.org/wiki?curid=1217685" title="Yassin Mikari">
Yassin Mikari

Yassin Mikari (ur. 9 stycznia 1983 w Zurychu) – tunezyjski piłkarz grający na pozycji lewego obrońcy. Posiada także obywatelstwo szwajcarskie.
Kariera klubowa.
Mikari urodził się w Szwajcarii w rodzinie tunezyjskich emigrantów. Piłkarską karierę rozpoczął w klubie Grasshopper Club, a w sezonie 2001/2002 zadebiutował w jego barwach w ekstraklasie szwajcarskiej. Zaliczył tylko 2 mecze i zdobył 1 gola, a w sezonie 2002/2003 wywalczył mistrzostwo kraju (wystąpił w 3 spotkaniach). Latem 2003 Mikari przeszedł do FC Luzern, w którym przez półtora roku występował w pierwszym składzie na boiskach drugiej ligi. Na początku 2005 roku znów zmienił barwy klubowe i został piłkarzem innego drugoligowca, FC Winterthur. W styczniu 2007 powrócił do Grasshoppers, gdzie tym razem stał się zawodnikiem wyjściowej jedenastki i na koniec sezonu zajął 6. miejsce w lidze.
Zimą 2009 przeszedł do francuskiego FC Sochaux-Montbéliard. W Ligue 1 zadebiutował 15 lutego 2009 w przegranym 1:2 meczu z Toulouse FC. W sezonie 2008/2009 spadł z klubem do Ligue 2, jednak w kolejnym awansował z nim z powrotem do Ligue 1. W Sochaux grał do 2013 roku. W sezonie 2013/2014 występował w FC Luzern. Latem 2014 przeszedł do Club Africain, z którym w sezonie 2014/2015 został mistrzem Tunezji. W 2016 roku wrócił do Szwajcarii, gdzie przez dwa lata występował w barwach drugoligowego FC Schaffhausen, a następnie zakończył karierę.
Kariera reprezentacyjna.
Do 2004 roku Mikari występował w młodzieżowej reprezentacji Szwajcarii U-21. W 2007 roku postanowił, że będzie występował w reprezentacji Tunezji. Zadebiutował w niej 17 października 2007 w wygranym 1:0 towarzyskim meczu ze Zjednoczonymi Emiratami Arabskimi. W 2008 roku został powołany przez Rogera Lemerre do kadry na Puchar Narodów Afryki 2008.

</doc>
<doc id="1217687" url="https://pl.wikipedia.org/wiki?curid=1217687" title="Roman Bartnicki">
Roman Bartnicki

Roman Józef Bartnicki (ur. 28 lutego 1943 w Rządzy) – polski duchowny rzymskokatolicki, prałat papieski, profesor nauk teologicznych, biblista. Rektor Akademii Teologii Katolickiej w latach 1996–1999, przekształconej w Uniwersytet Kardynała Stefana Wyszyńskiego w Warszawie, którego pozostał rektorem do 2005.
Życiorys.
Studia podjął w 1960 roku w Metropolitalnym Seminarium Duchownym w Warszawie. Święcenia kapłańskie otrzymał w 1966 roku. Kontynuował studia na Katolickim Uniwersytecie Lubelskim na Wydziale Teologicznym o specjalności biblijnej, a następnie w Papieskim Instytucie Biblijnym w Rzymie.
Dziekan Wydziału Teologii Uniwersytetu Kardynała Stefana Wyszyńskiego w Warszawie, były rektor tej uczelni (początkowo ATK 1996–1999, później UKSW 1999–2005). Konsultor Sekcji Nauk Biblijnych przy Episkopacie Polski.

</doc>
<doc id="1217688" url="https://pl.wikipedia.org/wiki?curid=1217688" title="KH-7 03">
KH-7 03

KH-7 03 – amerykański satelita rozpoznawczy. Trzeci statek serii KeyHole-7 "GAMBIT" programu CORONA. Satelitę oznaczano także nazwą Improved SAMOS 3. Jego zadaniem było wykonanie wywiadowczych zdjęć Ziemi, o rozdzielczości przy gruncie około 46 cm. Na pokładzie statku znalazł się też eksperyment pomiaru promieniowania jądrowego za pomocą emulsji czułych.
Satelity tego typu nadal pozostają utajnione przez rząd Stanów Zjednoczonych.

</doc>
<doc id="1217689" url="https://pl.wikipedia.org/wiki?curid=1217689" title="KH 7-03">
KH 7-03



</doc>
<doc id="1217690" url="https://pl.wikipedia.org/wiki?curid=1217690" title="Dog (typ psa)">
Dog (typ psa)



</doc>
<doc id="1217693" url="https://pl.wikipedia.org/wiki?curid=1217693" title="Basri Capriqi">
Basri Capriqi



</doc>
<doc id="1217694" url="https://pl.wikipedia.org/wiki?curid=1217694" title="Karel Kramar">
Karel Kramar



</doc>
<doc id="1217695" url="https://pl.wikipedia.org/wiki?curid=1217695" title="Leonel Mario d'Alva">
Leonel Mario d'Alva



</doc>
<doc id="1217696" url="https://pl.wikipedia.org/wiki?curid=1217696" title="Kveta Jeriova">
Kveta Jeriova



</doc>
<doc id="1217697" url="https://pl.wikipedia.org/wiki?curid=1217697" title="Vydunas">
Vydunas



</doc>
<doc id="1217698" url="https://pl.wikipedia.org/wiki?curid=1217698" title="Vilius Storostas-Vydūnas">
Vilius Storostas-Vydūnas



</doc>
<doc id="1217699" url="https://pl.wikipedia.org/wiki?curid=1217699" title="Samso">
Samso



</doc>
<doc id="1217700" url="https://pl.wikipedia.org/wiki?curid=1217700" title="Samsoe">
Samsoe



</doc>
<doc id="1217702" url="https://pl.wikipedia.org/wiki?curid=1217702" title="Corona 72">
Corona 72

Corona 72 – amerykański satelita wywiadowczy. Dziesiąty statek serii Keyhole-5 "ARGON" tajnego programu CORONA. Jego zadaniem było wykonanie wywiadowczych zdjęć Ziemi.
Kapsułę z filmami zdeorbitowano i przechwycono 2 listopada 1963, nad Oceanem Spokojnym. Wraz z Coroną 72 wyniesiono małego satelitę zwiadu elektronicznego, Hitchhiker 2.
Udane misje serii KH-5 wykonały łącznie 38 578 zdjęć na prawie 6859 metrach taśmy filmowej.

</doc>
<doc id="1217703" url="https://pl.wikipedia.org/wiki?curid=1217703" title="Chaouki Ben Saada">
Chaouki Ben Saada

Chaouki Ben Saada (arab. شوقي ابن سعادة, ur. 1 lipca 1984 w Bastii) – tunezyjski piłkarz grający na pozycji ofensywnego pomocnika lub skrzydłowego. Posiada także obywatelstwo francuskie.
Kariera klubowa.
Ben Saada urodził się w Bastii w rodzinie tunezyjskich emigrantów. W 2001 roku zaczął występować w amatorskich rezerwach klubu SC Bastia, ale już 12 sierpnia zadebiutował w Ligue 1 w przegranym 1:2 meczu z Olympique Lyon. W sezonie 2002/2003 grał już w większej liczbie meczów, a 30 listopada strzelił swojego pierwszego gola (Bastia wygrała 2:0 z Olympique Marsylia). W 2003/2004 był podstawowym zawodnikiem korsykańskiego klubu. W 2005 roku spadł z Bastią do Ligue 2. Ani w 2006, ani w 2007 roku, jego klub nie zdołał powrócić do francuskiej ekstraklasy.
Latem 2008 roku Ben Saada odszedł z Bastii i przeszedł do OGC Nice, grającego w Ligue 1. 9 sierpnia zadebiutował w klubie z Nicei, w przegranym 0:1 wyjazdowym meczu z Le Havre AC. Następnie występował w drużynach RC Lens, AC Arles-Avignon oraz Troyes AC.
Kariera reprezentacyjna.
Ben Saada występował w młodzieżowej reprezentacji Francji U-17 i w 2001 roku na MŚ U-17 wywalczył złoty medal. W 2005 roku zdecydował o grze dla reprezentacji Tunezji i zadebiutował w niej 26 marca w wygranym 7:0 meczu z Malawi. W 2006 roku wystąpił w Pucharze Narodów Afryki, a latem zastąpił kontuzjowanego Issama Jemâa w kadrze na Mistrzostwa Świata w Niemczech. Tam zagrał 11 minut w przegranym 0:1 grupowym meczu z Ukrainą. W 2008 roku został powołany przez Rogera Lemerre do kadry na Puchar Narodów Afryki 2008.

</doc>
<doc id="1217707" url="https://pl.wikipedia.org/wiki?curid=1217707" title="Wiesław Królikowski">
Wiesław Królikowski

Wiesław Królikowski (ur. 25 listopada 1953 w Warszawie) – polski dziennikarz muzyczny.
Życiorys.
Debiutował w 1973 roku na łamach miesięcznika "Jazz". Był kierownikiem działu kultury dwutygodnika studenckiego "Nowy Medyk" w latach 1976–78, następnie pracownikiem etatowym redakcji "Jazz" w latach 1977–82 (dziennikarzem, później sekretarzem redakcji). Pracował w redakcji "Magazynu Muzycznego" w latach 1983–91. W 1991 roku, wraz z Wiesławem Weissem założył miesięcznik "Tylko Rock", w którym był zastępcą redaktora naczelnego do chwili zniknięcia pisma z rynku w 2002 roku. W 2003 roku założył pismo "Teraz Rock" wraz z Weissem, gdzie pracował do grudnia 2018 jako zastępca redaktora naczelnego. Publikował także na łamach innych czasopism, m.in. "Kultura", "itd.", "Ekran", "Spojrzenia", "Music News", "Video Club", "Życie", "Wprost". W latach 1990–92 miał stałe audycje muzyczne w Radiu S, w latach 2015–17 współpracował z radiem Eska Rock, a w latach 2017–18 był regularnie obecny na antenie Antyradia. 

</doc>
<doc id="1217708" url="https://pl.wikipedia.org/wiki?curid=1217708" title="Małgorzata Zofia Zawadzka">
Małgorzata Zofia Zawadzka

Małgorzata Zofia Zawadzka (ur. 25 marca 1983 w Warszawie) – polska aktorka.
Absolwentka Akademii Teatralnej im. Aleksandra Zelwerowicza w Warszawie (2007).

</doc>
<doc id="1217711" url="https://pl.wikipedia.org/wiki?curid=1217711" title="Baba Yara Stadium">
Baba Yara Stadium

Baba Yara Stadium (Kumasi Sports Stadium) – wielofunkcyjny stadion położony w Kumasi w Ghanie.
Pojemność stadionu to 60 000 miejsc. Stadion był areną zmagań w Pucharze Narodów Afryki 2008.

</doc>
<doc id="1217713" url="https://pl.wikipedia.org/wiki?curid=1217713" title="Pauls Kalniņš">
Pauls Kalniņš

Pauls Kalniņš (ur. 3 marca 1872 w Vilce w Semigalii, zm. 26 sierpnia 1945 w Lustenau w Austrii) – łotewski lekarz i polityk, marszałek Sejmu Republiki Łotewskiej I, II, III i IV kadencji (1925–1934), współzałożyciel Centralnej Rady Łotewskiej w 1943, prezydent kraju na emigracji (1944–1945).
Życiorys.
Pochodził z rodziny chłopskiej. W 1892 ukończył gimnazjum w Lipawie, później studiował medycynę na Uniwersytecie w Dorpacie. Po ukończeniu studiów praktykował jako lekarz w kurlandzkim Tukumie.
W 1900 został wydalony z Kurlandii za działalność socjalistyczną. Podjął pracę w Żagarach na Litwie. Rok później powrócił do Mitawy, gdzie poza praktyką lekarską zaangażował się w prowadzenie lokalnej komórki lewicowej.
W 1905 uczestniczył w wydarzeniach rewolucyjnych na Łotwie. Pozostawał członkiem Łotewskiej Socjaldemokratycznej Partii Robotniczej, redagował prasę lewicową (gazetę "Cīņa" – pol. "walka"), kontynuował również praktykę lekarską w Rydze.
W czasie I wojny światowej zmobilizowany do wojska rosyjskiego służył jako lekarz. W sierpniu 1917 wybrano go radnym Rady Miejskiej w Rydze. Rok później został członkiem Łotewskiej Rady Narodowej. W marcu następnego roku rząd mianował go specjalnym wysłannikiem w Niemczech (do sierpnia 1919).
Od 1920 do 1921 zastępował burmistrza Rygi. Wybrany do konstytuanty w 1920 z powodzeniem kandydował w kolejnych wyborach z lat 1922, 1925, 1928 i 1931. W marcu 1925 wybrano go na przewodniczącego Sejmu. W latach 1930 i 1933 próbował swych sił w wyborach prezydenckich, jednak w końcowych głosowaniach przegrywał z Albertsem Kviesisem ze Związku Chłopskiego. Po wycofaniu się z aktywnej polityki wrócił do praktyki lekarskiej.
Podczas II wojny światowej zaangażował się w tworzenie Łotewskiej Rady Centralnej, której wiceprzewodniczącym został jego syn Bruno. Od 1944 do 1945 pełnił obowiązki prezydenta Łotwy na emigracji.

</doc>
<doc id="1217715" url="https://pl.wikipedia.org/wiki?curid=1217715" title="Abram Dragomirow">
Abram Dragomirow

Abram Michajłowicz Dragomirow, ros. Абрам Михайлович Драгомиров (ur. 21 kwietnia lub września 1868 w Czernichowie, zm. 9 grudnia 1955 w Gagny we Francji) – rosyjski wojskowy (generał kawalerii), emigracyjny działacz wojskowy, oficer rezerwy Sił Zbrojnych Komitetu Wyzwolenia Narodów Rosji pod koniec II wojny światowej.
Życiorys.
W 1887 ukończył Korpus Paziów. Służył w Siemionowskim Pułku Lejbgwardii. W 1893 r. ukończył Nikołajewską Akademię Sztabu Generalnego, po czym dostał przydział jako starszy adiutant do sztabu 2 kaukaskiej dywizji kawalerii. Od 4 sierpnia 1895 r. był oberoficerem do specjalnych poruczeń przy dowódcy wojsk kaukaskiego okręgu wojskowego, zaś od 21 stycznia 1898 – przy sztabie XXI korpusu armijnego. 6 grudnia tego roku został sztabsoficerem do specjalnych poruczeń przy sztabie XIX korpusu armijnego. 9 grudnia 1902 r. objął funkcję szefa sztabu 7 dywizji kawalerii, zaś 24 lutego 1903 – 10 dywizji kawalerii. Od 23 lutego 1910 r. dowodził 9 kijowskim pułkiem kawalerii. 24 maja 1912 w stopniu generała majora został szefem sztabu garnizonu twierdzy w Kownie. 7 sierpnia tego roku objął dowództwo 2 brygady 9 dywizji kawalerii, zaś 27 listopada – 2 samodzielnej brygady kawalerii. Brał udział w I wojnie światowej. 16 sierpnia 1914 r. awansował do stopnia generała lejtnanta. Od grudnia tego roku dowodził 16 dywizją kawalerii, w którą została rozwinięta 2 samodzielna brygada kawalerii. 6 kwietnia 1915 przejął dowodzenie IX korpusem kawalerii. W 1916 r. awansował do stopnia generała kawalerii. 14 sierpnia tego roku został dowódcą 5 Armii. Od kwietnia 1917 dowodził frontem północnym. 1 czerwca tego roku został przeniesiony do rezerwy. W czasie wojny był odznaczony Orderem Św. Jerzego 3 i 4 klasy. Pod koniec 1917 przybył nad Don, gdzie pomagał gen. M. W. Aleksiejewowi formować kozackie oddziały wojskowe białych. Od 20 sierpnia 1920 r. był zastępcą gen. M. W. Aleksiejewa. Po jego śmierci 26 września tego roku gen. A. M. Dragomirow został przedstawicielem przy głównodowodzącym wojskami białych gen. Antonie I. Denikinie. Od czerwca 1919 r. był gubernatorem wojskowym zdobytego przez białych w tym miesiącu Charkowa. Od września tego roku dowodził wojskami w regionie kijowskim. Od 2 stycznia 1920 znajdował się w dyspozycji gen. A. I. Denikina. W marcu tego roku został przewodniczącym rady wojennej, zwołanej w celu wyboru nowego głównodowodzącego wojskami białych. 4 września stanął na czele kapituły Orderu Św. Mikołaja Cudotwórcy. Następnie został zastępcą przewodniczącego komisji zajmującej się ewakuacją wojsk z Noworosyjska, po czym sam ewakuował się do Konstantynopola. Zamieszkał w Serbii, w 1931 przeniósł się do Francji, w 1934 r. powrócił do Serbii, a następnie przyjechał do Austrii. W obu krajach działał w Rosyjskim Związku Ogólnowojskowym (ROWS). W latach 1924-1939 pełnił funkcję generała do specjalnych poruczeń przy przewodniczącym ROWS. Jednocześnie od czerwca 1931 r. do sierpnia 1934 r. stał na czele Stowarzyszenia Oficerów Sztabu Generalnego przy I oddziale ROWS. W okresie II wojny światowej podjął współpracę z Niemcami. Popierał rosyjski ruch wyzwoleńczy gen. Andrieja A. Własowa. Na pocz. 1945 r. znalazł się w rezerwie oficerskiej Sił Zbrojnych Komitetu Wyzwolenia Narodów Rosji. Po zakończeniu wojny żył we Francji, gdzie zmarł 9 grudnia 1955 r.
Linki zewnętrzne.
Biografia gen. Abrama M. Dragomirowa (jęz. rosyjski)

</doc>
<doc id="1217716" url="https://pl.wikipedia.org/wiki?curid=1217716" title="Fobos-Grunt">
Fobos-Grunt

Fobos-Grunt (ros. "Фобос-Грунт") – rosyjska sonda kosmiczna przygotowana przez agencję Roskosmos. Zadaniem misji było lądowanie na powierzchni Fobosa, większego z dwóch księżyców Marsa, w celu pobrania próbek gruntu i dostarczenia ich na Ziemię. Fobos-Grunt miał też przetransportować na orbitę wokółmarsjańską chińską sondę Yinghuo-1. Z powodu awarii po starcie sonda pozostała na niskiej orbicie wokółziemskiej i w dniu 15 stycznia 2012 roku spłonęła w atmosferze Ziemi.
Planowany przebieg misji.
Wśród urządzeń sondy znalazł się CHOMIK, polski penetrator geologiczny, jego zadaniem było wgryzienie się w powierzchnię księżyca oraz pobranie próbek jego gruntu. Pobrany materiał, umieszczony w specjalnym pojemniku, miał trafić na Ziemię we wnętrzu rosyjskiej kapsuły powrotnej. Gdyby to się udało byłby to pierwszy drobny fragment księżyca innej planety na Ziemi. Polski penetrator geologiczny powstał w Laboratorium Mechatroniki i Robotyki Satelitarnej Centrum Badań Kosmicznych PAN. Ponadto, do realizacji cumowania sondy na powierzchni Fobosa skonstruowano specyficzny, dalmierz laserowy, wykorzystujący unikalne polskie, modulatory ciekłokrystaliczne, w całości opracowane i wykonane w Instytucie Fizyki Techniczne Wojskowej Akademii Technicznej.
Rzeczywisty przebieg misji.
Pierwotnie misja Fobos-Grunt miała się rozpocząć już w 2007 roku. Po trwającej pół roku podróży sonda miała wejść na orbitę wokółmarsjańską. Samo lądowanie na Fobosie było przewidziane na początek 2013 roku na niewidocznej z Marsa stronie księżyca. Miesiąc później w stronę Ziemi miał wystartować moduł powrotny z kapsułą zawierającą próbkę gruntu księżyca. Lądowanie kapsuły powrotnej o masie ok. 11 kg było przewidziane w Kazachstanie w połowie 2014 roku.
Sam lądownik sondy Fobos-Grunt miał pozostać na Fobosie by dalej prowadzić badania powierzchni Marsa, jej zapylenia oraz pola magnetycznego, a także dynamiki zmian atmosferycznych i sezonowych zmian klimatu Marsa.
8 listopada 2011 roku nastąpił start sondy z kosmodromu Bajkonur.
Po odłączeniu od drugiego stopnia rakiety nośnej Zenit-2SB, które nastąpiło 11 minut po starcie, sonda weszła na okołoziemską orbitę parkingową o parametrach 206 km × 341 km × 51,4°. Pod koniec pierwszej orbity Fobos-Grunt przesłał do stacji naziemnej telemetrię potwierdzającą rozłożenie paneli ogniw słonecznych i prawidłowy stan urządzeń pokładowych. Następnie sonda miała wykonać wcześniej zaprogramowaną sekwencję dwukrotnego odpalenia silnika członu napędowego, co wprowadziłoby ją na trajektorię prowadzącą do Marsa. Fobos-Grunt nie wykonał jednak żadnego z tych manewrów, nie nawiązał ponownie łączności i nie odpowiadał na przekazywane do niego komendy. Dopiero 22 i 23 listopada stacja śledzenia lotu satelitów w australijskim Perth (należąca do Europejskiej Agencji Kosmicznej (ESA)) odebrała sygnały z nadajnika sondy. Kolejne próby odbioru telemetrii oraz wysłania komend przywracających kontrolę nad sondą zakończyły się niepowodzeniem. 2 grudnia ESA zakomunikowała decyzję o rezygnacji z dalszych prób nawiązania kontaktu z sondą.
Z powodu rosnącego oporu atmosferycznego, 15 stycznia 2012 roku ok. godz. 17:45 UTC sonda weszła w gęste warstwy atmosfery i spłonęła nad południowym Pacyfikiem, ok. 1250 km na zachód od wyspy Wellington.
Całkowity koszt misji Fobos-Grunt szacowany jest na ok. 5 mld rubli (ok. 165 mln USD).
Przyczyny awarii.
3 lutego 2012 r. Roskosmos ogłosił główne wnioski komisji powołanej do zbadania przyczyny awarii sondy Fobos-Grunt. Potwierdzono, że podczas pierwszych dwóch orbit lot sondy przebiegał zgodnie z planem. Następnie w wyniku sytuacji awaryjnej sonda przerwała program lotu i przeszła w stan awaryjny, w którym utrzymywała stałą orientację w stosunku do Słońca i oczekiwała na komendy z Ziemi w paśmie X. Konstrukcja sondy umożliwiała jednak łączność w tym paśmie dopiero po opuszczeniu orbity wokółziemskiej, w fazie przelotu do Marsa. Po 24 listopada włączony na stałe nadajnik doprowadził do zachwiania bilansu energii na pokładzie sondy. Do 29 listopada zostały wyczerpane baterie pokładowe i awaryjna bateria chemiczna, co spowodowało utratę kontroli nad orientacją sondy.
Przyczyną awarii był jednoczesny restart dwóch procesorów komputera CWM22 pokładowego systemu obliczeniowego BWK. Za najbardziej prawdopodobną przyczynę restartu procesorów komisja uznała wpływ ciężkich jonów promieniowania kosmicznego, które podczas drugiej orbity lotu spowodowały błędy w modułach pamięci RAM komputera.

</doc>
<doc id="1217725" url="https://pl.wikipedia.org/wiki?curid=1217725" title="Danio malabarski">
Danio malabarski

Danio malabarski – ryba z rodziny karpiowatych (Cyprinidae). W literaturze polskiej pod tą nazwą wymieniane są dwa spokrewnione ze sobą gatunki:

</doc>
<doc id="1217726" url="https://pl.wikipedia.org/wiki?curid=1217726" title="Bruno Kalniņš">
Bruno Kalniņš

Bruno Kalniņš (ur. 7 maja 1899 w Tukumie, zm. 26 marca 1990 w Sztokholmie) – łotewski polityk socjaldemokratyczny i działacz emigracyjny w Szwecji, syn Paulsa.
Życiorys.
Ukończył gimnazjum w Dubalti. W 1913 przystąpił do Łotewskiej Socjaldemokratycznej Partii Robotniczej. W 1916 został absolwentem gimnazjum w Helsinkach, po czym studiował prawo w Piotrogrodzie (1916–1917). W czasie rewolucji październikowej został członkiem Ryskiej Rady Delegatów Robotniczych i Chłopskich, należał do jej komitetu wykonawczego.
W 1918 należał do Łotewskiej Rady Narodowej, która 18 listopada 1918 ogłosiła niepodległość kraju. W 1919 walczył w wojnie łotewsko-bolszewickiej. Rok później wybrano go do Sejmu Ustawodawczego Łotwy. W latach 1918–1934 zasiadał w KC Łotewskiej Socjaldemokratycznej Partii Robotniczej.
Po przewrocie wojskowym Ulmanisa został aresztowany i uwięziony na kilka miesięcy. W 1937 wyjechał do Finlandii, gdzie rozpoczął działalność jako attaché prasowy w ambasadzie Republiki Hiszpanii.
Po aneksji Łotwy przez ZSRR w 1940 powrócił do kraju, gdzie objął katedrę na Uniwersytecie Łotewskim. Mimo poglądów niezgodnych z oficjalną linią uniknął wywózki na Wschód.
Podczas okupacji niemieckiej zaangażował się w działalność Łotewskiej Rady Centralnej, która opowiedziała się za wskrzeszeniem niepodległości kraju. Ze względu na antyhitlerowskie poglądy wywieziono go do Stutthofu, gdzie doczekał 1945.
Po II wojnie światowej znalazł się na terenie Szwecji. Wykładał w Instytucie Słowiańskim na Uniwersytecie w Sztokholmie oraz pracował w tamtejszej bibliotece. Od 1960 do 1970 był zatrudniony w Wyższej Akademii Wojskowej w Sztokholmie.
Angażował się w działalność emigracyjnego ruchu lewicowego na terenie Europy. W latach 1947–1986 pozostawał przedstawicielem Łotewskiej Socjaldemokratycznej Partii Robotniczej w Unii Socjalistycznej Europy Środkowo-Wschodniej. W 1983 wybrano go honorowym przewodniczącym Międzynarodówki Socjalistycznej.

</doc>
<doc id="1217727" url="https://pl.wikipedia.org/wiki?curid=1217727" title="Drava">
Drava



</doc>
<doc id="1217728" url="https://pl.wikipedia.org/wiki?curid=1217728" title="Hitchhiker 2">
Hitchhiker 2

Hitchhiker 2 – amerykański satelita wywiadu elektronicznego (zbieranie informacji o radarach), typu P-11. Satelita serii Subsatellite Ferret (SSF). Drugorzędnym celem misji były badania naukowe promieniowania korpuskularnego. Wyniesiony z satelitą Corona 72.
Szczegóły misji pozostają utajnione przez Stany Zjednoczone.

</doc>
<doc id="1217729" url="https://pl.wikipedia.org/wiki?curid=1217729" title="Heracleum sosnowskyi">
Heracleum sosnowskyi



</doc>
<doc id="1217744" url="https://pl.wikipedia.org/wiki?curid=1217744" title="Jezioro Miedwie">
Jezioro Miedwie



</doc>
<doc id="1217745" url="https://pl.wikipedia.org/wiki?curid=1217745" title="Jezioro Dąbie">
Jezioro Dąbie



</doc>
<doc id="1217746" url="https://pl.wikipedia.org/wiki?curid=1217746" title="Józef Zwonarz">
Józef Zwonarz

 
Józef Zwonarz (ur. 11 marca 1899 w Stanisławowie, zm. 24 listopada 1984 w Lesku) – polski mechanik, uczestnik wojen, Sprawiedliwy wśród Narodów Świata.
Życiorys.
Był synem Adalberta (wzgl. Wojciecha, 1855–1902, który był mechanikiem) i Weroniki (1861–1941) Zwonarzów, bratem Eugeniusza (1881–1945), Wilhelma (1883–1957, podpułkownik Wojska Polskiego), Rudolfa, Jolanty, Jadwigi, Matyldy. Z rodziną zamieszkiwał pod Stanisławowem, a po śmierci ojca, wraz z matką będącą pochodzenia węgierskiego i rodzeństwem, zamieszkiwał czasowo w Budapeszcie.
Przed 1914 był studentem politechniki w Budapeszcie. W czasie I wojny światowej służył jako żołnierz armii austro-węgierskiej. Po odzyskaniu przez Polskę niepodległości został przyjęty do Wojska Polskiego i brał udział w wojnie polsko-bolszewickiej. W okresie II Rzeczypospolitej zamieszkał w Lesku, gdzie ożenił się z Franciszką z domu Jodłowską, pochodzącą z tego miasta. Prowadził zakład (warsztat) o charakterze mechanicznym i ślusarskim, usytuowany przy ul. Grunwaldzkiej, zyskując szacunek u miejscowej ludności. W okresie międzywojennym pracował także jako szofer. Został zawodnikiem założonego w 1923 klubu piłkarskiego Sanovia Lesko oraz tłumaczył na rzecz zawodników drużyny wskazówki do prowadzenia treningów piłki nożnej, zamieszczone w węgierskim czasopiśmie „Magyarfutball”. Znał języki węgierski i niemiecki.
Pomoc Żydom.
Po wybuchu II wojny światowej brał udział w kampanii wrześniowej, później był uczestnikiem polskiego ruchu oporu. Z uwagi na pochodzenie węgierskie był traktowany mniej rygorystycznie przez Niemców, którzy także korzystali z usług jego warsztatu. W okresie okupacji niemieckiej zaangażował się w działalność konspiracyjną, pracując oficjalnie w leskiej szkole zawodowej (niem. "Handels- und Berufschule"), w której wykładał rysunek techniczny, uczestniczył w tajnym nauczaniu używając pseudonimu „Verona”. Uczestniczył w kolportażu tajnej prasy i instrukcji w ramach Polskiej Organizacji Zbrojnej (POZ), współpracując wówczas z Alojzym Bełzą i Mieczysławem Przystaszem. Ukrywał przed Niemcami sześcioro Żydów. Zbiegłych z obozu przejściowego Zwangsarbeitslager Zaslaw lekarza dr. Natana Wallacha i jego żonę Jafę od grudnia 1942 przez ponad 22 miesiące umieścił w wykonanej jamie ziemnej (schronie), usytuowanej pod swoim warsztatem, położonym w centralnej części Leska. Później ukrywał tam także braci Jafy, Pinka i Milka Manasterów, a od lata 1944 również ich siostrę Annę. Równocześnie zadbał o schronienie dla córki Wallachów, Reny (ur. 1938, później pod nazwiskiem Bernstein), którą w 1942 przekazał Zofii Czemerys (córka jego brata Eugeniusza, żona oficera WP, Tadeusza Czemerysa) w Zagórzu, a wobec zagrożenia denuncjacją, oddał pod opiekę Jana Kąkola i Magdaleny Mielniczek w leśniczówce Czarny Dział w Bezmiechowej Dolnej.
W 1967 Józef Zwonarz wraz z żoną Franciszką (1908–1971) został odznaczony medalem Sprawiedliwy wśród Narodów Świata (nr 331). Z uwagi na trwającą wojnę na Bliskim Wschodzie otrzymali to wyróżnienie w 1980 w Brukseli. Oboje zostali pochowani na cmentarzu w Lesku. Mieli sześcioro dzieci: Marię, Janinę, Zofię, Franciszka, Helenę i Romualda.
Jafa Wallach spisała wspomnienia, które zostały wydane w Stanach Zjednoczonych pt. "Bitter Freedom. Memoirs of a Holocaust Survivor" nakładem Hermitage Publishers w 2006. Wydanie w polskim przekładzie wydano w 2012 pt. "Gorzka wolność. Wspomnienia ocalonej z holocaustu" w opracowaniu Elżbiety Rączy nakładem Instytutu Pamięci Narodowej w Rzeszowie. Pisarz Kalman Segal w swojej reportażowej powieści pt. "Nad dziwną rzeką Sambation", napisanej w 1955 i wydanej w 1957, zawarł odniesienia do Józefa Zwonarza i ocalenia przez niego rodziny żydowskiej.

</doc>
<doc id="1217749" url="https://pl.wikipedia.org/wiki?curid=1217749" title="Mehdi Nafti">
Mehdi Nafti

Mehdi Nafti (arab. مهدي نافطي, ur. 28 listopada 1978 w Tuluzie) – tunezyjski piłkarz grający na pozycji lewego pomocnika, a także trener. Posiada obywatelstwo francuskie.
Kariera klubowa.
Nafti urodził się we francuskiej Tuluzie w rodzinie tunezyjskich emigrantów. W tym mieście rozpoczął piłkarską karierę w klubie Toulouse FC. W 1997 roku trafił do składu drugiej drużyny i przez prawie dwa lata występował w czwartej lidze. W 1998 roku stał się też członkiem pierwszej drużyny i 22 sierpnia zadebiutował w Ligue 1 w zremisowanym 0:0 meczu z AS Monaco. Na koniec sezonu Toulouse spadło jednak z ligi i w kolejny Nafti spędził grając w Ligue 2 i przyczyniając się do powrotu „le Téfécé” do ekstraklasy.
Pod koniec sierpnia 2000 roku Nafti przeszedł do hiszpańskiego Racingu Santander. W Primera División zadebiutował 23 września w przegranym 1:3 wyjazdowym meczu z FC Barcelona. W Racingu nie wywalczył jednak miejsca w podstawowym składzie i więcej czasu spędzał w rezerwach, a pierwsza drużyna spadła do Segunda División. Sezon 2001/2002 Nafti spędził w drugiej lidze, ale już latem 2002 znów występował w Primera División i trzykrotnie z rzędu pomógł kantabryjskiemu zespołowi w utrzymaniu.
Na początku 2005 roku Tunezyjczyk został wypożyczony do angielskiego Birmingham City. W Premier League swój pierwszy mecz zaliczył 5 lutego, a „The Blues” ulegli w nim Manchesterowi United 0:2. Po sezonie zdecydowano się wykupić zawodnika za 1,5 miliona euro, jednak na samym początku sezonu 2005/2006 doznał kontuzji więzadeł krzyżowych i opuścił cały sezon. Do gry wrócił w 2006 roku, gdy Birmingham grało w Championship. Rozegrał 32 spotkania i powrócił ze swoją drużyną do Premier League, z której po roku znów spadł (rozegrawszy 26 spotkań). Na zapleczu Premier League zagrał 11 razy i pomógł drużynie w powrocie do elity, a po sezonie odszedł do greckiego Arisu.
W kolejnych latach występował w Hiszpanii w drużynach Real Valladolid, Real Murcia oraz Cádiz CF. W 2014 roku zakończył karierę.
Kariera reprezentacyjna.
W reprezentacji Tunezji Nafti zadebiutował 21 stycznia 2002 roku w zremisowanym 0:0 meczu z Zambią. W 2004 roku wystąpił w Pucharze Narodów Afryki i wywalczył mistrzostwo Afryki.
W 2006 roku Nafti został powołany do kadry na Mistrzostwa Świata w Niemczech. Tam wystąpił we wszystkich trzech meczach grupowych: zremisowanym 2:2 z Arabią Saudyjską i przegranych 1:3 z Hiszpanią oraz 0:1 z Ukrainą.
W 2008 roku Roger Lemerre powołał Mehdiego na Puchar Narodów Afryki 2008.

</doc>
<doc id="1217750" url="https://pl.wikipedia.org/wiki?curid=1217750" title="Jezioro Wielimie">
Jezioro Wielimie



</doc>
<doc id="1217751" url="https://pl.wikipedia.org/wiki?curid=1217751" title="Jezioro Wdzydze">
Jezioro Wdzydze



</doc>
<doc id="1217752" url="https://pl.wikipedia.org/wiki?curid=1217752" title="Paolo Cannavaro">
Paolo Cannavaro

Paolo Cannavaro (ur. 26 czerwca 1981 w Neapolu) – Były włoski piłkarz występujący na pozycji środkowego obrońcy. Jego brat – Fabio również był zawodowym piłkarzem. Obecnie jest asystentem trenera Guangzhou Evergrande, którym jest jego brat.
Kariera klubowa.
Paolo Cannavaro zawodową karierę rozpoczynał w 1998 roku w drużynie SSC Napoli. Pierwszy oficjalny mecz rozegrał w wieku 17 lat. Następnie został sprzedany do Parmy, w barwach którego 14 maja 2000 roku zadebiutował w wygranym 4:1 meczu z US Lecce zmieniając w drugiej połowie swojego brata. Sezon 2001/2002 Paolo spędził na wypożyczeniu w Hellasie Werona, dla którego rozegrał 25 spotkań i zdobył swoją pierwszą bramkę w karierze. Po powrocie do drużyny „Gialloblu” Włoch pełnił rolę rezerwowego, jednak z czasem dostawał więcej szans gry w podstawowej jedenastce. Łącznie dla Parmy Cannavaro rozegrał 92 mecze i zaliczył 4 gole, wszystkie w sezonie 2004/2005.
W 2006 roku Cannavaro powrócił do SSC Napoli, które po awansie do Serie B miało aspiracje gry we włoskiej ekstraklasie. Cel ten udało im się osiągnąć i „Partenopei” sezon 2007/2008 rozpoczęli w najwyższej klasie rozgrywek we Włoszech. Cannavaro stał się podstawowym zawodnikiem swojego klubu, a z czasem został jego kapitanem. Od początku sezonu 2009/2010 na środku obrony grywał najczęściej razem z Argentyńczykiem Hugo Campagnaro. 31 stycznia 2014 roku został wypożyczony do US Sassuolo.
Kariera reprezentacyjna.
Cannavaro ma za sobą występy w młodzieżowych reprezentacjach Włoch. W drużynie do lat 21, w której występował w latach 2002-2004 zaliczył 18 występów. Do seniorskiej drużyny narodowej Roberto Donadoni powołał go na towarzyski mecz z RPA, jednak włoski obrońca nie wystąpił w nim i nie zadebiutował w reprezentacji.

</doc>
<doc id="1217753" url="https://pl.wikipedia.org/wiki?curid=1217753" title="Jezioro Selmęt Wielki">
Jezioro Selmęt Wielki



</doc>
<doc id="1217755" url="https://pl.wikipedia.org/wiki?curid=1217755" title="Jezioro Płoń">
Jezioro Płoń



</doc>
<doc id="1217756" url="https://pl.wikipedia.org/wiki?curid=1217756" title="Antonianie">
Antonianie

Antonianie, Zakon szpitalny św. Antoniego, (określani również jako "antonici") – zakon szpitalny założony w 1095 i zlikwidowany w 1803, żyjącego według reguły św. Augustyna. Nazwa wywodzi się od św. Antoniego Pustelnika.
Zakon został założony przez francuskiego rycerza Gaston of Valloire z wdzięczności za uzdrowienie syna z ergotyzmu, zwanego ogniem św. Antoniego, w celu opieki nad osobami cierpiących na tę chorobę.
Pierwotnie było to świeckie stowarzyszenie przy szpitalu St-Didier-de-la-Mothe. W 1095 zatwierdził je papież Urban II. Od 1217 jego członkowie składali trzy śluby zakonne, od 1297 żyli według reguły św. Augustyna. W okresie świetności posiadali w Europie 369 szpitali. 
Zakonem kierował wielki mistrz lub opat generalny klasztoru St.-Didier, a poszczególnymi domami komturowie. Co trzy lata zbierała się kapituła generalna. W 1502 cesarz Maksymilian I nadał im herb przedstawiający czarnego cesarskiego orła z krzyżem św. Antoniego. 
Zakon był reformowany w 1616 i 1630. W 1777 został połączony z zakonem maltańskim. W 1803 zakon antonianów zsekularyzowano.
Do Polski antonianów sprowadził biskup wrocławski Henryk z Wierzbna, który nadał im pomiędzy 1313 a 1314 dwa przywileje. Zakonnicy prowadzili szpital w Brzegu. W 1494 po pożarze miasta zrezygnowali z dalszej działalności. Zakupiono wówczas dom, w którym zakonnicy mieszkali aż do swej śmierci w pierwszej ćwierci XVI w. W latach 1343-1346 usiłowali przejąć patronat nad farą w Środzie Śląskiej, ale wskutek objęcia jej rezerwacją papieską nie odnieśli sukcesu. W latach 1507-1519 przebywali przy kaplicy szpitalnej św. Anny we Fromborku.
Z zakonem antonianów związany jest słynny Ołtarz z Isenheim Matthiasa Grünewalda. Dawny kościół antonitów w Kolonii (obecnie ewangelicki) należy do bardziej popularnych świątyń w tym mieście.

</doc>
<doc id="1217757" url="https://pl.wikipedia.org/wiki?curid=1217757" title="Wojciech Bernatowicz">
Wojciech Bernatowicz

Wojciech Bernatowicz (ur. 21 maja 1973 w Starachowicach) – polski samorządowiec, od 2006 do 2014 prezydent Starachowic.
Życiorys.
Jest wnukiem Stanisława Bernatowicza, biologa i senatora.
W 1992 ukończył II Liceum Ogólnokształcące im. Stanisława Staszica w Starachowicach, a następnie studia z zakresu biologii. Zdał też egzamin oficerski w Jednostce Wojskowych Sił Pokojowych ONZ w Kielcach. Pracował jako asystent w Powiatowej Stacji Sanitarno-Epidemiologicznej.
W drugiej turze wyborów samorządowych w 2006 jako kandydat Prawa i Sprawiedliwości uzyskał 8293 głosy (55,30%), wygrywając wybory na urząd prezydenta Starachowic i pokonując ubiegającego się o reelekcję Sylwestra Kwietnia z LiD. W 2010 kandydował z lokalnego komitetu (pozostając członkiem Prawa i Sprawiedliwości), wygrywając w pierwszej turze.
25 sierpnia 2011 został skreślony z listy członków Prawa i Sprawiedliwości. 29 sierpnia tego samego roku został zatrzymany przez funkcjonariuszy CBA w związku z podejrzeniem popełnienia przestępstwa łapownictwa. 19 sierpnia 2012 odbyło się referendum w przedmiocie odwołania Wojciecha Bernatowicza z urzędu, które z uwagi na zbyt niską frekwencję okazało się nieważne. 11 września 2013 Sąd Okręgowy w Kielcach utrzymał w mocy wyrok skazujący go na karę pozbawienia wolności i grzywny.
Mandat prezydencki Wojciecha Bernatowicza został wygaszony uchwałą radnych, odwołany prezydent zaskarżył tę decyzję w trybie administracyjnym. Po zakończeniu postępowania 14 marca 2014 ostatecznie został zastąpiony przez tzw. komisarza. W drugiej turze przedterminowych wyborów z 11 maja 2014 na nowego prezydenta został wybrany Sylwester Kwiecień – poprzednik Wojciecha Bernatowicza, jak również jego zastępca z okresu prezydentury.

</doc>
<doc id="1217758" url="https://pl.wikipedia.org/wiki?curid=1217758" title="Jezioro Lubie">
Jezioro Lubie



</doc>
<doc id="1217760" url="https://pl.wikipedia.org/wiki?curid=1217760" title="Jezioro Trzesiecko">
Jezioro Trzesiecko



</doc>
<doc id="1217764" url="https://pl.wikipedia.org/wiki?curid=1217764" title="Nagrzewanie oporowe">
Nagrzewanie oporowe

Nagrzewanie oporowe - metoda nagrzewania stosowana w przemyśle spożywczym. Polega na przepływie prądu elektrycznego przez artykuły spożywcze, powodując ich sterylizację przed pakowaniem. Efekt ogrzewania podobny jest do uzyskiwanego w kuchenkach mikrofalowych, energia elektryczna zostaje zamieniona w energię cieplną w całej objętości produktu spożywczego, a nie tylko na jego powierzchni. Dzięki temu metodę zastosowano do nagrzewania żywności z kawałkami mięsa lub owoców. Jest alternatywna do metody sterylizacji żywności w puszkach.

</doc>
<doc id="1217765" url="https://pl.wikipedia.org/wiki?curid=1217765" title="Hacquetia epipactis">
Hacquetia epipactis



</doc>
<doc id="1217766" url="https://pl.wikipedia.org/wiki?curid=1217766" title="Aleksandr Albow">
Aleksandr Albow

Aleksandr Pawłowicz Albow (; ur. w 1902, zm. 3 listopada 1989 w USA) – rosyjski biały wojskowy, szef oddziału propagandy w sztabie lotnictwa wojskowego Sił Zbrojnych Komitetu Wyzwolenia Narodów Rosji pod koniec II wojny światowej.
Życiorys.
W 1918 r. ukończył gimnazjum w Odessie, po czym przystąpił do białych. Był członkiem konspiracyjnej organizacji płk. A. P. Sablina, która w sierpniu 1919 r. wyzwoliła Odessę od bolszewików. Następnie służył w 1 odeskim pułku wartowniczym. Od końca sierpnia 1919 r. był dowódcą samochodu pancernego „Gienierał Drozdowskij”. Latem 1920 r. ukończył korniłowską szkołę junkrów, po czym służył jako młodszy oficer w kompanii sztabowej w Sewastopolu. Został odznaczony Krzyżem Św. Jerzego 4 klasy. Od 6 sierpnia 1920 r. był podporucznikiem w lejbgwardii izmaiłowskiego pułku piechoty. Po ewakuacji wojsk białych z Krymu do Gallipoli w listopadzie tego roku, zamieszkał w Królestwie SHS. Od jesieni 1925 r. wchodził nominalnie w skład gwardyjskiego oddziału rosyjskich emigrantów. W okresie II wojny światowej podjął współpracę z Niemcami. Pod koniec 1944 r. został w stopniu majora szefem oddziału propagandy w sztabie lotnictwa wojskowego Sił Zbrojnych Komitetu Wyzwolenia Narodów Rosji. Po zakończeniu wojny uniknął repatriacji do ZSRR. Zamieszkał w USA, gdzie zmarł 3 listopada 1989 r. Był autorem wspomnień z okresu wojny domowej w Rosji.
Linki zewnętrzne.
Krótka biografia Aleksandra P. Albowa 

</doc>
<doc id="1217768" url="https://pl.wikipedia.org/wiki?curid=1217768" title="Marta albo jarmark w Richmondzie">
Marta albo jarmark w Richmondzie

Marta albo jarmark w Richmondzie (niem. "Martha oder Der Markt zu Richmond") – opera romantyczno-komiczna Friedricha von Flotowa.
Historia utworu.
Flotow mieszkający od 16 roku życia w Paryżu wzorował się na operze francuskiej. Marta, jest typową francuską operą komiczną. To jedyna opera tego kompozytora, która jest w repertuarach teatrów po ponad stu sześćdziesięciu latach od premiery w 1847 roku. W Warszawie była grana już trzy lata po wiedeńskiej premierze, co świadczyło o dużym powodzeniu i popularności utworu. Do najbardziej zapamiętanych należy aria "Die letzte Rose" – pieśń o ostatniej róży lata, którą tłumaczono na wiele języków, dzięki czemu znana była w całej Europie.
Treść.
Akcja toczy się w Anglii w XVIII wieku, za panowania królowej Anny Stuart.
Akt I.
Lady Harriet zastanawia się jak urozmaicić sobie nudne dworskie życie. Towarzyszy jej powiernica Nancy, która próbuje poprawić nastrój swojej przyjaciółce. Nie udaje jej się to, tak samo jak Tristanowi, który przybywa do buduaru damy dworu. Dopiero wesoły śpiew dziewcząt idących na jarmark, dobiegający z daleka, nasuwa Harriet pomysł przebrania się w wiejską dziewczynę i zasmakowania towarzystwa i zabawy wśród szczerych prostych ludzi. Nancy ma jej towarzyszyć. Lord Tristan nie jest zachwycony pomysłem, ale idzie za kobietami by je chronić.
Akt II.
Na jarmarku dwaj bogaci dzierżawcy Plumkett i Lionel poszukują ludzi do pracy w gospodarstwie. Dowiadują się z ogłoszenia szeryfa, że po zapłaceniu zaliczki na poczet przyszłej pracy mają prawo wymagać minimum rocznego okresu zatrudnienia. Do miasteczka przychodzą Harriet i Nancy. Młodzi farmerzy proponują dziewczętom pracę, a te, nie wiedząc o zarządzeniu szeryfa dla żartu zgadzają się i przyjmują zaliczkę. Dopiero kiedy sędzia Richmond informuje je, że muszą teraz pracować przez rok, są przerażone.
Akt III.
Nowe "służące" Plumketta i Lionela nie potrafią nic robić w gospodarstwie, ale bardzo podobają się swoim panom. Lionel, oczarowany pięknym śpiewem Harriet, która przybrała imię Marta, oświadcza się, ale kobieta śmieje się z niego, podobnie jak Nancy-Julia, odrzucająca zaloty Plumketta. Nocą, kiedy farmerzy śpią, przyjaciółki uciekają przez okno przy udziale czuwającego nad nimi Tristana.
Akt IV.
Uczestnicy królewskiego polowania, wśród których jest również Nancy, przybywają do wiejskiej gospody, gdzie czeka Plumkert z przyjaciółmi i sąsiadami, by godnie przywitać gości. Wśród eleganckich dam dworu rozpoznaje on "Julię" i żąda dopełnienia kontraktu. W obronie zmieszanej kobiety stają jej dworscy towarzysze, którzy przepędzają dzierżawcę do lasu. Podobnie Lionel rozpoznaje wśród dam dworu swoją "Martę", ale i jego inni biorą za wariata, kiedy domaga się powrotu do pracy "dziewki folwarcznej". Przed aresztowaniem chroni farmera cenny pierścień zmarłego ojca, pozostawiony mu w dzieciństwie, który teraz oddaje i zrozpaczony odchodzi. Harriet, której Lionel nie jest zupełnie obojętny, czuje po tym zajściu wyrzuty sumienia i smutek.
Akt V.
Odsłona 1
Harriet pokazuje pierścień Lionela królowej i dowiaduje się, że należał on do hrabiego Derby, ongiś niesłusznie skazanego i wypędzonego. Wieści te Harriet osobiście przekazuje synowi hrabiego, ale ten zrozpaczony i oszalały z żalu nie rozpoznaje swojej "Marty". Lady obmyśla plan, który ma naprawić wyrządzoną krzywdę.
Odsłona 2
Na targowisko urządzone przed domem Plumketta, na zlecenie damy dworu, przychodzi lady Harriet w wiejskim stroju. Plumkett przyprowadza Lionela, tak samo jak kiedyś w Richmondzie, młodzi spotykają się, ale tym razem "Marta" oświadcza, że gotowa jest dla ukochanego wyrzec się dworskich zaszczytów i zbytku. W tym samym czasie Nancy zgadza się zostać żoną Plumketta.

</doc>
<doc id="1217776" url="https://pl.wikipedia.org/wiki?curid=1217776" title="Ivica Vastić">
Ivica Vastić

Ivica Vastić (ur. 29 września 1969 w Splicie) – austriacki piłkarz pochodzenia chorwackiego i trener Austrii Wiedeń w latach 2011–2012.
Kariera piłkarska.
Zaczynał karierę w Chorwacji w lokalnych klubach Jugovinil (obecnie GOŠK Adriachem) i RNK Split, następnie przeniósł się do Austrii do Vienna FC w 1991. Potem grał kolejno w VSE St. Pölten, Admira Wacker Mödling, MSV Duisburg w Niemczech, Sturm Graz, w którym grał przez osiem lat między 1994 a 2002, Nagoya Grampus Eight w Japonii, oraz Austrii Wiedeń. 30 maja 2005 podpisał kontrakt z drugoligowym wtedy LASK Linz, gdzie grał jako kapitan.
Vastić dostał obywatelstwo Austrii w 1996 i następnie występował w reprezentacji Austrii. Rozegrał w niej 46 meczów zdobywając 12 goli. Zadebiutował w wygranym 1:0 meczu ze Szwajcarią 27 marca 1996, pierwszego gola natomiast zdobył w swoim piątym występie przeciwko Estonii. Został wyróżniony mianem piłkarza roku w Austrii 1995, 1998, 1999 i 2007 roku. Był najlepszym strzelcem austriackiej Bundesligi w 1996 i 2000. Vastić grał we wszystkich trzech meczach, które reprezentacja Austrii rozegrała podczas finałów mistrzostw świata we Francji w 1998 strzelając wyrównującego gola reprezentacji Chile. Austria została wyeliminowana z turnieju już po pierwszej rundzie z dwoma remisami i jedną porażką. Otrzymał powołanie na finałowy turniej Euro 2008.
Kariera trenerska.
Od 21 grudnia 2011 do 21 maja 2012 trener klubu Austria Wiedeń.

</doc>
<doc id="1217777" url="https://pl.wikipedia.org/wiki?curid=1217777" title="Brzeźno (stacja kolejowa)">
Brzeźno (stacja kolejowa)

Brzeźno – stacja kolejowa w Brzeźnie, w województwie lubelskim, w Polsce.

</doc>
<doc id="1217779" url="https://pl.wikipedia.org/wiki?curid=1217779" title="Ivica Vastic">
Ivica Vastic



</doc>
<doc id="1217780" url="https://pl.wikipedia.org/wiki?curid=1217780" title="Okręty desantowe typu Dokdo">
Okręty desantowe typu Dokdo



</doc>
<doc id="1217781" url="https://pl.wikipedia.org/wiki?curid=1217781" title="Port lotniczy Dzaoudzi">
Port lotniczy Dzaoudzi

Port lotniczy Dzaoudzi (IATA: DZA, ICAO: FMCZ) – międzynarodowy port lotniczy położony w Pamandzi, na Majotcie.

</doc>
<doc id="1217786" url="https://pl.wikipedia.org/wiki?curid=1217786" title="Antonio Floro Flores">
Antonio Floro Flores

Antonio Floro Flores (ur. 18 czerwca 1983 roku w Neapolu) – włoski piłkarz występujący na pozycji napastnika. Od 2013 gra w US Sassuolo.
Kariera klubowa.
Antonio Floro Flores zawodową karierę rozpoczął w SSC Napoli. W barwach tej drużyny 28 stycznia 2001 w meczu z Romą zadebiutował w rozgrywkach Serie A. Dla Napoli Włoch rozegrał 62 mecze i zdobył pięć goli. W międzyczasie pół roku spędził na wypożyczeniu do Sampdorii. Wówczas Napoli zbankrutowało, a Włoch pozostał bez klubu. Ostatecznie trafił jednak do Perugii. Dla tej drużyny rozegrał 22 mecze i zdobył sześć goli, po czym został sprzedany do drugoligowego Arezzo latem 2005 roku. W sezonie 2006/2007 Floro Flores zaliczył czternaście trafień w lidze i należał do czołówki najlepszych strzelców. Arezzo jednak zajęło dopiero 20 lokatę w tabeli i spadło do Serie C1.
Latem 2007 roku Antonio podpisał kontrakt z pierwszoligowym Udinese Calcio, które zapłaciło za niego 2,5 miliona euro. Od początku pobytu w ekipie „Bianconerich” Floro Flores pełnił rolę zmiennika dla Fabio Quagliarelli, jednak regularnie dostawał szanse występów. W Udinese Floro Flores zadebiutował 26 sierpnia 2007 roku w zremisowanym 1:1 meczu z Interem Mediolan. Pierwszego gola strzelił natomiast 31 października w zwycięskim 2:1 pojedynku z Torino FC. W sezonie 2009/2010 Floro Flores stał się podstawowym napastnikiem swojego klubu po tym, jak latem Fabio Quagliarella odszedł do SSC Napoli. 28 października 2009 roku Floro Flores zdobył obie bramki w wygranym 2:1 meczu przeciwko Romie. W 2011 roku został wypożyczony do Genoi, a w 2012 roku do Granady.
Kariera reprezentacyjna.
Włoch ma za sobą występy w młodzieżowych reprezentacjach Włoch. Dla drużyny narodowej do lat 21, w której występował w 2004 roku rozegrał cztery mecze. Jedyną bramkę zdobył 7 września w meczu eliminacyjnym z Mołdawią, kiedy to w 93. minucie zdobył gola na 1:0 i zapewnił Włochom zwycięstwo.

</doc>
<doc id="1217787" url="https://pl.wikipedia.org/wiki?curid=1217787" title="Fiat Mille">
Fiat Mille



</doc>
<doc id="1217788" url="https://pl.wikipedia.org/wiki?curid=1217788" title="Fiat Novo Mille">
Fiat Novo Mille



</doc>
<doc id="1217793" url="https://pl.wikipedia.org/wiki?curid=1217793" title="Szok">
Szok



</doc>
<doc id="1217799" url="https://pl.wikipedia.org/wiki?curid=1217799" title="Chris Achilleos">
Chris Achilleos

Christos Achilleos (ur. w 1947 w Famaguście, zm. 6 grudnia 2021) – brytyjski artysta grafik, malarz i ilustrator specjalizujący się w twórczości fantasy. Z pochodzenia był cypryjskim Grekiem.
Życiorys.
Urodził się w 1947 w Famaguście na Cyprze.
Jego rodzina wyemigrowała do Wielkiej Brytanii w 1959 r., tam uczęszczał do Hornsey College of Art w Londynie.
Znany jest przede wszystkim z tworzenia okładek książek, płyt, czasopism, gier video, ale także posterów. Współpracował m.in. z Ray Harryhausenem, Ronem Howardem czy George Lucasem. Współtworzył warstwę plastyczną filmów: "Heavy Metal", "Willow" czy "Król Artur".
Zmarł 6 grudnia 2021.
Twórczość.
Jego twórczość zebrana została w kilku albumach:

</doc>
<doc id="1217800" url="https://pl.wikipedia.org/wiki?curid=1217800" title="Foeniculum vulgare">
Foeniculum vulgare



</doc>
<doc id="1217801" url="https://pl.wikipedia.org/wiki?curid=1217801" title="Angielka">
Angielka



</doc>
<doc id="1217804" url="https://pl.wikipedia.org/wiki?curid=1217804" title="The Mad Capsule Markets">
The Mad Capsule Markets

The Mad Capsule Markets – japoński zespół muzyczny założony w 1990 roku. Zespół zdobył sławę dzięki swojemu eksperymentalnemu stylowi, łączącym punk rock z elementami gatunku digital hardcore. W 2006 roku członkowie zespołu ogłosili czasowe zawieszenie swojej działalności.

</doc>
<doc id="1217814" url="https://pl.wikipedia.org/wiki?curid=1217814" title="Kościół Matki Boskiej Nieustającej Pomocy w Żywcu">
Kościół Matki Boskiej Nieustającej Pomocy w Żywcu

Kościół Matki Boskiej Nieustającej Pomocy w Żywcu – rzymskokatolicki kościół w Żywcu, w dzielnicy Kocurów-Koleby, przy ul. Kocurowskiej, w parafii Narodzenia Najświętszej Marii Panny. 
Historia.
Od powstania w 1933 r. kaplicy Matki Boskiej Nieustającej Pomocy, mieszkańcy Kocurowa brali udział w odprawianych w niej mszach oraz nabożeństwach okolicznościowych. W kaplicy tej odbywały się ponadto lekcje religii. Jednak z racji niewielkich rozmiarów nie była ona w stanie pomieścić wszystkich do uczestnictwa w nabożeństwach wiernych. Postanowiono więc o budowie nowego kościoła.
Miejsce pod budowę nowej świątyni, położone nieopodal istniejącej kaplicy, zostało podarowane przez Władysława Kastelika. W dniu 22 maja 1995 r. Jan Paweł II dokonał poświęcenie kamienia węgielnego pod budowę kościoła. 13 kwietnia 1996 r. miała miejsce uroczystość poświęcenia przez biskupa Tadeusza Rakoczego placu pod budowę oraz umieszczonego na nim krzyża. 27 czerwca tego samego roku na placu budowy została odprawiona msza odpustowa. Budowę kościoła ukończono w grudniu 1996 r., a pierwszą mszą odprawioną w jego murach była pasterka.

</doc>
<doc id="1217815" url="https://pl.wikipedia.org/wiki?curid=1217815" title="Niepróżnujące próżnowanie">
Niepróżnujące próżnowanie

Niepróżnujące próżnowanie – zbiór utworów Wespazjana Kochowskiego, wydany 6 października 1674 roku w Krakowie.
Tytuł zbioru, czyli "Otium negotiosum" wiąże się z tradycją starożytną. "Otium" w starożytnym Rzymie oznaczało zajęcia intelektualne, a "negotiosum" pracę fizyczną bądź zajęcia publiczne. W wieku XVI i XVII w Polsce wyrazy te nabrały nowego znaczenia – "otium" to próżnowanie, "negotiosum" – zabawa, czyli w zestawieniu "unikanie bezczynności". Pisarze polscy m.in. Wespazjan Kochowski włączyli obszar "otium" w życie ziemiańskie.
Część pierwsza, czyli zbiór liryków została podzielona na pięć ksiąg i epod. Każda z czterech ksiąg liryków zawiera 36 pieśni, a księga epod, czyli " Lyricorum polskich epodon" 26 pieśni. Księgi podzielone są tematycznie. Księga I zawiera w większości utwory historyczno-polityczne, II – religijne, III – wiersze humorystyczne i erotyki, IV i V to wiersze o tematyce historycznej i poważnej. Cały zbiór obramował poeta dedykacja i "Konkluzyją liryków", a niektóre księgi otrzymały utwory wprowadzające. W wierszach Kochowski zawarł rozważania o człowieku, jego przeznaczeniu i przemijaniu. Wiele uwagi poświęca konfrontacji młodości ze starością, życiu szlacheckiemu, problemom moralnym i filozoficznym. Obraz życia ziemiańskiego i pochwała spokojnej wsi maja charakter autobiograficzny. Jego refleksje na temat historii człowieka są bardzo nieuporządkowane. Całokształt przemyśleń Kochowskiego nie jest umotywowany naukowo – jest to raczej przykład ludowego prymitywizmu.
W drugiej części utworu zawarł autor epigramata, czyli fraszki. Jest to przykład literatury ludycznej. Około sześciuset fraszek zostało podzielonych na dwie części i podobnie jak liryki są opatrzone ramą, która składa się z wypowiedzi autora do czytelnika. W tej części przeważają żarty, ale również moralne epigramaty, w których autor w zabawny sposób przekazuje prawdy i wartości, jakimi należy się kierować w życiu.

</doc>
<doc id="1217819" url="https://pl.wikipedia.org/wiki?curid=1217819" title="DJ Quik">
DJ Quik

DJ Quik, właściwie David Martin Blake (ur. 18 stycznia 1970 w Compton, Kalifornia) – amerykański raper, producent muzyczny i DJ.
Życiorys.
W 1987 roku zaprezentował wytwórni Profile Records swoje demo "The Red Tape", które dostało wysoką ocenę i otrzymał w prezencie gramofon, na którym prowadził imprezy w klubach jako DJ.
W 1990 roku wstąpił do Profile Records i rozpoczął pracę nad debiutanckim albumem.
W 1991 roku ukazał się jego debiutancki album pt. "Quik Is the Name". Rok później wydał swój drugi album zatytułowany "Way 2 Fonky".
Trzeci album Quika to "Safe &amp; Sound". Ukazał się na początku 1995 roku i uzyskał status złotego.
Kolejny album Blake'a to ""Rhythm-al-ism" z 1998.
W 2000 ukazał się jego czwarty album pt. "Balance &amp; Options".
W 2002 roku wychodzi "Under tha Influence". Przy produkcji Quika wspomagał Dr. Dre.
Tego samego roku wychodzi składanka "The Best of DJ Quik: Da Finale". Okładka albumu wygląda niemal tak samo jak okładka debiutanckiego "Quik Is the Name".
Po wielu trudnościach w 2005 roku został wydany album "Trauma". Sprzedał się w ilości 100 tysięcy kopii i został wydany przez wytwórnię Blake'a Mad Science Records.
AMG i DJ Quik stworzyli duet o nazwie The Fixxers. W 2007 ukazał się ich pierwszy album zatytułowany "Midnight Light".
9 czerwca 2009 roku ukazał się wspólny album Quika i Kurupta zatytułowany "BlaQKout".
Współpracował z takimi artystami jak: AMG, Kurupt, Hi-C, Nate Dogg, Snoop Dogg, Tupac Shakur, Dr. Dre, Talib Kweli, Xzibit, B-Real, Chingy, The Game, Wyclef Jean, Ludacris, Jay-Z, Suga Free, T.I., Erick Sermon oraz wieloma innymi.

</doc>
<doc id="1217820" url="https://pl.wikipedia.org/wiki?curid=1217820" title="Nikołaj Gołoszczapow">
Nikołaj Gołoszczapow

Nikołaj Iwanowicz Gołoszczapow, (ur. 1 października 1878 r. w stanicy Ładożskaja w Rosji, zm. 4 stycznia 1963 r. w São Paulo) – rosyjski wojskowy (generał major), emigracyjny publicysta i działacz polityczny i kombatancki, oficer 6 sotni 1 kozackiego pułku kawalerii Rosyjskiego Korpusu Ochronnego podczas II wojny światowej.
Wstąpił ochotniczo do 1 kaukaskiego kozackiego pułku kawalerii. Następnie ukończył wojskową szkołę junkrów w Stawropolu, po czym powrócił do macierzystego pułku. Do 1914 r. służył w 1 i 2 czarnomorskim pułkach kawalerii Kozaków kubańskich, a następnie 1 i 3 jekaterinodarskich pułkach kawalerii Kozaków kubańskich. W 1911 r. awansował do stopnia esauła. Brał udział w I wojnie światowej. Dowodził 3 sotnią w choperskim pułku kawalerii Kozaków kubańskich. Następnie został zastępcą dowódcy pułku. Na początku 1917 r. był odznaczony Orderem Św. Jerzego 4 klasy. 28 czerwca tego roku w stopniu pułkownika został dowódcą choperskiego pułku kawalerii Kozaków kubańskich. Walczył na obszarze Persji. Na początku 1918 r. jego pułk przedostał się na Kubań, gdzie podjął walkę z bolszewikami. Od kwietnia tego roku N. I. Gołoszczapow stał na czele oficerskiej organizacji "Спасение Кубани" działającej w Majkopie. Jednocześnie działał w komisji zajmującej się formowaniem oddziałów wojskowych Kozaków kubańskich. W 1919 r. pełnił funkcję komendanta garnizonu Jekaterinodara. Na początku sierpnia 1920 r. stanął przed sądem wojennym, ale uwolniono go od zarzutów. Przeszedł do służby w sztabie ober-kwatermistrza w sztabie głównodowodzącego wojskami białych. Po ich ewakuacji z Krymu do Gallipoli w listopadzie 1920 r., zamieszkał w Królestwie SHS. Działał w emigracyjnych rosyjskich stowarzyszeniach monarchistycznych. Wydawał pismo "Разведчик". W okresie II wojny światowej podjął współpracę z Niemcami. Służył jako oficer 6 sotni 1 kozackiego pułku kawalerii w Rosyjskim Korpusie Ochronnym. Po zakończeniu wojny wyemigrował do Brazylii, gdzie zmarł 4 stycznia 1963 r.
Linki zewnętrzne.
Krótka biografia gen. Nikołaja I. Gołoszczapowa 

</doc>
<doc id="1217821" url="https://pl.wikipedia.org/wiki?curid=1217821" title="Chronic Town">
Chronic Town

Chronic Town – pierwszy minialbum zespołu R.E.M., wydany w 1982 roku.

</doc>
<doc id="1217824" url="https://pl.wikipedia.org/wiki?curid=1217824" title="Pora przypływu">
Pora przypływu

Pora przypływu (There is a Tide) – powieść Agathy Christie wydana w 1948 roku.
Fabuła.
Milioner Gordon Cload, dzięki swemu bajecznemu bogactwu jest w stanie zapewnić luksusowy byt nie tylko sobie, ale także całej swej rodzinie; członkowie familii nie muszą się więc przejmować jakimikolwiek barierami finansowymi. Trwa to do momentu, w którym bogacz ginie niespodziewanie podczas wybuchu w jego domu. Cały jego majątek przechodzi w tej sytuacji w ręce jego młodej, świeżo poślubionej żony, Rosaleen, która przeżyła wybuch wraz ze swoim bratem Davidem.
Cloadowie są zrozpaczeni. Nie ulega wątpliwości, że gdyby Gordon przewidział swój przedwczesny zgon, sporządziłby testament, w którym większą część majątku zapisałby Rosaleen, lecz nie pominąłby reszty rodziny, spory spadek otrzymaliby więc wszyscy Cloadowie:
Wobec braku testamentu, Cloadowie pozostali bez grosza; z upływem czasu wiedzie im się coraz gorzej. Postanawiają przedstawić całą niezręczną sprawę Rosaleen. Młoda wdowa rozumie sytuację rodziny Cloadów i chce służyć im wsparciem finansowym, szybko jednak zakazuje jej tego brat, David Hunter. To były komandos, młodzieniec o niezbyt sympatycznym usposobieniu; ma na siostrę ogromny wpływ.
Pewnego dnia jednak los się do Cloadów uśmiecha. Do pobliskiego hotelu "Pod Jeleniem" przyjeżdża tajemniczy mężczyzna. Twierdzi on, że uznany dawno za zmarłego pierwszy mąż Rosaleen, major Underhay, wciąż żyje. Ów jegomość, przedstawiający się nazwiskiem Enoch Arden, najpierw wzywa do siebie Davida i żąda odeń pieniędzy w zamian za to, że o Underhayu nie dowiedzą się Cloadowie. Mogliby oni zrobić z takiej wieści użytek – jeśli bowiem okazałoby się, że w momencie zawierania małżeństwa między Rosaleen a Gordonem major Underhay wciąż żył, drugi ślub Rosaleen byłby nieważny, w związku z czym nie miałaby ona żadnych praw do majątku Gordona. Za sprawą wścibskiej pokojówki informacja o majorze dochodzi do uszu Rowleya Cloada.
Kilka dni później Enoch Arden zostaje znaleziony w swoim hotelowym pokoju martwy, z rozbitą głową. Pierwsze podejrzenia padają na Davida Huntera, który w ów tragiczny wieczór przebywał w okolicy hotelu, a, co więcej, miał najsilniejszy motyw, by zabić Ardena. Koroner każe aresztować Davida. Wychodzi poza tym na jaw pewna interesująca sprawa – znajomy Underhaya, major Porter, twierdzi, że denat to pierwszy mąż Rosaleen we własnej osobie. To jeszcze bardziej pogrąża Huntera, bo teraz jego motyw staje się jeszcze silniejszy.
W winę Huntera nie chce wierzyć Lynn Marchmont – zdążyła się bowiem w bracie Rosaleen zakochać. Pragnie dla niego zerwać zaręczyny z Rowleyem i razem z Davidem wyjechać w świat. Z czasem policja zaczyna w winę Davida wątpić, bo w wieczór śmierci Ardena widziano w jego pokoju tajemniczą młodą kobietę. Tymczasem dochodzi do kolejnego zgonu – major Porter popełnia samobójstwo (strzela sobie w głowę), a Rosaleen Cload zostaje cudem odratowana po przedawkowaniu morfiny.
W wyjaśnieniu sprawy pomaga bezradnej policji słynny belgijski detektyw, Herkules Poirot i to właśnie on wpadnie na właściwe rozwiązanie.
Ekranizacje.
W 2006 roku premierę miała ekranizacja powieści jako jeden z odcinków serialu "Poirot".

</doc>
<doc id="1217826" url="https://pl.wikipedia.org/wiki?curid=1217826" title="Cuminum cyminum">
Cuminum cyminum



</doc>
<doc id="1217827" url="https://pl.wikipedia.org/wiki?curid=1217827" title="Wightman Cup">
Wightman Cup



</doc>
<doc id="1217832" url="https://pl.wikipedia.org/wiki?curid=1217832" title="Jim Sturgess">
Jim Sturgess

James Anthony „Jim” Sturgess (ur. 16 maja 1978 w Londynie) – brytyjski aktor telewizyjny i filmowy. Występuje również w spektaklach i serialach radiowych. Swoją sławę zawdzięcza przede wszystkim roli w musicalu "Across the Universe".
Życiorys.
Wczesne lata.
Urodził się w Londynie, Anglii. Dorastał w Farnham, Surrey. Uczęszczał do Frensham Heights School w tym samym czasie co koledzy z ekranu Hattie Morahan i Tobias Menzies. Studiował na Uniwersytecie w Salford. 
Jest byłym członkiem National Youth Music Theatre (1993-95). Studiował na Uniwersytecie w Salford muzykę i występy. W tamtym czasie został członkiem siedmioosobowego zespołu „Dilated Spies”. Gdy zespół zakończył swoją działalność, Jim skoncentrował się na karierze aktorskiej.
Kariera.
Sturgess przez prawie dekadę grał różne role w brytyjskich produkcjach, głównie w filmach telewizyjnych, takich, jak "I'm Frank Morgan" (2000), "Hawk" (2001) i w trzech częściach serii "The Quest".
W 2007 zagrał w musicalu Julie Taymor "Across the Universe" rolę Jude’a, która przyniosła mu sławę. Jude to młody chłopak, który w latach 60' emigruje do Stanów Zjednoczonych i zakochuje się w Amerykance Lucy, graną przez Evan Rachel Wood.
W 2008 pojawił się w fikcyjnym dramacie historycznym "Kochanice króla" w drugoplanowej roli Jerzego Boleyna u boku Natalie Portman, Scarlett Johansson i Erica Bany. Wystąpił również w filmie "21", grając główną rolę męską Bena Campbella, studenta MIT, który, wraz z kolegami, licząc karty, zarobił w kasynach Las Vegas setki tysięcy dolarów. Grał u boku takich gwiazd jak Kate Bosworth i Kevin Spacey.
W tym samym roku zagrał główną rolę filmie "50 ocalonych".

</doc>
<doc id="1217833" url="https://pl.wikipedia.org/wiki?curid=1217833" title="Reg">
Reg



</doc>
<doc id="1217838" url="https://pl.wikipedia.org/wiki?curid=1217838" title="Łódź młodzi">
Łódź młodzi

Poemat Kaspra Twardowskiego ok. 1592-przed 1641, poety baroku, pt."Łódź Młodzi z nawałności do brzegu płynąca" został opublikowany w Krakowie w 1618. Jest pierwszym aktem skruchy poety i zastąpienia złych pism dobrymi. Utwór adresowany jest do tych samych odbiorców, co datowane na 1617 "Lekcyje Kupidynowe" czyli do młodzieży i tworzy swoistą paralelę. Jest to zalegoryzowana opowieść o dziejach nawrócenia i pokuty. Autor wzorował się na Wyznaniach Świętego Augustyna a także na elegii pokutnej Hieronima Morsztyna
Moment nawrócenia został przedstawiony jako spotkanie z tajemniczym jeźdźcem, na rozległej łące, gdy poeta w towarzystwie Kupidyna wraca z biesiady. Poeta przemienia tajemniczego rycerza w Amora Bożego, żeby ukazać epizod psychomachii, walki dwu Amorów. Amor Boży zwycięża a poeta doznaje przemiany wewnętrznej i zostaje skierowany do nowego mistrza. Lekcji życia udziela mu człowiek żyjący na łonie natury. Na pochwałę zasługuje pomysł moralnej retrospekcji upostaciowionej przez galerię obrazów w ogrodzie pustelnika.
Taki typ perswazji przemawia do wyobraźni, doprowadza do przemiany wewnętrznej bohatera i pokuty. Sztuka kontrreformacji bardzo chętnie korzystała z takich środków przekazu.

</doc>
<doc id="1217844" url="https://pl.wikipedia.org/wiki?curid=1217844" title="Coriandrum">
Coriandrum



</doc>
<doc id="1217845" url="https://pl.wikipedia.org/wiki?curid=1217845" title="Obóz (czasopismo)">
Obóz (czasopismo)

Czasopismo „Obóz” – pismo poświęcone problematyce społecznej i politycznej państw oraz narodów środkowo- i wschodnioeuropejskich założone w 1981 jako czasopismo podziemne m.in. przez Jerzego Targalskiego oraz Jana Malickiego. Ukazuje się do dziś, nie częściej niż raz w roku.
W pracach podziemnej redakcji „Obozu” uczestniczyli m.in. Andrzej Ananicz, Kazimierz Stembrowicz, Marek Pernal, Wojciech Maziarski.
Obok „Obozu” w latach 1984-1989 jego redakcja wydawała też biuletyn BIO – Biuletyn Informacyjny Obozu i przygotowującego materiały serwisowe dla prasy podziemnej. 
Środowisko Obozu po 1989 zainicjowało powstanie Studium Europy Wschodniej przy UW.

</doc>
<doc id="1217846" url="https://pl.wikipedia.org/wiki?curid=1217846" title="Karl Rokitansky">
Karl Rokitansky



</doc>
<doc id="1217848" url="https://pl.wikipedia.org/wiki?curid=1217848" title="Pawłow">
Pawłow



</doc>
<doc id="1217849" url="https://pl.wikipedia.org/wiki?curid=1217849" title="Marchołt (postać literacka)">
Marchołt (postać literacka)

Marchołt (Marolf, Marchiandus, Marcolphus, Markolf – imię własne: 'sójka, ptak przedrzeźniający głosy') – bohater opowieści nawiązujących do postaci króla Salomona. Po raz pierwszy w języku polskim pojawił się w dziele "Rozmowy, które miał król Salomon mądry z Marchołtem grubym a sprośnym, a wszakoż, jako o niem powiedają, barzo z wymownym" (Kraków, H. Wietor, 1521). Opowiadanie o Marchołcie w wiekach od V do XII w. miało charakter poważnego dialogu, później przybrało postać utworu humorystycznego o sprytnym i rubasznym prostaku płatającym figle mędrcowi na tronie.
Pochodzenie postaci.
Prawdopodobnie prototyp Marchołta pochodził z żydowskich legend związanych z osobą króla Salomona. Na początku występował jako przeciwnik króla Salomona w dyskusjach filozoficznych i teologicznych. Podobnie ukazany był m.in. w apokryfie z V wieku, który, choć potępiany przez papieża Gelazjusza I, czytany był jeszcze w XII stuleciu.
Utwór.
W końcu XII wieku powstała na terenie Niemiec redakcja komiczna, w której poważny adwersarz króla Salomona zmienia się w błazna. Jej łacińskie opracowanie nosiło tytuł: "Collationes" (lub: Disputationes) "quas dicuntur habuisse inter se mutuo rex Salomon sapientissimus et Marcolphus facie deformis et turpissimus, tamen – ut fertur – eloquentissimus".
Polskiego przekładu tego działa dokonał Jan z Koszyczek, nadając mu tytuł: "Rozmowy, które miał król Salomon mądry z Marchołtem grubym a sprosnym, a wszakoż, jako o niem powiedają, barzo z wymownym". Znana dziś wersja jest rekonstrukcją ocalałych fragmentów, mimo że utwór był parokrotnie wznawiany.
Treść utworu.
Utwór rozpoczyna się od objęcia przez Salomona tronu po swoim ojcu Dawidzie. Widzi wtedy Marchołta, niezwykle brzydkiego i grubego, ale którego król uważa za mądrego. Salomon proponuje mu dyskusję, w której król zadawałby pytania, a Marchołt miałby odpowiadać na nie. Za trafne riposty na Marchołta miały czekać bogactwa i wysokie stanowisko państwowe. Okazuje się, że Marchołt jedynie w zabawny sposób zmienia poważne wypowiedzi Salomona. 
Dalsza część utworu opowiada o życiu Marchołta i składa się z luźno zestawionych ze sobą epizodów. Mówią one w większości o żartach ośmieszających króla. W pewnym momencie Salomon nie wytrzymuje ciągłych kpin podwładnego i skazuje go na śmierć przez powieszenie. Jednak Marchołt prosi o to, aby mógł sobie wybrać odpowiednie drzewo, a że żadne mu nie pasuje – uchodzi z życiem.
Wygląd Marchołta.
"A wzrost Marchołtów był krótki, mały a miąszy, głowę miał wielką, czoło szyrokie, czyrwone a zmarszczone, uszy kosmate a zwieszone do pół lica, oczy miąsze a płynące, warg spodnią mało niejako u wałacha, brodę smrodliwą a kosmatą jakoby u kozła, ręce jakoby klocki, palce krótkie a miąsze, nogi okrągłe, nos miąszy a garbaty, wargi wielkie a miąsze, oblicze jakoby u osła, włosy jakoby na koźle, obów nóg jego była chłopska a barzo gruba, skóra jego kosmata a błotna, suknia jego krótka telko do lędźwi, nogawice jego fałdowe, odzienie jego farby barzo grubej".
Pochodzenie Marchołta.
Autor opowiadania chcąc przedstawić drzewo genealogiczne Marchołta, dokonał zmiany biblijnego tekstu z Księgi Rodzaju 
(Rdz, 5; 10-11) :
"Ja jestem ze dwunaście rodzajów chłopskich: Chłoptas porodził Gruczoła, Gruczoł porodził Rudka, Rudek porodził Rzygulca, a Rzygulec porodził Kudmieja, Kudmiej porodził Mózgowca, Mózgowiec porodził Łypia, Łyp porodził Potyrałę, Potyrała porodził Kuchtę, a Kuchta porodził Trzęsiogona, Trzęsiogon porodził Opiołkę, Opiołka porodził Warchoła, a Warchoł porodził Marchołta, a ja jestem Marchołt."
Inne opowieści o Marchołcie.
Marchołt jest także bohaterem sztuki Jana Kasprowicza "Marchołt gruby a sprośny, jego narodzin, życia i śmierci misterium tragikomiczne w obrazach czterech zamknięte". Dramat, luźno nawiązujący do szesnastowiecznego polskiego przekładu, ukazuje jednak Marchołta jako chłopa, który został wychowany na królewskim dworze. Bohater po rewolucji obejmuje władzę, ale zostaje obalony przez lud.
Postać Marcholta przywołuje też wiersz Juliana Tuwima "Syna poetowego narodziny".
Bibliografia.
T.Michałowska," Średniowiecze", PWN, Warszawa 2002, 

</doc>
<doc id="1217860" url="https://pl.wikipedia.org/wiki?curid=1217860" title="Lekcyje Kupidynowe">
Lekcyje Kupidynowe

Lekcyje Kupidynowe Kaspra Twardowskiego z 1617, dziś znane są tylko z przekazów rękopiśmiennych, różniących się zresztą między sobą. Żaden egzemplarz druku nie zachował się. Wobec braku tekstu drukowanego i wobec rozbieżności przekazów rękopiśmiennych nie zdołano do dziś ustalić autentycznej wersji utworu. "Lekcyje Kupidynowe" to rodzaj ars amandi, tj. sztuki kochania, udramatyzowany poemacik składający się z kilkunastu części, wykorzystujący alegoryczną topikę erotyków średniowiecznych i stylistykę Petrarki, bliższy poetyki listu miłosnego wierszem niż poetyki pieśni. Cykl tekstów wiąże się w alegoryczną opowieść o młodzieńcu, który po wypiciu cypryjskiej wody wszedł do kraju wenery, skąd wraca już świadom miłości dwornej, ćwiczonej. Opisy gry miłosnej są główną osnową poematu:
"Już dopuściła na bieluchną szyję"
"Rękę założyć, już piersi nie kryje."
"Juz byśmy byli po malutkiej chwili"
"Zupełnej z sobą rozkoszy zażyli"
gdy weszła matka i "tak śliczne stworzenie/ Prowadzono, niestetyż, ach! – w klasztorne cienie".
Utwór kończy się więc narzekaniem na kolizję natury i przeznaczenia, na stwórcę.
Ostatnia, melancholijna część cyklu, wyrzeka na miłość, ale to nie znaczy, że poeta wyrzeka się miłości, to próba odtworzenia cierpień miłosnych, ich absurdu leżącego w tym, że naturze człowieka stworzono potrzeby, które zakazano zaspokajać, że kobiety są – po aniołach – najdoskonalsze, a do "rozpaczy wzrokiem nas przywodzą", bowiem sieć zakazów społecznych i religijnych powoduje, iż płomień miłości ugasić może tylko grób.
Linki zewnętrzne.
tekst utworu

</doc>
<doc id="1217861" url="https://pl.wikipedia.org/wiki?curid=1217861" title="Slist">
Slist



</doc>
<doc id="1217865" url="https://pl.wikipedia.org/wiki?curid=1217865" title="Naczynie kuchenne">
Naczynie kuchenne

Naczynie kuchenne – naczynie do przyrządzania lub serwowania potraw. Wykonywane są ze stali, aluminium, szkła, drewna, tworzyw sztucznych lub ceramiki. Wytwarzane są w różnych kształtach, dostosowanych do potraw, które mają być w nich przygotowywane lub spożywane.
Historia.
Początki.
Pierwotnie naczynia kuchenne wytwarzane były z drążonych miękkich skał, wypalanej i nie wypalanej gliny, miedzi i brązu. Ludy pierwotne jako naczyń kuchennych używają odcinków bambusa, obrabianych (drążonych) drewnianych elementów, muszli, rogów zwierzęcych, a nawet fragmentów szkieletów (czaszek, dużych kości).
Ewolucja.
Po odkryciu żelaza naczynia kuchenne zaczęto wytwarzać z tego metalu przez wykuwanie pojemników, sztućców z żelaznej blachy. Wraz z rozwojem chemii garnki i patelnie były pokrywane żaroodporną emalią – co powodowało, że naczynia nie rdzewiały.
Współcześnie naczynia kuchenne wytwarza się ze stalowej blachy, pokrywanej często emalią lub teflonem. Produkowane są także ze stali nierdzewnej, aluminium (zwykle garnki, patelnie, czajniki), tworzyw sztucznych (pojemniki do przechowywania potraw), szkła i kamionki. Również do dzisiaj używane i produkowane są naczynia gliniane i drewniane.

</doc>
<doc id="1217867" url="https://pl.wikipedia.org/wiki?curid=1217867" title="Copsychus malabaricus">
Copsychus malabaricus



</doc>
<doc id="1217870" url="https://pl.wikipedia.org/wiki?curid=1217870" title="Równina Garwolińska">
Równina Garwolińska

Równina Garwolińska (318.79) – mezoregion naturalny we wschodniej części Niziny Środkowomazowieckiej o powierzchni 915 km2. Graniczy od południowego zachodu z Doliną Środkowej Wisły, od północy z Równiną Wołomińską, od wschodu z Wysoczyzną Kałuszyńską, Obniżeniem Węgrowskim i Wysoczyzną Żelechowską.
Jest to płaska, piaszczysto-gliniasta równina erozyjno-denudacyjna, będąca wysoczyzną polodowcową, pochodzącą z fazy recesyjnej zlodowacenia środkowopolskiego. Jej wschodnia granica nie jest wyraźna, natomiast granica z Doliną Środkowej Wisły jest silnie zaznaczona w rzeźbie terenu. Wśród płaskiej powierzchni Równiny wyróżniają się plejstoceńskie wydmy, szczególnie przy granicy z Doliną Środkowej Wisły.
Ważniejsze rzeki rozcinające teren Równiny Garwolińskiej:
Największe miejscowości na terenie Równiny:

</doc>
<doc id="1217872" url="https://pl.wikipedia.org/wiki?curid=1217872" title="Nikołaj Murzin">
Nikołaj Murzin

Nikołaj Nikołajewicz Murzin, (ur. 23 listopada 1886 r. w Kursku, zm. 16 grudnia 1978 r. w Nowym Jorku) – rosyjski wojskowy (pułkownik), dowódca pododdziału artylerii 3 pułku Rosyjskiego Korpusu Ochronnego podczas II wojny światowej.
W 1905 r. ukończył korpus kadetów w Chabarowsku, zaś w 1908 r. – konstantynowską szkołę artyleryjską. Służył w lejbgwardii 3 brygady artylerii. Brał udział w I wojnie światowej jako oficer lejbgwardii 1 dywizjonie moździerzowo-artyleryjskim, a następnie w wojnie domowej z bolszewikami. Po ewakuacji wojsk białych z Krymu do Gallipoli w listopadzie 1920 r., zamieszkał w Bułgarii, a następnie w Jugosławii. W okresie II wojny światowej podjął współpracę z Niemcami. Został dowódcą pododdziału artylerii w 3 pułku Rosyjskiego Korpusu Ochronnego. Po zakończeniu wojny przebywał w Austrii, a następnie wyemigrował do USA, gdzie zmarł 16 grudnia 1978 r.
Linki zewnętrzne.
Krótka biografia płk. Nikołaja N. Murzina 

</doc>
<doc id="1217873" url="https://pl.wikipedia.org/wiki?curid=1217873" title="4 Brygada Kawalerii Narodowej">
4 Brygada Kawalerii Narodowej

4 Brygada Kawalerii Narodowej – brygada jazdy koronnej Rzeczypospolitej Obojga Narodów.
&lt;br&gt; Inna nazwa:2 Małopolska Brygada Kawalerii Narodowej
Formowanie i zmiany organizacyjne.
Brygada została utworzona 30 listopada 1789 roku. W październiku 1789 roku rozpoczęto reorganizację brygad kawalerii. Z dwóch chorągwi II Ukraińskiej Brygady Kawalerii Narodowej i dziesięciu chorągwi Półbrygady Małopolskiej utworzono 2 Małopolską Brygadę Kawalerii Narodowej Jana E. Potockiego, a jej chorągwiom nadano numery od 37 do 48. Przez cały czas formalnie należała do Dywizji Małopolskiej. Poszczególne chorągwie były rozbudowywane i translokowane do brygady w 1790 roku.
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1750.
Brygada w 1792 liczyła 1750 „głów” i 1750 koni. W 1794 roku w marcu liczyła 1241 „głów” i 1127 koni, w maju 1118 „głów” i 1004 koni a we wrześniu 1003 „głów” i 878 koni.
Walki i potyczki.
Brygada wzięła udział w kampanii litewskiej w wojnie 1792 roku.
Żołnierze brygady walczyli pod Grannem (24 lipca 1792), Kozubowem (25 marca 1794), Opatowem (29 marca 1792), Racławicami (4 kwietnia 1794) i Szczekocinami (6 czerwca 1794), a także w obronie Warszawy, w działaniach zbrojnych pod Sielcem (17 września 1794), Rzewniem (18 września 1794), Kadniewkiem, Gzowem i Strzyżem (20 i 24 września 1794).
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1217874" url="https://pl.wikipedia.org/wiki?curid=1217874" title="1 Wielkopolska Brygada Kawalerii Narodowej">
1 Wielkopolska Brygada Kawalerii Narodowej



</doc>
<doc id="1217875" url="https://pl.wikipedia.org/wiki?curid=1217875" title="2 Wielkopolska Brygada Kawalerii Narodowej">
2 Wielkopolska Brygada Kawalerii Narodowej



</doc>
<doc id="1217876" url="https://pl.wikipedia.org/wiki?curid=1217876" title="William Waldegrave">
William Waldegrave

William Arthur Waldegrave, baron Waldegrave of North Hill (ur. 15 sierpnia 1946) – brytyjski arystokrata i polityk, członek Partii Konserwatywnej, minister w rządach Margaret Thatcher i Johna Majora. Jest młodszym synem Geoffreya Waldegrave'a, 12. hrabiego Waldegrave, i Mery Grenfell. Młodszy brat 13. hrabiego Waldegrave.
Wykształcenie odebrał w Corpus Christi College na Uniwersytecie w Oksfordzie. Obecnie jest członkiem oksfordzkiego All Souls College. W 1979 r. został wybrany do Izby Gmin jako reprezentant okręgu Bristol West. W 1981 r. został parlamentarnym podsekretarzem stanu w ministerstwie edukacji i nauki. W 1983 r. otrzymał analogiczne stanowisko w ministerstwie środowiska. W 1985 r. został ministrem stanu w tym resorcie. W 1988 r. został ministrem stanu w Foreign Office.
W listopadzie 1990 r., tuż przed ustąpieniem Margaret Thatcher, został członkiem gabinetu jako minister zdrowia. Pozostał na tym stanowisku po objęciu urzędu premiera przez Johna Majora. W 1992 r. został Kanclerzem Księstwa Lancaster. W 1994 r. został ministrem rolnictwa, rybołówstwa i żywności, a w 1995 r. naczelnym sekretarzem skarbu. Na tym stanowisku pozostał do 1997 r., kiedy przegrał wybory w swoim okręgu.
Od 1999 r. zasiada w Izbie Lordów jako baron Waldegrave of North Hill. Jest członkiem Tory Reform Group oraz przewodniczącym Rhodes Trust.
Jest żonaty z Caroline Waldegrave, ma z nią syna Jamesa i córki Katherine, Elizabeth i Harriet.

</doc>
<doc id="1217877" url="https://pl.wikipedia.org/wiki?curid=1217877" title="1 Małopolska Brygada Kawalerii Narodowej">
1 Małopolska Brygada Kawalerii Narodowej



</doc>
<doc id="1217878" url="https://pl.wikipedia.org/wiki?curid=1217878" title="2 Małopolska Brygada Kawalerii Narodowej">
2 Małopolska Brygada Kawalerii Narodowej



</doc>
<doc id="1217879" url="https://pl.wikipedia.org/wiki?curid=1217879" title="Naczynia kuchenne">
Naczynia kuchenne



</doc>
<doc id="1217881" url="https://pl.wikipedia.org/wiki?curid=1217881" title="Gunārs Astra">
Gunārs Astra

Gunārs Astra (ur. 22 października 1931 w Rydze, zm. 6 kwietnia 1988 w Leningradzie) – łotewski dysydent, obrońca praw człowieka. 
Biogram.
Po ukończeniu technikum studiował filologię łotewską w Rydze. W 1961 roku po raz pierwszy aresztowany za działalność antyradziecką i skazany na 15 lat łagru w Mordowii. W 1976 roku podjął pracę jako robotnik w Rydze. 
W 1983 roku ponownie aresztowany za posiadanie "niesłusznej literatury" (m.in. książki "Piecas dienas", publikacji Orwella i Sołżenicyna oraz magnetofonowych nagrań audycji zagranicznych), skazany na siedem lat więzienia. Był jedną z wielu ofiar psychiatrii represyjnej w ZSRR. 
Na krótko przed śmiercią zwolniony, po dwóch miesiącach zmarł w Leningradzie. Jego pogrzeb na Cmentarzu Leśnym w Rydze 19 kwietnia 1988 zgromadził 4 tys. ludzi.

</doc>
<doc id="1217883" url="https://pl.wikipedia.org/wiki?curid=1217883" title="Biwi No.1">
Biwi No.1

Biwi No.1 – bollywoodzka komedia rodzinna wyreżyserowana przez David Dhawan w 1999 roku. W rolach głównych wystąpili Salman Khan, Karisma Kapoor, Sushmita Sen, Anil Kapoor i Tabu. Saif Ali Khan pojawia się gościnnie w krótkiej roli.
Fabuła.
Mumbaj. Prem (Salman Khan) żyje szczęśliwie z żoną (Karisma Kapoor), ze swoją matką i dwójką uroczych dzieci otoczony ich troską, zaczynając dzień od modlitwy i błogosławieństwa najbliższych. Życie ułatwia mu zdobyte na własną rękę bogactwo, którego źródłem jest dobrze prosperująca firma reklamowa. Tej szczęśliwej rodzinie zaczyna zagrażać niebezpieczeństwo, gdy Prem zatrudnia nową modelkę Rupali (Sushmita Sen), która porzuciła zakochanego w niej fotografa (Saif Ali Khan) licząc w Mumbaju na stabilizację u boku kogoś, kto zapewni jej życie na wysokim standardzie. Teraz pojawia się w niej nadzieja, że tym człowiekiem będzie właśnie zauroczony nią Prem. Oszukując żonę Prem zabiera swoją kochankę w podróż do Szwajcarii, ale tam okazuje się, że też nie może cieszyć się nią w wolności. Para spotyka zaprzyjaźnione małżeństwo Lathana (Anil Kapoor) i Lovely (Tabu). Lathan zorientowawszy się w romansie przyjaciela zaczyna go kryć przed Pooją. Po powrocie ze Szwajcarii urzeczony Rupali Prem zaczyna prowadzić podwójne życie. Prawdy nie udaje się ukryć w święto Karwa Ćaut. Obie kobiety czując się jego żonami poszcząc cały dzień do wschodu księżyca wypraszają tym u Boga błogosławieństwo dla męża. Każda z nich czeka w swoim domu, aby dopiero po spojrzeniu przez sundar na księżyc, a potem na twarz swego ukochanego przyjąć z jego rąk jedzenie. Prem musi wybrać. I wybiera okłamując żonę Rupali. Pooja jest tego świadkiem. Przeżywa boleśnie zdradę każąc Premowi wybierać między nią i dziećmi a Rupali. Upokorzony Prem opuszcza dom. Zrozpaczoną Pooję pociesza przyjaciel obojga Lathan. Czuje się winny, że podtrzymując kłamstwa przyjaciela dopuścił do rozpadu jego rodziny. Postanawia pomóc. Radzi Pooji, w jaki sposób może ona odzyskać ukochanego męża. Pooja zaczyna walczyć o Prema.

</doc>
<doc id="1217886" url="https://pl.wikipedia.org/wiki?curid=1217886" title="Okręg wyborczy Bristol West">
Okręg wyborczy Bristol West

Okręg wyborczy Bristol West powstał w 1885 r. i wysyła do brytyjskiej Izby Gmin jednego deputowanego. Okręg obejmuje centralną i zachodnią część miasta Bristol.

</doc>
<doc id="1217887" url="https://pl.wikipedia.org/wiki?curid=1217887" title="Gofry">
Gofry



</doc>
<doc id="1217891" url="https://pl.wikipedia.org/wiki?curid=1217891" title="Szczypce">
Szczypce



</doc>
<doc id="1217893" url="https://pl.wikipedia.org/wiki?curid=1217893" title="Albumy numer jeden w roku 2005 (Polska)">
Albumy numer jeden w roku 2005 (Polska)

Artykuł prezentuje listę albumów numer jeden w notowaniu OLiS w roku 2005.

</doc>
<doc id="1217900" url="https://pl.wikipedia.org/wiki?curid=1217900" title="Natręctwo">
Natręctwo



</doc>
<doc id="1217911" url="https://pl.wikipedia.org/wiki?curid=1217911" title="Kości klinowate">
Kości klinowate

Kości klinowate () – kości stępu stopy człowieka, leżące między kością łódkowatą a kośćmi śródstopia. Mają one kształt klinów. Odróżnia się kość klinowatą przyśrodkową (), pośrednią () i boczną ().

</doc>
<doc id="1217912" url="https://pl.wikipedia.org/wiki?curid=1217912" title="Berlin Warschauer Straße">
Berlin Warschauer Straße

Berlin Warschauer Straße – stacja kolejowa na liniach S3, S5, S7, S75 i S9 S-Bahn oraz końcowa stacja metra na linie U1 i U3 – "Warschauer Straße".
Stacja znajduje się przy ulicy Warschauer Straße w dzielnicy Friedrichshain, w okręgu administracyjnym Friedrichshain-Kreuzberg. Na stacji znajdują się 2 perony. Stacja S-Bahn została otwarta w 1884 r., a stacja metra w 1902 r. 
Do zjednoczenia Niemiec, we wschodniej części Berlina, NRD.

</doc>
<doc id="1217913" url="https://pl.wikipedia.org/wiki?curid=1217913" title="Peter Lorimer">
Peter Lorimer

Peter Patrick Lorimer (ur. 14 grudnia 1946 w Dundee, zm. 20 marca 2021) – szkocki piłkarz występujący na pozycji napastnika. Najlepszy strzelec w historii Leeds United i jedna z największych legend tego klubu.
Kariera klubowa.
Peter Lorimer to wychowanek Leeds United. Dla tej drużyny grał w latach 1963–1979 oraz 1983–1986. Podczas pierwszego pobytu na Elland Road zaliczył 151 bramek w 449 meczach, a podczas drugiego 17 goli w 76 spotkaniach. W oficjalnych pojedynkach jego dorobek wynosi zatem 525 spotkań i 168 trafień. Do tego doliczyć trzeba jeszcze 178 meczów i 70 goli, jakie zdobył w spotkaniach nieoficjalnych. Podczas swojej kariery występował także dla północnoamerykańskich klubów Toronto Blizzard i Vancouver Whitecas, dla irlandzkiego University College Dublin oraz dla angielskiego York City.
Kariera reprezentaycjna.
Wystąpił także w 21 meczach reprezentacji Szkocji, z którą zagrał między innymi na nieudanych dla „The Tartan Army” mistrzostwach świata 1974. Na imprezie tej zdobył jedną bramkę w spotkaniu przeciwko Zairowi.

</doc>
<doc id="1217914" url="https://pl.wikipedia.org/wiki?curid=1217914" title="B. Traven">
B. Traven

B. Traven, Bruno Traven (ur. w 1882? lub 1890?, zm. 26 marca 1969 w Meksyku?) – pseudonim pisarza tworzącego w języku niemieckim lub angielskim, którego prawdziwe imię i nazwisko, narodowość, data i miejsce urodzenia oraz szczegóły życiorysu nie są znane i są przedmiotem sporów literaturoznawców. Pewne jest jedynie to, że B. Traven przez większą część życia mieszkał w Meksyku, gdzie rozgrywa się też akcja większości jego powieści i opowiadań. Prawdziwa tożsamość B. Travena jest przedmiotem licznych hipotez, czasami fantastycznych. Badacze z reguły identyfikują go z aktorem teatralnym i anarchistą znanym jako Ret Marut, który żył w Niemczech na początku XX wieku i ok. 1924 miał wyjechać z Europy do Meksyku. Pojawiają się też domysły, że prawdziwe imię i nazwisko Travena brzmiało "Otto Feige" i że urodził się on w Świebodzinie. W biografiach B. Travena jest on też najczęściej utożsamiany z dwiema postaciami – Berickiem Travenem Torsvanem i Halem Crovesem, pojawiającymi się i działającymi w różnych okresach twórczości pisarza; osoby przedstawiające się jako Torsvan i Croves zawsze zaprzeczały jednak, że są Travenem i utrzymywały, że są tylko agentami Travena, reprezentującymi go wobec wydawców.
B. Traven jest autorem dwunastu powieści, jednego reportażu i wielu opowiadań, w których tematyka sensacyjno-przygodowa łączy się z krytycznym stosunkiem do kapitalizmu, zdradzającym socjalistyczne, czy nawet anarchistyczne sympatie pisarza. Do najbardziej znanych dzieł pisarza należą powieści "Das Totenschiff" (pol. "Statek śmierci") z 1926 i "Der Schatz der Sierra Madre" (pol. "Skarb Sierra Madre") z 1927, w 1948 sfilmowany przez Johna Hustona, oraz tzw. cykl "mahoniowy" (hiszp. "Caoba") – grupa sześciu powieści z lat 1930–1939 (m.in. "Der Karren", wydany po polsku w 1931 w dwóch tomach pt. "W jarzmie", a w 1956 jako "La carreta"; oraz "Trozas"), których akcja rozgrywa się wśród meksykańskich Indian tuż przed i w czasie rewolucji meksykańskiej na początku XX wieku. Powieści i opowiadania B. Travena zyskały popularność już w okresie międzywojennym i zachowały ją po wojnie, były tłumaczone na wiele języków, w tym polski, do końca lat 70. B. Traven pozostawał jednym z najchętniej czytanych autorów literatury popularnej języka niemieckiego. W Polsce autor, którego książki wydawano pod imieniem i nazwiskiem Bruno Traven, był bardzo popularny w okresie międzywojennym i częściowo tuż po wojnie, od początku lat 60. jest w dużej mierze zapomniany.
Twórczość.
Powieści.
Nikomu wcześniej nieznany pisarz o pseudonimie B. Traven pojawił się nagle na niemieckiej scenie literackiej w 1925 r., kiedy berliński dziennik "Vorwärts", organ niemieckiej partii socjalistycznej, 28 lutego 1925 opublikował na swoich łamach jego pierwsze tak sygnowane opowiadanie. W tym samym roku, w czerwcu i lipcu, w gazecie opublikowano, również w odcinkach, pierwszą powieść Travena: "Die Baumwollpflücker" (pol. "Zbieracze bawełny"). Rozszerzone wydanie książkowe powieści ukazało się w 1926 r. nakładem berlińskiego wydawnictwa Buchmeister, należącego do lewicującego, powiązanego ze związkami zawodowymi klubu książki Büchergilde Gutenberg. Tytuł pierwszego wydania książkowego brzmiał "Der Wobbly", co oznacza dosłownie "rozrabiakę", "mąciciela" – takim mianem potocznie określano członków anarchosyndykalistycznego związku zawodowego Industrial Workers of the World; w późniejszych wydaniach powrócono do pierwotnego tytułu "Die Baumwollpflücker" (pol. "Zbieracze bawełny"), zaś przedwojenne polskie wydanie nosiło tytuł "Bawełna i krew". W książce tej Traven po raz pierwszy wprowadził postać Geralda Galesa (w innych utworach pisarza nazwisko bohatera brzmi również Gale, względnie Gerard Gales), amerykańskiego marynarza, który w Meksyku poszukuje pracy w różnych zawodach, obracając się w często podejrzanych środowiskach i jest świadkiem kapitalistycznego wyzysku – na przekór temu nie tracąc jednak woli walki i dążenia do czerpania radości z życia.
W tym samym roku 1926 klub książki Büchergilde Gutenberg, który do 1939 był główną oficyną publikującą książki B. Travena, wydał jego drugą powieść – "Das Totenschiff", przed wojną wydany po polsku jako "Okręt śmierci", po wojnie, w 1958, przetłumaczony na nowo z hiszpańskiego jako "Statek śmierci". Głównym bohaterem powieści znowu był Gerald Gale, marynarz, który po utracie dokumentów, w praktyce stracił też tożsamość, prawo do normalnego życia i ojczyzny i na skutek tego został zmuszony pracować w ekstremalnie trudnych warunkach jako pomocnik palacza na "statku śmierci", pływającym w podejrzanych rejsach po wodach Europy i Afryki. Powieść, według autora napisana pierwotnie w języku angielskim i dopiero potem przetłumaczona przez niego na język niemiecki, jest oskarżeniem chciwości kapitalistycznych pracodawców i biurokratyzmu urzędników, którzy co rusz deportują Gale'a z krajów, w których usiłuje znaleźć schronienie. W świetle prób ustaleń biografów "Statek śmierci" można też traktować jako powieść z elementami autobiograficznymi. Przyjmując, że B. Traven jest tożsamy z rewolucjonistą Retem Marutem, widać wyraźne paralele pomiędzy losami Gale'a a losami samego pisarza, pozbawionego ojczyzny, który być może również był zmuszony do pracy w kotłowni parowca podczas rejsu z Europy do Meksyku.
Najbardziej znaną, obok "Statku śmierci", powieścią Travena był wydany w 1927 "Der Schatz der Sierra Madre" (pol. "Skarb Sierra Madre", przedwojenne, niewznawiane po wojnie, polskie wydanie nosiło tytuł "Skarb w Sierra Madre"). Akcja książki znowu jest osadzona w Meksyku, a jej bohaterami autor uczynił grupę amerykańskich ryzykantów – poszukiwaczy przygód i złota w tym kraju. W 1948 książka została zekranizowana pod tym samym tytułem ("Skarb Sierra Madre") przez hollywoodzkiego reżysera Johna Hustona. Film, w których w rolach głównych wystąpili Humphrey Bogart i Walter Huston, odniósł duży sukces kasowy, w 1949 zdobył też trzy Oscary.
Postać Geralda Galesa powróciła w kolejnej powieści Travena – "Die Brücke im Dschungel" (pol. "Most w dżungli", wydany w Polsce również w latach 30., po wojnie niewznawiany), opublikowanej w odcinkach w "Vorwärts" w 1927, a w poszerzonej wersji w formie książkowej w 1929. W powieści tej Traven po raz pierwszy szczegółowo zajął się kwestią Indian żyjących w Meksyku i różnicami pomiędzy kulturą chrześcijańską a indiańską w Ameryce Łacińskiej; problemy te zdominowały jego późniejszy cykl "Caoba".
W 1929 B. Traven opublikował swoje największe objętościowo dzieło – "Die Weiße Rose" (pol. "Biała róża", wydana w Polsce przed wojną, po wojnie niewznawiana) – epicką opowieść, opartą na rzeczywistej historii pozbawienia indiańskich właścicieli ziemi, którą odebrała im amerykańska firma naftowa. Według niektórych źródeł tytuł książki miał stać się inspiracją dla nazwy działającej w Monachium antynazistowskiej organizacji studenckiej Biała Róża, której członkowie zostali straceni w 1943.
Lata 30. to przede wszystkim okres, w którym Traven napisał i wydał tzw. cykl "mahoniowy" (znany też jako "Caoba" – od hiszp. "mahoń"), grupę sześciu powieści, na które złożyły się "Der Karren" (wydawany też pod tytułem "Die Carreta", 1931,), "Regierung" (pol. "Rząd", 1931), "Der Marsch ins Reich der Caoba" (pol. "Marsz do królestwa mahoniu", 1933), "Die Troza" ("Trozas", 1936), "Die Rebellion der Gehenkten" (pol. "Bunt powieszonych", 1936) i "Ein General kommt aus dem Dschungel" (pol. "Generał wychodzi z dżungli", tłumaczenie szwedzkie ukazało się w 1939, oryginał niemiecki został wydany w 1940). Na język polski przetłumaczono tylko dwie części tego cyklu: "Der Karren", opublikowany najpierw przed II wojną światową w 1934 w tłumaczeniu Leo Belmonta w dwóch tomach pod wspólnym tytułem "W jarzmie", wznowiony w 1949 również w dwóch tomach, ale z osobnym tytułem drugiego tomu: "W jarzmie" i "Jarmark świętego Caralampio", a w 1956 przetłumaczony na nowo przez Teresę Jętkiewicz jako "La carreta"; oraz "Trozas" (od hiszp. "troza" – kłoda mahoniu), wydany w 1959. Powieści te opisują życie meksykańskich Indian w stanie Chiapas na początku XX wieku, zmuszanych do pracy w nieludzkich warunkach przy wyrębie drewna mahoniowego w obozach pracy (hiszp. "monterías") w dżungli, co doprowadza ich w końcu do buntu i wybuchu rewolucji meksykańskiej.
Po stworzeniu cyklu "mahoniowego" B. Traven praktycznie zamilkł jako twórca większych form literackich, wydając jedynie opowiadania, m.in. w 1950 napisane najpierw po angielsku dłuższe opowiadanie – baśń meksykańską pt. "Macario" (w języku polskim opublikowane w tomie "Nocny gość" w 1972), które w 1953 zostało uznane przez dziennik "The New York Times" najlepszym opowiadaniem roku. Ostatnią powieścią Travena, wydaną w 1960, była "Aslan Norval", historia amerykańskiej milionerki, zamężnej ze starzejącym się przedsiębiorcą a jednocześnie zakochanej w młodym mężczyźnie, która jako alternatywę dla zbrojeń atomowych i programów eksploracji kosmosu zamierza zbudować kanał biegnący przez całe Stany Zjednoczone. Całkowicie odmienne od pozostałej twórczości pisarza tematyka i język powieści sprawiły, że przez długi czas była ona odrzucana przez wydawców, którzy powątpiewali w prawdziwość autorstwa Travena, powieść była też oskarżana o "pornografię" i "trywialność". Książka została przyjęta dopiero gruntownej redakcji stylistycznej dokonanej przez Johannesa Schönherra, który dostosował jej język do stylu "travenowskiego". Wątpliwości dotyczące "Aslan Norval" utrzymują się do dzisiaj i jeszcze bardziej zaciemniają kwestię tożsamości pisarza i rzeczywistego autorstwa jego książek.
Inne utwory.
Oprócz powyższych dwunastu powieści B. Traven napisał też dużo opowiadań, z których część do dzisiaj pozostaje w rękopisach. Poza wspomnianym "Macario" pisarz opracował np. indiańską legendę o stworzeniu słońca i księżyca ("Sonnen-Schöpfung", po raz pierwszy wydaną w tłumaczeniu czeskim w 1934, w oryginale niemieckim opublikowaną w 1936). Pierwszy zbiór opowiadań pisarza pt. "Der Busch" (pol. "Krzak") ukazał się w 1928 (w 1930 opublikowano jego drugie, poszerzone wydanie); od lat 40. wiele opowiadań i nowel ukazywało się też w czasopismach i antologiach w różnych językach. W języku polskim tom opowiadań B. Travena ukazał się w 1972 pt. "Nocny gość".
Osobną pozycją w dorobku Travena jest "Land des Frühlings" (pol. "Kraina wiosny") z 1928, reportażowa opowieść o meksykańskim stanie Chiapas, a w rzeczywistości przedstawienie lewicowych i anarchistycznych poglądów pisarza na współczesny mu świat. Książka, wydana przez wydawnictwo Travena Büchergilde Gutenberg, była ilustrowana fotografiami wykonanego przez samego pisarza.
Przesłanie utworów B. Travena.
Dzieła B. Travena chyba najlepiej można określić jako "proletariackie powieści przygodowe". Opowiadają one o egzotycznych podróżach, awanturnikach wyjętych spod prawa i Indianach; wiele występujących w nich motywów można też spotkać np. w powieściach Karla Maya i Jacka Londona. W przeciwieństwie do większości przedstawicieli gatunku literatury przygodowej czy westernowej, książki Travena wyróżniają się jednak nie tylko bardzo szczegółową charakterystyką środowiska społecznego ich protagonistów, lecz również konsekwentnym przedstawianiem świata z perspektywy "uciśnionych i wyzyskiwanych". Bohaterowie Travena z reguły pochodzą z nizin społecznych, ze środowiska proletariackiego lub lumpenproletariackiego, są bardziej antybohaterami niż bohaterami, a pomimo to mają w sobie pierwotną siłę życia, która wciąż zmusza ich do walki. "Sprawiedliwy porządek" lub moralność chrześcijańska, widoczne w powieściach przygodowych innych autorów, np. Karla Maya, dla Travena i jego bohaterów nie mają żadnego znaczenia.
Zamiast tego w centrum akcji powieści z reguły znajduje się anarchistyczny pierwiastek buntu. Zawsze wynika on z bezpośredniego odrzucenia poniżających warunków życia bohatera i zawsze to sami uciśnieni doprowadzają do własnego wyzwolenia lub przynajmniej próbują tego dokonać. Przy tym w książkach Travena właściwie nie występują programy polityczne; najwyraźniejszym manifestem, jaki w ogóle pojawił się w jego utworach, jest być może ogólne, anarchistyczne żądanie "Tierra y Libertad" (pol. "Ziemi i wolności") w cyklu "mahoniowym". Zawodowi politycy, również ci występujący po stronie lewicy, z reguły są natomiast ukazywani w negatywnym świetle; jeśli w ogóle się o nich wspomina, grają role czarnych charakterów. Mimo to książki Travena są dziełami "par excellence" politycznymi. Chociaż autor nie oferuje żadnego programu pozytywnego, zawsze wskazuje na przyczynę cierpień swoich bohaterów. Źródłem tych cierpień, pozbawienia godności, nędzy i śmierci jest dla niego kapitalizm, w rozważaniach bohatera "Statku śmierci" spersonifikowany jako "Cäsar Augustus Imperator". Tę krytykę kapitalizmu B. Traven uprawiał jednak bez nachalnego moralizatorstwa, lecz, ubierając swoje powieści w kostium literatury przygodowej lub z Dzikiego Zachodu, próbował z nią dotrzeć do mniej wykształconych warstw, przede wszystkim robotniczych.
W swoim przedstawieniu ucisku i wyzysku Traven nie ograniczał się do krytyki kapitalizmu, w centrum jego zainteresowania znajdowały się raczej prześladowania na tle rasowym meksykańskich Indian. Motywy te, widoczne przede wszystkim w cyklu "mahoniowym" w latach 30. XX wieku były całkowitą nowością; większość lewicowych intelektualistów, pomimo swojego negatywnego stosunku do europejskiego i amerykańskiego "imperializmu", nie wiedziała, lub nie interesowała się prześladowaniami tubylców w Afryce, Azji czy Ameryce Południowej. Zasługą Travena jest zwrócenie uwagi na te kwestie, na długo przed ruchami antykolonialnymi i walką o równouprawnienie czarnej ludności w Stanach Zjednoczonych.
Zagadka biografii B. Travena.
B. Traven przesyłał, sam lub przez przedstawicieli, swoje utwory do publikacji z Meksyku do Europy pocztą, jako adres zwrotny podawał skrytkę w meksykańskim urzędzie pocztowym. Jako właściciel praw autorskich w jego książkach figurował "B. Traven, Tamaulipas, Meksyk". Zarówno europejscy jak i amerykańscy wydawcy B. Travena nigdy nie zetknęli się z nim osobiście, lub przynajmniej osoby, z którymi negocjowali w sprawie wydania, a później również ekranizacji jego książek, zawsze utrzymywały, że są tylko agentami literackimi Travena, tożsamość samego pisarza miała pozostać tajemnicą. Tę niechęć do udzielania jakichkolwiek informacji o swoim życiu B. Traven wyjaśnił w słowach, które miały stać się jednym z jego najbardziej znanych cytatów:
Mimo że popularność autora cały czas rosła (Encyklopedia Brockhausa poświęciła mu hasło już w swojej edycji z 1934 roku), B. Traven pozostawał postacią zagadkową. Krytycy literaccy, dziennikarze i inni próbowali dociec tożsamości autora i wysuwając przy tym bardziej lub mniej wiarygodne, czasami fantastyczne hipotezy.
Hipoteza Reta Maruta.
Autorem pierwszej hipotezy dotyczącej tożsamości B. Travena był niemiecki dziennikarz, pisarz i anarchista Erich Mühsam, który wysunął przypuszczenie, że za pseudonimem tym kryje się były aktor i dziennikarz Ret Marut. Marut, którego data i miejsce urodzenia są nieznane, przed I wojną światową występował w teatrach w Essen, Suhl, Crimmitschau, Berlinie, Gdańsku i Düsseldorfie, sporadycznie też reżyserując sztuki i pisząc artykuły na tematy teatralne. Po wybuchu wojny w 1915 oświadczył wobec niemieckich władz, że jest obywatelem amerykańskim. Zaczął też angażować się politycznie: w 1917 zaczął wydawać czasopismo "Der Ziegelbrenner" (pol. "Wypalacz Cegieł") o wyraźnie anarchistycznym profilu (wychodziło ono do 1921). Po proklamowaniu w Monachium w kwietniu 1919 Bawarskiej Republiki Rad Marut opowiedział się po stronie nowych władz i został kierownikiem Działu Prasowego Centralnej Rady Republiki Rad i członkiem Komisji Propagandy. Właśnie wtedy w Monachium poznał Ericha Mühsama, z którym się zaprzyjaźnił. Później, kiedy ukazały się pierwsze powieści B. Travena, Mühsam porównał ich język i treść ze znanymi mu pismami Maruta i doszedł do wniosku, że ich autorem musiała być ta sama osoba. Sam Ret Marut po obaleniu Bawarskiej Republiki Rad 1 maja 1919 został aresztowany i skazany na śmierć; zdołał jednak zbiec z więzienia i uniknął egzekucji – później ślad po nim zaginął. Jeśli osoba B. Travena jest tożsama z Retem Marutem, wydarzenia te mogą tłumaczyć, dlaczego pisarz utrzymywał, że jest Amerykaninem i zaprzeczał jakimkolwiek związkom z Niemcami: w Niemczech Ret Marut od 1919 był poszukiwany listem gończym.
Do bardzo podobnych wniosków co Mühsam, już po II wojnie światowej doszedł Rolf Recknagel, enerdowski literaturoznawca. W 1966 opublikował on swoją biografię Travena, w której twierdził, że książki sygnowane nazwiskiem B. Traven (również te powojenne) w rzeczywistości zostały napisane przez Reta Maruta. Hipoteza ta jest obecnie przyjęta przez dużą część literaturoznawców.
Hipoteza Ottona Feigego.
Hipoteza Reta Maruta nie wyjaśniała, w jaki sposób były aktor i anarchista trafił do Meksyku, nic też nie było wiadomo o wczesnych latach jego życia. Pod koniec lat 70. kwestią tą postanowili zająć się dziennikarze BBC, Will Wyatt i Robert Robinson, którzy wyniki swoich badań ogłosili w filmie dokumentalnym, wyemitowanym przez brytyjską telewizję 19 grudnia 1978, oraz książce Wyatta "The Secret of the Sierra Madre", opublikowanej w 1980. Dziennikarze ci dotarli do akt Reta Maruta w Departamencie Stanu USA i ministerstwie spraw wewnętrznych (Home Office) w Wielkiej Brytanii, w których odkryli, że w 1923 Marut próbował przedostać się z Europy tranzytem przez Wielką Brytanię do Kanady, został jednak zawrócony z tego kraju i w końcu 30 listopada 1923 aresztowany i osadzony w londyńskim więzieniu w Brixton jako obcokrajowiec niemający pozwolenia na pobyt. Przesłuchiwany przez londyńską policję, Marut zeznał, że jego prawdziwe imię i nazwisko brzmi Hermann Otto Albert Maximilian Feige i że urodził się 23 lutego 1882 w Świebodzinie, ówczesnym Schwiebus w Niemczech.
Wyatt i Robinson przeprowadzili poszukiwania w polskich archiwach i potwierdzili prawdziwość tych faktów: zgadzały się zarówno data i miejsce urodzenia jak imiona rodziców podane przez Maruta. W dodatku ojciec Ottona Feigego miał być garncarzem, co korespondowałoby z tytułem czasopisma "Der Ziegelbrenner", wydawanego przez Maruta. Brytyjscy dziennikarze stwierdzili również, że po nauce zawodu i odbyciu służby wojskowej około 1904/1905 Otto Feige zniknął bez śladu.
Ret Marut przebywał w więzieniu w Brixton do 15 lutego 1924. Po zwolnieniu wiosną 1924 zgłosił się do konsulatu USA z prośbą o potwierdzenie amerykańskiego obywatelstwa. Utrzymywał, że urodził się w 1882 w San Francisco, że w wieku 10 lat zaciągnął się do marynarki i odtąd podróżował po całym świecie, ale teraz chce uregulować swoją sytuację prawną. Również wcześniej w Niemczech Marut trzykrotnie ubiegał się o amerykańskie obywatelstwo, twierdząc, że urodził się w San Francisco 25 lutego 1882 jako syn Williama Maruta i Heleny Marut z domu Ottarent. W konsulacie nie wzięto tej historii poważnie, zwłaszcza że amerykańscy urzędnicy otrzymali od londyńskiej policji również drugą wersję życiorysu Maruta, tę o urodzeniu się w Świebodzinie, którą przedstawił podczas przesłuchania. Zdaniem Wyatta i Robinsona prawdziwa jest wersja przedstawiona przez Maruta policji – B. Traven urodził się jako Otto Feige w Świebodzinie i później zmienił imię i nazwisko na Ret Marut.
Hipoteza, że B. Traven jest tożsamy z Retem Marutem i Ottonem Feigem, jest akceptowana przez wielu badaczy, często jest też jednak odrzucana jako nieprawdopodobna. Tapio Helen wskazuje, że na przyjęcie takiej wersji życiorysu pisarza w zasadzie nie powinny pozwalać liczne amerykanizmy obecne w jego twórczości i w ogóle przepojenie jej kulturą amerykańską, które muszą świadczyć o przynajmniej długim okresie życia pisarza w środowisku amerykańskim, co w biografii Feigego i Maruta nie miało miejsca. Z drugiej strony, jeśli Marut nie był tożsamy z Ottonem Feigem, trudno wyjaśnić, skąd znał tak dobrze szczegóły jego urodzenia, łącznie z nazwiskiem panieńskim jego matki.
Hipotezę Ottona Feigego odrzucił również Karl S. Guthke, który przyjął, że bliższa prawdy była wersja Maruta o jego urodzeniu się w San Francisco, chociaż Guthke zgadzał się z twierdzeniem, że Marut z pewnością ubarwił swój życiorys.
Przybycie do Meksyku.
Po uwolnieniu z więzienia z Londynie Ret Marut miał ostatecznie przedostać się z Europy do Meksyku. Okoliczności tej podróży również nie są jasne. Według Rosy Eleny Lujan, wdowy po Halu Crovesie, który przez wielu badaczy jest utożsamiany z B. Travenem (patrz niżej), jej mąż po zwolnieniu z więzienia zaciągnął się na "statek śmierci" i popłynął do Norwegii, stamtąd innym statkiem śmierci do Afryki i wreszcie na pokładzie holenderskiego statku latem 1924 przypłynął do Tampico nad Zatoką Meksykańską. Doświadczenia z tych rejsów miał później wykorzystać w swojej powieści "Statek śmierci". Twierdzenia te mają pewne pokrycie w dokumentach. Nazwisko Maruta figuruje na liście członków załogi norweskiego statku "Hegre", który wypłynął z Londynu na Wyspy Kanaryjskie 19 kwietnia 1924; na tejże liście nazwisko to jest jednak skreślone, co sugerowałoby, że Marut ostatecznie nie wziął udziału w rejsie.
Meksyk na początku lat 20. XX wieku był miejscem, w którym znajdowało schronienie wielu amerykańskich "Wobblies" ("mącicieli") o skrajnie lewicowych poglądach; uciekali oni tam m.in. przed poborem do wojska, kiedy w 1917 Stany Zjednoczone przystąpiły do wojny. Jednym z czołowych działaczy w tym środowisku był Linn A.A. Gale. Jeszcze w Nowym Jorku w 1917 zaczął on wydawać pismo "GALE's International Monthly for Revolutionary Communism", które ponownie zaczęło wychodzić w Meksyku od października 1918. Od 1918 działała też meksykańska sekcja anarchosyndykalistycznej organizacji Industrial Workers of the World. Było to z pewnością sprzyjające środowisko dla anarchisty-uciekiniera z Europy, a nazwisko Gale'a mogło stać się inspiracją dla postaci Geralda Gale'a, bohatera wielu powieści B. Travena, od "Zbieraczy bawełny" (po raz pierwszy wydanej pod tytułem "Der Wobbly") i "Statku śmierci". Z zachowanych notatek Travena wynika, że również on początkowo musiał pracować w ciężkich warunkach jako robotnik dniówkowy na plantacjach bawełny i polach roponośnych.
Są to jednak tylko domysły. Nie jest z pewnością wiadome, czy to Ret Marut po przybyciu do Meksyku (jeśli w ogóle tam trafił) przybrał pseudonim B. Traven i zaczął pod nim pisać swoje książki. Tapio Helen wskazuje na ogromny kontrast pomiędzy dotychczasowym doświadczeniem życiowym Maruta, kawiarnianego intelektualisty z Europy Środkowej a treścią jego powieści i opowiadań, wyróżniających się szczegółową znajomością kultury Meksyku i Indian, tematyki marynarskiej, problemów wędrownych robotników, różnej maści agitatorów i działaczy społecznych, w dodatku przenikniętych wieloma amerykanizmami i znajomością kultury amerykańskiej.
Rozwiązanie tej sprzeczności zaproponował szwajcarski badacz Max Schmid, który w serii ośmiu artykułów opublikowanych na przełomie 1963 i 1964 w zuryskim dzienniku "Tages-Anzeiger", wysunął hipotezę tzw. "Erlebnisträger" (pol. "nośnika doświadczeń"). Według tej hipotezy (Schmid opublikował ją pod pseudonimem Gerard Gale, czyli nazwiskiem jednego z głównych bohaterów powieści B. Travena), Marut przybył z Europy do Meksyku ok. 1922/1923 i tam spotkał amerykańskiego włóczęgę (kogoś w typie Gerarda Galesa), który pisał opowiadania o swoich przeżyciach. Marut zdobył od niego te rękopisy, przetłumaczył na niemiecki, podlał sosem własnego światopoglądu anarchistycznego i jako własne, pod pseudonimem B. Traven, posłał do niemieckiego wydawcy.
Hipoteza Schmida ma zarówno swoich zwolenników jak i przeciwników, obecnie jej weryfikacja wydaje się niemożliwa; w każdym razie życie B. Travena (Reta Maruta?) w Meksyku było nie mniej zagadkowe niż jego losy w Europie.
Hipoteza Travena Torsvana.
Większość badaczy identyfikuje B. Travena z osobą o imieniu i nazwisku Berick Traven Torsvan, który żył w Meksyku przynajmniej od 1924. Wiadomo, że w 1924 wynajął on na północ od Tampico drewniany domek, w którym często przebywał i pracował do 1931. Od 1930 mieszkał natomiast w małym domku na obrzeżach Acapulco, skąd podejmował swoje wyprawy po Meksyku. Już w 1926 Torsvan wziął udział jako fotograf w ekspedycji archeologicznej w stanie Chiapas, kierowanej przez Enrique Juana Palaciosa; z wyprawy tej pochodzi jedno z nielicznych zdjęć ukazujących prawdopodobnie Travena (w hełmie korkowym), reprodukowane na wstępie tego artykułu. Do Chiapas, jak też do innych regionów Meksyku, podróżował też wielokrotnie w następnych latach, prawdopodobnie zbierając materiały do swoich książek. Żywo interesował się kulturą i historią Meksyku, uczestnicząc w latach 1927 i 1928 w kursach letnich języka hiszpańskiego, języków indiańskich (maya i nahuatl) oraz historii literatury latynoamerykańskiej i historii Meksyku na Universidad Nacional Autónoma de Mexico (UNAM).
W 1930 Torsvan otrzymał w Meksyku kartę stałego pobytu wystawioną na nazwisko Traven Torsvan (w wielu źródłach występuje też jeszcze jedno jego imię: Berick lub Berwick), w której jest określany jako amerykański inżynier. Wiadomo, że za Amerykanina cały czas podawał się też sam B. Traven. W 1933 pisarz wysłał do nowojorskiego wydawnictwa Alfred A. Knopf z propozycją publikacji rękopisy w języku angielskim swoich powieści "Statek śmierci", "Skarb Sierra Madre" i "Most w dżungli", utrzymując, że są to ich oryginalne wersje i że wcześniej wydane wersje niemieckie były tylko ich tłumaczeniem. "Statek śmierci" został wydany po angielsku (pt. "The Death Ship") przez Knopfa w 1934, później w Stanach Zjednoczonych i Wielkiej Brytanii wydano też inne książki Travena. Porównanie wersji niemieckich i angielskich tych książek wykazuje jednak znaczne różnice pomiędzy nimi. Teksty angielskie z reguły są dłuższe, w obu wersjach występują też fragmenty, których nie ma w wydaniach w drugim języku. Sprawę zaciemnia dodatkowo fakt, że dzieła Travena wydane w języku angielskim są pełne germanizmów, a te wydane w języku niemieckim anglicyzmów.
Dzieła B. Travena cieszyły się też coraz większą popularnością w samym Meksyku. Przyczyniła się do tego Esperanza López Mateos, siostra późniejszego prezydenta Meksyku Adolfo Lópeza Mateosa, która od 1941 przetłumaczyła osiem książek Travena na język hiszpański, a później była również jego pełnomocnikiem w kontaktach z wydawcami i faktyczną właścicielką praw autorskich – miała się nimi opiekować, aby później przekazać je jego braciom.
Ekranizacja "Skarbu Sierra Madre". Hipoteza Hala Crovesa.
Sukces wydawniczy "Skarbu Sierra Madre", który w języku angielskim został wydany przez Knopfa w 1935 pt. "The Treasure of the Sierra Madre", spowodował, że wytwórnia Warner Bros. w 1941 zakupiła prawa do ekranizacji powieści; jej sfilmowaniem miał zająć się John Huston. Japoński atak na Pearl Harbor przerwał prace na filmem, które zostały wznowione już po wojnie.
W 1946 Huston umówił się na spotkanie z B. Travenem w hotelu Bamer w stolicy Meksyku, aby omówić szczegóły ekranizacji. Zamiast pisarza pojawił się nieznany mężczyzna, który przedstawił się jako Hal Croves, tłumacz z Acapulco i San Antonio, i okazał rzekome pełnomocnictwo od B. Travena, w piśmie tym pisarz upoważniał go do podejmowania wszelkich decyzji w jego imieniu. Croves, zamiast pisarza, był obecny również na kolejnym spotkaniu w Acapulco i potem, jako konsultant techniczny, przez cały czas na planie filmu podczas jego realizacji w Meksyku w 1947. To zagadkowe postępowanie pisarza i jego rzekomego agenta spowodowało, że już w trakcie kręcenia filmu duża część ekipy była przekonana, że Hal Croves to sam B. Traven w przebraniu. Kiedy film po premierze 23 stycznia 1948 stał się przebojem kasowym a później zdobył też trzy Oscary, w Stanach Zjednoczonych wybuchła prawdziwa gorączka travenowska, w dużej mierze podsycana ze względów marketingowych przez samą wytwórnię Warner Bros.; amerykańskie media rozpisywały się o tajemniczym autorze, który "incognito" uczestniczył w realizacji filmu opartego na jego powieści.
W wielu biografiach B. Travena jest powtarzana teza, jakoby również reżyser John Huston od początku był przekonany, że Hal Croves to B. Traven. Nie odpowiada to prawdzie. Już w 1948 Huston zaprzeczył, jakoby identyfikował Crovesa z Travenem. Również w swojej autobiografii, wydanej w 1980, Huston napisał, że początkowo brał pod uwagę, że Croves może być Travenem, po obserwacji jego zachowania doszedł jednak do wniosku, że tak nie jest. Według Hustona Hal Croves podczas realizacji "Skarbu Sierra Madre" prowadził jednak podwójną grę. Pytany przez członków ekipy filmowej, czy jest Travenem, zaprzeczał, czynił to jednak w taki sposób, aby pytający dochodzili do wniosku, że on i B. Traven to jedna osoba.
"Zdemaskowanie" i zniknięcie Torsvana.
Rozgłos medialny, jaki towarzyszył premierze "Skarbu z Sierra Madre", i nimb tajemniczości, wciąż otaczający autora literackiego pierwowzoru filmu (opowiadano nawet, że magazyn "Life" wyznaczył nagrodę 5 tys. dolarów za odszukanie prawdziwego B. Travena) spowodowały, że meksykański dziennikarz Luis Spota postanowił odszukać Hala Crovesa, który po zakończeniu zdjęć do filmu zniknął latem 1947. Dzięki informacjom uzyskanym z Banco de México Spota w lipcu 1948 odnalazł mężczyznę, który pod nazwiskiem Traven Torsvan mieszkał pod Acapulco. Oficjalnie prowadził tam gospodę, jego obskurny lokal nie miał jednak wielu klientów; sam Torsvan był odludkiem, którego sąsiedzi nazywali "El Gringo", co w krajach latynoamerykańskich jest zwyczajowym określeniem Amerykanina. Sprawdzając w urzędowych archiwach, Spota odkrył, że Torsvan w 1930 w Meksyku otrzymał kartę stałego pobytu, a w 1942 dowód osobisty; w obu dokumentach jako data i miejsce urodzenia podano 5 marca 1890 w Chicago. Do Meksyku Torsvan miał przyjechać z USA w 1914, przekraczając granicę w Ciudad Juárez. Posługując się częściowo nieczystymi metodami (Spota przekupił listonosza dostarczającego pocztę Torsvanowi), dziennikarz odkrył, że Torsvan otrzymuje od Josefa Wiedera z Zurychu honoraria na nazwisko B. Traven, na jego biurku znalazł też paczkę z książką od amerykańskiego pisarza Uptona Sinclaira, również zaadresowaną do B. Travena, za pośrednictwem Esperanzy López Mateos. Kiedy Spota zapytał Torsvana wprost, czy on, Hal Croves i B. Traven to ta sama osoba, ten zdenerwowany zaprzeczył, zdaniem dziennikarza zaplątał się jednak we własnych wyjaśnieniach i w końcu pośrednio przyznał, że jest pisarzem.
Wyniki swoich badań Spota opublikował w długim artykule w czasopiśmie "Mañana" z 7 sierpnia 1948; 14 sierpnia w czasopiśmie "Hoy" ukazało się zaprzeczenie Torsvana. Wkrótce potem Torsvan zniknął, podobnie jak wcześniej Hal Croves. Jedyną informacją, jaka zachowała się o nim z lat późniejszych jest to, że 3 września 1951 miał otrzymać obywatelstwo meksykańskie.
Agenci B. Travena. "BT-Mitteilungen".
Wspomniana już Esperanza López Mateos z B. Travenem współpracowała przynajmniej od 1941, kiedy przetłumaczyła jego pierwszą powieść "Most w dżungli" (później przełożyła jeszcze siedem innych powieści pisarza). Esperanza, siostra późniejszego prezydenta Meksyku Adolfo Lópeza Mateosa, odgrywała w życiu Travena coraz większą rolę, w 1947 pojechała np. do Europy, aby reprezentować go wobec wydawców, wreszcie od 1948, zawsze wspólnie z Josefem Wiederem z Zurychu, figurowała w książkach Travena jako właścicielka prawa autorskich. Josef Wieder współpracował z pisarzem już od 1933 jako pracownik Büchergilde Gutenberg. W roku tym berlińskie wydawnictwo Büchergilde Gutenberg, dotychczasowy wydawca B. Travena, po objęciu władzy przez Adolfa Hitlera zostało zamknięte przez nazistów (książki Travena w latach 1933–1945 były zakazane w Niemczech) i autor przeniósł prawa do swoich dzieł na emigracyjny oddział Büchergilde w Zurychu, dokąd wyemigrowali wydawcy. W 1939 autor zrezygnował ze współpracy z Büchergilde; odtąd jako jego przedstawiciel występował Josef Wieder, były pracownik wydawnictwa, który jednak sam osobiście nigdy nie poznał pisarza. Esperanza López Mateos zmarła, popełniając samobójstwo, w 1951; jej sukcesorką stała się Rosa Elena Luján, przyszła żona Hala Crovesa.
W styczniu 1951 Josef Wieder i Esperanza López Mateos, a po jej śmierci Rosa Elena Luján, zaczęli publikować w Zurychu powielaczowy periodyk "BT-Mitteilungen" (w wolnym tłumaczeniu "Komunikaty dotyczące B. Travena"), zajmujący się promocją twórczości Travena, który ukazywał się do śmierci Wiedera w 1960. Zdaniem Tapio Helen wydawnictwo to posługiwało wulgarnymi metodami, często publikując ewidentne fałszerstwa, np. o nagrodzie wyznaczonej przez magazyn "Life", kiedy już było wiadomo, że nagroda ta jest tylko chwytem marketingowym. W czerwcu 1952 czasopismo opublikowało "autentyczną biografię" Travena, według której pisarz urodził się na przełomie wieków na Środkowym Zachodzie Stanów Zjednoczonych w rodzinie imigrantów ze Skandynawii, nigdy nie chodził do szkoły, od siódmego roku życia musiał zarabiać na swoje utrzymanie, a w wieku 10 lat przybył do Meksyku jako chłopiec okrętowy na pokładzie holenderskiego parowca. Powtórzono też wielokrotnie prezentowaną tezę, że książki B. Travena są pisane oryginalnie w języku angielskim i dopiero potem tłumaczone na niemiecki przez szwajcarskiego tłumacza.
Powrót Hala Crovesa.
Tymczasem Hal Croves, który czasowo zniknął po nakręceniu filmu "Skarb Sierra Madre", ponownie pojawił się na scenie literackiej w Acapulco. Występował jako pisarz i agent B. Travena, w imieniu którego negocjował z wydawcami i wytwórniami filmowymi w sprawie wydawania i ekranizacji jego książek. Od 1952 sekretarką Crovesa była Rosa Elena Luján; 16 maja 1957 oboje wzięli ślub w San Antonio w Teksasie. Po ślubie oboje zamieszkali w mieście Meksyk, gdzie prowadzili Agencję Literacką R.E. Luján; po śmierci Josefa Wiedera w 1960 była ona jedynym właścicielem praw do książek Travena.
W październiku 1959 Hal Croves i Rosa Elena Luján odwiedzili Niemcy z okazji premiery filmu "Statek śmierci" na podstawie powieści Travena. Reporterzy próbowali wtedy skłonić Crovesa do przyznania, że jest Travenem, jednak bezskutecznie. Próby takie kończyły się bez powodzenia również w latach 60. Dziennikarze wielokrotnie próbowali dostać się do domu Crovesa w Meksyku, tylko nieliczni byli jednak dopuszczani do niego przez Rosę, która bardzo strzegła prywatności swojego, już bardzo podeszłego w latach, na wpół niewidomego i w pół głuchego męża; artykuły i wywiady musiały poza tym być zawsze autoryzowane przez żonę. Na pytania dziennikarzy, czy jest Travenem, Croves zawsze zaprzeczał lub odpowiadał wymijająco, powtarzając zdanie jeszcze z lat 20., że ważne jest dzieło, nie człowiek.
Śmierć Hala Crovesa. Rozwiązanie zagadki?
Hal Croves zmarł w Meksyku 26 marca 1969. Tego samego dnia wdowa po nim Rosa Elena Luján na konferencji prasowej oświadczyła, że prawdziwe imię i nazwisko jej męża brzmiało Traven Torsvan Croves, że jej mąż urodził się 3 maja 1890 w Chicago, że jego rodzicami byli Burton Torsvan, pochodzenia norweskiego, i Dorothy Croves, pochodzenia anglosaskiego, i że w swoim życiu posługiwał się on również pseudonimami B. Traven i Hal Croves. Informacje te odczytała z testamentu swojego męża, który został sporządzony przez niego na trzy tygodnie (4 marca) przed śmiercią. Na nazwisko Traven Torsvan Croves sporządzono też akt zgonu; prochy pisarza, po skremowaniu, rozrzucono z samolotu nad dżunglą stanu Chiapas.
Wydawało się to ostatecznym rozwiązaniem zagadki biografii pisarza – B. Traven okazał się, jak zawsze sam twierdził, Amerykaninem, nie Niemcem Retem Marutem. Rozwiązanie to było jednak tylko pozorne. W jakiś czas po śmierci Crovesa wdowa po nim wydała kolejne oświadczenie dla prasy, informując, że mąż upoważnił ją do przedstawienia całej historii swojego życia, również tej, którą przemilczał w testamencie. Dziennikarze usłyszeli, że Croves w młodości miał być również niemieckim rewolucjonistą Retem Marutem, co godziło zwolenników zarówno teorii o amerykańskości jak i o niemieckości pisarza. W wywiadzie dla International Herald Tribune z 8 kwietnia 1969 Rosa Elena Luján sprecyzowała te doniesienia, twierdząc, że rodzice jej męża po jakimś czasie po urodzeniu syna przeprowadzili się ze Stanów Zjednoczonych do Niemiec. Tam jej mąż odniósł sukces powieścią "Statek śmierci", po czym po raz pierwszy miał wyjechać do Meksyku, wrócił jednak, aby redagować antywojenne czasopismo podczas I wojny światowej w kraju, w którym "rósł w siłę nazizm". Został skazany na śmierć, zdołał jednak uciec i znowu wyjechał do Meksyku. Wywiad ten budzi poważne wątpliwości przede wszystkim z powodu pomieszania chronologii – "Statek śmierci" ukazał się w 1926, nie przed I wojną światową.
Z drugiej strony hipotezę niemieckości B. Travena zdaje się potwierdzać obszerne archiwum pozostałe po Halu Crovesie, udostępniane przez wdowę po nim do jej śmierci w 2009 nielicznym literaturoznawcom – w 1976 badania w nim prowadził Rolf Recknagel, a w 1982 Karl Guthke. Materiały te zawierają m.in. bilety kolejowe i banknoty z różnych krajów Europy Środkowo-Wschodniej, być może pamiątki po ucieczce Reta Maruta z Niemiec po nieudanej rewolucji w Bawarii w 1919. Bardzo interesującym dokumentem jest mały notes z zapiskami w języku angielskim. Pierwszy wpis pochodzi z 11 lipca 1924, a pod datą 26 lipca zapisano w notesie: "The Bavarian of Munich is dead" (pol. "Bawarczyk z Monachium umarł"). Pisarz mógł zacząć prowadzić te zapisy po przybyciu z Europy do Meksyku, a notatka mogła być wyrazem odcięcia się od europejskiej przeszłości i rozpoczęcia nowej egzystencji jako B. Traven.
Inne hipotezy.
Przedstawione powyżej hipotezy, identyfikujące B. Travena z Halem Crovesem, Travenem Torsvanem, Retem Marutem i ewentualnie Ottonem Feige, nie są jedynymi, jakie od połowy lat 20. XX wieku pojawiały się na temat tożsamości pisarza. Niektóre z nich mają pewne naukowe podstawy, niektóre są całkiem fantastyczne i niewiarygodne. Poniżej zestawiono kilka najczęstszych, oprócz już wymienionych, hipotez:
Recepcja twórczości B. Travena w Polsce.
Książki Travena wydawane w Polsce w okresie międzywojennym.
Książki Travena publikowano w Polsce już w okresie międzywojennym, ich wydawcą było Polskie Wydawnictwo Przyjaciół Książki, wywodzące się z oficyny Renaissance, wydające głównie literaturę popularną, ale na dość wysokim poziomie literackim – w programie wydawnictwa dzieła B. Travena, którego wydawano pod imieniem i nazwiskiem Bruno Traven, sąsiadowały z sentymentalnymi powieściami Jadwigi Courts-Mahler, ale też ambitniejszymi utworami Sinclaira Lewisa, Jakoba Wassermanna, czy Franza Werfla. W latach 30. wydano łącznie sześć powieści Travena: "Okręt śmierci" (1933), "Most w dżungli" (1933), "Białą różę" (1933), "Skarb w Sierra Madre" (1934), "Bawełnę i krew" (1934) oraz "Der Karren", wydany po polsku w 1934 w dwóch tomach pod wspólnym tytułem "W jarzmie". Trzy z tych powieści zostały przetłumaczone przez Witolda Bełzę, dyrektora Biblioteki Miejskiej w Bydgoszczy, który sam też parał się działalnością literacką i dziennikarską. Książki Travena cieszyły się dużą popularnością wśród czytelników i osiągały duże nakłady jako dzieła literatury sensacyjnej, opasywano je nawet banderolami z rekomendacją rzekomo samego Alberta Einsteina: "Co wziąłbym z sobą wszędzie, nawet na bezludną wyspę? – książki Travena". O wiele gorsze zdanie o książkach Travena mieli recenzenci, którzy zarzucali mu tanią sensację i niedostatki w konstrukcji fabuły. Leon Piwiński w jednej z recenzji przyznał na przykład, że powieściami Travena zajął się tylko ze względu na "egzotykę autora i ogromną protekcję, jaką cieszy się ze strony prof. Einsteina", czyniąc aluzję do powyższej banderoli.
Początkowo na książki Travena w ogóle nie patrzono z perspektywy ich treści społecznych, widząc w nich jedynie powieści przygodowe. Uległo to zmianie dopiero od połowy lat 30., prawdopodobnie w związku z zaostrzeniem kursu przeciwko środowiskom lewicowym po ogłoszeniu konstytucji kwietniowej w 1935. Stefan Natanson, recenzując powieści "Skarb w Sierra Madre" i "Bawełna i krew", stwierdził np., że Traven na pewno nie jest Amerykaninem, lecz musi być Europejczykiem, najpewniej pochodzenia azjatyckiego (co w domyśle wskazywało na Związek Radziecki) oraz że ideologia powieści opiera się na mieszaninie barbarzyństwa i "bolszewicko-liberalnego porządku społecznego, którego zwolennikiem wydaje się być autor".
Recepcja twórczości Travena w Polsce w okresie powojennym.
Po objęciu w Polsce władzy przez komunistów w 1944 wydawało się, że pisarz tak zaangażowany społecznie będzie chętnie wydawany przez państwowe oficyny. Istotnie w 1949 nakładem wydawnictwa Książka i Wiedza ukazało się wznowienie przedwojennego tłumaczenia Leo Belmonta powieści "Der Karren", należącej do cyklu "mahoniowego". Temat wyzysku Indian przez białych kapitalistów był interesujący dla propagandy nowego ustroju, zwłaszcza że powieść miała też wyraźną wymowę antykościelną. Z tego też względu drugiemu tomowi powieści (pierwszym było w "W jarzmie") nadano osobny tytuł – "Jarmark świętego Caralampio" – którego nie miał w wydaniu przedwojennym z 1934. Był to celowy zabieg propagandowy, mający podkreślać sprzedajność religii.
Nowe wydanie "Der Karren", w tłumaczeniu Teresy Jętkiewicz, ukazało się w 1956 nakładem Iskier jako "La carreta". Był to już okres odwilży, która wpłynęła też na kształt tego wydania. Przywrócono pewne fragmenty, które nie mogły ukazać się w wydaniu z 1949, np. o wartości dolara we współczesnym świecie, czy mówiące o tym, że najprostsze potrzeby, takie jak żywność i dach nad głową, są dla ludzi ważniejsze od idei i teorii. Inny tom z cyklu mahoniowego – "Trozas" – wydano w 1959, a rok wcześniej, w 1958, ukazał się "Statek śmierci". Był to w zasadzie koniec zainteresowania wydawców (i niestety również czytelników) Travenem w Polsce, wydany w 1972 zbiór opowiadań "Nocny gość" przeszedł właściwie bez echa. Również po transformacji ustrojowej w 1989 polscy wydawcy nie interesowali się już pisarzem

</doc>
<doc id="1217921" url="https://pl.wikipedia.org/wiki?curid=1217921" title="Jonathan Aitken">
Jonathan Aitken

Jonathan William Patrick Aitken (ur. 30 sierpnia 1942 w Dublinie) – brytyjski polityk, członek Partii Konserwatywnej, minister w drugim rządzie Johna Majora. Jest synem konserwatywnego deputowanego sir Williama Aitkena i Penelope Maffey, córki 1. barona Rugby.
Wykształcenie odebrał w Eton College i w Christ Church na Uniwersytecie w Oksfordzie, gdzie studiował prawo. W latach 60. pracował jako korespondent wojenny w Wietnamie i Biafrze. Jest autorem biografii prezydenta Richarda Nixona. W latach 1968–1970 był dziennikarzem Yorkshire Television i prowadził program informacyjny "Calendar". Był żonaty z Lolicią Aitken, ma z nią trzy córki: Victorię, Alexandrę i Petrinę.
W 1974 r. wygrał wybory do Izby Gmin w okręgu Thanet East. Od 1983 r. reprezentował okręg wyborczy South Thanet. W latach 70. był krótko związany z Carol Thatcher, córką lidera konserwatystów i późniejszej premier Margaret Thatcher. W czasie rządów Thatcher Aitken zasiadał w tylnych ławach parlamentu (był szeregowym posłem). Dopiero w 1992 r. został ministrem stanu ds. zaopatrzenia armii w administracji Johna Majora. W 1994 r. został członkiem gabinetu jako naczelny sekretarz skarbu. Ze stanowiska zrezygnował w 1995 r. Miejsce w Izbie Gmin utracił dwa lata później.
Rezygnacja Aitkena była spowodowana artykułem, który ukazał się w "Guardianie" 10 kwietnia 1995 r. W artykule opisano, jak Aitken, wówczas jeszcze minister stanu ds. zaopatrzenia armii, pozwolił zapłacić arabskiemu biznesmenowi za spędzoną przez siebie noc w paryskim holetu Ritz. Artykuł był owocem śledztwa dziennikarskiego "Guardiana" i dziennikarzy programu "World in Action" z Granada Television. Aitken zwołał jeszcze tego samego dnia konferencję prasową, w której zarzucił dziennikarzom kłamstwo i zapowiedział walkę o prawdę przed sądami. Aitken skierował sprawę do sądu, twierdząc, że noc w Ritzu spędziła jego żona. Dziennikarze przedstawili jednak dowody, że pani Aitken była w tym czasie w Szwajcarii.
Skarga Aitkena została oddalona, a on sam został oskarżony o składanie fałszywych zeznań i w 1999 r. skazany na 18 miesięcy pozbawienia wolności. W związku z wyrokiem zrezygnował z członkostwa w Tajnej Radzie. W więzieniu odsiedział tylko 7 miesięcy. W tym czasie, jak sam twierdził, przeszedł na chrześcijaństwo, zaczął czytać Biblię i nauczył się greki. Opisał to w dwóch autobiograficznych książkach: "Pride and Perjury" oraz "Porridge and Passion", Niedługo po wyjściu z więzienia opuściła go żona. W czerwcu 2003 r. ożenił się ponownie z Elizabeth Harris.
Na początku 2004 r. kilku członków Partii Konserwatywnej z dawnego okręgu Aitkena zaproponowało jego kandydaturę w nadchodzących wyborach parlamentarnych. Temu pomysłowi sprzeciwił się jednak lider konserwatystów, Michael Howard. Przed wyborami do Parlamentu Europejskiego w 2004 r. udzielił swojego poparcia Partii Niepodległości Zjednoczonego Królestwa.

</doc>
<doc id="1217922" url="https://pl.wikipedia.org/wiki?curid=1217922" title="Roma Tor Sapienza">
Roma Tor Sapienza

Roma Tor Sapienza (wł: "Stazione di Tor Sapienza") – przystanek kolejowy w Rzymie, w regionie Lacjum, we Włoszech. Znajdują się tu 2 perony.

</doc>
<doc id="1217924" url="https://pl.wikipedia.org/wiki?curid=1217924" title="Okręg wyborczy Thanet East">
Okręg wyborczy Thanet East

Okręg wyborczy Thanet East powstał w 1974 r. i wysyłał do brytyjskiej Izby Gmin jednego deputowanego. Położony był na Isle of Thanet w hrabstwie Kent. Okręg został zlikwidowany w 1983 r.

</doc>
<doc id="1217925" url="https://pl.wikipedia.org/wiki?curid=1217925" title="Okręg wyborczy South Thanet">
Okręg wyborczy South Thanet

Okręg wyborczy South Thanet powstał w 1983 r. i wysyła do brytyjskiej Izby Gmin jednego deputowanego. Okręg obejmuje południową część dystryktu Thanet.

</doc>
<doc id="1217927" url="https://pl.wikipedia.org/wiki?curid=1217927" title="Morfologia terenu">
Morfologia terenu



</doc>
<doc id="1217929" url="https://pl.wikipedia.org/wiki?curid=1217929" title="Herberts Cukurs">
Herberts Cukurs

Herberts Cukurs (ur. 17 maja 1900 w Lipawie, zm. 23 lutego 1965 w Montevideo) – łotewski wojskowy, pionier łotewskiego lotnictwa, odpowiedzialny za zbrodnie ludobójstwa na łotewskich Żydach w czasie II wojny światowej. 
Życiorys.
Już w dzieciństwie za sprawą swojego ojca, który był właścicielem warsztatu, zainteresował się mechaniką.
W młodości sympatyk łotewskiej socjaldemokracji, w latach 1918–19 walczył o niepodległość kraju. Po wojnie pozostał w armii, z której wyrzucono go w 1926 roku "„za skłonności terrorystyczne”". Po rozstaniu ze służbą pracował w Rydze jako szofer, w tym okresie zainteresował się też konstruowaniem maszyn lotniczych. Między 1926 a 1934 rokiem opracował projekty i zbudował cztery samoloty, jednym z nich był C-3 z 80-konnym silnikiem pochodzącym z niszczyciela "Renault" z 1916 roku. 
W 1933 roku udało mu się przelecieć z Rygi do Gambii – 28 września opuścił Łotwę, wracając do kraju po kilkumiesięcznej samolotowej podróży po Afryce 25 maja 1934 roku. Władze Łotwy, będące pod wrażeniem wyczynu Cukursa, przywróciły go do armii, w której został mianowany kapitanem. 
Po powrocie do kraju wydał dwie publikacje: dziennik z podróży "„Mój lot do Gambii”" oraz powieść "„Pomiędzy niebem a ziemią”". 
W 1936 roku odbył lot do Tokio, następnie latał m.in. do Palestyny. 
W październiku 1941 roku Cukurs podjął współpracę z wojskami niemieckimi okupującymi Łotwę, przystępując do komanda Viktorsa Arājsa, które zajmowało się "oczyszczaniem Łotwy z ludności żydowskiej". Cukurs uczestniczył w przesłuchiwaniu i katowaniu ryskich Żydów, miał swój udział w powstaniu getta w Rydze, jest również współodpowiedzialny za wymordowanie 25 tys. Żydów w lesie pod Rumbula. 
Po 1945 roku aresztowany przez Brytyjczyków w zachodniej Europie, jednak szybko go wypuszczono. Wraz z żoną Mildą i synami Gunarsem i Herbertsem jr. osiadł w Brazylii, gdzie otworzył szkółkę lotniczą oraz biuro podróżnicze. Starannie ukrywał swoją wojenną przeszłość, przedstawiając się jako Brazylijczyk w drugim pokoleniu. 
W 1965 roku agenci Mosadu próbowali go porwać do Izraela, jednak operacja nie udała się – 23 lutego 1965 roku Cukurs został zwabiony i zastrzelony przez agentów Mossadu w domu przy ul. Cartagena w Montevideo.

</doc>
<doc id="1217935" url="https://pl.wikipedia.org/wiki?curid=1217935" title="Joe Anderson">
Joe Anderson

Joe Anderson (ur. 26 marca 1982) – brytyjski aktor filmowy, telewizyjny i teatralny.
Życiorys.
Urodził się jako syn agentki talentów aktorskich Lesley (z domu Duff) i aktora Milesa Andersona. Jego brat Max Anderson to skateboardzista. Karierę aktorską rozpoczął już jako dziecko na scenie w Chichester Festival Theatre. Przez pewien okres mieszkał na łodzi. Uczęszczał do szkoły średniej Richmond upon Thames College, a później do Webber Douglas Academy of Dramatic Art w Londynie. W szkole zdiagnozowano u niego dysleksję. Studiował także fotografię.
Debiutował na dużym ekranie jako model w dreszczowcu "Lęk" ("Creep", 2004) u boku Franki Potente. Potem pojawił się w jednym z odcinków serialu kryminalnego BBC/Hallmark "Morderstwa w Midsomer" ("Midsomer Murders", 2005). W filmie muzycznym Agnieszki Holland "Kopia mistrza" ("Copying Beethoven", 2006) wcielił się w postać brata Ludwiga van Beethovena (Ed Harris) – Kaspara Antona Karla van Beethovena. W melodramacie muzycznym "Across the Universe" (2007) wystąpił w roli brata Lucy, Maxa, który zostaje powołany na wojnę w Wietnamie. W biograficznym dramacie muzycznym Antona Corbijna "Control" (2007) zagrał autentyczną postać Petera Hooka, basisty nowofalowego zespołu Joy Division.

</doc>
<doc id="1217939" url="https://pl.wikipedia.org/wiki?curid=1217939" title="Andriej Niewzorow">
Andriej Niewzorow

Andriej Giennadjewicz Niewzorow, ( (ur. 1 listopada 1889 r. w riazańskiej guberni w Rosji, zm. 30 kwietnia 1978 r. w Sydney) – rosyjski wojskowy (podpułkownik), dowódca kompanii 4 pułku Rosyjskiego Korpusu Ochronnego podczas II wojny światowej.
W 1913 r. ukończył szkołę piechoty w Wilnie. Brał udział w I wojnie światowej. Służył jako sztabskapitan w 98 pułku piechoty. Następnie dowodził 4 kompanią szkoły młodszych oficerów w Moskwie. Został odznaczony Orderem Św. Jerzego. Uczestniczył w walkach z bolszewikami w Moskwie w październiku 1917 r. Przystąpił do białych. Został dowódcą załogi samochodu pancernego w oddziale Kozaków dońskich. Następnie służył w 3 oddziale samochodów pancernych. Doszedł do stopnia podpułkownika. Po ewakuacji wojsk białych z Krymu do Gallipoli w listopadzie 1920 r., zamieszkał w Królestwie SHS. W okresie II wojny światowej podjął współpracę z Niemcami. Wstąpił do Rosyjskiego Korpusu Ochronnego, obejmując dowództwo kompanii 4 pułku. Po zakończeniu wojny wyemigrował do Australii. Wydawał pismo "Военная Быль", był autorem wspomnień z okresu wojny domowej w Rosji.
Linki zewnętrzne.
Biografia ppłk. Andrieja G. Niewzorowa 

</doc>
<doc id="1217940" url="https://pl.wikipedia.org/wiki?curid=1217940" title="Roma Fidene">
Roma Fidene

Roma Fidene (wł: "Stazione di Fidene") – przystanek kolejowy w Rzymie na linii FR1, w regionie Lacjum, we Włoszech. Znajdują się tu 2 perony.

</doc>
<doc id="1217941" url="https://pl.wikipedia.org/wiki?curid=1217941" title="Kaplica św. Floriana w Żywcu">
Kaplica św. Floriana w Żywcu

Kaplica św. Floriana w Żywcu – kaplica w Żywcu, przy ul. Browarnej, naprzeciwko kościoła św. Floriana, w dzielnicy Zabłocie.
Kaplica została wybudowana na początku XIX wieku. W 1894 roku została powiększona przez dobudowanie od frontu kwadratowej wieży. Znajduje się tu drewniany ołtarz z dwiema kolumnami, na którym umieszczony jest obraz przedstawiający św. Floriana, pochodzący z XIX wieku. Św. Florian ubrany jest w tunikę i rzymską zbroję, jego głowę zdobi hełm. Wierzono, że obecność świętego uchroni wieś przed pożarami, a jak podają XIX-wieczne kroniki gminy Zabłocie, wieś była nawiedzana przez wiele lat klęskami pożarów, które niszczyły drewniane zabudowania. Kaplica kryta jest blaszanym dachem.

</doc>
<doc id="1217944" url="https://pl.wikipedia.org/wiki?curid=1217944" title="Medal Koronacyjny Króla Jerzego VI">
Medal Koronacyjny Króla Jerzego VI

Medal Koronacyjny Króla Jerzego VI (ang. "King George VI Coronation Medal") – pamiątkowy medal ustanowiony z okazji koronacji króla Jerzego VI w 1937. 
Tradycyjnie aż do 1977 rząd Wielkiej Brytanii decydował o liczbie bitych medali pamiątkowych i rocznicowych, oraz ich przydziale do krajów Korony, gdzie miejscowe władze decydowały za co i komu przyznać dane odznaczenia. Łącznie wybito 90 279 medali tego rodzaju, z czego Australijczykom przyznano 6887 medali, a Kanadyjczykom 10 089.

</doc>
<doc id="1217946" url="https://pl.wikipedia.org/wiki?curid=1217946" title="Kościół Matki Bożej Królowej Polski w Warszawie">
Kościół Matki Bożej Królowej Polski w Warszawie

Kościół parafialny Matki Bożej Królowej Polski w Warszawie – zabytkowy kościół znajdujący się w warszawskiej dzielnicy Żoliborz, na Marymoncie, pierwotnie wzniesiony w XVII wieku jako letnia rezydencja królowej Marii Kazimiery. Kościół parafialny parafii Matki Bożej Królowej Polski.
Opis.
Król Jan III Sobieski polecił architektowi Tylmanowi z Gameren zbudowanie tu niewielkiego pałacu na wzgórzu, którego budowa trwała w latach 1692–1695. Pałac wzniesiony w miejscu poprzedniego dworu zbudowany był na planie kwadratu z kilkoma pomieszczeniami na parterze, salą ("piano nobile") w kształcie krzyża na piętrze i dachem namiotowym z ozdobną banią. Wszystkie elewacje pałacyku zostały jednakowo ukształtowane za pomocą ram i pseudopilastrów. Pałacyk, służący wyłącznie prywatnemu życiu rodziny królewskiej, pełnił zarazem funkcję pawilonu myśliwskiego Jana III. Samo miejsce otrzymało nową nazwę: spolszczona wersja francuskiego "Marie Mont" (‘Góra Marii’) – czyli „Marymont”.
W 1720 pałac kupił król August II i przebudował na willę myśliwską, następnie założył przy niej zwierzyniec i ogród ozdobny, który w 1763 stał się parkiem publicznym. Posiadłość w dzierżawie posiadali najpierw poseł angielski Wrought, a następnie marszałek koronny Franciszek Rzewuski. W 1796 posiadłość zakupił rząd pruski, a potem stał się własnością skarbu Królestwa Polskiego.
W 1816 utworzono tu Szkołę Agronomiczną, która otwarła swoje podwoje dla uczniów w 1820 jako Instytut Agronomiczny. Na parterze pałacyku powstała wtedy kaplica, a na piętrze – gabinety. W 1862 szkoła przeniesiona została przez władze carskie do Puław, do nowo utworzonego Instytutu Politechnicznego i Rolniczo-Leśnego, a opuszczone budynki na Marymoncie przejęte zostały przez wojsko z przeznaczeniem na koszary. W 1915 budynki te, jak i całą Warszawę opuściły oddziały rosyjskie – w budynkach powstało schronisko dla nieuleczalnie chorych pod wezwaniem św. Józefa, w zrujnowanym pałacu zaś 2 lutego 1916 księża marianie ponownie urządzili kaplicę.
W 1924 kaplicę gruntownie przebudowano w stylu eklektycznym według projektu ppłk Henrycha i w tym samym roku poświęcił ją biskup polowy WP Stanisław Gall. W latach 1928–1930 dobudowano dwa wejścia boczne oraz uporządkowano sprawy własnościowe.
Kościół ucierpiał w czasie II wojny światowej – uszkodzeniu uległo m.in. sklepienie nad prezbiterium kościoła. W latach 1956–1959 trwały prace projektowo-budowlane nad rozbudową kaplicy, uwieńczone nadaniem praw kościoła parafialnego w kwietniu 1959 przez ks. prymasa Stefana Wyszyńskiego. W 1960 powiększono kościół według projektu Brunona Zborowskiego w kierunku zachodnim i nadbudowano wejście, przez co powstał w ten sposób kościół trzynawowy z transeptem i łukowym prezbiterium. W 1965 roku świątynia została wpisana do rejestru zabytków.
Konsekracji kościoła i powołania parafii pod wezwaniem Matki Bożej Królowej Polski dokonał 11 października 1966 Ks. Kard. Stefan Wyszyński. Oprócz licznych elementów wyposażenia z XIX i XX wieku zasługuje na uwagę relikwiarz św. Cecylii z połowy XVIII wieku. W połowie lat 70. XX w. dodano 21-głosowe organy.
Podczas rozpoczętych w 2016 roku prac archeologicznych, podczas adaptacji pomieszczeń sutereny kaplicy na salę parafialną natrafiono na południowo-wschodni narożnik muru oporowego prostokątnego tarasu-platformy, na którym w XVII wieku znajdował się pałacyk królowej Marii Kazimiery. 

</doc>
<doc id="1217949" url="https://pl.wikipedia.org/wiki?curid=1217949" title="Tenocyklidyna">
Tenocyklidyna

Tenocyklidyna ("TCP") – organiczny związek chemiczny, anestetyk dysocjacyjny o działaniu psychoaktywnym. Efekty działania TCP są bardzo zbliżone do PCP, lecz silniejsze w przeliczeniu na dawkę i bardziej pobudzające, ze względu na trochę inny mechanizm działania, m.in. poprzez dość silną inhibicję zwrotnego wychwytu dopaminy. TCP wykazuje także silniejsze powinowactwo do receptora NMDA i słabsze do receptorów sigma. Tenocyklidyna nigdy nie zdobyła popularności jako rekreacyjny psychodelik i jest mało znana.

</doc>
<doc id="1217951" url="https://pl.wikipedia.org/wiki?curid=1217951" title="Robbie Krieger">
Robbie Krieger



</doc>
<doc id="1217954" url="https://pl.wikipedia.org/wiki?curid=1217954" title="Zbigniew Bernolak">
Zbigniew Bernolak

Zbigniew Bernolak (ur. 21 grudnia 1939 w Kiwercach, zm. 17 października 2021 w Chicago) – polski muzyk, gitarzysta basowy w zespołach Niebiesko-Czarni, Polanie, Quorum i ABC. 
Życiorys.
W 1958 ukończył Technikum Wychowania Fizycznego w Gdańsku. Po odbyciu zasadniczej służby wojskowej pracował jako kierowca wywrotki, jednocześnie grając amatorsko na kontrabasie, m.in. w gdańskich klubach Rudy Kot i Żak. W 1962 otrzymał propozycję występów w zespole Karmazyn (u boku m.in. Danuty Rinn i Bogdana Czyżewskiego). Kilka miesięcy później otrzymał propozycję gry na gitarze basowej w składzie zespołu Niebiesko-Czarni. W 1965 związał się z grupą Polanie. Po rozwiązaniu w 1968 Polan, w następnych latach grał w zespole akompaniującym Reginie Pisarek, z którą w 1969 zawarł związek małżeński. W 1969 był jeszcze basistą w grupach ABC i Quorum.
W 1972 wyjechał z Reginą Pisarek do USA; rozstali się w 1975. Założył nową rodzinę, grywał w Chicago i pracował w fabryce. W 1978 wrócił do Polski. Po wprowadzeniu stanu wojennego został w Gdańsku taksówkarzem. W 1988 razem z dziećmi wyjechał do RFN, a następnie ponownie do USA, gdzie podjął ponownie pracę w tej samej fabryce. Grywał również w zespołach polonijnych i współpracował z kabaretem Bocian, dla którego tworzył piosenki i teksty.
Akompaniował Czesławowi Niemenowi na płycie Sen o Warszawie. 1 maja 2007 wystąpił w Szczecinie w zespole Czerwono-Czarni z okazji 45-lecia zespołu.
W 2011 otrzymał Medal za Zasługi dla Miasta Sopotu i Nagrodę Prezydenta Miasta Gdańska w Dziedzinie Kultury za całokształt pracy artystycznej na rzecz Polski i Gdańska oraz z okazji jubileuszu 50-lecia sceny muzycznej Non Stop.

</doc>
<doc id="1217959" url="https://pl.wikipedia.org/wiki?curid=1217959" title="Jared Homan">
Jared Homan

Jared Homan (ur. 6 marca 1983 w Remsen) – amerykański koszykarz, grający jako silny skrzydłowy lub środkowy.

</doc>
<doc id="1217963" url="https://pl.wikipedia.org/wiki?curid=1217963" title="Jamal Sellami">
Jamal Sellami

Jamal Sellami (arab. جمال سلامي; ur. 6 października 1970 w Casablance) – były marokański piłkarz grający na pozycji obrońcy.
Grał w Olympique Casablanca, Raja Casablanca, Beşiktaş JK i MAS Fez.
Z reprezentacją Maroka wystąpił na Mistrzostwach Świata w Piłce Nożnej w 1998 roku.

</doc>
<doc id="1217964" url="https://pl.wikipedia.org/wiki?curid=1217964" title="Zachariasz Łyko">
Zachariasz Łyko

Zachariasz Marian Łyko (ur. 21 kwietnia 1929 w Zakopanem, zm. 22 stycznia 2008 w Warszawie) – polski duchowny i teolog adwentystyczny, profesor nauk teologicznych, duchowny Kościoła Adwentystów Dnia Siódmego w RP, prawnik, filozof, etyk, nauczyciel akademicki i publicysta, pisarz, działacz społeczny i ekumeniczny.
Młodość i wykształcenie.
Jego ojciec Franciszek Łyko był artystą rzeźbiarzem pochodzącym z rodu Łyków-Oboleńskich z Litwy. Matka Zofia Klay, była nauczycielką pochodzącą z Krakowa. Jego ojciec w 1927 roku przyjął poglądy adwentystyczne a w roku 1929 został ochrzczony. W roku 1935 Zachariasz Łyko przebywał wraz z rodzicami w Wilnie, gdzie rozpoczął naukę w szkole podstawowej.
W czasie okupacji niemieckiej uczył się w gimnazjum na kompletach tajnego nauczania. Brał również udział w działalności konspiracyjnego harcerstwa na Podhalu. W Krakowie ukończył Liceum Ogólnokształcące. W latach 1946–1951 studiował i ukończył z tytułem magistra praw studia na Wydziale Prawa Uniwersytetu Jagiellońskiego. Jednocześnie w tym okresie odbywał studia teologiczne w Seminarium Duchownym Unii Zborów Adwentystów Dnia Siódmego w Krakowie, które ukończył w 1949. W latach 60. studiował w Wielkiej Brytanii w Newbold College i w USA w Andrews University.
Działalność kościelna i ekumeniczna.
W 1948 został duchownym Unii Zborów Adwentystów Dnia Siódmego w Polsce. Był duszpasterzem zboru w Poznaniu i przez wiele lat członkiem naczelnych władz polskiego KADS. W 1953 roku był zwierzchnikiem Kościoła. 
Obserwator podczas obrad II Soboru Watykańskiego. Członek Komisji Tłumaczy Pisma Świętego (Biblii Ekumenicznej) Towarzystwa Biblijnego w Warszawie – kierował podzespołem Starego Testamentu. Współprzewodniczący Zespołu Dialogu Ekumenicznego Katolicko-Adwentystycznego. Od 1999 do śmierci pełnił funkcję Honorowego Doradcy Zarządu KADS. Był autorem wielu aktów prawa wewnętrznego KADS i współautorem projektu ustawy o stosunku państwa do tego Kościoła w Polsce. 
Z jego inicjatywy adwentyści od roku 1984 prowadzili dialog ekumeniczny z Kościołem katolickim. W 2008 roku, po śmierci Łyki, adwentyści zawiesili dialog z Kościołem katolickim. Przez okres 25 lat był współprzewodniczącym Komisji Dialogu Ekumenicznego Katolicko-Adwentystycznego. Uczestniczył w Tygodniu Powszechnej Modlitwy o Jedność Chrześcijan, brał udział w rozmaitych spotkaniach i inicjatywach ekumenicznych.
Według Zachariasza Łyko był on szantażowany przez bezpiekę, jego ojca Franciszka Łyko aresztowano i przywieziono do Warszawy celem wymuszenia nacisku politycznego na poglądy syna Zachariasza.
Przez kilkadziesiąt lat blisko współpracował z Bertem B. Beachem, dyrektorem Wydziału Spraw Publicznych i Wolności Religijnej Generalnej Konferencji KADS.
Działalność akademicka.
Przez wiele lat aż do śmierci był wykładowcą w Wyższym Seminarium Duchownym w Podkowie Leśnej (po 1989 przemianowanym na: Wyższa Szkoła Teologiczno-Humanistyczna im. Michała Beliny-Czechowskiego). W 1975 uzyskał w Chrześcijańskiej Akademii Teologicznej w Warszawie (ChAT) stopień naukowy doktora teologii, w której został zatrudniony w 1977. Po habilitacji w ChAT, pełnił w tej uczelni w latach 1984–1999 funkcję kierownika Katedry Filozofii, Etyki i Socjologii. Był także zatrudniony w Wyższej Szkole Finansów i Zarządzania w Warszawie na Wydziale Psychologii (do 2008).
Działalność społeczna.
Doradca w Sejmie IX kadencji i w Komisji Konstytucyjnej Zgromadzenia Narodowego w okresie przygotowywania nowej konstytucji Rzeczypospolitej Polskiej z 1997. Członek rzeczywisty Polskiej Akademii Olimpijskiej w Warszawie. Działacz społeczny na niwie przeciwdziałania alkoholizmowi, nikotynizmowi i narkomanii. Popularyzator praw człowieka, w tym tolerancji i wolności religijnej oraz pokoju, przyjaźni i dialogu wśród wierzących i niewierzących.
Poglądy.
Uważał, że doktryna o nieśmiertelności duszy jest niebiblijna, nie była znana w religii żydowskiej, ani w pierwotnym chrześcijaństwie. Katolicyzm zaczerpnął tę doktrynę z pogaństwa. Poglądy platońskie przekazał chrześcijaństwu Augustyn, ale genealogia katolickiego dogmatu sięga znacznie głębiej. Pierwszą naukę o nieśmiertelności wygłoszono już w rajskim ogrodzie i uczynił to szatan: „Żadnym sposobem śmiercią nie pomrzecie”. Dzisiaj szatan naucza: „grzech powoduje śmierć ciała, ale nie duszy”. Katolicka nauka o nieśmiertelności duszy jest echem słów szatana z rajskiego ogrodu.
W 2000 roku dokonał pozytywnej oceny stanowiska władz państwowych PRL wobec KADS w latach 1957–1988, choć podał także przykłady ich negatywnych zachowań wobec Kościoła.
Uważał, że Mojżesz jest autorem Pięcioksięgu, Jozue Księgi Jozuego, a Samuel Ksiąg Samuelowych.
Działalność pisarska.
Autor ponad 2 tys. artykułów oraz ponad trzydziestu książek. Znaczna część publikacji wydana została pod pseudonimami (np. Tadeusz Adwentowicz, Jan Grodzicki, Sławomir Rylski) i ukazała się w Wydawnictwie „Znaki Czasu”.
Wybrane publikacje zwarte
Miejsce pochówku.
Pochowany 4 lutego 2008 w Alei Zasłużonych na Wojskowych Powązkach w Warszawie (kwatera A29-tuje-25).

</doc>
<doc id="1217967" url="https://pl.wikipedia.org/wiki?curid=1217967" title="Wyznacznik Vandermonde'a">
Wyznacznik Vandermonde'a



</doc>
<doc id="1217968" url="https://pl.wikipedia.org/wiki?curid=1217968" title="Szczypce (zoologia)">
Szczypce (zoologia)

Szczypce – nazwa stosowana dla różnych elementów ciała stawonogów
Skorupiaki.
U skorupiaków szczypcami nazywane są przekształcone odnóża, występujące m.in. u krabów i raków. Szczypce u krabów mogą być niesymetryczne (np. kraby z rodzaju "Uca"). Służą one do przytrzymywania zdobyczy, a także do walki.
Widłogonki.
U widłogonków z grupy Japygida jednoczłonowe chwytne szczypce położone są na ostatnim segmencie odwłoka i powstają z przekształconych przydatek odwłokowych.
Skorki.
U skorków szczypcami nazywane są występujące na końcu odwłoka cęgi powstałe z przekształconych przysadek odwłokowych lub wyrostków rylcowych, pełniące funkcję obronną.

</doc>
<doc id="1217969" url="https://pl.wikipedia.org/wiki?curid=1217969" title="Tokoname">
Tokoname

 – miasto w Japonii, w prefekturze Aichi, na wyspie Honsiu, w zachodniej części nasady półwyspu Chita.
Położenie.
Miasto leży w południowej części prefektury nad zatoką Ise. Graniczy z:
Populacja.
Zmiany w populacji Tokoname w latach 1970–2015:

</doc>
<doc id="1217970" url="https://pl.wikipedia.org/wiki?curid=1217970" title="Simon Vukčević">
Simon Vukčević

Simon Vukčević (ur. 29 stycznia 1986 w Titogradzie) – czarnogórski piłkarz grający na pozycji ofensywnego pomocnika.
Kariera klubowa.
FK Partizan.
Zanim trafił do pierwszego zespołu Partizana, przez 2 lata grał w drużynach młodzieżowych. Jego najlepszym sezonem w owym klubie, był sezon 2004/2005, bowiem wtedy grał w Pucharze UEFA i zdobył mistrzostwo kraju. Kolejny sezon już nie był tak udany i na piłkarza wylała się fala krytyki zarówno od dziennikarzy, jak i od kibiców.
Saturn Ramienskoje.
W styczniu 2006 roku odszedł do rosyjskiego Saturna Ramienskoje. Rosjanie zapłacili za młodego Czarnogórca 7 milionów euro, jednak nie udało się im podnieść formy nowego podopiecznego. W lipcu 2006 roku przesunięto go do zespołu rezerw Saturna, przez co piłkarz nie stawiał się na treningach i sprawiał kłopoty.
Saturn rozgrywki w 2006 roku zakończył na 11. miejscu i kolejny sezon Vukcević miał spędzić w pierwszym zespole. Reprezentant Czarnogóry stwierdził, iż przyjście do Saturna było wielką pomyłką oraz że chętnie przeszedł by do bardziej ambitnego klubu.
Kolejny rok zaczął się nieco lepiej, gdyż młody piłkarz dostał szansę gry i od razu zdołał strzelić bramkę. Niestety później wszystko się popsuło i piłkarz ponownie stracił miejsce w wyjściowej jedenastce. Klub miał zamiar sprzedać zawodnika, ale po odejściu trenera Vladimíra Weissa, sytuacja nieco uległa zmianie. W klubie zatrudniony został Gadży Gadżyjew i Vukcević ponownie grał w pierwszym zespole.
Sporting CP.
25 czerwca 2007 Saturn zgodził się sprzedać tego piłkarza za 4 miliony euro do Sportingu Lizona, ale trwały negocjacje, ponieważ Rosjanie żądali 20% kwoty następnego transferu. W końcu trzy dni później negocjacje doszły do porozumienia i Vukcević wyjechał do stolicy Portugalii za 2 miliony euro, ale w umowie uwzględniono żądania władz Saturna i 20% kolejnego transferu ma trafić do Ramienskoje. Simon zadebiutował w nowych barwach w wygranym 3-0 meczu z Lille OSC. Niedługo później dostał szansę w meczu ligowym przeciwko Academice Coimbra. Jego drużyna pokonała rywali 4-1 a Vukcevic został uznany zawodnikiem meczu.
Blackburn Rovers.
23 sierpnia 2011 podpisał trzyletni kontrakt z Blackburn Rovers.
Karpaty Lwów.
28 lutego 2013 podpisał półroczny kontrakt z możliwością prolongacji z ukraińskim klubem Karpaty Lwów. Dwa razy zmieniał na boisku innych piłkarzy, po czym z przyczyn rodzinnych poprosił klub o anulowanie kontraktu, które zostało zaakceptowane przez Karpaty.
Reprezentacja.
U-21.
W wieku 18 lat selekcjoner młodzieżowej reprezentacji Serbii i Czarnogóry powołał go do drużyny. Później brał udział w Mistrzostwach Europy U-21 w Niemczech, gdzie szło mu całkiem nieźle, zdobywając nawet bramkę w przegranym meczu z Włochami.
Już dwa miesiące później, młody piłkarz był częścią reprezentacji olimpijskiej, która ostatecznie w Atenach zajęła czwarte miejsce w grupie C, za Tunezją, Australią i Argentyną.
Już w 2006 roku był w kadrze na Mistrzostwa Europy U-21 tym razem w Portugalii. Pomimo kilku występów w kadrze A, Vukcević swoje umiejętności chciał rozwinąć podczas właśnie młodzieżowych mistrzostw, ale tego turnieju nie mógł zaliczyć do udanych. W pierwszym meczu z Niemcami zagrał nie najlepiej i selekcjoner Dragan Okuka posadził go na ławce rezerwowych. Serbia i Czarnogóra dotarła w tym turnieju do półfinału, gdzie przegrała z Ukrainą.
Znacznie lepiej Simon zaprezentował się w pierwszym meczu eliminacyjnym do Mistrzostw Starego Kontynentu 2009 z Bułgarią. Jego drużyna wygrała 2-1, a on najpierw zdobył bramkę, by później przestrzelić rzut karny.
Reprezentacja A.
Dzięki dobrym meczom rozgrywanym w barwach młodzieżówki, selekcjoner Ilia Petković postanowił dawać szansę temu piłkarzowi w pierwszej drużynie. Jego debiut miał miejsce w lutym 2005 roku podczas towarzyskiego spotkania przeciw Bułgarii. W sumie w Serbii i Czarnogóry rozegrał 5 meczów.
W 2006 Czarnogóra odzyskała niepodległość i Vukcević, jako że karierę rozpoczynał w Podgoricy, wybrał występy w narodowych barwach tego kraju. Po raz pierwszy w tej reprezentacji zagrał 21 maja 2007 w towarzyskim meczu przeciwko Węgrom, wygranym 2-1.

</doc>
<doc id="1217976" url="https://pl.wikipedia.org/wiki?curid=1217976" title="Kościół św. Floriana w Żywcu">
Kościół św. Floriana w Żywcu

Kościół św. Floriana w Żywcu – kościół w Żywcu, przy ul. Browarnej, w dzielnicy Zabłocie, siedziba parafii św. Floriana.
Budowa kościoła w Zabłociu rozpoczęła się 27 maja 1935 roku, a 8 grudnia 1936 roku dokonano poświęcenia prezbiterium przyszłej świątyni. W 1933 roku pierwszym prezesem Komitetu Budowy Kościoła został Jan Krysta, a w roku 1937 Artur Munk. 3 września 1937 r. rektorem budującego się kościoła w Zabłociu mianowany został ks. Stanisław Słonka. Dzięki niemu i wielkiemu zaangażowaniu mieszkańców w do końca 1938 roku została zbudowana główna nawa kościoła połączona z prezbiterium i podstawą wieży.
Po zakończeniu wojny tutejszą wspólnotę parafialną odwiedził ks. kardynał Adam Stefan Sapieha, który dwa lata później, dekretem z 29 czerwca 1948 r., erygował w Zabłociu samodzielną parafię. Pierwszym proboszczem mianowany został ks. Stanisław Słonka. Budowę świątyni w jej obecnym kształcie zakończono budową, w 1954 r. wysokiej wieży. Rok później, 7 sierpnia 1955 r., ks. biskup Franciszek Jop dokonał uroczystej konsekracji kościoła pw. św. Floriana.
Świątynia została wybudowana na planie krzyża, nawiązuje do architektury romańskiej.
W ołtarzu głównym znajduje się obraz Matki Bożej Częstochowskiej w otoczeniu pięciu tajemnic radosnej części różańca świętego, z płaskorzeźbami św. Floriana i św. Rafała Kalinowskiego po bokach.
Na bocznych ścianach prezbiterium wymalowane są dwa obrazy ścienne przedstawiające Chrystusa nauczającego w łodzi, a także Chrystusa z dwoma uczniami w Emaus.
W 1961 zostały poświęcone przez bpa Juliana Groblickiego nowe organy piszczałkowe, wykonane przez firmę Wacława Biernackiego z Krakowa. Od 2013 w kościele odbywają się cykliczne koncerty muzyki organowej i kameralnej w ramach Floriańskich Wieczorów Muzycznych.

</doc>
<doc id="1217988" url="https://pl.wikipedia.org/wiki?curid=1217988" title="Karnisz">
Karnisz

Karnisz (z fr. „corniche” – gzyms) – drążek lub listwa, zwykle zawieszona nad oknem, służąca do zawieszania firanek lub zasłon.
W miejsce karnisza można również zastosować tak zwany karnisz zabudowany.
Jest to element sztukaterii do wnętrz w postaci listwy maskującej szyny karniszowe lub zamontowane już karnisze nadokienne.
Listwa karniszowa występuje również z oświetleniem LED, zmontowanym od wewnętrznej strony elementu sztukaterii.
Karnisze składają się z:

</doc>
<doc id="1217998" url="https://pl.wikipedia.org/wiki?curid=1217998" title="Atypowy nowotwór teratoidny (rabdoidny)">
Atypowy nowotwór teratoidny (rabdoidny)

Atypowy nowotwór teratoidny (rabdoidny) (ang. Atypical Teratoid Rhabdoid Tumor, AT/RT) – rzadki guz mózgu wieku dziecięcego, o wysokim (IV° według WHO) stopniu złośliwości i często śmiertelny.
Historia.
AT/RT ośrodkowego układu nerwowego został opisany w 1987 przez Rorke i jej współpracowników z Children’s Hospital of Philadelphia. Początkowo guz ten był określany jako atypical teratoid rhaboid tumor albo malignant rhabdoid tumor (MRT) ośrodkowego układu nerwowego (CNS). Między 1978 a 1987, AT/RT był najprawdopodobniej błędnie rozpoznawany jako guz rabdoidalny. Przed 1978, zanim guz rabdoidalny został opisany, AT/RT był z kolei zapewne rozpoznawany jako rdzeniak. W klasyfikacji WHO guzów ośrodkowego układu nerwowego został uwzględniony w 3. edycji z 2000 roku.
Epidemiologia.
AT/RT jest rzadkim nowotworem. W USA zapadalność na ten typ guza wynosi 3:1 000 000, co daje 30 przypadków AT/RT diagnozowanych co roku. Corocznie przybywa 2500-3000 nowych pacjentów pediatrycznych z guzami ośrodkowego układu nerwowego, i około 3% z nich to AT/RT, chociaż odsetek ten może wzrosnąć wraz z lepszym różnicowaniem AT/RT i guzów typu PNET/medulloblastoma.
Etiologia.
Patogeneza AT/RT budzi kontrowersje, być może złośliwy guz rabdoidalny lokalizacji pozaczaszkowych jest podobnym lub tym samym typem nowotworu co AT/RT. Oba guzy histologicznie przypominają utkanie mięsaka prążkowanokomórkowego ("rhabdomyosarcoma"), stąd ich nazwa.
Objawy i przebieg.
Obraz histologiczny.
AT/RT jest guzem bogatokomórkowym, o rozlanym typie wzrostu. Często stwierdza się przegrody łącznotkankowe oddzielające grupy komórek. W przypadkach gdy naciek nowotworowy obejmuje powierzchnię mózgowia stwierdza się niekiedy izolowane grupy komórek w oponach, prawdopodobnie będące wszczepami nowotworowymi. AT/RT jest bardzo aktywny mitotycznie.
Profil immunohistochemiczny.
Komórki AT/RT dają odczyn dodatni na ekspresję wimentyny, NSE, EMA, cytokeratyn, GFAP, S-100, synaptofizyny, aktyny mięśni gładkich i neurofilamentów. Ekspresja antygenu Ki-67 pozwala ocenić aktywność proliferacyjną guza na nawet 80%.
Rokowanie.
Przeżywalność pacjentów z guzem AT/RT wynosi około 11% u pacjentów poniżej 3. roku życia i ponad 70% u pacjentów starszych niż 3 lata.

</doc>
<doc id="1218008" url="https://pl.wikipedia.org/wiki?curid=1218008" title="Wróblik ćwirek">
Wróblik ćwirek



</doc>
<doc id="1218010" url="https://pl.wikipedia.org/wiki?curid=1218010" title="Papier objętościowy">
Papier objętościowy

Papier objętościowy – specjalny gatunek papieru offsetowego odznaczający się znacznym wolumenem (powyżej 1,3). Struktura papieru objętościowego jest luźna aby uzyskać zwiększoną grubość w stosunku do gramatury. Papier ten najczęściej ma gramaturę 60–100 g/m³ i wolumen 1,5–2,2 cm³/g.
Technologia produkcji.
Papier objętościowy produkowany jest obecnie z celulozy bielonej, metodą wtryskiwania masy papierniczej pomiędzy sita maszyny papierniczej. Po uformowaniu wstęgi, papier jest zaklejany powierzchniowo a na końcu gładzony lub satynowany. W celu podniesienia białości dodaje się do masy papierniczej wybielacze optyczne.
Dawniej papiery objętościowe uzyskiwano poprzez dobór odpowiednich surowców – najczęściej z mieszanki celulozy otrzymywanej z trawy esparto i celulozy drzewnej – najczęściej iglastej.
Zastosowanie.
Papier objętościowy bywa stosowany do produkcji książek i broszur, które pomimo małej ilości stron mają wyglądać pokaźnie. 
Ważnym zastosowaniem jest również produkcja serii wydawniczych, które mają ustaloną, stałą grubość grzbietu. Poprzez dobór odpowiedniego wolumenu papieru można uzyskać zaplanowaną grubość książki, nie zmieniając ilości stron. 
Kolejnym zastosowaniem są druki reklamowe wysyłane pocztą, gdzie stosowanie tego typu papieru obniża koszty wysyłki przy zachowaniu określonej grubości papieru.

</doc>
<doc id="1218013" url="https://pl.wikipedia.org/wiki?curid=1218013" title="Milan Jovanović (ur. 1983)">
Milan Jovanović (ur. 1983)

Milan Jovanović (ur. 21 lipca 1983 w Čačaku) – czarnogórski piłkarz grający na pozycji obrońcy, reprezentant kraju.
Kariera Juvanovicia rozpoczęła się w serbskim Boracu Čačak. Zanim w 2003 roku przeszedł do FC Vaslui. Następnie grał dla Mladosti Lučani i FK Železnik Belgrad. W FC Vaslui rozegrał tylko jeden sezon i postanowił przenieść się do Universitatei Krajowa. W 2005 roku powrócił do Serbii, by podpisać kontrakt z drugoligowym Radnički Nisz. Rok później ponownie wyjechał do Rumunii, tym razem związał się z klubem Unirea Urziceni. Od 2007 roku reprezentował barwy innego rumuńskiego zespołu – Universitatea Kluż. W latach 2009–2010 grał w Rapidzie Wiedeń, a w 2010 roku przeszedł do Spartaka Nalczyk. Występował również w takich klubach jak: FK Crvena zvezda, Łokomotiw Sofia, Padideh FC i FC Mashhad.
Milan Jovanović przyjął propozycję gry w reprezentacji Czarnogóry. Zadebiutował w 2007 roku meczem z Węgrami.

</doc>
<doc id="1218019" url="https://pl.wikipedia.org/wiki?curid=1218019" title="ORP Gdynia (1939 - eks Gdynia)">
ORP Gdynia (1939 - eks Gdynia)



</doc>
<doc id="1218022" url="https://pl.wikipedia.org/wiki?curid=1218022" title="5 Brygada Kawalerii Narodowej">
5 Brygada Kawalerii Narodowej

5 Brygada Kawalerii Narodowej – brygada jazdy koronnej Rzeczypospolitej Obojga Narodów.
&lt;br&gt;Inne nazwy: 
Formowanie i zmiany organizacyjne.
Utworzona w 1776 z chorągwi husarskich i pancernych partii ukraińskiej i podolskiej jako "3 Brygada Dywizji Ukraińskiej".
W październiku 1789 roku rozpoczęto reorganizację brygad kawalerii. Z dwóch chorągwi II Ukraińskiej BKN i dziesięciu chorągwi III Ukraińskiej Brygady KN utworzono 1 Ukraińską Brygadę Kawalerii Narodowej Stefana Lubowidzkiego, a jej chorągwiom nadano numery od 49 do 60. . Początkowo wchodziła w skład teoretycznie istniejącej Dywizji Wołyńskiej i Kijowskiej; następnie, po zmianie podziału wojska, w skład Dywizji Kijowskiej i Bracławskiej. Proces rozbudowy i translokacji poszczególnych chorągwi trwał wiele następnych miesięcy.
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1782.
6 maja 1793 wcielona do wojsk rosyjskich pod nazwą Brygady Dnieprskiej. Po wybuchu powstania kościuszkowskiego, brygadzie nie udało się przebić się przez kordon i została przez Rosjan rozwiązana.
Stanowiska.
Brygadę podzielono na półbrygadę III ukraińską i półbrygadę małopolską. Podział ten został utrzymany do 1792 r.
Walki brygady.
Brygada wzięła udział w wojnie z Rosją w 1792, m.in. w bitwie pod Zieleńcami. W 1793 roku pozostała za kordonem rozbiorowym i 6 maja 1793 roku została wcielona do armii rosyjskiej. W kwietniu 1794 roku, wobec groźby wyruszenia jednostki do powstania, rozbrojono ją.
Żołnierze brygady walczyli pod Motowiłówką (11 czerwca 1792), Boruszkowcami (15 czerwca 1792), Zieleńcami (17 czerwca 1792) oraz, Dubienką (18 lipca 1792).
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1218025" url="https://pl.wikipedia.org/wiki?curid=1218025" title="Sebastian Münster">
Sebastian Münster

Sebastian Münster (ur. 20 stycznia 1488 w Ingelheim am Rhein, zm. 26 maja 1552 w Bazylei) – niemiecki i szwajcarski hebraista, humanista, kosmograf, geograf i wydawca.
Życiorys.
Sebastian Münster urodził się w Ingelheim am Rhein małym mieście Nadrenii-Palatynatu. Był synem Andreasa Münstera zarządcy miejscowego szpitala pod wezwaniem Świętego Ducha.
Po nauce w zakonnej szkole franciszkanów w Heidelbergu, w 1505 roku, mając 17 lat wstąpił do zakonu franciszkanów. Tam zauważono jego nadzwyczajne zdolności językowe i w 1507 r. wysłano go do Leuven, a następnie do Fryburga. Podczas rocznego pobytu w szkole spotkał Gregora Reischa, nauczyciela, a zarazem przeora kartuzów, który zainteresował go językiem hebrajskim oraz geografią. W 1509 r. Sebastian Münster przeniósł się do Rouffach we Francji, gdzie jako uczeń Konrada Pelikana w dalszym ciągu ćwiczył geografię i hebrajski, a ponadto grecki, matematykę i astronomię. Prawdopodobnie dopiero tu zapoznał się z dość wszechstronną encyklopedią "Margarita Philosophica" znanego mu już wcześniej Gregora Reischa. Poznał też "De situ orbis libri tres " Pomponiusza Meli. Obie książki utrwaliły jego zainteresowania. W 1511 roku za Pelikanem udał się na uniwersytet w Bazylei, a następnie do Pforzheim, gdzie uzyskał święcenia kapłańskie. Po hebrajskim, razem z Pelikanem, zajęli się nauką kolejnych języków semickich – aramejskiego i etiopskiego.
Między 1514 a 1518 rokiem Münster pracował jako lektor zakonnej szkoły franciszkanów w Tübingen. Przy okazji uczył się astrologii i praktycznej matematyki u sławnego Stöfflera. W 1518 r. Sebastian Münster jako lektor powrócił do Bazylei i w szkole zakonnej uczył do 1521 r. Po roku 1518 opublikował wiele prac hebraistycznych, dzięki czemu stał się znany. Przez Ludwika V został zaproszony na uniwersytet w Heidelbergu na stanowisko profesora hebraistyki. Uczył od 1521 do 1529 r. po czym wystąpił z zakonu franciszkanów i przeniósł się na uniwersytet w Bazylei. Tu ostatecznie przekonał się do protestantyzmu i zmienił wyznanie.
W 1530 r. ożenił się z Anną Selber, wdową po bazylejskim drukarzu Adamie Petri. Miał z nią córkę Aretię, urodzoną w 1532 r. Nic nie stało teraz na przeszkodzie, aby samemu zająć się przygotowaniami do druku własnych prac i tłumaczeń. Sprawami technicznymi, czyli nadzorem nad pracami drzeworytniczymi, składem oraz samym drukiem zajmował się wyłącznie jego pasierb Heinrich Petri. Z kolofonów książek wynika że to on był właścicielem oficyny i drukarzem.
Münster w uznaniu kompetencji i zasług w 1547 r. został powołany na rektora uniwersytetu w Bazylei. Jako dewizę przyjął hasło „Szacunek dla Boga podstawą poznania”. Wydanie Kosmografii z 1550 r. było ostatnią wersją, do której poprawki mógł osobiście nanieść sam Münster, następne wydania odbywały się już bez jego udziału. Sebastian Münster pochowany został w katedrze bazylejskiej. Mowę pogrzebową w języku hebrajskim wygłosił zaprzyjaźniony z nim wcześniej, humanista Erasmus Oswald Schreckenfuchs.
Portrety Sebastiana Münstera.
Istnieje kilka portretów Münstera wykonanych w różnych technikach, przez różnych artystów i w różnym czasie. Do najważniejszych należą oczywiście portrety wykonane za jego życia. Do takich należy portret przygotowany w technice drzeworytu przez Holbeina około roku 1530 w Bazylei. Portret był powielany razem z kolejnymi wydaniami Kosmografii, także tymi w wersji miedziorytowej, wymagającej poważnej przeróbki. Przykładem takiej wersji może być niemieckie wydanie Kosmografii z 1615 r. z miedziorytem przygotowanym przez Willema de Haen.
Drugim portretem wykonanym za życia naukowca jest obraz olejny przedstawiający go jako rektora Uniwersytetu w Bazylei, wykonany przez Christopha Ambergera. Obraz ten jest najbardziej znany, gdyż na jego podstawie przygotowano w Niemczech banknot 100 markowy będący w obiegu w latach 1962–1991.
Dzieła.
Wszechstronne wykształcenie oraz wielość zainteresowań pozwoliły Sebastianowi Münsterowi tworzyć w wielu dziedzinach. Napisał ponad 70, często obszernych dzieł z hebraistyki, nauk przyrodniczych, geografii, teologii i biblistyki. Po 1530 r. wszystkie swe prace wydał w Bazylei, w warsztacie drukarskim swego pasierba.
Jednym z pierwszych dzieł Münstera była wydana w 1520 r. pod tytułem "Liber viarum linguae sacrae" łacińska wersja hebrajskiej gramatyki Mosesa Kimchi. Następnie na szczególną uwagę zasługują "Dictionarium trilingue", czyli słownik łacińko-grecko-hebrajski (1530) oraz pierwsze chrześcijańskie wydanie Biblii po hebrajsku w tłumaczeniu z łaciny (2 tomy wydane gdzieś na przełomie 1534 i 1535 r.).
W 1530 roku ukazało się jego wydanie mapy Niemiec natomiast w 1536 r. autorska mapa Europy. Stosunkowo późno wydał "Rudimenta mathematica" (1551) praktyczną matematykę z przykładami zastosowań w geografii oraz astronomii.
Geografia i Kosmografia.
W czasie pracy na uniwersytecie w Heidelbergu, w 1524 roku, Münster spotkał alzackiego humanistę Rhenanusa. On to właśnie zainteresował go Ptolomeuszem i poddał myśl wydania jego dzieł, a zwłaszcza Kosmografii przeznaczonej dla mas, czyli w języku niemieckim. Münster kierowany tą myślą wystosował apel do ówczesnych podróżników, uczonych o dostarczanie mu map, opisów itp. świadectw z odbywanych podróży. Podał też praktyczne sposoby dokonywania niezbędnych pomiarów i obserwacji. Na apel odpowiedziało ok. 120 osób, historyków, wydawców, drzeworytników i sztycharzy (miedziorytników). W efekcie Kosmografia jest efektem współpracy wielu ludzi, którzy często z narażeniem życia zareagowali na apel i zechcieli udzielić pomocy. Wbrew pozorom, w tym czasie wykonywanie rysunków i wypytywanie o szczegóły nie należały do zajęć bezpiecznych. Teolog Sigismondo Arquer zbierający dane na Sardynii z tego powodu trafił w ręce inkwizycji.
Pierwszą "Geografię" Ptolemeusza Münster wydał w 1535 r. Wewnątrz znajdowało się 48 map (w tym 22 mapy w nowej wersji) wyrytowanych przez grawera Hans Holbeina. Kolejne wydania Geografii ukazywały się w roku 1540, 1542, 1545, 1552 możliwe że także w 1541 oraz 1551. Ostatnie wydania miały po 54 mapy. Od 1540 r. wśród map znajdowała się mapa zatytułowana Polska i Węgry. "Geografia" to pierwsze słowo z dość długiego i zmiennego tytułu, który np. w 1540 r. brzmiał: "Geographia universalis, vetus et nova, complectens Claudii Ptolemaei Alexandrini enarrationis libros VIII".
Dość szybko prawdziwym „oczkiem w głowie” dla Münstera stała się Kosmografia. I ten tytuł jest skrótem, pełny, a zarazem najkrótszy w łacińskim wydaniu z 1554 r. brzmiał: "Cosmographiae universalis libri VI". Kosmografia, czyli opisanie świata składało się z 6 ksiąg. W pierwszej dano teoretyczne podstawy geografii fizycznej, astronomii i potrzebnych obliczeń matematycznych. Druga księga poświęcona jest Europie południowej i zachodniej, trzecią poświęcono Niemcom, czwartą, północnej i wschodniej Europie. Piąta księga traktowała o Azji i wyspach a szósta była o Afryce. Oprócz map znajdziemy tam opisy mieszkańców, ich zajęć i obyczajów, wierzenia, najważniejsze miasta i wiele innych wiadomości. Przy każdym nowym wydaniu książka była wzbogacana w nowe mapy, widoki, opisy i szczegóły. Pierwsze wydanie z 17 sierpnia 1544 r., Münster dedykował Gustawowi Wazie. Liczyło ono zaledwie 660 stron oraz 48 map. Oprócz kopii „standardowych” map według Ptolemeusza, znalazło się w nim kilka nowych odwzorowań Europy, samodzielnie opracowanych przez Münstera na podstawie jego wcześniejszych podróży i ćwiczeń wykonywanych w czasie pobierania nauki oraz napływających materiałów. Nowe mapy cieszyły się dużym zainteresowaniem co zmobilizowało autora do przygotowywania kolejnych. W tym celu odbył podróże po Szwajcarii, Francji, Bawarii oraz Prusach. Ostatnie wydanie autorskie z 1550 r. miało ponad 1200 stron, zawierało 62 mapy oraz 74 widoki miast. Od tego wydania zaopatrywanie różnych dzieł w widoki miast stało się standardem. Wydanie z 1628 r. (ostatnie pochodzące z pracowni Petriego) miało już prawie 1800 stron. W 1588 r. Heinrich Petri pierwszy raz wzbogacił Kosmografię o mapy wykonane techniką miedziorytniczą skopiowane z "Theatrum Orbis Terrarum" Orteliusa. Ten moment można uznać za koniec ilustracji drzeworytniczej.
Do najbardziej znanych twórców miejskich widoków zamieszczanych w Kosmografii należą: Hans Rudolf Manuel Deutsch (1525–1571) podpisujący się inicjałami HRMD, RMD lub RM w formie ligatury, Jakob Clauser (1520–1578) IC lub IK w formie ligatury, David Kandel (1538–1587) DK także w formie ligatury. Wśród wykonawców pozostałych drzeworytów warto wymienić następujących: Christoph Stimmer (CS), Heinrich Holzmüller (H.H. lub HHF), Hieronymus Wyssenbach Basiliensis (HWB), Martin Hoffmann (MH albo MHF), Gregorius Sickinger (GS). W warsztacie drukarskim Petriego w ciągu 84 lat (1644–1628) wydrukowano ok. 50 tys. egzemplarzy Kosmografii po niemiecku, ok. 10 tys. po łacinie. Na prawdopodobnie 46 wydań, 27 było w języku niemieckim, 8 łacińskich, 3 francuskie, 3 włoskie (poza tytułem prawdopodobnie tożsame z wersją łacińską), 4 angielskie oraz 1 wydanie czeskie z 1554 r. przygotowane w Pradze.
Część Kosmografii ukazała się poza warsztatem bazylejskim. Do bardziej znanych przedruków należy paryska edycja Francois de Belleforesta, unowocześniona fragmentami "Theatrum Orbis Terrarum" Orteliusa (1575) i "Civitates Orbis Terrarum" Brauna i Hogenberga, opublikowany w latach 1572–1617. W 1571 roku Thomasini przygotował wydanie w Wenecji.
Te same mapy można spotkać i w Kosmografii i w Geografii, a ponieważ nie wszystkie egzemplarze są kompletne albo zostały skompletowane z uszkodzonych, często trudno jednoznacznie ustalić skąd dany fragment pochodzi. Podobny kłopot jest z datowaniem wydań. Dla niektórych wydań, a właściwie tylko wzmianek o nich, nie udało się przypisać ani jednego egzemplarza książki. Tak jest z wydaniem w języku polskim o którym wspomina H. Von Michow w "Die ältesten Karten von Russland" (Hamburg, 1884).
Pod względem edytorskim wydania nie są nadzwyczajne. Technika drzeworytu nie pozwala osiągać zbyt precyzyjnych kształtów co zwłaszcza przy mapach i widokach ma duże znaczenie (we Włoszech, mniej więcej już od 1470 r. stosowano miedzioryt). Odbitki wykonywano do zupełnego zużycia klocka i dopiero wtedy przygotowywano nową wersję mapy (w tytule pojawiał się wtedy dopisek "nova descriptio" lub "nova tabula" i utrzymywał się przez następne lata, mimo że o nowości już dawno nie mogło być mowy).
Taka praktyka miała duży, negatywny wpływ na jakość i czytelność stron, także w obrębie jednego egzemplarza książki. Z jednego klocka odbijano nawet do 40 tys. odbitek. Wymagało to wykonywania mnóstwa napraw matrycy. Przy okazji robiono błędy w napisach, wprowadzano nowe kroje i inne wielkości czcionki. Mapy nie są ze sobą porównywalne. Nawet w tych samych obszarach, rzeki płyną inną drogą a miejscowości mogą mieć różnie pisane nazwy. Tylko część map wykonano według odwzorowania, wtedy są to odwzorowania Petera Apianusa lub stożkowe. Mapy najczęściej przygotowywano w jednej wersji językowej i dołączano do różnych, zmieniając jedynie tytuł – napisy na mapie pozostawały te same. Ponadto, w wydawnictwie obowiązywał mało praktyczny zwyczaj wstawiania w miejscach gdzie była pustka (brak danych) różnych symboli, przez co nieznający danego terenu mógłby sądzić, że jest tam np. las albo góra. Münster często korzystał z map innych wydawców, przy czym aby zachować styl, bywało, że zmniejszał ich użyteczność np. pozbawiając je siatki kartograficznej (na jego mapach siatki zwykle brak). Mimo wielu podróży wykazał się małym krytycyzmem i zamieszczał sporo niedorzecznych informacji oraz potwierdzające je przedstawienia potworów morskich, dziwacznie zbudowanych mieszkańców innych ziem i innych legendarnych stworów.
Prawdziwą zasługą Münstera było spopularyzowanie mapy jako konkretnego źródła informacji oraz nadanie jej formy czytelnej dla każdego, bez konieczności odbywania osobistych podróży. Był też pierwszym który docenił mapy specjalne.
Zmarł 26 maja 1552 roku w Bazylei z powodu zarazy.
Polska u Münstera.
Jak już wspomniano zarówno Geografia, jak i Kosmografia zawierały mapę ziem polskich zatytułowaną "Polska i Węgry" (Poloniae et Ungariae). Mapa ta w znacznej części jest oparta na wcześniejszej mapie przygotowanej przez Bernarda Wapowskiego, wydanej w 1528 r. w oficynie Floriana Unglera. Mapa ta na Zachodzie znana jest pod nazwą "Tabula Poloniae" i przypisywana Johannowi Vaporsky’emu (literówka w nazwisku). Część mołdawska mapy oparta jest na mapie Reichersdorfera. Wydanie Münstera, w stosunku do oryginału, w poszczególnych obszarach zawiera o 10 do 60% mniej szczegółów. Mapa ta, mimo licznych niedoskonałości, poprzez swój liczny nakład była najbardziej znana i to według niej i towarzyszących opisów kształtowały się wyobrażenia o Polsce. Była w użyciu do 1588 r., kiedy Sebastian Henric-Petri wprowadził całkiem nowy klocek, lepszy technicznie, ale nie pozbawiony dawnych wad położenia i błędów w nazewnictwie. Na mapie po raz pierwszy zaznaczono Warszawę. Klocek ten wyrytował Urs Graf Starszy z Solury.
W 1544 r. w Kosmografii, po raz pierwszy na samodzielnej mapie pojawił się Śląsk.
W 1550 r. przedstawienia Polski wzbogacono o mapę "Sarmacja i kraje sąsiednie" (faktycznie mapa nie miała tytułu) przygotowaną na podstawie mapy Johannesa Hontera wydanej w 1542 r. Dołączono także osobną mapę Polski. Cel zamieszczenia tej nowej mapy jest swego rodzaju zagadką bowiem przedstawia ona jedynie ok. 1/3 obszaru objętego mapą Polska i Węgry, a na dodatek wcale nie jest bardziej szczegółowa niż mapa Sarmacji. Również od 1550 r., obok polskich, zaczęła się pojawiać samodzielna mapa Prus. Była wzorowana na mapie Heinricha Zella wydanej w 1542 r. Mapa jest dość wyjątkowa, bowiem zamiast „krzaczków” na przedstawienie lasów, grafik wyrytował postacie niedźwiedzi, lisów itp. leśnych zwierząt.

</doc>
<doc id="1218026" url="https://pl.wikipedia.org/wiki?curid=1218026" title="3 Ukraińska Brygada Kawalerii Narodowej">
3 Ukraińska Brygada Kawalerii Narodowej



</doc>
<doc id="1218027" url="https://pl.wikipedia.org/wiki?curid=1218027" title="3 Brygada Dywizji Ukraińskiej">
3 Brygada Dywizji Ukraińskiej



</doc>
<doc id="1218029" url="https://pl.wikipedia.org/wiki?curid=1218029" title="Park Narodowy Turquino">
Park Narodowy Turquino

Park Narodowy Turquino (zwany także "Parkiem Narodowym Sierra Maestra") – park narodowy na Kubie w paśmie górskim Sierra Maestra w prowincji Santiago de Cuba, około 50 km. na zachód od Guamá.
Nazwa parku pochodzi od najwyższej góry Kuby Pico Turquino. Założony 8 stycznia 1980 zajmuje powierzchnię 229,38 km². Na obszarze chronionym znajdują się poza Pico Turquino także góry Pico Cuba, Pico Real i Pico Suecia a także fragment południowego wybrzeża.

</doc>
<doc id="1218030" url="https://pl.wikipedia.org/wiki?curid=1218030" title="Cmentarz Ducha Świętego we Wrocławiu">
Cmentarz Ducha Świętego we Wrocławiu

Cmentarz Ducha Świętego – cmentarz rzymskokatolicki znajdujący się pod zarządem parafii pw. Ducha Świętego we Wrocławiu. Otwarty w roku 1918 jako Cmentarz Świętego Henryka. Cmentarz znajduje się przy obecnej ulicy Bardzkiej, zajmuje powierzchnię ponad 8 ha.
Historia.
Decyzję o budowie cmentarza podjęto w roku 1917, gdyż dotychczasowe miejsca pochówku mieszkańców parafii św. Henryka zaczęły się wyczerpywać. Na lokalizację wybrano plac przy ówczesnej Strehlener Strasse (czyli ulicy Strzelińskiej), ograniczony od południa torami Towarowej Obwodnicy Wrocławia, po przeciwnej stronie ulicy znajdowały się zakłady chemiczne "Silesia", a obecnie znajduje się Wzgórze Gajowe. Projekt nekropolii wykonał znany wrocławski architekt Theo Effenberger; podzielił on cmentarz na dwanaście prostokątnych i kwadratowych kwater, z których jedna była przeznaczona na pochówki urnowe, a druga na pochówki dzieci. Wejście główne cmentarza od strony ulicy tworzyły dwie półkoliste furtki prowadzące do głównej, ciągnącej się w kierunku wschodnim, obsadzonej lipami alei. Środkowa część alei głównej została rozszerzona w postaci owalnego placu, który stanowił centralną część nekropolii. Równolegle do głównej alei biegły dwie aleje boczne obsadzone grabami. Skrzyżowania alei głównej i bocznych z alejami poprzecznymi zostały rozszerzone w postaci niewielkich kwadratowych placyków.
Cmentarz został otwarty w roku 1918. W roku 1922 na owalnym placu stanął pomnik ofiarI wojny światowej, składający się z czterech kolumn, wykonanych ze sztucznego kamienia, zwieńczonych krzyżami, z nazwiskami poległych parafian – żołnierzy poległych na frontach wojny. Pomnik mocno uszkodzony zachował się do dziś. Pod koniec lat 20. XX w. w pobliżu głównego wejścia stanęła niewielka kaplica i budynki gospodarcze również autorstwa Theo Effenbergera. Położony na peryferiach miasta cmentarz zapełniał się powoli, pomimo iż od 1929 r. korzystała z niego również parafia Świętego Ducha. W roku 1933 naprzeciw cmentarza, na terenie nieczynnych zakładów chemicznych, urządzono jeden z pierwszych w Niemczech obozów koncentracyjnych – KZ Dürrgoy. Do roku 1945 powierzchnia grzebalna nie była wykorzystana nawet w połowie. Na początku roku 1945 miały miejsce pierwsze dewastacje cmentarza, obrońcy Festung Breslau zaczęli wykorzystywać płyty nagrobne do wznoszenia barykad.
Po przejęciu cmentarza przez polski zarząd zachodnia część cmentarza, na której znajdowały się niemieckie groby, nie była użytkowana i stopniowo zaczęła niszczeć, a stare płyty nagrobne zaczęły być wykorzystywane do produkcji nowych. Cmentarz został poszerzony w kierunku wschodnim i tam zaczęto chować zmarłych. W latach 60. władze miejskie narzuciły ograniczenia w liczbie dokonywanych pochówków, chcąc tym samym doprowadzić do szybkiego zamknięcia nekropolii celem przeznaczenia terenu pod budowę obiektów przemysłowych. Podobne plany prowadzono w stosunku do pobliskiego cmentarza na Skowroniej Górze, plany te zarzucono ostatecznie w latach 70. W roku 1978 cmentarz, decyzją kurii arcybiskupiej, został przekazany parafii Świętego Ducha, zmienił zarazem swoją nazwę. Po przejęciu cmentarza przez parafię Ducha Świętego została wzniesiona kaplica pogrzebowa pw. Zmartwychwstania Pańskiego projektu Tadeusza Zipsera, zbudowana w części z cegieł po rozebranej przedwojennej kaplicy. W tym czasie zaczęto także zagospodarowywać najstarszą część cmentarza nieużywaną od roku 1945. W roku 1999, cmentarz został powiększony w kierunku wschodnim. Wtedy także układ alejek cmentarza został uporządkowany; dokonano podziału na regularne pola grzebalne.
Na cmentarzu znajduje się monument upamiętniający ofiary zbrodni katyńskiej.

</doc>
<doc id="1218032" url="https://pl.wikipedia.org/wiki?curid=1218032" title="Linda Scott">
Linda Scott

Linda Scott (ur. 1 czerwca 1945 w Nowym Jorku) – amerykańska piosenkarka pop, aktywna w latach 60. Najbardziej znanym utworem Lindy Scott był przebój „I've Told Every Little Star” z 1961, który utrzymywał się na listach przebojów przez następne cztery lata.
Urodziła się w Queens w Nowym Jorku. Po rozpoczęciu nauki szkole średniej wygrała przesłuchanie w radiowym programie Arthura Godfreya w CBS. Wraz z innymi młodymi wykonawcami stała się częstym gościem programu. W CBS została zauważona przez pracowników Epic Records i jeszcze w tym samym roku nagrała debiutancki singel "In-Between Teen". Występowała wówczas jako Linda Sampson.
W 1961, uczęszczając nadal do szkoły średniej, zaczęła śpiewać w Canadian-American Records, gdzie nagrała swój największy przebój „I've Told Every Little Star”, standard z 1932 roku napisany przez Oscara Hammersteina II i Jerome Kerna. Występowała już wówczas jako Linda Scott. W tym samym roku nagrała dwa kolejne przeboje „I Don't Know Why” (standard) i „Don't Bet Money, Honey” (własna kompozycja).
W latach 70. zrezygnowała z kariery piosenkarskiej. Jako technik medyczny pracowała w forcie Sam Houston w Teksasie. Otrzymała w tym czasie dyplom z teologii w "Kingsway Christian College and Theological Seminary" w Des Moines. Następnie uczyła śpiewu w Christian Academy w Nowym Jorku.

</doc>
<doc id="1218052" url="https://pl.wikipedia.org/wiki?curid=1218052" title="Michaił Skworcow">
Michaił Skworcow

Michaił Aleksiejewicz Skworcow, (ur. 18 stycznia 1887 r. w stanicy Suworowskaja w Rosji, zm. 19 kwietnia 1967 r. w Los Angeles) – rosyjski wojskowy (generał major), dowódca 6 sotni kawalerii 2 pułku, a następnie 1 kozackiego pułku kawalerii, a od 1944 r. 1 batalionu 2 pułku Rosyjskiego Korpusu Ochronnego podczas II wojny światowej, emigracyjny działacz kombatancki.
Życiorys.
Ukończył 3 korpus kadetów w Moskwie, zaś w 1907 r. – nikołajewską szkołę kawaleryjską. Służył jako chorąży w samodzielnym warszawskim dywizjonie kawalerii Kozaków kubańskich. W 1910 r. został przeniesiony do carskiej straży przybocznej. Od 1915 r. brał udział w I wojnie światowej. Walczył w szeregach lejbgwardii 1 sotni kawalerii Kozaków kubańskich na froncie zachodnim; 2 razy był ranny. Został odznaczony Orderem Św. Jerzego i Św. Włodzimierza 4 klasy. Pod koniec 1917 r. walczył z bolszewikami w szeregach gwardyjskiego dywizjonu kawalerii Kozaków kubańskich na Kubaniu. Od początku 1918 r. dowodził kolejno 2 zaporoskim pułkiem kawalerii, brygadą i 4 dywizją kawalerii Kozaków kubańskich, a ostatecznie II korpusem kawalerii Kozaków kubańskich. Doszedł do stopnia generała majora. Po ewakuacji wojsk białych z Krymu do Gallipoli w listopadzie 1920 r., zamieszkał w Serbii. Został nominalnym dowódcą 3 samodzielnego pułku Kozaków kubańskich. Działał w Związku Rosyjskich Inwalidów Wojennych. W okresie II wojny światowej podjął współpracę z Niemcami. 20 września 1941 r. wstąpił do nowo formowanego Rosyjskiego Korpusu Ochronnego. Objął w stopniu kapitana dowództwo 11 sotni, przemianowanej wkrótce na 6 sotnię kawalerii 2 pułku. W 1942 r. sotnia weszła w skład 1 kozackiego pułku kawalerii. W 1944 r. kpt. M. A. Skworcow został dowódcą 1 batalionu 2 pułku. Został odznaczony m.in. Żelaznym Krzyżem. Po zakończeniu wojny wyemigrował do USA. Stał na czele kalifornijskiego oddziału Związku Pierwochodników, skupiającego weteranów walk z bolszewikami na Kubaniu pod koniec 1917 r. Działał w Stowarzyszeniu Weteranów i Zrzeszeniu Kadeckim oraz organizacjach kozackich. Zmarł 19 kwietnia 1967 r.

</doc>
<doc id="1218053" url="https://pl.wikipedia.org/wiki?curid=1218053" title="Robin Nelisse">
Robin Nelisse

Robin Nelisse (ur. 25 stycznia 1978 w Rotterdamie) – holenderski piłkarz grający na pozycji napastnika. Swoją profesjonalną karierę zaczynał w sezonie 1997–1998 w barwach Feyenoordu. Później grał SC Cambuur, AZ Alkmaar, FC Utrecht oraz w Red Bull Salzburg.

</doc>
<doc id="1218055" url="https://pl.wikipedia.org/wiki?curid=1218055" title="Michael Portillo">
Michael Portillo

Michael Denzil Xavier Portillo (ur. 26 maja 1953 w Bushey w hrabstwie Hertfordshire) – brytyjski polityk i dziennikarz, członek Partii Konserwatywnej, minister w drugim rządzie Johna Majora i w gabinecie cieni Williama Hague'a.
Życiorys.
Urodził się jako Michael Denzil Portillo. Imię Xavier przyjął podczas bierzmowania. Jest synem Luisa Gabriela Portillo, hiszpańskiego republikanina, który znalazł się na wygnaniu po wojnie domowej, i Cory Blyth, Szkotki z pochodzenia. Wykształcenie odebrał w Harrow County School for Boys, gdzie uzyskał stypendium, które pozwoliło mu studiować w Peterhouse na Uniwersytecie Cambridge. Studia ukończył w 1975 r. z dyplomem historyka. Po krótkiej pracy w Ocean Transport and Trading Co. znalazł zatrudnienie w 1976 r. do Conservative Research Department. Po wyborczym zwycięstwie konserwatystów w 1979 r. został doradcą rządu. W latach 1981-1983 pracował dla Kerr-McGee Oil.
Pierwszą próbę dostania się do Izby Gmin podjął w 1983 r., ale przegrał wybory w laburzystowskim okręgu Birmingham Perry Barr. W grudniu 1984 r. ponownie został rządowym doradcą. W tym samym roku wygrał wybory uzupełniające w okręgu Enfield Southgate. Początkowo był parlamentarnym prywatnym sekretarzem Johna Moore’a, a później asystentem whipa. W 1987 r. został podsekretarzem stanu w ministerstwie zabezpieczenia socjalnego. W 1988 r. został ministrem stanu w resorcie transportu. W 1990 r. został ministrem stanu ds. samorządu lokalnego. Na tym stanowisku działał na rzecz wprowadzenia podatku pogłównego. W 1992 r. został członkiem gabinetu jako naczelny sekretarz skarbu. Został również członkiem Tajnej Rady. W 1994 r. otrzymał tekę ministra zatrudnienia, a w latach 1995-1997 był ministrem obrony.
Portillo przegrał wybory do Izby Gmin w 1997 r. Na dwa lata znalazł się poza polityką. Ponownie znalazł pracę w Kerr-McGee Oil, ale pracował także dla BBC i Channel 4. W 1999 r. powrócił do Izby Gmin wygrywając wybory uzupełniające w okręgu Kensington and Chelsea. 1 lutego 2000 r. lider Opozycji William Hague mianował Portillo Kanclerzem Skarbu w swoim gabinecie cieni. Ten zaczął rychło wyrażać poglądy sprzeczne z oficjalnym programem konserwatystów, co spowodowało napięcia w kontaktach z Hague’em.
Po przegranych przez konserwatystów wyborach 2001 r. Portillo wystartował w wyborach na lidera partii. Wygrał dwie pierwsze tury głosowania, ale podczas trzeciej tury zajął ostatnie, trzecie miejsce, przegrywając z drugim Iainem Duncanem Smithem różnicą jednego głosu. Kiedy Smith został nowym liderem, Portillo powrócił do tylnych ław parlamentu. W 2003 r. głosował za poparciem interwencji w Iraku. W 2005 r. zrezygnował ze startu w wyborach parlamentarnych. Obecnie jest członkiem Międzynarodowej Komisji ds. Osób Zaginionych w byłej Jugosławii.
Od 2002 r. Portillo często występuje w radiu i telewizji. Od 2003 r. regularnie występuje w programie politycznym BBC "This Week". Występował również w wielu dokumentach telewizyjnych (m.in. "Richard Wagner", "Great Railway Journeys", "From Granada to Salamanca", "The Natural World"). Często występuje w programach poświęconych Hiszpanii. W 2002 r. w serii BBC "Wielcy Brytyjczycy" przedstawiał postać królowej Elżbiety I. Od 2002 r. prowadził własny program "Dinner with Portillo" na kanale BBC 4. W 2007 r. został członkiem jury w programie BBC "THe Verdict". Regularnie pisuje do "The Sunday Times", do maja 2006 r. był krytykiem teatralnym "New Statesmana".
W 1982 r. poślubił Carolyn Eadie; nie mają dzieci.
W 1998 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="1218058" url="https://pl.wikipedia.org/wiki?curid=1218058" title="Okręg wyborczy Enfield Southgate">
Okręg wyborczy Enfield Southgate

Okręg wyborczy Enfield Southgate powstał w 1950 i wysyła do brytyjskiej Izby Gmin jednego deputowanego. Okręg położony jest w północnym Londynie. Do 1974 nosił nazwę Southgate.

</doc>
<doc id="1218059" url="https://pl.wikipedia.org/wiki?curid=1218059" title="Antonio Carbajal">
Antonio Carbajal

Antonio Felix Carbajal Rodríguez (ur. 7 czerwca 1929 w Meksyku) – meksykański piłkarz, grający na pozycji bramkarza. Pięciokrotny uczestnik finałów mistrzostw świata. Obdarzany przydomkiem "La Tota".
W reprezentacji Meksyku w latach 1950-1966 rozegrał 47 spotkań . W tych samych latach regularnie występował w mistrzostwach świata, na pięciu turniejach rozgrywając łącznie 11 meczów (MŚ 50, MŚ 54, MŚ 58, MŚ 62, MŚ 66). Jego rekord startów w imprezie wyrównali dopiero Lothar Matthäus w 1998 i Gianluigi Buffon w 2014.
Grał w zespołach Club España i - przez ponad 15 lat - Club León. Z tym drugim zdobywał tytuły mistrza kraju.

</doc>
<doc id="1218062" url="https://pl.wikipedia.org/wiki?curid=1218062" title="Przekładnik Ferrantiego">
Przekładnik Ferrantiego

Przekładnik Ferrantiego – rodzaj przekładnika prądowego. Jego działanie polega na sumowaniu magnetycznym przepływów spowodowanych poszczególnymi prądami fazowymi. 
Przekładniki tego typu są stosowane w wyłącznikach różnicowoprądowych do pomiaru prądu upływu.
Są one też powszechnie stosowane do pomiaru prądu zerowego głównie w kablach oraz, w specjalnym wykonaniu, do pomiaru prądu zerowego w przewodach szynowych, łączących np. prądnicę synchroniczną z szynami zbiorczymi w elektrowniach przemysłowych. 
Uzwojenia wtórne przekładników prądowych powinny być ze względów bezpieczeństwa uziemione, aby zapobiec zagrożeniu porażeniem oraz uszkodzeniom przyrządów w razie przebicia izolacji międzyuzwojeniowej. W tym celu uziemia się zaciski wtórne przekładników prądowych, które są ze sobą bezpośrednio połączone (np. punkt gwiazdowy układu uzwojeń wtórnych przekładników). Obwody prądowe należy uziemiać tylko w jednym punkcie. Uziemienie tych obwodów w dwóch lub większej liczbie punktów mogłoby w niesprzyjających okolicznościach, stać się przyczyną błędnego pomiaru prądu przez przekładniki.

</doc>
<doc id="1218068" url="https://pl.wikipedia.org/wiki?curid=1218068" title="Wybory parlamentarne w Izraelu w 1977 roku">
Wybory parlamentarne w Izraelu w 1977 roku

Wybory parlamentarne w Izraelu do dziesiątego Knesetu odbyły się 17 maja 1977.
Oddano 2 236 293 głosów, w tym ważnych: 1 747 820. Próg wyborczy wynosił 1%, a więc aby uzyskać miejsce w Knesecie, należało otrzymać minimum 17478 głosów. Średnio na jedno miejsce przypadło 14173 głosów.
Posłowie.
Posłowie wybrani w wyborach:

</doc>
<doc id="1218070" url="https://pl.wikipedia.org/wiki?curid=1218070" title="Tahar El Khalej">
Tahar El Khalej

Tahar El Khalej (arab. طهر الخالج; ur. 16 czerwca 1968 w Marrakeszu) – marokański piłkarz grający na pozycji obrońcy.
Grał w Kawkab Marrakesz (1990-1994), União Leiria (1994-1996), SL Benfica (1996-2000), Southampton (2000-2003) i Charlton Athletic (2003).
Z reprezentacją Maroka wystąpił na Mistrzostwach Świata 1994 i Mistrzostwach Świata 1998.

</doc>
<doc id="1218072" url="https://pl.wikipedia.org/wiki?curid=1218072" title="Verbandsgemeinde Ruwer">
Verbandsgemeinde Ruwer



</doc>
<doc id="1218073" url="https://pl.wikipedia.org/wiki?curid=1218073" title="Waitakere Ranges">
Waitakere Ranges

Waitakere Ranges to pasmo wzgórz w Nowej Zelandii. Rozciągają się na długości 25 km, z północy na południe i 25 km na zachód od centrum Auckland. Maksymalna wysokość jaką osiągają wzgórza to 474 m.
Waitakere Ranges i przylegające tereny są tradycyjnie nazywane po maor. Te Wao nui a Tiriwa.

</doc>
<doc id="1218075" url="https://pl.wikipedia.org/wiki?curid=1218075" title="ET 167">
ET 167



</doc>
<doc id="1218076" url="https://pl.wikipedia.org/wiki?curid=1218076" title="Niels Oude Kamphuis">
Niels Oude Kamphuis

Niels Oude Kamphuis (ur. 14 listopada 1977 w Hengelo) – holenderski piłkarz grający na pozycji obrońcy lub pomocnika.
Oude Kamphuis w piłkarskiej karierze grał na pozycji obrońcy, ale równie dobrze spisywał się grając na środku pomocy. Początek jego kariery miał miejsce w FC Twente, gdzie spędził 5 lat i przeniósł się do FC Schalke. Po przygodzie w Gelsenkirchen dołączył do Borussii Mönchengladbach, gdzie grał z numerem 25 na koszulce. Karierę zakończył w Enschede z powodu długotrwałych kontuzji.
Kariera klubowa.
FC Twente.
Już jako nastolatek Oude Kamphuis grał w drużynie Twente. Po raz pierwszy gdy grał w tej drużynie rozegrał 126 meczów i zdobył 7 bramek. 12 lat później wrócił do drużyny i tutaj również zakończył karierę.
FC Schalke 04.
Po raz pierwszy w barwach Schalke Oude Kamphuis pojawił się w sezonie 1999-2000. Podobnie jak w poprzednim klubie, grał tutaj 5 lat i w sumie w 120 meczach zdobył 8 bramek.
Borussia Mönchengladbach.
30 maja 2005 Oude Kamphuis podpisał kontrakt z innym klubem z Bundesligi, Borussią Mönchengladbach. Dołączył do tej drużyny na zasadzie wolnego transferu, co wywołało duże zainteresowanie ze strony mediów jak i fanów. Ci drudzy byli bardzo podekscytowani, gdyż piłkarz był wielkim wzmocnieniem drużyny. „Silny, mający doświadczenie na arenie międzynarodowej. Jestem pewien, że będziemy silniejsi mając go w składzie” – te słowa wypowiedział dyrektor Borussii Peter Pander.
Reprezentacja.
Niels Oude Kamphuis zaledwie raz wystąpił w meczu narodowej reprezentacji – w towarzyskim meczu z Anglią w 2001.

</doc>
<doc id="1218077" url="https://pl.wikipedia.org/wiki?curid=1218077" title="OAV">
OAV



</doc>
<doc id="1218086" url="https://pl.wikipedia.org/wiki?curid=1218086" title="Freedom Nation">
Freedom Nation

Freedom Nation jest polskim zespołem funkowo-jazzowym. Debiutancki album "Free at Last" został wydany w marcu 2000 przez Pomaton EMI, w całości w języku angielskim. Zespół łączy elementy nowoczesnego jazzu, funku i melorecytacji.

</doc>
<doc id="1218092" url="https://pl.wikipedia.org/wiki?curid=1218092" title="Blurb">
Blurb

Blurb (wym. [blerp] lub [blurp]) – rekomendacja lub krótkie streszczenie utworu, umieszczane najczęściej na tylnej stronie okładki i/lub obwoluty książki lub płyty DVD. Blurb zawsze przedstawia utwór w sposób pozytywny lub nawet entuzjastyczny, gdyż z założenia ma charakter marketingowy, a nie krytycznoliteracki.
Blurb to zachęta do przeczytania książki podpisana przez osobę, z której gustem liczy się potencjalny czytelnik – znawcę tematu, pisarza, krytyka, celebrytę.
Ukucie tego terminu przypisuje się amerykańskiemu ilustratorowi książek, Gelettowi Burgessowi.

</doc>
<doc id="1218093" url="https://pl.wikipedia.org/wiki?curid=1218093" title="Katapulta (lotnictwo)">
Katapulta (lotnictwo)



</doc>
<doc id="1218095" url="https://pl.wikipedia.org/wiki?curid=1218095" title="Original Net Animation">
Original Net Animation



</doc>
<doc id="1218096" url="https://pl.wikipedia.org/wiki?curid=1218096" title="Giannutri">
Giannutri

Giannutri – mała włoska wyspa na Morzu Śródziemnym, u wybrzeży Toskanii. Jest najbardziej wysuniętą na południe wyspą należącą do archipelagu Wysp Toskańskich. Rezerwat ścisły.

</doc>
<doc id="1218098" url="https://pl.wikipedia.org/wiki?curid=1218098" title="Lista Państwowa">
Lista Państwowa

Lista Państwowa (hebr. רשימה ממלכתית, "Reshima Mamlakhtit") – nieistniejąca już izraelska partia polityczna. Pomimo tego, że została założona przez Dawida Ben Guriona, jednego z „ojców” izraelskiej lewicy, ugrupowanie to jest jednym z „przodków” Likudu, największego prawicowego ugrupowania w Izraelu.
Historia.
Lista Państwowa została utworzona przez Ben Guriona przed wyborami 1969 roku po tym, jak jego poprzednia partia, "Rafi" weszła w skład Koalicji Pracy, wbrew jego woli.
Nowe ugrupowanie zdobyło cztery miejsca w Knesecie. Poza Ben Gurionem zasiedli w nim Me’ir Awizohar, Isser Harel i Jigga’el Hurwic. Podczas kadencji, Awizohar opuścił partię i wstąpił do Koalicji Pracy. Sam Ben Gurion zrezygnował z mandatu w 1970 i został zastąpiony przez Zalmana Szowala.
Pozbawiona przywództwa Ben Guriona, partia zaczęła się rozpadać. Przed wyborami 1973 roku, połączyła się z Gahalem, Wolnym Centrum i pozaparlamentarnym Ruchem na rzecz Wielkiego Izraela tworząc Likud. Nowa partia zdobyła 39 miejsc (do parlamentu weszli Hurwic i Szowal).
W czasie trwania kadencji z Likudu odeszli Hurwic, Szowal i Jicchak Perec, tworząc nowe ugrupowanie: Rafi – Lista Państwowa. Później Perec wyszedł również z tego ugrupowania i powołał Listę Państwową na nowo. Jednak żywot tego tworu był bardzo krótki – po 12 dniach Perec ponownie wstąpił do Likudu.

</doc>
<doc id="1218101" url="https://pl.wikipedia.org/wiki?curid=1218101" title="Phir Milenge">
Phir Milenge

Phir Milenge (hindi फिर मिलेंगे, urdu پھر ملیں گے) – bollywoodzki dramat społeczny wyreżyserowany w 2004 roku przez aktorkę z południa Indii Revathi. W rolach głównych Salman Khan, Shilpa Shetty i Abhishek Bachchan. Tematem filmu jest obrona praw osoby zarażonej wirusem HIV. Inspiracją do filmu był hollywoodzki film Filadelfia.
Fabuła.
Tamanna "Tamy" Sahani (Shilpa Shetty) to kobieta sukcesu. Piękna, urocza, lubiana przez ludzi, duma firmy reklamowej, źródło jej nieustannie rosnących zysków. Szef firmy TJ "Subbu" Subramanian może na nią liczyć w każdej sytuacji, na co uskarża się zaniedbywana młodsza siostra Tamanny Tania.
Tamy dowiaduje się, że na urodziny kierującego szkołą sztuk pięknych i teatru guru, na które co roku zjeżdżają się jego byli uczniowie z całych Indii, przyjedzie z USA latami niewidziany Rohit Manchanda (Salman Khan). Podczas spotkania powracają wspomnienia ich młodzieńczej miłości i oboje decydują się (obszedłszy symbolicznie 7 razy ogień obiecując tym sobie więź małżeńska) dopełnić ją oddając się sobie. Rohit wraca do Ameryki i Tamanna daremnie czeka na próbę spotkania z jego strony. 6 miesięcy później Tania ulega wypadkowi. Potrzebna jest krew. Tamanna oddaje swoją krew siostrze przy okazji dowiadując się od lekarki (reżyserka filmu Revathy), że została zarażona wirusem HIV. W szoku przerażona zwierza się ze swojego nieszczęścia szefowi firmy, w którym szuka oparcia jak w ojcu, a ten... zwalnia ją z pracy zarzucając niekompetencję i brak zdyscyplinowania. Tamanna postanawia walczyć z firmą o swoje prawa do pracy mimo choroby na drodze sądowej. Po wielu odmowach sprawę wbrew swoim początkowym obawom przejmuje Tarun Anand (Abhishek Bachchan). Wspierany doświadczeniem starszego prawnika Lala (Nasser) zaczyna walkę w sądzie z oskarżoną firmą reprezentowaną przez słynną ze zwycięstw adwokat Kalyani (Mita Vasisht).

</doc>
<doc id="1218102" url="https://pl.wikipedia.org/wiki?curid=1218102" title="Luljeta Lleshanaku">
Luljeta Lleshanaku

Luljeta Lleshanaku - (ur. 2 kwietnia 1968 r. w Elbasanie) - albańska poetka i dziennikarka.
Życiorys.
Pochodziła z rodziny prześladowanej politycznie w czasach Envera Hodży. W 1971 przeniosła się wraz z rodziną do Krui, gdzie spędziła dzieciństwo. Dopiero po upadku komunizmu zyskała możliwość studiowania. W 1997 ukończyła studia z zakresu języka i literatury albańskiej na Uniwersytecie Tirańskim. Była redaktorką pisma "Zëri i rinisë" (Głos młodzieży), a następnie pisma literackiego "Drita" (Światło). 
Pierwsze wiersze publikowała w latach 90. W roku 1999 wzięła udział w międzynarodowych warsztatach pisarzy organizowanych przez University of Iowa. Jej utwory znalazły się we włosko-albańskiej antologii "Mediterraneo 1". Utwory Lleshanaku z lat 1992-1999 znalazły się także w zbiorze jej wierszy "Fresco", wydanym w 2002 r. w języku angielskim. Jest także autorką scenariusza do filmu Maya.
10 października 2015 wzięła udział w Festiwalu Literatury Europy Środkowo-Wschodniej Endemity, odbywającym się w Poznaniu.
Pełni funkcję dyrektora d.s. badań Instytutu Badań nad Zbrodniami i Konsekwencjami Komunizmu w Albanii.
Nagrody i wyróżnienia.
W 1996 roku jej tomik poezji otrzymał tytuł książki roku, przyznawany przez wydawnictwo Eurorilindja. Tomik "Palca e verdhë" został uhonorowany w 2001 "Srebrnym Piórem" (alb. Pende e Argjendte) - prestiżową nagrodą albańskiego ministerstwa kultury. We wrześniu 2009 otrzymała prestiżową nagrodę Kristal Vilenice (dla najlepszego poety) na Międzynarodowym Festiwalu Literackim w Lublanie. Tomik "Dzieci natury" (w tłumaczeniu Doroty Horodyskiej) znalazł się w pierwszej trójce finalistów II edycji nagrody Europejski Poeta Wolności, organizowanej przez władze Gdańska. Tomik poezji Luljety Lleshanaku "Woda i węgiel", w przekładzie Doroty Horodyskiej został uhonorowany nagrodą główną 7. edycji nagrody Europejski Poeta Wolności. Poetka została uhonorowana na gali, która odbyła się 10 czerwca 2022 w gdańskim Teatrze Szekspirowskim.
W 2013 na 16. Międzynarodowych Targach Książki w Tiranie została uhonorowana tytułem "Poetki roku 2013" za tomik "Pothuajse dje".

</doc>
<doc id="1218105" url="https://pl.wikipedia.org/wiki?curid=1218105" title="Władysław Bujalski">
Władysław Bujalski

Władysław Bujalski (ur. 1862, zm. 12 sierpnia 1934 w Wilnie) – lekarz polski, ginekolog.
Życiorys.
Pochodził z Grodzieńszczyzny. Ukończył gimnazjum w Wilnie, następnie (w 1889) studia uniwersyteckie w Warszawie. Naukę kontynuował w Wojskowej Akademii Lekarskiej w Petersburgu, gdzie uzyskał dyplom po przedstawieniu pracy "O przebiegu w normalnych połogach okresu poporodowego". W 1896 osiadł w Wilnie, gdzie wspólnie z kilkoma innymi lekarzami (Rymszą, Waszkiewiczem, Pietraszkiewiczem, Kanem) otworzył i prowadził prywatną klinikę ginekologiczno-położniczą. Placówka ta zyskała z czasem opinię wzorcowej.
W 1921 współwłaściciele kliniki, w tym Bujalski, odstąpili ją Uniwersytetowi Wileńskiemu; Bujalski otworzył wówczas nieduży szpital na kilka łóżek we własnym domu i prowadził ten zakład do 1929. Był autorem rozpraw zamieszczanych w piśmie fachowym "Ginekologia".

</doc>
<doc id="1218110" url="https://pl.wikipedia.org/wiki?curid=1218110" title="Szyfr cmentarny">
Szyfr cmentarny

Szyfr cmentarny zalicza się do szyfrów podstawieniowych.
Niech A będzie zbiorem liter nad alfabetem angielskim, S – zbiorem symboli przedstawionych poniżej:
Szyfrem cmentarnym nazywamy funkcję: formula_1
Kryptoanaliza.
Aby dokonać próby odszyfrowania łańcucha symboli metodą analizy częstości występowania znaków bez wiedzy o funkcji szyfrującej, musimy:
Historia.
Jeden z tekstów zaszyfrowanych przy użyciu szyfru cmentarnego znajduje się na cmentarzu kościoła Świętej Trójcy w Nowym Jorku, datowany na 1794 r., drugi na cmentarzu nowojorskiego kościoła św. Pawła – 1796 r. Wygrawerowany szyfrogram wzięty z płyty grobowca z pierwszego z wymienionych cmentarzy ma postać następującą:
__R__E__M__E__M__B__E__R__D__E__A__T__H

</doc>
<doc id="1218111" url="https://pl.wikipedia.org/wiki?curid=1218111" title="Peter Brooke">
Peter Brooke

Peter Leonard Brooke (ur. 3 marca 1934) – brytyjski polityk, członek Partii Konserwatywnej, minister w rządach Margaret Thatcher i Johna Majora.
Jest synem Henry’ego Brooke’a, barona Brooke of Cumnor, byłego ministra spraw wewnętrznych, i Barbary "de domo" Matthews, baronowej Brooke of Ystradfellte, córki Wielebnego Alfreda Matthewsa. Peter odebrał wykształcenie w Marlborough College, w Balliol College na Uniwersytecie w Oksfordzie (gdzie był przewodniczącym Oxford Union) oraz w Harvard Business School. Po studiach pracował w Spencer Stuart.
W 1977 r. został wybrany do Izby Gmin jako reprezentant okręgu City of London and Westminster South (od 1997 r. okręg nazywał się Cities of London and Westminster). Był lordem skarbu w latach 1981–1983, podsekretarzem stanu w ministerstwie edukacji i nauki w latach 1983–1985 oraz ministrem stanu Skarbu w latach 1985–1987. W 1987 r. został przewodniczącym Partii Konserwatywnej i Paymaster-General. W 1988 r. został członkiem Tajnej Rady. W 1989 r. został członkiem gabinetu jako minister ds. Irlandii Północnej.
Na tym stanowisku utrzymał się do 1992 r. Przyczyną jego dymisji były kontrowersje jakie Brooke wywołał występując w talk-show "The Late Late Show", gdzie zaśpiewał "Oh My Darling, Clementine" w dniu, w którym w zamachu IRA zginęło 7 protestanckich robotników. Brooke powrócił do tylnych ław parlamentu, ale jeszcze w tym samym roku powrócił do gabinetu jako minister dziedzictwa narodowego. Był nim do 1994 r.
W Izbie Gmin zasiadał do 2001 r., kiedy to zrezygnował ze startu w wyborach. W październiku został kreowany parem dożywotnim jako baron Brooke of Sutton Mandeville i zasiadł w Izbie Lordów. Jest tam przewodniczącym Stowarzyszenia Parów Konserwatywnych. W 1992 r. został kawalerem Orderu Kawalerów Honorowych.

</doc>
<doc id="1218114" url="https://pl.wikipedia.org/wiki?curid=1218114" title="Altazymut">
Altazymut

Altazymut (łac. "alt(itudo)" - wysokość + "azymut") – przyrząd do pomiarów astronomiczno-geodezyjnych używany w XVIII i XIX w. Urządzenie to miało za zadanie pomiar wysokości azymutów ciał niebieskich.

</doc>
<doc id="1218115" url="https://pl.wikipedia.org/wiki?curid=1218115" title="Rrahman Dedaj">
Rrahman Dedaj

Rrahman Dedaj (ur. 1939 w Penuhë koło Podujeva w Kosowie, zm. 21 sierpnia 2005 roku w Londynie) – albański poeta.
Życiorys.
Studia z zakresu literatury i języka albańskiego odbył na uniwersytecie w Prisztinie. Po studiach pracował w w Radiu Prisztina, a następnie w wydawnictwie Rilindja. W czasie wojny w 1999 r. opuścił Kosowo i wyjechał do Londynu, gdzie zmarł.
Pierwsze utwory publikował w latach 60. Jego utwory poetyckie wyróżniały się ekspresją i precyzyjną strukturą, odwoływały się często do osobistych przeżyć autora. W latach 80. skłaniał się ku symbolizmowi i metaforom odwołującym się do przyrody.

</doc>
<doc id="1218117" url="https://pl.wikipedia.org/wiki?curid=1218117" title="Eduard Meduna">
Eduard Meduna

Eduard Meduna (ur. 11 września 1950) – czeski szachista, arcymistrz od 1987 roku.
Kariera szachowa.
Od połowy lat 70. należał do czołówki szachistów Czechosłowacji, a następnie Czech. Od 1972 r. wielokrotnie startował w finałach indywidualnych mistrzostw kraju, zdobywając 7 medali: 2 złote (1987, 2001), srebrny (1977) oraz 4 brązowe (1981, 1985, 1999, 2000). W narodowych barwach dwukrotnie wystąpił na szachowych olimpiadach (1992, 1994) oraz trzykrotnie – na drużynowych mistrzostwach Europy (1977, 1989, 2001).
Największe sukcesy w turniejach międzynarodowych odniósł m.in. w:
Najwyższy ranking w karierze osiągnął 1 stycznia 1987 r., z wynikiem 2515 punktów dzielił wówczas 97-102. miejsce na światowej liście FIDE, jednocześnie zajmując 3. miejsce (za Lubomirem Ftaćnikiem i Janem Smejkalem) wśród czechosłowackich szachistów).

</doc>
<doc id="1218120" url="https://pl.wikipedia.org/wiki?curid=1218120" title="Salto (akrobatyka)">
Salto (akrobatyka)

Salto – element gimnastyczny polegający na obrocie człowieka w powietrzu wokół osi prostopadłej do jego wysokości.
Podział salt:
Ponadto w każdym salcie możliwy jest wielokrotny obrót wokół osi wzdłużnej do wysokości człowieka (śruba). Salto nie musi się składać tylko z jednego obrotu wokół prostopadłej osi (gdy jest więcej obrotów, powstaje salto podwójne czy potrójne) oraz być wykonywane w jednej i tej samej pozycji. W związku z powyższym istnieje nieograniczona liczba kombinacji wykonywania tego elementu.
Rodzaje pozycji w salcie.
Pozycja w salcie jest to układ ułożenia kończyn względem tułowia podczas jego wykonywania, czego efektem jest zmiana momentu bezwładności i odpowiednio większa bądź mniejsza prędkość kątowa. Występują trzy rodzaje pozycji:
Ze względu na niedokładność wykonywania powyższych pozycji przepisy Międzynarodowej Federacji Gimnastyki FIG (Fédération Internationale de Gymnastique) określają odpowiednie kąty ugięcia w stawach, dla których element zalicza się do odpowiedniej pozycji. I tak:
Salto Mortale.
Salto Mortale (tzw. skok śmierci) – niebezpieczny skok akrobatyczny połączony z koziołkowaniem, z dużej wysokości.
Salto Nullo.
Salto Nullo (Null, zero, czyli nic) (pot. zaliczyć zerówkę) nie pokonując już pierwszej wysokości – wykonane podczas trzykrotnych nieudanych prób w takich dyscyplinach sportowych jak: skok o tyczce, skok w dal, trójskok itp.

</doc>
<doc id="1218121" url="https://pl.wikipedia.org/wiki?curid=1218121" title="Michelle (piosenkarka)">
Michelle (piosenkarka)

Michelle, właśc. Tanja Shitawey (ur. 15 lutego 1972 w Villingen-Schwenningen) – niemiecka piosenkarka, zwyciężczyni festiwalu "Deutsche Schlager-Festspiele" w 1997 roku, reprezentantka Niemiec podczas 46. Konkursu Piosenki Eurowizji w 2001 roku.
Dzieciństwo i początki kariery.
Michelle dorastała w Blumbergu ze swoim bratem i siostrą. W wieku 10 lat zamieszkała z przybraną rodziną. Jako czternastolatka zaczęła śpiewać w lokalnym zespole, później śpiewała w rozgłośni radiowej Südwestfunk. Tam została odkryta przez piosenkarkę Kristinę Bach, która pomogła nawiązać jej współpracę z kompozytorem Jeanem Frankfurter. Muzyk skomponował dla Michelle jej debiutancki singiel – „Und heut' Nacht will ich tanzen” oraz został producentem piosenkarki. Utwór promował pierwszą płytę studyjną w jej dorobku zatytułowaną "Erste Sehnsucht", która ukazała się we wrześniu 1993 roku.
Kariera muzyczna.
25 czerwca 1994 roku Michelle zaśpiewała piosenkę „Silbermond und Sternenfeuer” na festiwalu Deutsche Schlager-Festspiele, na którym zajęła drugie miejsce. Utwór znalazł się na jej drugim albumie długogrającym zatytułowanym "Traumtänzerball", który został wydany w marcu 1995 roku. Pod koniec lutego 1997 roku wzięła udział w krajowych eliminacjach eurowizyjnych z utworem „Im Auge des Orkans”, z którym zajęła ostatecznie trzecie miejsce. Kilka dni później wystąpiła na festiwalu Deutsche Schlager-Festspiele 1997, na którym zajęła pierwsze miejsce. Piosenka została umieszczona na jej trzeciej płycie studyjnej zatytułowanej "Wie flammen im Wind" z tegoż roku. We wrześniu kolejnego roku premierę miał czwarty album piosenkarki pt. "Nenn es Liebe oder Wahnsinn", a w 2000 roku – płyta zatytułowana "So was wie liebe?".
Na początku marca 2001 roku Michelle ponownie zgłosiła się do udziału w krajowych eliminacjach eurowizyjnych, tym razem z utworem „Wer Liebe lebt”. Na początku marca wystąpiła w finale selekcji i zdobyła ostatecznie 36,6% poparcia telewidzów, dzięki czemu wygrała i została wybrana na reprezentantkę Niemiec w 46. Konkursie Piosenki Eurowizji organizowanym w Kopenhadze. 12 maja wystąpiła w finale widowiska i zajęła ósme miejsce z 66 punktami na koncie. W tym samym roku wydała swój kolejny album studyjny zatytułowany "Rouge", z którego pochodził m.in. singiel „Das Hotel in St. Germain”. Piosenkarka pracowała nad materiałem na płytę razem ze swoim byłym partnerem życiowym, Matthiasem Reimem.
W kwietniu 2003 roku, bezpośrednio przed jednym z koncertów, doznała lekkiego udaru mózgu, po którym zrobiła sobie przerwę w karierze. Michelle cierpiała przez pewien czas na depresję, a na początku grudnia 2004 roku wyznała, że latem 2003 roku próbowała popełnić samobójstwo. Niedługo po zawieszeniu działalności artystycznej otworzyła salon piękności dla psów, co było obiektem dużego zainteresowania brukowców.
Na początku 2005 roku wydała swój nowy album zatytułowany "Leben!", który kilka tygodni po premierze zdobył status złotej płyty w kraju. W 2006 roku postanowiła występować pod pseudonimem Tanja Thomas, pod którym wydała płytę zatytułowaną "My Passion" zawierającą jej własne wersje przebojów disco lat 70.. W tym samym roku wzięła udział w programie "Dancing on Ice", w którym jej partnerem tanecznym został łyżwiarz Jan Luggenhölscher, a we wrześniu wydała kolejną płytę długogrającą zatytułowaną "Glas". Czytelnicy czasopisma "Maxim" uznali piosenkarkę za "Kobietę roku 2006".
Podczas jednego z koncertów zagranych w Erfurt pod koniec stycznia 2007 roku Michelle nagle zasłabła, przez co cała jej trasa koncertowa została odwołana. W marcu ogłosiła, że ponownie zawiesza działalność artystyczną, a 16 października 2009 roku ukazał się jej kolejny album studyjny zatytułowany "Goodbye Michelle". Swój powrót na scenę artystka rozpoczęła występem 17 października w programie "Das Herbstfest der Volksmusik" telewizji ARD.
W listopadzie 2010 roku premierę miała nowa płyta Michelle zatytułowana "Der beste Moment", a w marcu 2012 roku – album pt. "L'amour".
Życie prywatne.
W 1995 roku Michelle wyszła za mąż za Alberta Oberlohera, piosenkarza oraz lidera zespołu Wind. Para doczekała się córki, a w 1999 roku postanowiła się rozwieść. Piosenkarka ma także dwie młodsze córki: jedną z Matthiasem Reim'em, a drugą – z handlowcem Josefem Shitawey. W 2002 roku spekulowano o jej związku z Jensem Riewą.

</doc>
<doc id="1218124" url="https://pl.wikipedia.org/wiki?curid=1218124" title="Okręg wyborczy Cities of London and Westminster">
Okręg wyborczy Cities of London and Westminster

Okręg wyborczy Cities of London and Westminster powstał w 1950 i wysyła do brytyjskiej Izby Gmin jednego deputowanego. W latach 1974-1997 okręg nosił nazwę "City of London and Westminster South". Okręg położony jest w centrum Londynu.
City of London jest obok Orkadów i Szetlandów jednym z nielicznych obszarów w Wielkiej Brytanii, mających ustawowo zagwarantowane miejsce w parlamencie. Ustawa o okręgach wyborczych zabrania dzielenia go między różne okręgi i nakazuje, aby okręg wyborczy obejmujący City miał w swej nazwie "City of London".

</doc>
<doc id="1218126" url="https://pl.wikipedia.org/wiki?curid=1218126" title="Guitar Pro">
Guitar Pro

Guitar Pro – edytor nut i tabulatur gitarowych. Program obsługuje pliki w formacie MIDI i MusicXML.
Funkcje.
Guitar Pro posiada wielościeżkowy edytor, edytor akordów, narzędzie do skal, tuner cyfrowy lub MIDI, podstrunnicę i klawiaturę, metronom i odliczanie.
Dźwięk instrumentów jest syntetyzowany za pomocą kontrolera MIDI karty dźwiękowej lub za pomocą silnika RSE (Silnik Realistycznego Dźwięku), który znacząco poprawia jakość brzmienia.

</doc>
<doc id="1218127" url="https://pl.wikipedia.org/wiki?curid=1218127" title="Theodor Wisch">
Theodor Wisch

Theodor Wisch (ur. 13 grudnia 1907 w Wesselburen, zm. 11 stycznia 1995 w Hamburgu) − SS-Brigadeführer i Generalmajor Waffen-SS.
Od 1938 jako SS-Hauptsturmführer był dowódcą 1-go oddziału 1 Dywizji Pancernej SS "Leibstandarte SS Adolf Hitler". Brał udział w agresji na Polskę i Francję.
Dowódca 1 Dywizji Pancernej SS "Leibstandarte SS Adolf Hitler" od 7 kwietnia 1943.
20 sierpnia 1944 pod Falaise został ranny w obie nogi i musiał zdać dowództwo dywizji. W dniu 30 sierpnia 1944 został Kawalerem Żelaznego Krzyża Rycerskiego z Liśćmi Dębu i Mieczami ("Ritterkreuz des Eisernen Kreuzes mit Eichenlaub und Schwertern").
Pod koniec wojny leżał w szpitalu, tam trafił do brytyjskiej niewoli. Zwolniony w 1948.
W 1990 opublikował autobiografię "Zwölf Jahre 1. Kompanie Leibstandarte SS Adolf Hitler. Ein Buch der Kameradschaft" Oldendorf, w K.W.Schütz-Verlag.

</doc>
<doc id="1218128" url="https://pl.wikipedia.org/wiki?curid=1218128" title="33. ceremonia wręczenia Cezarów">
33. ceremonia wręczenia Cezarów

33. ceremonia wręczenia francuskich nagród filmowych Cezarów za rok 2007, odbyła się 22 lutego 2008 roku. Dnia 25 stycznia tego samego roku ogłoszone zostały nominacje do nagród.

</doc>
<doc id="1218137" url="https://pl.wikipedia.org/wiki?curid=1218137" title="Tadeusz Dobrzeniecki">
Tadeusz Dobrzeniecki

Tadeusz Dobrzeniecki (ur. 1914 r., zm. 2 sierpnia 1999 r. w Warszawie) – mediewista, kurator Galerii Sztuki Średniowiecznej Muzeum Narodowego w Warszawie, uczeń wybitnego polskiego badacza sztuki średniowiecznej profesora Michała Walickiego.
Życiorys.
W roku 1945 rozpoczynał pracę w Dziale Sztuki Średniowiecznej Muzeum Narodowego w Warszawie. Doktoryzował się w 1963 r., habilitował się w 1965 r. Od 1973 do 1991 r. był kuratorem Galerii Sztuki Średniowiecznej. W 1993 r. uzyskał tytuł profesora. W latach 1981-1988 był zatrudniony na Katolickim Uniwersytecie Lubelskim w charakterze docenta, kierował Katedrą Historii Sztuki Średniowiecznej.
Był badaczem sztuki europejskiej, polskiej plastyki romańskiej i gotyckiej, snycerstwa XIV-XV wieku, sztuki Wita Stwosza. Często zwracał się ku Wschodowi chrześcijańskiemu jako kolebce wielu rozwiązań ikonograficznych przenoszonych z Palestyny do Bizancjum a następnie do Europy.
Jego zainteresowania obejmowały ikonografię maryjną. W pracy pt. "Hagia Maria Theotokos w sztuce wczesnochrześcijańskiej" wskazał, że ideowym odpowiednikiem "Bogurodzicy" (najstarszej zachowanej polskiej pieśni religijnej) mogła być grupa Deesis. Zajmował się obrazem-ikoną Matki Boskiej Częstochowskiej. Interesowały go treści ideowe i ikonografia, najbardziej oryginalnych kreacji Średniowiecza – Krucyfiksu, Piety, kompozycji "Imago Pietatis" i przedstawień pokrewnych, tematu "Maiestas Domini" w Europie i w chrześcijańskiej Nubii. Systematycznie penetrował utwory literatury średniowiecznej, przede wszystkim traktat pasyjny.
Badał zagadnienia, takie jak Quinitas (pięć Osób Trójcy św.) na Poliptyku Toruńskim z końca XIV w., "Milczenie św. Anny" na fresku z Faras z VIII w., odległą późno antyczną genezę polskiego portretu trumiennego.
Obejmował refleksją całokształt zjawisk artystycznych na ziemiach polskich, czego wyrazem były dwa tomy poświęcone sztuce sakralnej w Polsce "Malarstwo" (współautor) i "Rzeźba Sakralna w Polsce" a także książka "Sztuka sakralna w Polsce na ziemiach zachodnich i północnych" oraz "Kościoły polskie odbudowane i wybudowane" (1945-1965). Był współautorem (wraz z prof. K. Górskim, Wł. Kuraszkiewiczem i Z. Rozanow) edycji rękopisu "Rozmyślania dominikańskie" z około roku 1532. Sporządził także obszerny naukowy komentarz w faksymilowym wydaniu Ewangeliarza Gnieźnieńskiego z XI w.
Dzieło sztuki starał się pojmować w powiązaniu z jego funkcją w świątyni, odnajdywał w jego temacie i ikonografii odzwierciedlenie myśli teologicznej, liturgii albo też prywatnej dewocji. Był autorytetem naukowym warszawskiego środowiska mediewistów-historyków sztuki średniowiecznej. Prowadził wiele prac magisterskich, recenzując także szereg prac doktorskich.
Pod jego kierunkiem powstały m.in. prace nad opublikowanym w 1965 dyptykiem bizantyjskim z cyklem heortologicznym z XII w przechowywanym w Muzeum Narodowym w Warszawie.

</doc>
<doc id="1218141" url="https://pl.wikipedia.org/wiki?curid=1218141" title="Leonid Wołoszyn">
Leonid Wołoszyn



</doc>
<doc id="1218143" url="https://pl.wikipedia.org/wiki?curid=1218143" title="Handa">
Handa

 – miasto w Japonii, w prefekturze Aichi, w środkowej części wyspy Honsiu, na południowy wschód od Nagoi u nasady półwyspu Chita.
1 października 1889 roku wioska Handa zdobyła status miasteczka. 1 października 1937 roku Handa połączyło się z miasteczkami Kamezaki i Narawa (z powiatu Chita) zdobywając status miasta.
Gospodarka.
W mieście rozwinął się przemysł spożywczy, odzieżowy oraz maszynowy.
Populacja.
Zmiany w populacji Handy w latach 1970–2015:

</doc>
<doc id="1218144" url="https://pl.wikipedia.org/wiki?curid=1218144" title="Układ koincydencyjny">
Układ koincydencyjny

Układ koincydencyjny - rodzaj układu elektronicznego, który reaguje na jednoczesność dotarcia sygnałów do co najmniej dwóch wejść oraz realizujący funkcję logiczną danej koniunkcji. Układ koincydencyjny jest używany w metodach pomiarowych fizyki jądrowej.

</doc>
<doc id="1218151" url="https://pl.wikipedia.org/wiki?curid=1218151" title="Otto Kumm">
Otto Kumm

Otto Kumm (ur. 1 października 1909 w Hamburgu, zm. 23 marca 2004 w Offenburgu) – SS-Brigadeführer i Generalmajor Waffen-SS. 
Życiorys.
Otto Kumm przyszedł na świat 1 stycznia 1909 roku, jako piąte, najmłodsze dziecko kupca Eduarda Kumma. W szkole średniej otrzymał kształcenie zawodowe jako zecer, a następnie pracował w drukarni. 
1 kwietnia 1934 dołączył do SS-Verfügungstruppe i został przypisany do I Pułku SS Germania. 
Jako dowódca pułku "Der Führer" Dywizji Pancernej "Das Reich" toczył ciężkie walki obronne w rejonie łuku Wołgi pod Rżewem. Od 6 lutego 1945 do 8 maja 1945 dowódca 1. Dywizji Pancernej SS "Leibstandarte SS Adolf Hitler". Kawaler Krzyża Rycerskiego Krzyża Żelaznego z Liśćmi Dębu i Mieczami ("Ritterkreuz des Eisernen Kreuzes mit Eichenlaub und Schwertern"). Po wojnie został jednym z założycieli i pierwszym przewodniczącym organizacji niemieckich weteranów wojennych z Waffen-SS HIAG.
Kumm zmarł 23 marca 2004 roku w Offenburgu. Wraz z żoną Ilse został pochowany na cmentarzu Stadtfriedhof w Offenburgu.

</doc>
<doc id="1218154" url="https://pl.wikipedia.org/wiki?curid=1218154" title="Santo Antão">
Santo Antão

Santo Antão (z port. „Święty Antoni”; kreol. "Sontonton") – wyspa najdalej na zachód położona i największa wśród Wysp Zawietrznych, które wchodzą w skład Wysp Zielonego Przylądka. Z większych wysp najbliżej niej na południowy wschód leży São Vicente, którą oddziela kanał o nazwie Canal de São Vicente. Jest najdalej na zachód położoną większą wyspą z Wysp Zielonego Przylądka i całego kontynentu afrykańskiego oraz drugą co do wielkości wśród Wysp Zielonego Przylądka.
Geografia.
Wyspa w całości utworzona jest z materiału wulkanicznego. Najwyższa góra Topo da Coroa osiąga wysokość 1979 m. Druga co do wysokości jest Pico da Cruz i ma 1585 m. Wyspę dzieli na część północną i południową pasmo górskie, które długo uważano za nieprzebyte, a obecnie jest przecięte przez drogę. Głównym miastem wyspy jest Ponta do Sol na północnym wybrzeżu. Tam znajduje się nieczynny port lotniczy, podczas gdy port dla promów mieści się w Porto Novo na południowym wybrzeżu. Południowo-wschodnia część wyspy posiada suchy klimat, natomiast północno-zachodnia ma stosunkowo normalne opady. Doliny leżące na wyspie ulegają silnej erozji.
Akweny.
Plaże kąpielowe i miejsca połowów można znaleźć w pobliżu Tarrafal de Monte Trigo.
Góry i wulkany.
Wyspa jest uważana za najbardziej górzystą z Wysp Zielonego Przylądka. Góry tworzy bazalt. Wiele wulkanów jest młodych, a szczególnie ich kaldery. Od 1999 wulkanolodzy obserwują stały wzrost temperatury wód w morzu w rejonie Ponta do Sol, co może wskazywać na zagrożenie nową erupcją.
Historia.
Wyspa została odkryta w 1462 przez Diogo Afonso, lecz nie otrzymała swej obecnej nazwy aż do około 1500. Po raz pierwszy została zasiedlona w 1548, a w XVII wieku ludzie z wysp Santiago i Fogo razem z mieszkańcami północnej Portugalii przybyli do dzisiejszego Vila da Ribeira Grande w północnej części wyspy. Potem wino i kawa stały się najważniejszymi towarami eksportowymi wyspy.
Gospodarka.
Rybołówstwo i rolnictwo to najważniejszy przemysł na wyspie.
Rolnictwo.
Produkty rolne wyspy obejmują trzcinę cukrową, pochrzyn, maniok, mango, banany i zboża. Głównym produktem na wyspie jest rodzaj rumu znany jako grog "(grogue)".
Wywożenie wielu produktów rolnych na inne wyspy jest zabronione od blisko dwóch dziesięcioleci z powodu plagi krocionogów ("Spinotarsus caboverdus"), choć rząd ogłosił, że zamierza zakończyć kwarantannę.
Turystyka.
Turystyka staje się coraz bardziej dominującym przemysłem na wyspie. Czynione są pewne inwestycje w agroturystyce.
Podział administracyjny.
Wyspa podzielona jest na trzy jednostki samorządowe:
Język.
Oficjalnym językiem jest język portugalski. Poza tym większość ludności mówi w języku kreolskim.

</doc>
<doc id="1218158" url="https://pl.wikipedia.org/wiki?curid=1218158" title="Coimbra-B">
Coimbra-B

Coimbra-B (port: "Estação Ferroviária de Coimbra-B") – stacja kolejowa w Coimbrze, w Portugalii. Znajduje się na Linha do Norte, na północ od centrum Coimbry. Oddana została do użytku w ramach Linha do Norte, 10 kwietnia 1864.
Charakterystyka.
Położenie.
Znajduje się ona przy "Rua do Padrão", w sołectwie Eiras.
Infrastruktura.
Stacja posiada 5 torów pasażerskich o długości 400 i 240 metrów, znajdujących się przy 3 peronach o długości 223-297 metrów i 45-95 cm wysokości.
Historia.
Planowanie stacji.
W 1845 roku, angielska kompania kilkakrotnie planowała budowę linii kolejowej w Portugalii, w ramach prac publicznych programu Costy Cabral; jedną z planowanych linii była linia z Alhambra w kierunku Porto, poprzez Coimbrę.
Inauguracja.
Stacja ta weszła do służby w dniu 10 kwietnia 1864 roku pod nazwą Coimbra, wraz z odcinka między Estarreja i Taveiro Linha do Norte.
Po inauguracji, usługi mieszane zaczęły być realizowane przez połączenie Coimbra – Vila Nova de Gaia i Taveiro.
Rozbudowa.
Dekret opublikowany 26 stycznia 1876 ustalał, że Linha da Beira Alta powinna rozpoczynać się na stacji Coimbra, ale było kilka problemów z tym szlakiem, więc inny dekret z 23 marca 1878 roku zmodyfikował te połączenie na Pampilhosa. W zamian za to, firma odpowiedzialna za budowę tej linii kolejowej zdecydowała się wybudować linię z dworca Coimbra do centrum miasta; jednak w 1882 roku, prace nie zostały jeszcze rozpoczęte, ze względu na konflikty między Companhia dos Caminhos de Ferro Portugueses da Beira Alta i państwem portugalskim. Prawo do budowy i zarządzania "Ramal de Coimbra" zostały przekazane w ten sposób do Companhia dos Caminhos de Ferro Portugueses, które zostało otwarte na 18 października 1885.
Elektryfikacja.
Odcinek między Pombal i Coimbra-B została przystosowany do trakcji elektrycznej w październiku 1963 jako część programu elektryfikacji Linha do Norte. Następny odcinek do Pampilhosa został zelektryfikowany w marcu następnego roku.

</doc>
<doc id="1218162" url="https://pl.wikipedia.org/wiki?curid=1218162" title="Okręg wyborczy South Dorset">
Okręg wyborczy South Dorset

Okręg wyborczy South Dorset powstał w 1885 r. i wysyła do brytyjskiej Izby Gmin jednego deputowanego. Okręg obejmuje rejon Weymouth and Portland oraz dystrykt Purbeck w hrabstwie Dorset.

</doc>
<doc id="1218164" url="https://pl.wikipedia.org/wiki?curid=1218164" title="Leiria (stacja kolejowa)">
Leiria (stacja kolejowa)

Leiria – stacja kolejowa w Leirii, w Portugalii. Znajdują się tu 2 perony.

</doc>
<doc id="1218168" url="https://pl.wikipedia.org/wiki?curid=1218168" title="Atlas Śródziemia">
Atlas Śródziemia

Atlas Śródziemia – kartograficzne dzieło Karen Wynn Fonstad, opracowanie opisujące geografię Śródziemia - świata przedstawionego legendarium J.R.R. Tolkiena.
Atlas doczekał się kilku wydań i tłumaczeń, choć informacje i dane w nim zgromadzone są w znacznej mierze oszacowaniami i ekstrapolacjami Fonstad, na podstawie kanonicznych map i dzieł J.R.R. Tolkiena.
Książka zawiera mapy i opisy wprowadzające w geografię i historię Śródziemia. Zawiera też rozdziały o roślinności, ludności i rozwoju języków.

</doc>
<doc id="1218169" url="https://pl.wikipedia.org/wiki?curid=1218169" title="Ciąża hormonalna">
Ciąża hormonalna

Ciąża hormonalna – stan uśpienia potrzeby "rozpłodowej". Stan ten bardzo często występuje u kobiet stosujących antykoncepcję hormonalną. Na skutek dłuższego stosowania tego typu zabezpieczenia przed ciążą następuje 
przestawienie myślowe preferencji poszukiwanego partnera, z naturalnie pożądanego silnego wojownika na opiekuna. U różnych kobiet następuje to w różnym nasileniu. Według seksuologa Wiesława Sokoluka ciąża hormonalna jest wyraźną odpowiedzią natury na próbę jej przechytrzenia przez człowieka. 
Pojęcia tego natomiast nie można mylić z brakiem lub zanikaniem potrzeby seksualnej.

</doc>
<doc id="1218174" url="https://pl.wikipedia.org/wiki?curid=1218174" title="Córdoba (stacja kolejowa)">
Córdoba (stacja kolejowa)

Córdoba – stacja kolejowa w Kordobie, w regionie Andaluzja, w Hiszpanii. Znajdują się tu 4 perony. Na stacji zatrzymują się szybkie pociągi AVE w relacjach Malaga – Madryt – Barcelona i odwrotnie.

</doc>
<doc id="1218179" url="https://pl.wikipedia.org/wiki?curid=1218179" title="8 Kołobrzeski Batalion Saperów">
8 Kołobrzeski Batalion Saperów

8 Kołobrzeski Batalion Saperów (8 bsap) – samodzielny pododdział wojsk inżynieryjnych ludowego Wojska Polskiego oraz Sił Zbrojnych Rzeczypospolitej Polskiej.
Sformowany na podstawie rozkazu dowódcy 1 Armii Polskiej w ZSRR nr 001 z 1 kwietnia 1944, na bazie istniejącego od 13 sierpnia 1943 korpuśnego 3 batalionu saperów i włączony jako jednostka organiczna do 1 Warszawskiej Brygady Saperów. 1 kwietnia 1944 zmienił nazwę z 3 bsap na 8 bsap. Do skład brygady dołączył w końcu sierpnia 1944 w rejonie Żytomierza.
Za zasługi bojowe w czasie walk batalion otrzymał miano „Kołobrzeski” na podstawie Rozkazu Naczelnego Dowódcy Armii Czerwonej z 18 marca 1945 r. potwierdzonym Rozkazem Naczelnego Dowódcy WP nr 79/Org. z 4.05.1945 roku. Rozkazem Naczelnego Dowódcy WP nr 130 z 21.06.1946 roku 8 Kołobrzeski batalion saperów został odznaczony Orderem Wojennym Virtuti Militari V kl.
Struktura organizacyjna.
Batalion posiadał:
żołnierzy – 321 ("oficerów – 31, podoficerów – 62, szeregowych – 228")
sprzęt:
Szlak bojowy.
8 bsap przeszedł cały szlak bojowy 1 BSap przez Smoleńszczyznę, przez Białoruś, od Bugu do Wisły, brał udział w walkach o przyczółki na Wiśle w 1944, forsowaniu Wisły w 1945, walkach na Wale Pomorskim, zdobywaniu i rozminowaniu Kołobrzegu, forsowaniu Odry pod Siekierkami, walkach nad Hawelą. Szlak bojowy wyniósł około 3000 km i zakończył w m. Hennigsdorf nad Hawelą. Batalion w walkach frontowych zabezpieczał marsz oddziałów bojowych, rozminowanie i oczyszczanie dróg przemarszu i rejonów postoju i koncentracji, minowanie obrony, wykonywanie przejść w polach minowych własnych i nieprzyjaciela, forsowanie Wisły, Odry, Haweli i licznych kanałów, budowę promów i mostów. Poległo w czasie walk 70 saperów, 160 żołnierzy batalionu zostało wyróżnionych odznaczeniami bojowymi.
Okres powojenny.
Po wojnie uczestniczył w rozminowywaniu miast, portów i okolic Gdyni, Gdańska, Oksywia, Babich Dołów, Westerplatte, Obłuża, Lęborka, Wejherowa, Półwyspu Helskiego, Rumi, Dziwnowa, Ustki, Międzyzdrojów. Dzięki rozminowywaniu zapobiegł zniszczeniu siłowni i podstacji energetycznej w Gdyni. W ramach prac na rzecz gospodarki narodowej budował molo na Zalewie Kamieńskim i szkoły w Kołczewie i Dziwnowie. Odbudowywał ratusz w Kamieniu Pomorskim. W ramach akcji rozminowania i oczyszczania jednostka usunęła i zlikwidowała kilkanaście tysięcy min, kilkaset tysięcy różnego rodzaju bomb, pocisków i amunicji, a także zapobiegła zniszczeniu kilkunastu ważnych obiektów. Batalion uczestniczył w akcjach przeciwlodowych i przeciwpowodziowych, głównie u ujścia Wisły, oraz rozbijaniu zatorów lodowych blokujących porty.
Zgodnie z rozkazem nr 0124/Org Naczelnego Dowódcy Wojska Polskiego z 21 lipca 1946 batalion wyłączony został z 1 BSap i przekazany do dyspozycji Marynarki Wojennej. Jednocześnie przemianowano go na 52 batalion saperów MW i dyslokowano w Wejherowie.
W lipcu 1957 przemianowano batalion na 29 Kołobrzeski batalion saperów MW i zmienił on po raz kolejny garnizon na Dziwnów. W latach pięćdziesiątych XX w. zadania batalionu to głównie rozminowanie terenu i rozbudowa przeciwdesantowa wybrzeża.
30 grudnia 1959, na podstawie Zarządzenia Szefa SG WP nr 138/0rg., 3 batalion piechoty morskiej połączono z 29 Kołobrzeskim batalionem saperów morskich tworząc 3 pułk piechoty morskiej.
Według planów mobilizacyjnych z pułku wyłączano jednak batalion saperów morskich, który rozwijał się do stanu 652 żołnierzy i stawał się jednostką samodzielną. Batalion miał wydzielić na potrzeby pułku kompanię saperów z dwoma plutonami saperów i dwoma plutonami PTG o łącznym stanie osobowym 95 żołnierzy.
Na podstawie Zarządzenia Szefa Sztabu Generalnego WP nr 011/Org. z 16 stycznia 1963 Dowódca Marynarki Wojennej przekazał dowódcy Pomorskiego Okręgu Wojskowego 3 pułk piechoty morskiej bez batalionu saperów.
26 lipca 1964 batalion otrzymał sztandar ufundowany przez społeczeństwo Ziemi Kamieńskiej.
4 maja 1967 roku na podstawie Rozkazu nr 007/MON przywrócono batalionowi jego historyczną nazwę „8 Kołobrzeski Batalion Saperów”. 9 lutego 1977 r. zgodnie z Rozkazem Szefa Sztabu Generalnego WP batalion wszedł w skład 8 Flotylli Obrony Wybrzeża.
Na podstawie Decyzji Ministra ON nr 37/MON z 20 marca 1996 r. 8 bsap w Dziwnowie przyjął i kontynuuje tradycje:
ww. Decyzją Minister ON nadał batalionowi miano „Kołobrzeski” oraz ustanowił święto jednostki na 18 marca.
22 czerwca 1997 roku decyzją Prezydenta RP z 10 kwietnia 1997 8 batalion otrzymał nowy sztandar ufundowany przez społeczeństwo Ziemi Kamieńskiej i Dziwnowskiej. w latach 1996 i 1998 batalion otrzymał miano przodującej jednostki lądowej Marynarki Wojennej.
W 2011 roku w skład batalionu weszła dotychczas samodzielna 30 kompania chemiczna.
Od 2012 r. 8 Kołobrzeski batalion saperów jest pododdziałem, którego przeznaczeniem jest wsparcie inżynieryjne działań jednostek wojskowych wchodzących w skład Flotylli. Zadaniem jednostki jest urządzanie i utrzymanie stanowisk rozładunku oraz załadunku sprzętu i materiałów na okręty oraz ustawianie przeciwdesantowych zapór minowych. Jednostka posiada również możliwości prowadzenia prac fortyfikacyjnych, budowy mostów niskowodnych, rozminowywania terenów i obiektów, a także urządzania przepraw pontonowych oraz desantowych. Batalion posiada także etatowy patrol rozminowania.
Za swoją działalność batalion został wyróżniony m.in. medalem „Za Zasługi dla Marynarki Wojennej” i odznaką „Gryf Pomorski”

</doc>
<doc id="1218181" url="https://pl.wikipedia.org/wiki?curid=1218181" title="3 Batalion Saperów">
3 Batalion Saperów

Bataliony saperów (pionierów) noszące numer „3”:
Wojska Polskiego
Cesarskiej i królewskiej Armii

</doc>
<doc id="1218182" url="https://pl.wikipedia.org/wiki?curid=1218182" title="August Schmidthuber">
August Schmidthuber

August Schmidthuber (ur. 8 maja 1901 w Augsburgu, zm. 19 lutego 1947 w Belgradzie) – niemiecki esesman, Brigadeführer, dowódca 21 Dywizji Górskiej SS (1 albańska) Skanderbeg i 7 Ochotniczej Dywizji Górskiej SS "Prinz Eugen" od 20 stycznia do maja 1945.
19 lutego 1947 został skazany przez jugosłowiański sąd na śmierć za udział w zabijaniu jeńców i cywilnych obywateli tego kraju i następnie stracony.
Nie należy go mylić z innym niemieckim oficerem z czasów II wojny światowej, Gerhardem Schimdhuberem.

</doc>
<doc id="1218183" url="https://pl.wikipedia.org/wiki?curid=1218183" title="Smog fotochemiczny">
Smog fotochemiczny

Smog fotochemiczny (nazywany też "smogiem typu Los Angeles", "smogiem białym" lub "smogiem jasnym") – typ smogu powstający w słoneczne dni przy dużym ruchu ulicznym. Brunatna mgła, która zwykle pojawia się nad miastami podczas gorącej, słonecznej pogody, kiedy to mieszanka czynników zanieczyszczających powietrze, zwłaszcza spalin wchodzi w reakcję ze światłem słonecznym, w wyniku czego powstaje trujący gaz, czyli ozon. Gaz ten może być przyczyną trudności w oddychaniu.
Występowanie.
Smog typu Los Angeles na półkuli północnej obserwowany jest najczęściej od czerwca do września, przy wysokiej temperaturze (pomiędzy 24 a 35°C) i słabym wietrze. Smog tego typu powszechnie występuje także w Santiago, São Paulo, Caracas, Atenach, Kairze, Teheranie, Pekinie, Szanghaju, Bangkoku oraz w mniejszym stopniu w Tokio, Osace, Nowym Jorku, Paryżu, Rzymie czy Madrycie. Występuje też w polskich miastach, szczególnie tych obciążonych dużym ruchem samochodowym.
Powstawanie.
Tlenki azotu i węglowodory obecne w spalinach samochodowych w obecności światła wchodzą w reakcje prowadzące do powstania silnych utleniaczy (m.in. ozonu), formaldehydu, acetaldehydu, PAN oraz nadtlenku wodoru.
Szkodliwość.
Smog fotochemiczny powoduje podrażnienie oczu, dróg oddechowych oraz uszkodzenia roślin.

</doc>
<doc id="1218184" url="https://pl.wikipedia.org/wiki?curid=1218184" title="La Plata (stacja kolejowa)">
La Plata (stacja kolejowa)

La Plata – stacja kolejowa w La Placie, w prowincji Buenos Aires, w Argentynie. Znajdują się tu 3 perony.
Stacja znajduje się na Línea General Roca i jest jednocześnie stacją końcową dla pociągów ze stacji Buenos Aires Constitución.
Historia.
Ta monumentalna budowla zwieńczona dużą kopułą została otwarta w dniu 1 października 1906. Architektami byli Louis Newbery Thomson (USA) i Paul Bell Chambres (UK). Zastąpiła ona pierwszą stację w mieście: "Estación 19 de Noviembre", w której obecnie mieści się centrum kulturalne Pasaje Dardo Rocha.
Stacja kolejowa w La Placie była miejscem pierwszej sceny filmu Siedem lat w Tybecie z 1997.
W latach 1998-1999, budynek został przebudowany przez koncesjonariusza Metropolitano.

</doc>
<doc id="1218187" url="https://pl.wikipedia.org/wiki?curid=1218187" title="Ozon przypowierzchniowy">
Ozon przypowierzchniowy



</doc>
<doc id="1218189" url="https://pl.wikipedia.org/wiki?curid=1218189" title="Tomasz Wołkowicz">
Tomasz Wołkowicz

Tomasz Wołkowicz (ur. 9 sierpnia 1979 w Katowicach) – polski hokeista, reprezentant Polski, trener.
Kariera klubowa.
Absolwent NLO SMS PZHL Sosnowiec z 1998. Wychowanek Naprzodu Janów i do 2011 roku zawodnik tego klubu. Od 2012 zawodnik Legii. Został II trenerem grupy młodszej w HUKS Warszawa. Od 2015 zawodnik drużyny Warsaw Capitals w II lidze.
W barwach reprezentacji Polski do lat 18 występował na turnieju mistrzostw świata juniorów do lat 18 w 1997. W barwach reprezentacji Polski do lat 20 wystąpił na turnieju mistrzostw świata juniorów do lat 20 w 1999, 2012. W barwach seniorskiej reprezentacji Polski uczestniczył w turnieju mistrzostw świata w 2008, 2007.
Na sezon 2020/2021 został asystentem głównego trenera reprezentacji Polski juniorów do lat 16.

</doc>
<doc id="1218192" url="https://pl.wikipedia.org/wiki?curid=1218192" title="7 Warszawski Batalion Saperów">
7 Warszawski Batalion Saperów

7 Warszawski Samodzielny Zmotoryzowany Batalion Saperów (7 bsap) – samodzielny pododdział wojsk inżynieryjnych ludowego Wojska Polskiego.
Formowanie i marsze.
Batalion został sformowany w miejscowości Lebiedin ("okolice Sum") na podstawie dyrektywy Naczelnego Dowództwa Armii Czerwonej nr Org./1/30660400 z dnia 17 III 1944 oraz rozkazu dowódcy 1 Armii Polskiej w ZSRR nr 04 z 1 kwietnia 1944 początkowo jako jednostka 1 Warszawskiej Brygady Saperów. Organizację formowania batalionu powierzono płk. Bronisławowi Lubańskiemu pełniącemu obowiązki dowódcy wojsk inżynieryjno-saperskich 1 Armii WP. Braki kadrowe zmuszały do stawiania na dowódców kompanii podoficerów. W połowie kwietnia do batalionu przybyli oddelegowani z Armii Czerwonej oficerowie. 8 maja 1944 r. stan faktyczny batalionu wynosił: oficerów 8, podoficerów 27, szeregowych 220 – brak było 56 kierowców. W maju batalion otrzymał sprzęt saperski, uzbrojenie i inne środki oraz materiały (m.in. 15.05 przydzielono park pontonowy NLP oraz kolumnę samochodów ciężarowych, 17.05 żołnierze otrzymali broń). 15 czerwca batalion zmienił rejon ześrodkowania na Kiwerce, skąd skierowano go do m. Chopnie (rejon ześrodkowania 1 BSap). W tym czasie batalion inspekcjonował gen. Zygmunt Berling.
W połowie lipca batalion liczył: 25 oficerów, 54 podoficerów, i 225 szeregowych. Dysponował parkiem NLP i 40 samochodami. W związku z operacją lipcową 1944 Armii Czerwonej 1 AWP otrzymała rozkaz przegrupowania się w kierunku Kowla. 23 lipca 1944 7 bsap przekroczył Bug. Maszerując na Chełm, Lublini Puławy 28 lipca batalion rozlokował się we wsi Bełtów.
Do 21 lipca 1944 podlegał 1 Armii Polskiej w ZSRR a potem, do końca wojny, 1 Armii WP.
Przysięgę żołnierze batalionu złożyli 1 października 1944 we wsi Groszówka pod Warszawą.
Udział w walkach.
Po sformowaniu w lipcu 1944, batalion wziął udział w budowaniu przeprawy przez Wisłę w rejonie Puław. We wrześniu uczestniczył w organizowaniu przeprawy przez Wisłę w Warszawie w rejonie Saskiej Kępy. W styczniu 1945, w operacji wiślańsko-odrzańskiej 1 Frontu Białoruskiego 7 batalion pozostawał w odwodzie 1 Armii. W czasie walk na Wale Pomorskim zabezpieczał pod względem inżynieryjnym dowództwo 1 Armii WP budując schrony, stanowiska obserwacyjne i mosty. W marcu 1945 uczestniczył w walkach o Kołobrzeg. W czasie przejścia 1 Armii do obrony wybrzeża Bałtyku, batalion stacjonował w Gryficach, gdzie szkolił się z budowy przepraw, a jedna kompania przygotowywała się do działania jako oddział zaporowy w walce z czołgami. 12 kwietnia 1945, w ramach przygotowania do operacji brandenburskiej, batalion został przebazowany w rejon Gozdowic. 13 i 14 kwietnia przygotował tam przeprawy promowe przez Odrę dla potrzeb 3 Dywizji Piechoty. W czasie operacji berlińskiej wspierał dalej 3 DP. Następnie organizował przeprawę przez Kanał Hohenzollernów budując most w Stople. Przeprawę utrzymywał do 28 kwietnia. Po zdemontowaniu mostu został przebazowany do Paaren, gdzie organizował stanowisko dowodzenia 1 Armii. Szlak bojowy zakończył nad Hawelą.
19 lutego 1945 Naczelne Dowództwo Armii Czerwonej nadało Batalionowi nazwę wyróżniającą „Warszawski”.
28 maja 1945 Rada Najwyższa ZSRR odznaczyła Batalion Orderem Czerwonej Gwiazdy za „wzorowe wypełnianie zadań bojowych Naczelnego Dowództwa przy przerwaniu obrony Niemców i ofensywie na Berlin”.
Skład organizacyjny.
"Etat 012/109"
Razem:
żołnierzy – 321 ("oficerów – 32, podoficerów – 62, szeregowych – 228")
sprzęt:
Obsada personalna.
7 samodzielny zmotoryzowany batalion saperów
7 Warszawski batalion saperów 20 Warszawskiej Dywizji Pancernej
Okres powojenny.
Po zakończeniu działań bojowych, w lipcu 1945 r. będąc dalej w składzie 1 Armii WP przegrupował się z Niemiec do Polski do Świętochłowic i uczestniczył w rozminowywaniu kraju. W lipcu i sierpniu kompanie usuwały i niszczyły miny, bomby i różnego rodzaju amunicję w miastach i obiektach przemysłowych Górnośląskiego Okręgu Przemysłowego w takich miastach jak: Katowice, Sosnowiec, Chorzów, Zabrze, Bytom i Gliwice. Od 20 lipca do 30 sierpnia batalion zniszczył 46 580 min oraz 4530 pocisków, bomb lotniczych i różnej amunicji większych kalibrów. We wrześniu batalion został przebazowany w rej. Raciborza i rozminowywał miejscowości: Racibórz, Rogowo, Wodzisław, Pawłowice, Chybice i Rudnica. W październiku prowadził prace wzdłuż lewego brzegu Odry od Raciborza do Opola. Był to ciężki teren do rozminowania, z bunkrami, okopami i polami minowymi powiązanymi z terenem i Odrą. Do końca października pododdziały zniszczyły w sumie 163 385 min różnego typu. Późną jesienią batalion powrócił do Świętochłowic, po czym został przebazowany do Kazunia.
W czasie rozminowania batalion stracił 6 żołnierzy (1 oficera, 2 podoficerów, 3 żołnierzy)
22 stycznia 1946 7 Batalion Saperów rozformowano, a kadrę i sprzęt wcielono do 2 pułku saperów z Kazunia.
W 1951 w Złocieńcu sformowano 73 batalion saperów 20 Dywizji Zmechanizowanej. Z początkiem 1946 roku wszystkie brygady saperów zostały przeformowane w pułki saperów. Jednocześnie rozformowany został 7 zmotoryzowany batalion saperów. Kadrę i sprzęt tego batalionu przekazano do 2 pułku saperów. Batalion ten w 1961 przedyslokowano do Gryfic i przemianowano na „7 Warszawski Batalion Saperów”. Od 1970 batalion stacjonował w Stargardzie Szczecińskim i wchodził w skład 20 Dywizji Pancernej. W związku z przeformowaniem 20 DPanc na 2 Pomorską Dywizję Zmechanizowaną, w 1990 batalion powtórnie przemianowano i nadano mu numer 2. Od 1996 batalion otrzymał sztandar i miano „Stargardzki”.

</doc>
<doc id="1218194" url="https://pl.wikipedia.org/wiki?curid=1218194" title="Vattenfall Cyclassics 2007">
Vattenfall Cyclassics 2007

Wyścig kolarski Vattenfall Cyclassics w roku 2007 odbył się jak zwykle w Hamburgu, 19 sierpnia 2007. Wyścig wygrał Alessandro Ballan pokonując na finiszu ubiegłorocznego zwycięzcę, Oscara Freire.
Wyniki (top 10).
2007-19-08: Hamburg-Hamburg, 229,1 km.
Olaf Pollack nie otrzymał punktów UCI ProTour, ponieważ jego drużyna, Team Wiesenhof-Felt, nie ma licencji ProTour.

</doc>
<doc id="1218195" url="https://pl.wikipedia.org/wiki?curid=1218195" title="Produkcja entropii">
Produkcja entropii

Produkcja entropii – parametr określający wydajność maszyn cieplnych takich jak elektrownie, silniki cieplne, chłodziarki, pompy cieplne i klimatyzatory. Odgrywa również kluczową rolę w termodynamice procesów nieodwracalnych.
Historia.
Entropia powstaje w trakcie procesów nieodwracalnych. Znaczenie unikania nieodwracalnych procesów (czyli zmniejszenie produkcji entropii) zostało zauważone już w 1824 roku przez Nicolasa Léonarda Sadi Carnota. W 1867 r. Rudolf Clausius, twórca pojęcia entropii, wydał rozszerzoną wersję swojej pracy naukowej z 1854 roku, dotyczącej pojęcia „unkompensierte Verwandlungen” (niewyrównane transformacje), które w nowoczesnej nomenklaturze będzie nosiło nazwę „produkcja entropii”. W tej samej pracy Clausius wprowadził nazwę „entropia” i dołączył równanie (71), w którym produkcja entropii jest zaznaczona jako formula_1 – wygląda ono tak:
gdzie:
Ze wzoru wynika, że formula_7 gdy proces jest odwracalny, a formula_8 gdy proces jest nieodwracalny.
I i II zasada termodynamiki.
Szybkość produkcji entropii, oznaczone jako formula_9 jest kluczowym elementem II zasady termodynamiki dla otwartych układów niejednorodnych. Jest ono przedstawione we wzorze:
gdzie:
Aby wykazać wpływ drugiego prawa termodynamiki oraz rolę produkcji entropii, należy połączyć je z I zasadą termodynamiki, jak na poniższym wzorze:
gdzie:
Przykłady procesów nieodwracalnych.
Entropia jest produkowana w procesach nieodwracalnych. Przykładami procesów nieodwracalnych są:
Wydajność silników cieplnych i chłodziarek.
Silniki cieplne.
Pierwsze i drugie prawo termodynamiki w przypadku silników cieplnych przyjmują następującą formę:
lub
gdzie:
Usunięcie ze wzoru formula_35 daje:
Wydajność jest określona przez:
Jeśli formula_41 to wydajność jest w swoim maksimum, a jego sprawność jest równa sprawności Carnota
Chłodziarki.
Pierwsze i drugie prawo termodynamiki w przypadku chłodziarek przyjmują następującą formę:
lub
formula_30 to moc dostarczana do wytwarzania mocy chłodzącej formula_46 w niskiej temperaturze formula_47 Usunięcie ze wzoru formula_35 daje:
Współczynnik wydajności chłodzącej chłodziarek jest określona przez:
Jeśli formula_41 to wydajność chłodziarki jest w swoim maksimum. Współczynnik wydajności chłodzącej jest podany przez współczynnik wydajności chłodzącej Carnota
Dyssypacja energii.
W obu przykładach znajduje się formula_53 który zmniejsza wydajność układów. Wynik ten w temperaturze pokojowej oraz (średnia) szybkość produkcji entropii formula_54 noszą nazwę „dyssypacja energii”.
Równoważność z innymi sformułowaniami.
Interesujące jest badanie zależności między matematyczną formułą II zasady termodynamiki a innymi znanymi formułami tej zasady. Aby je wykonać, należy najpierw spojrzeć na silnik cieplny, zakładając, że formula_55 Innymi słowy, wymiana ciepła formula_56 całkowicie zostaje przekształcona w energię. W tym przypadku II zasada dynamiki zredukuje się do
Ponieważ formula_58 a formula_59 powodowałoby, że formula_60 co narusza warunek, że produkcja entropii zawsze przyjmuje wartość dodatnią. Dlatego: "Nie jest możliwy proces, którego jedynym skutkiem byłoby pobranie pewnej ilości ciepła ze zbiornika i zamiana go w równoważną ilość pracy." Zdanie to jest sformułowaniem II zasady termodynamiki przez Kelvina.
Spójrzmy teraz na przykład chłodziarki i załóżmy, że moc wejściowa wynosi zero. Innymi słowy – ciepło jest transportowane z niskiej temperatury do wysokiej temperatury, bez wykonywania pracy. I zasada z formula_61 da:
natomiast drugie prawo da:
lub
Ponieważ formula_65 a formula_66 powodowałoby, że formula_67 co ponownie narusza warunek, że produkcja entropii zawsze przyjmuje wartość dodatnią. Dlatego: "Nie istnieje proces termodynamiczny, którego jedynym wynikiem byłoby pobranie ciepła ze zbiornika o temperaturze niższej i przekazanie go do zbiornika o temperaturze wyższej. "Zdanie to jest sformułowaniem II zasady termodynamiki przez Clausiusa.
Wyrażenia dotyczące produkcji entropii.
Wymiana cieplna.
W przypadku wymiany ciepła formula_68 z formula_69 do formula_70 szybkość produkcji entropii jest podawana przez:
Jeśli ciepło przepływa na długości formula_72 to pole przekroju poprzecznego formula_73 przewodność ciepła formula_74 i różnica temperatura są niewielkie:
natomiast szybkość produkcji entropii wynosi:
Przepływ materii.
W przypadku przepływu materii formula_77 z ciśnienia formula_78 do formula_79
Jeśli nastąpi niewielki spadek ciśnienia lub jeśli chcemy określić konduktancję formula_81 przez formula_82 powinniśmy użyć wzoru:
Zależności formula_84 w formula_85 i formula_86 są kwadratowe. Są one typowe w wyrażaniu wartości produkcji entropii. Gwarantują one, że produkcja entropii jest dodatnia.
Entropia mieszania.
W tej sekcji będziemy obliczali entropię mieszania, gdy dwa gazy doskonałe dyfundują do siebie. Rozważmy objętość formula_87 podzieloną na dwie objętości formula_88 i formula_89 dzięki czemu formula_90 Objętość formula_91 będzie zawierała formula_92 moli gazu doskonałego formula_93 natomiast objętość formula_94 będzie zawierała formula_95 moli gazu doskonałego formula_96 Łączna ilość to formula_97 Temperatura i ciśnienie w obydwóch objętościach jest taka sama. Entropia na początku jest podawana przez wzór:
Jeśli przedział między dwiema objętościami zostanie usunięta, to gazy te rozprężą się, porównywanie do efektu Joule’a-Thomsona. W stanie końcowym temperatura jest taka sama jak na początku, jednakże obydwa gazy przyjmują objętość formula_99 Stosunek entropii w formula_100 molach gazu doskonałemu wynosi
formula_102 to molowa pojemność cieplna w stałej objętości (podana w molach); formula_103 to stała gazowa gazu doskonałego (podana w molach). Tutejszy układ jest układem zamkniętym adiabatycznie, dlatego entropia zwiększa się, kiedy mieszanina dwóch gazów jest równa do produkcji entropii. Można to wyrazić za pomocą wzoru:
Jeśli początkowa i końcowa temperatura są takie same, to terminy związane z temperaturą przestają grać tu rolę, dzięki czemu możemy skupić się terminach związanych z objętością, czego wynikiem jest
Poznając stężenie gazu za pomocą wzoru formula_106 dochodzimy do dobrze znanego wyrażenia
Ekspansja Joule’a.
Ekspansja Joule'a (ang. "Joule’s expansion") jest podobna do entropii mieszania opisanej powyżej. Odbywa się ona w układzie adiabatycznym składającym się z gazu i dwóch sztywnych zbiorników (a oraz b) jednakowej objętości, połączonych za pomocą zaworu. Na początku zawór jest zakręcony. Zbiornik "a" zawiera gaz będący pod wysokim ciśnieniem, podczas gdy zbiornik "b" jest pusty. Kiedy zawór zostanie odkręcony, gaz przemieści się ze zbiornika, "a "do zbiornika "b", dzięki czemu obydwa zbiorniki będą napełnione tą samą ilością gazu. Objętość gazu ulega podwojeniu, kiedy energia wewnętrzna jest stała (adiabatyczna oraz kiedy nie zostanie wykonana praca). Zakładając, że gaz jest doskonały, molowa energia wewnętrzna to formula_108 Jeśli formula_102 jest stała, to stała formula_23 oznacza stałą formula_111 Molowa entropia gazu doskonałego jako funkcja objętości molowej formula_112 i formula_6 jest wyrażona za pomocą wzoru:
Układ, składający się z dwóch zbiorników i gazu, jest zamknięty i adiabatyczny, dlatego produkcja entropii w trakcie procesu jest równa wzrostowi entropii gazu. Zatem podwojenie objętości z formula_6 stałej daje, że produkcja entropii molowej gazu wynosi:
Interpretacja mikroskopowa.
Ekspansja Joule’a daje możliwość wyjaśnienia produkcji entropii w statystycznych, mechanicznych (mikroskopijnych) terminach. Przy zwiększeniu objętości (którą może zająć gaz) podwaja się. To oznacza, że dla każdej cząsteczki są teraz dwie możliwości: może zostać umieszczona w pojemniku A lub B. Jeśli posiadamy jeden mol gazu, liczba cząsteczek jest równa jednej stałej Avogadra formula_117 Wzrost mikroskopijnych możliwości jest czynnikiem 2 na cząsteczkę, co razem daje czynnik 2"N""A". Stosując ekspansję Boltzmanna (ang. "Boltzmann expansion") na entropię:
ze stałą Boltzmanna formula_119 i formula_120 mikroskopijnych możliwości do zrealizowania stanu makroskopowego, uzyskamy:
Tak więc, w trakcie wykonywania procesu nieodwracalnego liczba mikroskopijnych możliwości do realizacji stanu makroskopowego zwiększa się o pewien czynnik.
Podstawowe nierówności i warunki stabilności.
W tej sekcji będziemy wyjaśniali podstawowe nierówności (ang." basic inequalities") oraz warunki stabilności (ang. "stability conditions") dla układów zamkniętych. W przypadku układów zamkniętych wzór na pierwsze prawo termodynamiki redukuje się do:
natomiast wzór na drugie prawo termodynamiki zapisujemy jako:
Dla układów adiabatycznych formula_124 dlatego formula_125 Innymi słowy, entropia systemów adiabatycznych może tylko wzrosnąć. W równowadze entropia osiąga maksimum. Izolowane układy są szczególnym przypadkiem systemów adiabatycznych, dlatego stwierdzenie to jest również ważne dla pojedynczych układów.
Teraz weźmy pod uwagę systemy ze stałą temperaturą i objętością. W większości przypadków formula_6 oznacza temperaturę otoczenia, z jaką układ znajduje się w dobrym kontakcie termicznym. Ponieważ formula_127 jest stała, I zasada termodynamiki daje formula_128 Jeśli podobnie zmienimy II zasadę termodynamiki i użyjemy formula_6 stałej, uzyskamy:
Z energią swobodną Helmholtza określaną za pomocą wzoru
uzyskamy
Jeśli formula_133 to jest to matematyczne wyjaśnienie, że energia swobodna układów ze stałą temperaturą i objętością mają tendencję do zmniejszania się do swojego minimum. Ekspresja może być zintegrowana z początkowego stanu formula_134 do końcowego stanu formula_135 powodując, że
gdzie formula_137 to praca wykonywana jest "przez" układ. Jeśli proces wewnątrz systemu jest w pełni odwracalny, to wtedy posiada znak równości. Dlatego maksymalna praca, która może zostać wyekstrahowana z układu, jest równa energii swobodnej stanu początkowego minus energia swobodna stanu końcowego.
W końcu możemy porównać układy ze stałą temperaturą i ciśnieniem oraz przyjąć, że formula_138 Jeśli formula_139 jest stała, to I zasada termodynamiki da:
W kombinacji z II zasadą termodynamiki oraz biorąc pod uwagę, że formula_6 jest stała, otrzymamy wzór:
Wraz z entalpią swobodną określoną za pomocą wzoru
uzyskamy
Układy jednorodne.
W układach jednorodnych temperatura i ciśnienie są dobrze zdefiniowane, a wszystkie procesy wewnętrzne są odwracalne. Stąd formula_145 W rezultacie II zasada termodynamiki, pomnożona przez formula_146 jest redukowana do:
Wraz z formula_61 I zasada termodynamiki otrzymuje wzór
Usuwając formula_150 oraz mnożąc z formula_151 otrzymamy
Ponieważ
z molową entalpią swobodną formula_154 i molowym potencjałem chemicznym otrzymamy rezultat

</doc>
<doc id="1218196" url="https://pl.wikipedia.org/wiki?curid=1218196" title="Cro-mo 4130">
Cro-mo 4130

Cro-Mo 4130 – niskowęglowy stop stali, sprecyzowany przez Amerykański Instytut Węgla i Stali (AISI), zawierający jako główne dodatki stopowe: chrom i molibden. Często spotykana jest nazwa (z ang.) "„cromoly”".
Ten stop stali nie jest zaliczany do najbardziej wytrzymałych (wytrzymałość na rozciąganie wynosi 560 MPa), lecz ma bardzo dobry stosunek kosztów wytwarzania do wytrzymałości. Używa się jej głównie w częściach, które muszą wytrzymać duże obciążenia rozciągania, zginania lub zrywania. Jej obróbka cieplna polega na nagrzaniu do 865 °C, powolnym ochłodzeniu w piecu do 680 °C, a następnie swobodnym chłodzeniu w temperaturze otoczenia.
Wykorzystywana jest między innymi w produkcji ram samochodów wyścigowych, ram rowerowych, skrzyń biegów, tłoków, ogniw łańcuchowych itp.

</doc>
<doc id="1218197" url="https://pl.wikipedia.org/wiki?curid=1218197" title="Wysilenie silnika">
Wysilenie silnika

Wysilenie silnika – uzyskiwana przez silnik moc jednostkowa oraz wielkość średniej prędkości tłoka w cylindrze i wartość średniego ciśnienia użytecznego uzyskiwanego w silniku. Te trzy czynniki mają wpływ na stopień wysilenia silnika.
Wzrost wysilenia silnika ma nieustannie miejsce już od chwili jego powstania.
Wzrost wysilenia sprawia, że przy tej samej mocy silnik ma mniejszą masę i jest łatwiejszy do zabudowy.
Konsekwencje wzrostu wysilenia silnika.
Podczas wzrostu wysilenia dochodzi do szeregu niekorzystnych zjawisk do których możemy zaliczyć:
Przeciwdziałanie niekorzystnym konsekwencjom.
Aby te zjawiska usunąć stosuje się:

</doc>
<doc id="1218199" url="https://pl.wikipedia.org/wiki?curid=1218199" title="Green thread">
Green thread

Green thread () − wątek, który jest tworzony i obsługiwany przez maszynę wirtualną, w odróżnieniu od wątków natywnych danego systemu operacyjnego. Zielone wątki emulują środowisko wielowątkowe niezależnie od możliwości systemu, na którym zostały uruchomione. Są zarządzane w przestrzeni użytkownika, a nie jądra systemu, przez co mają możliwość pracy w środowiskach, które nie wspierają wątków.
Wydajność.
Na wielordzeniowych procesorach, natywne implementacje wątków pozwalają na automatyczne podzielenie pracy na poszczególne procesory, na co zwyczajowo nie zezwalają implementacje zielonych wątków
. Na niektórych maszynach wirtualnych zielone wątki mogą być uruchamiane szybciej niż odbywa się to dla natywnych wątków systemu operacyjnego. Na jednoprocesorowych komputerach najbardziej wydajny model nie został jeszcze jasno określony, benchmarki na komputerach z zainstalowanym jądrem linuksowym pokazują, że:
Dodatkowo, zielony wątek może blokować wszystkie inne wątki, jeśli dokonuje blokującej operacji I/O. Aby zapobiec temu problemowi, zielone wątki muszą używać asynchronicznych operacji I/O, co komplikuje ich implementację, oraz zwiększa ich czas reakcji.
Stworzone w przestrzeni użytkownika zielone wątki są lżejsze od natywnych, ale jako że implementują formę wielozadaniowości, błędy implementacyjne w programach używających wątków mogą powodować nieoczekiwane zakończenie działania.
Zielone wątki w wirtualnej maszynie Javy.
W Javie 1.1, zielone wątki były jedynymi dostępnymi, przynajmniej na systemie Solaris. Ponieważ zielone wątki posiadają pewne ograniczenia w stosunku do natywnych, w następnych wersjach Javy ustąpiły im miejsca. 
Wyjątkiem jest wirtualna maszyna Squawk, która jest połączeniem systemu operacyjnego (dla niskopoziomowych urządzeń) oraz wirtualnej maszyny Java. Zielone wątki są tu używane w celu zminimalizowania ilości natywnego kodu i obsługi migracji tego, co jest izolowane (poprzez odpowiedni interfejs).
Zielone wątki w innych wirtualnych maszynach.
Inne maszyny wirtualne, które nadal implementują zielone wątki zamiast wsparcia dla natywnych wątków:
Wirtualna maszyna Erlanga zawiera coś co można nazwać 'zielonymi procesami' - są one podobne do procesów systemu (nie współdzielą stanu tak jak wątki), lecz są zaimplementowane wewnątrz Erlang Run Time System (erts).
W przypadku GHC Haskell, przełączanie kontekstu występuje przy pierwszej alokacji, po upłynięciu konfigurowalnego limitu czasu. W trakcie swojego życia, wątki GHC są uruchamialne na jednym lub kilku wątkach systemu operacyjnego (występuje tu relacja wiele-do-wielu pomiędzy wątkami GHC a wątkami systemu operacyjnego), pozwalając na osiągnięcie współbieżności na maszynach z wieloprocesorowością symetryczną, nie tworząc większej ilości bardziej kosztownych wątków systemu operacyjnego, niż to potrzebne do obsługi dostępnych rdzeni.
Wirtualne maszyny Smalltalka nie oceniają przebiegu działania, mimo to maszyna wirtualna ciągle może zmienić przebieg działania wątku po otrzymaniu zewnętrznego sygnału (wyczerpanie limitu czasowego, zwolnienie zasobów I/O). Niektóre implementacje Smalltalka np. QKS Smalltalk, oceniają przebieg działania, obsługują zielone wątki i zapobiegają inwersji priorytetu. W większości środowisk Smalltalka, regularnie budzący się proces o wysokim priorytecie efektywnie implementuje wywłaszczanie:
 [(Delay forMilliseconds: 50) wait] repeat
 ] forkAt: Processor highIOPriority
Większość implementacji zielonych wątków nie zawiera obsługi zapobiegania przed inwersją priorytetów.

</doc>
<doc id="1218202" url="https://pl.wikipedia.org/wiki?curid=1218202" title="15 Batalion Saperów (LWP)">
15 Batalion Saperów (LWP)

15 Batalion Saperów (15 bsap.) – oddział wojsk inżynieryjno-saperskich ludowego Wojska Polskiego.
Historia batalionu.
15 Batalion Saperów został sformowany w Berdyczowie na podstawie rozkazu dowódcy 1 Armii Polskiej w ZSRR nr 00127 z 4 lipca 1944 według etatu nr 010/562 jako organiczny oddział 1 Korpusu Pancernego. Formowanie rozpoczęto 16 lipca 1944.
W operacji łużyckiej współdziałał z jednostkami pancernymi w pokonywaniu przeszkód wodnych i zapór inżynieryjnych. Zbudował 6 mostów i przygotował 8 brodów na przeprawach przez Nysę Łużycką i Szprewę. Uczestniczył w operacji łużyckiej i praskiej wykonując rozkazy dowódcy 1 KPanc. oraz dowódców jednostek korpusu, do których bywał czasowo przydzielany.
Po powrocie do kraju brał udział w rozminowywaniu Górnego Śląska.
Rozformowany na mocy rozkazu nr 0248/org. z 14 września 1945 roku.
Obsada personalna dowództwa.
Obsada personalna dowództwa batalionu:
Organizacja batalionu wg etatu nr 010/562.
Stan etatowy batalionu – 473 żołnierzy, w tym 37 oficerów, 90 podoficerów i 347 szeregowych.
Batalion posiadał 42 samochody i 483 miny.

</doc>
<doc id="1218203" url="https://pl.wikipedia.org/wiki?curid=1218203" title="Karl von Oberkamp">
Karl von Oberkamp

Karl Ferdinand Reichsritter von Oberkamp (ur. 30 października 1893 w Monachium, zm. 4 maja 1947) – SS-Brigadeführer i Generalmajor Waffen-SS. Dowódca 7 Ochotniczej Dywizji Górskiej SS "Prinz Eugen" od 15 maja 1943 do 30 stycznia 1944 i V Korpusu Górskiego SS. Po zakończeniu II wojny światowej został przekazany Jugosławii, osądzony i stracony w maju 1947.

</doc>
<doc id="1218205" url="https://pl.wikipedia.org/wiki?curid=1218205" title="Szipka (szczyt)">
Szipka (szczyt)

Szipka (bułg. "Шипка") – szczyt górski w środkowej Starej Płaninie o wysokości 1329 m n.p.m., górujący nad przełęczą tej samej nazwy o wysokości 1185 m n.p.m. Szipka znajduje się na terenie Parku Narodowego noszącego tę samą nazwę. Przez przełęcz prowadzi ważna droga łącząca miasta Gabrowo i Kazanłyk. 
W czasie X. wojny rosyjsko-tureckiej (1877-1878) na przełęczy Szipka czterokrotnie (w lipcu, w sierpniu i we wrześniu 1877, a także w styczniu 1878) starły się armia rosyjsko-bułgarska i wojska osmańskie. Najkrwawsza z tych czterech wyjątkowo ważnych dla przebiegu wojny bitew, sierpniowa, pochłonęła ponad 10 tys. ofiar, w tym 3640 żołnierzy rosyjskich i ochotników bułgarskich. W celu upamiętnienia tego wydarzenia, w latach 1928-1934 na szczycie wzniesiono monument zwany Pomnikiem Wolności (bułg. "Паметник на Свободата"), który wraz z zabytkowym monasterem i cerkwią Narodzenia Pańskiego mieszczącymi się w pobliskim miasteczku Szipka stanowi jeden z najciekawszych kompleksów turystycznych w Bułgarii.

</doc>
<doc id="1218209" url="https://pl.wikipedia.org/wiki?curid=1218209" title="Franciszek Pfanhauser">
Franciszek Pfanhauser

Franciszek Pfanhauser (ur. w grudniu 1796 w Warszawie, zm. po 1865 we Florencji) – polski malarz, kolekcjoner, pedagog, konserwator obrazów.
Naukę malarstwa podjął w 1812 roku w Liceum Warszawskim pod kierunkiem Zygmunta Vogla, a następnie Marcela Bacciarellego. W 1817 roku zapisał się na Wydział Sztuk Pięknych Uniwersytetu Warszawskiego. Później, korzystając ze stypendiów rządowych, podjął studia w Wiedniu, a następnie w Rzymie, przysyłając stale obrazy na wystawy w Warszawie.
Początkowo zajmował się malowaniem kopii dzieł, m.in. Tycjana, ale w 1825 roku przysyłał na wystawy już własne kompozycje, m.in. "Zaślubienie Władysława Jagiełły z Jadwigą" i "Edypa prowadzonego przez Antygonę". Przed 1834 rokiem powrócił do kraju, a w 1837 roku wziął ślub z malarką Amelią Lepige. W tym czasie zajmował się przede wszystkim malowaniem portretów. Namalował m.in. portrety Marii Szymanowskiej, gen. Jana Zygmunta Skrzyneckiego (Muz. Wojska. Pol. w Warszawie), Elżbiety z Czabanów Wieman (Muzeum Narodowe w Warszawie), czy Pauliny z Wasilewskich Tykiel (Muzeum Narodowe w Warszawie) i wiele innych. Malował także obrazy religijne dla warszawskich kościołów, m.in. "Hołd Trzech Króli" dla katedry pod wezwaniem św. Jana w Warszawie. Wiele z obrazów Pfanhausera zaginęło w czasie drugiej wojny światowej.
Jednym z zajęć Franciszka Pfanhausera było kolekcjonowanie obrazów, które wystawiał następnie na licznych wystawach, m.in. w Petersburgu (1844). W swojej kolekcji posiadał m.in. obrazy Rafaela, Rubensa, Rembrandta.
Zasłynął także jako zdolny konserwator obrazów, m.in. Galerii Łazienkowskiej w latach 1833–1839.
W 1836 otworzył Szkołę Malarstwa dla 12 uczniów, którą prowadził aż do wyjazdu do Florencji w 1848.
Obrazy Franciszka Pfanhausera można zaklasyfikować do realizmu mieszczańskiego. Cechowały je bezbłędna technika, ciemna tonacja, harmonizowane barwy.

</doc>
<doc id="1218212" url="https://pl.wikipedia.org/wiki?curid=1218212" title="Ohene Djan Sports Stadium">
Ohene Djan Sports Stadium

Ohene Djan Stadium – wielofunkcyjny stadion sportowy w stolicy Ghany, Akrze. Na co dzień gra na nim klub Accra Hearts of Oak SC. Rozgrywane były tam także mecze Pucharu Narodów Afryki 2008. Stadion może pomieścić 40 000 widzów.

</doc>
<doc id="1218213" url="https://pl.wikipedia.org/wiki?curid=1218213" title="Lot 93">
Lot 93

Lot 93 (ang. "United 93") – francusko-amerykańsko-brytyjski filmowy dramat z 2006 roku w reżyserii Paula Greengrassa. Film rekonstruuje wydarzenia, które odbyły się na pokładzie samolotu linii United Airlines, który obsługiwał lot 93. Samolot został porwany 11 września 2001 roku, podczas zamachu terrorystycznego na World Trade Center i Pentagon.
Film został nominowany do Oscara w dwóch kategoriach oraz zdobył dwie nagrody BAFTY dla najlepszego reżysera oraz za najlepszy montaż.

</doc>
<doc id="1218215" url="https://pl.wikipedia.org/wiki?curid=1218215" title="Kenias Marange">
Kenias Marange

Kenias "Kenny" Marange (ur. 9 października 1964) – zimbabwejski sędzia piłkarski.
Sędzia międzynarodowy FIFA od 1998. Na stałe mieszka w Mutare, gdzie jest zatrudniony przez Koleje Państwowe Zimbabwe na stanowisku głównego technologa.
Trzykrotnie wybrany najlepszym arbitrem swojego kraju (2003, 2006, 2007).
Posiada również uprawnienia do sędziowania meczów koszykówki. W wolnym czasie występuje jako wokalista lokalnych zespołów muzycznych.

</doc>
<doc id="1218216" url="https://pl.wikipedia.org/wiki?curid=1218216" title="Stephen Dorrell">
Stephen Dorrell

Stephen James Dorrell (ur. 25 marca 1952 w Worcester) – brytyjski polityk, długoletni poseł do Izby Gmin, minister w rządzie Johna Majora.
Życiorys.
Kształcił się w Uppingham School oraz w Brasenose College na Uniwersytecie Oksfordzkim. W latach 1971–1973 służył w ochotniczej rezerwie Royal Air Force. Następnie był dyrektorem Faithful Group, rodzinnego przedsiębiorstwa produkującego odzież przemysłową.
Zaangażował się w działalność polityczną w ramach Partii Konserwatywnej. W 1974 był osobistym asystentem Petera Walkera. W październiku tegoż roku sam wystartował w wyborach w okręgu Kingston upon Hull East, przegrywając jednak wyraźnie z laburzystą Johnem Prescottem.
Do Izby Gmin został wybrany w następnych wyborach z 1979, wygrywając wybory w okręgu Loughborough. Był wówczas najmłodszym deputowanym ("Baby of the House"). Siedmiokrotnie ubiegał się z powodzeniem o reelekcję (1983, 1987, 1992, 1997, 2001, 2005 i 2010), sprawując mandat deputowanego nieprzerwanie do 2015. Od 1997 reprezentował okręg Charnwood.
W 1983 został parlamentarnym prywatnym sekretarzem Petera Walkera, wówczas ministra energii. Po wyborach z 1987 objął funkcję asystenta rządowego whipa, a w 1988 lorda komisarza skarbu. W 1990 powołany na parlamentarnego podsekretarza stanu w departamencie zdrowia. Od 1992 był finansowym sekretarzem skarbu. W 1994 został członkiem gabinetu Johna Majora jako minister dziedzictwa narodowego. W 1995 przeszedł na stanowisko ministra zdrowia, na którym pozostał do przegranej konserwatystów w wyborach w 1997.
Zgłosił następnie swoją kandydaturę w wyborach na lidera partii, ale wycofał się z nich wobec braku poparcia w szeregach ugrupowania. Poparł wówczas Kennetha Clarke’a; wybory wygrał jednak William Hague. Stephen Dorrell wszedł w skład gabinetu cieni jako odpowiednik ministra edukacji. W 1998 zrezygnował z funkcji partyjnych, dołączając do backbencherów.
W 2015 nie ubiegał się o ponowny wybór do parlamentu. Związany z biznesem jako konsultant, dołączył do firmy doradczej KPMG. Został też prezesem NHS Confederation, federacji organizacji związanych z systemem National Health Service. W 2019 opuścił torysów, wspierając nowe ugrupowanie Change UK

</doc>
<doc id="1218218" url="https://pl.wikipedia.org/wiki?curid=1218218" title="Begonia koralowa">
Begonia koralowa

Begonia koralowa, begonia plamista ("Begonia maculata") – gatunek rośliny z rodziny begoniowatych. Zasięg obejmuje południowa Brazylię oraz prowincję Misiones w Argentynie. W uprawie rozpowszechniona jest odmiana uprawna 'Luzerna', uznawana za jedną z najbardziej odpornych, a przy tym ozdobnych zarówno z liści, jak i kwiatów.
Zastosowanie.
Roślina ozdobna. Łatwa w uprawie. W Polsce jest uprawiana jako ozdobna roślina doniczkowa w palmiarniach i w mieszkaniach. Należy do grupy begonii o ozdobnych liściach i kwiatach. Jest byliną i może być uprawiana przez wiele lat, jednak uprawiana w mieszkaniach begonia po 2–3 latach traci ładny wygląd, gdyż jej pędy od dołu ogałacają się z liści. Należy ją więc odnawiać z wcześniej przygotowanych sadzonek.

</doc>
<doc id="1218220" url="https://pl.wikipedia.org/wiki?curid=1218220" title="Dmitrij Juszkiewicz">
Dmitrij Juszkiewicz

Dmitrij Siergiejewicz Juszkiewicz (ros. Дмитрий Сергеевич Юшкевич; ur. 19 listopada 1971 w Czerepowcu) – rosyjski hokeista, reprezentant ZSRR, WNP i Rosji, dwukrotny olimpijczyk. Trener hokejowy.
Jego syn Dmitrij (ur. 1997) także został hokeistą.
Kariera zawodnicza.
Łącznie w czasie kariery rozegrał 11 sezonów w NHL. Pierwotnie zakończył karierę w styczniu 2008 z powodu wypadku samochodowego w Kalifornii, w którym zginęła jego pierwsza żona Oksana, po czym postanowił zaopiekować się trójką ich dzieci. Po czterech miesiącach postanowił wrócić do gry w hokeja i 19 maja 2008 podpisał kontrakt z Sibirem Nowosybirsk. Ostatni sezon rozegrał w Finlandii w lidze SM-liiga, po czym w połowie kwietnia 2010 ogłosił zakończenie kariery zawodniczej.
Uczestniczył w turniejach zimowych igrzysk olimpijskich 1992 (WNP), 1998 (Rosja), mistrzostw świata 1993, 1994, 1998, 2004 oraz Pucharu Świata 1996.
Kariera trenerska.
W sezonie KHL (2010/2011) był asystentem I trenera w Sibirze Nowosybirsk. W sezonie KHL (2011/2012) był szkoleniowcem Sibiru Nowosybirsk. Został asystentem selekcjonera reprezentacji Rosji, Zinetuły Bilaletdinowa. Od kwietnia 2012 został asystentem amerykańskiego trenera Toma Rowe'a w klubie Łokomotiw Jarosław. W kwietniu 2014 został trenerem klubu Jugra Chanty-Mansyjsk. Został zwolniony pod koniec stycznia 2015. Później był krótkotrwale asystentem w Łokomotiwie, a następnie został asystentem w Siewierstali Czerepowiec. Od listopada 2015 pierwszy trener Siewierstali. Odszedł z klubu wraz z końcem sezonu KHL (2015/2016). Od 2016 ponownie asystent szkoleniowca Łokomotiwu Jarosław. Od lipca 2017 asystent głównego szkoleniowca CSKA Moskwa w randze starszego trenera. Pod koniec września 2021 wszedł ponownie do sztabu trenerskiego Łokomotiwu.

</doc>
<doc id="1218221" url="https://pl.wikipedia.org/wiki?curid=1218221" title="Begonia corallina">
Begonia corallina



</doc>
<doc id="1218226" url="https://pl.wikipedia.org/wiki?curid=1218226" title="Ozena">
Ozena



</doc>
<doc id="1218228" url="https://pl.wikipedia.org/wiki?curid=1218228" title="Grupa Poleska">
Grupa Poleska

Grupa Poleska – formacja Wojska Polskiego, utworzona na przełomie lat 1918 i 1919.&lt;br&gt;Inne nazwy to: Grupa Podlaska/gen. Listowskiego (do 9 czerwca) i Front Poleski.
Historia.
Tuż po odzyskaniu niepodległości armia polska nie miała jednolitej struktury operacyjnej, lecz składała się z improwizowanych grup, w skład których wchodziły bataliony lub pułki. Jedną z takich grup była Grupa Podlaska, zwana też Grupą gen. Listowskiego. Początkowo miała osłaniać linię Bugu na północnej Lubelszczyźnie, potem 9 lutego 1919, po negocjacjach z niemiecką załogą, przejęła twierdzę w Brześciu i ruszyła na wschód w celu przejęcia terytorium dawnego Ober-Ostu. W czasie swojego półtorarocznego istnienia grupa przeszła przez Brześć, Pińsk, Łuniniec, Mozyrz i z powrotem.
Od lutego 1919 grupa ścierała się z nielicznymi siłami sowieckimi, zachowując postawę defensywną. Ruszyła dopiero w następnym miesiącu, 2 marca zajmując Słonim i 5-go Pińsk, mimo to grupa utknęła nad Styrem, Prypecią i Jasiołdą, próbując zdobyć Łuniniec (w tym czasie, w związku z reorganizacją, Grupa Podlaska została przemianowana na Front Poleski). Udało się to dopiero 10 lipca, co pozwoliło na kolejne uderzenie, dochodząc nad Horyń, pod koniec sierpnia Tonież, a w grudniu Ptycz. Wtedy formacją, po przeniesieniu gen. ppor. Listowskiego do Frontu Wołyńskiego, dowodził płk Sikorski, zaś sam Front Poleski w ostatniej dekadzie lipca został przemianowany na Grupę Poleską i włączony do Frontu Litewsko-Białoruskiego gen. Szeptyckiego.
28 stycznia Rada Komisarzy Ludowych zgłosiła chęć rozmów pokojowych, lecz wywiad polski zaobserwował koncentrację sił radzieckich przy linii frontu. W związku z tym Naczelne Dowództwo WP zaplanowało nową operacją zaczepną, tzw. "wyprawę kijowską". Początkowa ("operacja mozyrska") faza miała rozgrywać się na Polesiu. W tym celu 9 DP (stanowiącą całość sił grupy) wzmocniły: II BJ, pułk piechoty oraz 20 dział, czyli razem dywizja liczyła 6100 piechurów i 400 kawalerzystów. 5 marca znad Uboreci ruszyły 2 uderzenia polskie: piechoty na Mozyrz, jazdy na Barbarów (oba miasta opanowano tego samego dnia) oraz znad Ptyczy uderzenia pomocnicze na Kalinkowicze (zajęte 6 marca). Siły radzieckie reprezentowane tu były przez 57 i część 47 DS. 7 marca 9. dywizja zaczęła umacnianie swoich pozycji, a 8 marca zajęła Rzeczycę. Następnie siły radzieckie (10, 17 i 57 DS) 4 razy (16 marca, 30 marca-3 kwietnia, 6 kwietnia i 15 kwietnia) nieudanie kontratakowały (udało im się odbić Rzeczycę). W zmaganiach na Polesiu Grupę Poleską wspomagała Flotylla Pińska. Po przybyciu uzupełnień wojska Sikorskiego 27 kwietnia zdobyły Czarnobyl i umocniły się nad brzegiem Dniepru, ponownie zdobywając 10 maja Rzeczycę.
Ponadto oddziały 9 Dywizji Piechoty miały wziąć udział w ofensywie na białoruskim teatrze działań. Przeszkodziła temu I ofensywa Tuchaczewskiego (inaczej zwana bitwą na Berezyną), zakończona połowicznym sukcesem Sowietów. 4 lipca ponownie zaatakowali, zmuszając wojska polskie do odwrotu. Przeciwko Grupie Poleskiej działania podjęła wtedy dwudywizyjna Grupa Mozyrska. Zmusiła ona Sikorskiego do wycofania swoich sił do Łunińca (11 lipca), zatopienia 24 lipca resztek Flotylli Poleskiej, a następnie do odwrotu nad Bug.
29 lipca rozpoczęła się obrona Narwi i Bugu. Grupa Poleska zajmowała wówczas pozycje:
1 sierpnia ruszyło natarcie 16 Armii bolszewickiej na Twierdzę Brześć. Udało jej się na krótko wejść do części dzieł fortecznych, co zmusiło Polaków do wycofania się do cytadeli. Wieczorny kontratak przywrócił sytuację sprzed szturmu. Pod znakiem zapytania stał jednak sens obrony twierdzy po sforsowaniu Bugu na północ od Brześcia. Mimo kontruderzeń, powstawało coraz więcej przyczółków, jak 2 sierpnia pod Pratulinem czy 4 sierpnia pod Terespolem i Brześciem. Doprowadziło to do generalnego odwrotu Grupy Poleskiej, która na podstawie decyzji Wodza Naczelnego z 6 sierpnia została rozwiązana, 9 DP przydzielono do 5 Armii, której dowódcą został Sikorski, a 16 i 21 DP do 4 Armii, wchodzącej w skład grupy uderzeniowej. Stało to się w rejonie Białej Podlaskiej, skąd Grupa Podlaska ruszyła na front w 1919.

</doc>
<doc id="1218229" url="https://pl.wikipedia.org/wiki?curid=1218229" title="Okręg wyborczy Loughborough">
Okręg wyborczy Loughborough

Okręg wyborczy Loughborough powstał w 1885 r. i wysyła do brytyjskiej Izby Gmin jednego deputowanego. Okręg obejmuje miasta Loughborough i Shepshed wraz z okolicznymi wsiami w hrabstwie Leicestershire.

</doc>
<doc id="1218230" url="https://pl.wikipedia.org/wiki?curid=1218230" title="Juan Núñez de la Peña">
Juan Núñez de la Peña

Juan Núñez de la Peña (maj 1641 - 3 stycznia 1721) - hiszpański historyk, urodzony w San Cristóbal de La Laguna. Studiował łacinę i nauki humanistyczne na Uniwersytecie w La Laguna; po ukończeniu studiów uzyskał święcenia kapłańskie. Pracował jako notariusz w hiszpańskim mieście Toledo, zanim powrócił na Wyspy Kanaryjskie.
Już na Wyspach Kanaryjskich, rozpoczął zbieranie i zachowywanie dla przyszłych pokoleń dokumentów miejskich, rejentalnych i kościelnych, co pozwoliło mu na stworzenie historii wysp, pod tytułem "Conquista y antigüedades de las islas de la Gran Canaria y su descripción, con muchas advertencias de sus privilegios, conquistadores, pobladores y otras particularidades en la muy poderosa isla de Tenerife, dirigido a la milagrosa imagen de Nuestra Señora de Candelaria". Opracowanie zostało opublikowane w roku 1676, zaś jego druga, poprawiona edycja ukazała się trzy lata później.
W pracy Juan Núñez de la Peña poddał badaniom lud Guanczów, jak też genealogię rodzin pochodzenia europejskiego, osiadłych na Wyspach Kanaryjskich. Za swoje osiągnięcia otrzymał pensję w wysokości 200 pesos wraz z tytułem "cronista general de los reinos de Castilla y León" ("Głównego Kronikarza Królestwa Kastylia-León").

</doc>
<doc id="1218231" url="https://pl.wikipedia.org/wiki?curid=1218231" title="Okręg wyborczy Charnwood">
Okręg wyborczy Charnwood

Okręg wyborczy Charnwood powstał w 1997 r. i wysyła do brytyjskiej Izby Gmin jednego deputowanego. Okręg został wydzielony z okręgu Loughborough.

</doc>
<doc id="1218233" url="https://pl.wikipedia.org/wiki?curid=1218233" title="Grupa Podlaska">
Grupa Podlaska



</doc>
<doc id="1218235" url="https://pl.wikipedia.org/wiki?curid=1218235" title="Front Poleski">
Front Poleski



</doc>
<doc id="1218246" url="https://pl.wikipedia.org/wiki?curid=1218246" title="Silnik krótkoskokowy">
Silnik krótkoskokowy

Silnik krótkoskokowy – silnik spalinowy, w którym skok tłoka jest mniejszy niż 0,9 średnicy cylindra (S/D &lt; 0,9). Silniki krótkoskokowe są najczęściej silnikami o zapłonie iskrowym, najczęściej mają wysokie obroty pracy.
Mają następujące zalety:
Są jednakże obarczone też wadami:
Silniki z krańcowo krótkim skokiem (S/D &lt;0,7) są najczęściej bardzo wysilonymi, szybkoobrotowymi silnikami motocyklowymi lub wyścigowymi.

</doc>
<doc id="1218247" url="https://pl.wikipedia.org/wiki?curid=1218247" title="Ulica Łódzka w Kaliszu">
Ulica Łódzka w Kaliszu

Ulica Łódzka – jedna z najważniejszych i najruchliwszych ulic Kalisza. Ma około 4,7 km długości dzięki czemu plasuje się na trzecim miejscu pod względem najdłuższych ulic miasta. Jest częścią drogi krajowej nr 12. W pobliżu fabryki Winiary znajduje się podstrefa Wałbrzyskiej Specjalnej Strefy Ekonomicznej.
Przebieg.
Ulica Łódzka zaczyna się na ul. Warszawskiej. Po ponad kilometrze dochodzi do niej Trasa Bursztynowa. Za Cmentarzem Tynieckim przechodzi nad rzeką Swędrnią. Ulica kończy się na granicy miasta. Do skrzyżowania z ulicą Rajskowską jest to droga jednojezdniowa czteropasmowa. Przebiega przez trzy dzielnice – Tyniec, Rajsków i Winiary. Do mostu na Swędrni stanowi granicę między dwoma pierwszymi. Od tego miejsca do granicy miasta ulica Łódzka do 2012 ma zostać gruntownie zmodernizowana.
Komunikacja.
Ulicą Łódzką kursują następujące linie autobusowe Kaliskich Linii Autobusowych:
Znajduje się tutaj 18 przystanków.

</doc>
<doc id="1218251" url="https://pl.wikipedia.org/wiki?curid=1218251" title="Silnik długoskokowy">
Silnik długoskokowy

Silnik długoskokowy – silnik spalinowy w którym skok tłoka jest większy niż 1,2 średnicy cylindra (S/D&gt;1,2). Silniki długoskokowe są częściej silnikami o zapłonie samoczynnym, w mniejszym stopniu o zapłonie iskrowym.
Mają następujące zalety:
Są jednakże obarczone też wadami:
Silniki z krańcowo długim skokiem (S/D &gt;2,5) są najczęściej wysokoprężnymi wolnoobrotowymi silnikami wodzikowymi do napędu statków.

</doc>
<doc id="1218252" url="https://pl.wikipedia.org/wiki?curid=1218252" title="Juta (tkanina)">
Juta (tkanina)

Juta − włókno łodygowe produkowane z rośliny z rodzaju juta, uprawianej w Chinach, Pakistanie i innych krajach o gorącym, wilgotnym klimacie. Terminem tym określana jest również wytwarzana z niego tkanina o splocie płóciennym. Występuje w kolorze szarym lub złotawym, włókna juty dobrze i łatwo się barwią, natomiast bielenie ich jest trudne. Występuje w gramaturach od 125 g/m² do 350 g/m². Włókno jutowe, po bawełnianym, jest najbardziej rozpowszechnione (ze względu na swoją taniość i dużą wydajność).

</doc>
<doc id="1218254" url="https://pl.wikipedia.org/wiki?curid=1218254" title="22. ceremonia wręczenia nagród Goya">
22. ceremonia wręczenia nagród Goya

22. ceremonia wręczenia hiszpańskich nagród filmowych Goya za rok 2007, odbyła się 3 lutego 2008 roku w Palacio de Congresos w Madrycie.
17 grudnia 2007 roku, aktorzy Juan Diego Botto i Ivana Baquero ogłosili nominacje do nagród. 
Najlepszym filmem okazała się "Samotność" w reżyserii Jaime Rosalesa. Siedem statuetek otrzymał film "Sierociniec" Juana Antonio Bayony.

</doc>
<doc id="1218261" url="https://pl.wikipedia.org/wiki?curid=1218261" title="Skonto">
Skonto

Skonto – procentowe zmniejszenie sumy należności udzielane nabywcy przez dostawcę towaru, jeżeli odbiorca reguluje zapłatę należności gotówką przed umówionym terminem (tj. w przypadku, gdy nabywca zrezygnuje z zaoferowanego mu przez dostawcę kredytu handlowego).
W praktyce udzielenie skonta wygląda w ten sposób, że sprzedawca ustala termin płatności np. na 30 dni, ale jeżeli nabywca ureguluje należność w terminie np. 15 dni, to suma należności jest obniżana np. o 4%. Podjęcie decyzji o udzieleniu (skorzystaniu) ze skonta wymaga porównania skonta z kredytem handlowym. Wzór na koszt kredytu handlowego w skali rocznej (d):
formula_1
gdzie
Z punktu widzenia podatku od towarów i usług (VAT) podstawą opodatkowania jest obrót, czyli „kwota należna z tytułu sprzedaży, pomniejszona o kwotę należnego podatku”. Obrót ten zmniejsza się jednak „o kwoty udokumentowanych, prawnie dopuszczalnych i obowiązkowych rabatów (bonifikat, opustów, uznanych reklamacji i skont)”. Regulacje te stosuje się także do ustalania podstawy opodatkowania w wewnątrzwspólnotowym nabyciu towarów, którą jest „kwota, jaką nabywający obowiązany jest zapłacić”. Skonto ma więc wpływ na podstawę opodatkowania podatkiem od towarów i usług (VAT), a tym samym także na wysokość podatku.

</doc>
<doc id="1218263" url="https://pl.wikipedia.org/wiki?curid=1218263" title="ET 166">
ET 166



</doc>
<doc id="1218269" url="https://pl.wikipedia.org/wiki?curid=1218269" title="Częściowy współczynnik bezpieczeństwa">
Częściowy współczynnik bezpieczeństwa

Częściowy współczynnik bezpieczeństwa – rozwinięcie koncepcji współczynnika bezpieczeństwa.
gdzie formula_2 jest naprężeniem zredukowanym w sensie odpowiedniej hipotezy wytężeniowej natomiast formula_3 jest dopuszczalnym naprężeniem (zredukowanym) odpowiednim dla danego materiału.
Warunek projektowania przyjmuje więc postać
lub równoważnie:
Wprowadzając częściowe współczynniki (czasami zwane też rozdzielonymi współczynnikami) można zapisać:
gdzie formula_7 jest współczynnikiem powiększającym obciążenie (naprężenie) natomiast formula_8 współczynnikiem zmniejszającym wytrzymałość.
W takim ujęciu pozornie niewiele to wnosi, gdyż formula_9 jednak formula_10 staje się współczynnikiem zależnym tylko od materiału (jego jednorodności, jakości itd.), czyli ogólnie rozrzutu cech materiałowych. Natomiast formula_11 staje się współczynnikiem zależnym tylko od cech obciążenia. W ten sposób wytwórca materiału jest odpowiedzialny za określenie formula_12 gdyż dysponuje wszystkimi informacjami o materiale. Natomiast projektant określa formula_13 gdyż posiada informacje o zmienności obciążenia, niepewności oceny stanu wytężenia, ryzyka jakie niesie przekroczenie wytrzymałości itd.
Koncepcja ta wnosi nową jakość dopiero, kiedy obciążenie (bądź cechy materiału) nie są zależne od jednej zmiennej. Jeśli naprężenie jest wynikiem działania dwu (lub więcej) niezależnych obciążeń o różnym stopniu zmienności, to koncepcja ta pozwala znacznie lepiej projektować, bez zbędnych zapasów bezpieczeństwa, ale też bez nadmiernego ryzyka. Przykładowo, kiedy obciążenie składa się w przeważającej mierze z części o niewielkim rozrzucie (np. ciężar własny) oraz w niewielkim stopniu z części o dużym rozrzucie to wynikowe obciążenie (wytężenie) będzie można obliczyć jako:
gdzie formula_15 jest duże, ale formula_16 jest umiarkowane, natomiast formula_17 jest małe, ale formula_18 jest duże.
Prowadzi to do wartości "charakterystycznych" i "obliczeniowych".

</doc>
<doc id="1218271" url="https://pl.wikipedia.org/wiki?curid=1218271" title="Parafia Najświętszego Serca Pana Jezusa w Lęborku">
Parafia Najświętszego Serca Pana Jezusa w Lęborku

Parafia pw. Najświętszego Serca Pana Jezusa w Lęborku – rzymskokatolicka parafia należąca do dekanatu lęborskiego w diecezji pelplińskiej.

</doc>
<doc id="1218274" url="https://pl.wikipedia.org/wiki?curid=1218274" title="Szari asz-Szajch Zajid">
Szari asz-Szajch Zajid

Szari asz-Szajch Zajid (arab.: شارع الشيخ زايد, ang. "Sheikh Zayed Road") – autostrada w Dubaju w Zjednoczonych Emiratach Arabskich biegnąca równolegle do wybrzeża od ronda "Trade Center" do granicy z emiratem Abu Zabi.
Droga wcześniej nazywała się "Defence Road". W latach 1993-1998 autostrada została poszerzona na odcinku 30 kilometrów. Wraz z rozbudową nadano jej nową nazwę. Szejk Maktum ibn Raszid al-Maktum, władca Dubaju w tamtym czasie, nazwał drogę na cześć pierwszego prezydenta Zjednoczonych Emiratów Arabskich szejka Zaid ibn Sultan an-Nahajan.
Przy pierwszym odcinku autostrady od ronda "Trade Center" do "Ronda 2" znajduje się większość dubajskich wieżowców - włączając Emirates Towers oraz Burdż Chalifa. Autostrada łączy ze sobą także nowe projekty budowlane takie jak Palm Jumeirah, Dubai Marina oraz Dubai Waterfront.

</doc>
<doc id="1218277" url="https://pl.wikipedia.org/wiki?curid=1218277" title="Núñez de la Peña">
Núñez de la Peña



</doc>
<doc id="1218278" url="https://pl.wikipedia.org/wiki?curid=1218278" title="Karita Mattila">
Karita Mattila

Karita Mattila (ur. 5 września 1960 w Somero w Finlandii) – fińska śpiewaczka operowa, sopran.
Zdobyła pierwszą nagrodę na konkursie Cardiff Singer of the World Competition w 1983. Ukończyła studia na Akademii Sibeliusa w Helsinkach. Kontynuowała edukację w Londynie u Very Rózsy.
Mattila zadebiutowała w królewskiej operze Covent Garden jako Pamina w "Czarodziejskim flecie" Mozarta w 1985. 22 marca 1990 zadebiutowała w Metropolitan Opera jako Donna Elvira w "Don Giovannim" Mozarta. Występowała z najsłynniejszymi orkiestrami w wielkich teatrach operowych i salach koncertowych, takich jak wspomniane Metropolitan Opera, Royal Opera House w Londynie czy Théâtre du Châtelet w Paryżu, Opéra Bastille w Paryżu, Lyric Opera of Chicago, San Francisco Opera, Houston Grand Opera, Opera Wiedeńska, Filharmonia Berlińska i Großes Festspielhaus w Salzburgu.
W 2004 roku Mattila po raz pierwszy wystąpiła w "Salome" Richarda Straussa w Metropolitan Opera wzbudzając ogromną sensację, a jej kolejna rola ("Katia Kabanova") otrzymała znakomite recenzje.
Otrzymała francuski tytuł damy Orderu Sztuki i Literatury (2003).
W lutym 2008 roku nagrała płytę zatytułowaną "Fever", która zawiera standardy jazzowe, zaśpiewane w sposób odbiegający od szablonów klasycznej emisji głosu. Kontynuuje on sukces poprzedniego albumu – "Best of evergreens".
Nagrania.
Kompletne rejestracje oper:
Utwory symfoniczne:

</doc>
<doc id="1218279" url="https://pl.wikipedia.org/wiki?curid=1218279" title="Hamilton Hamilton">
Hamilton Hamilton

Hamilton Hamilton (ur. 1847 w Oksfordzie, zm. 1928) – amerykański malarz naturalista.
W dzieciństwie wyjechał do Norwalk w Stanach Zjednoczonych. Był uczniem Johna Ruskina, debiutował w 1872 r. w Buffalo jako portrecista, później malował głównie pejzaże.

</doc>
<doc id="1218281" url="https://pl.wikipedia.org/wiki?curid=1218281" title="Rozdół">
Rozdół

Rozdół (ukr. "Розділ") – osiedle typu miejskiego w rejonie mikołajowskim obwodu lwowskiego na Ukrainie.
Historia.
Własność Czerniejowskich (Czerniejewskich) herbu Korczak, Rzewuskich, później Lanckorońskich. W II Rzeczypospolitej miasto w powiecie żydaczowskim województwa stanisławowskiego. Herb miasta nawiązuje do polskiego szlacheckiego herbu Krzywda.
W 1647 r. erygowano tu parafię rzymskokatolicką. 
W Rozdole urodził się Wacław Piotr Rzewuski.

</doc>
<doc id="1218282" url="https://pl.wikipedia.org/wiki?curid=1218282" title="Diplococcus pneumoniae">
Diplococcus pneumoniae



</doc>
<doc id="1218285" url="https://pl.wikipedia.org/wiki?curid=1218285" title="Giovanni Conti di Segni">
Giovanni Conti di Segni

Giovanni dei Conti di Segni (zm. 14 czerwca 1213) – włoski duchowny katolicki.
Życiorys.
Krewny papieża Innocentego III, który w 1200 roku mianował go kardynałem diakonem Santa Maria in Cosmedin. Kanclerz Świętego Kościoła Rzymskiego od grudnia 1205. Kardynał protodiakon od 1211.

</doc>
<doc id="1218287" url="https://pl.wikipedia.org/wiki?curid=1218287" title="Kwintet fortepianowy">
Kwintet fortepianowy

Kwintet fortepianowy – rodzaj w muzyce kameralnej, który przypuszczalnie narodził się jako „substytut orkiestry”: w prywatnych salonach bądź niewielkich salach koncertowych, do których nie zmieściłaby się orkiestra, pianiści wykonywali bowiem koncerty fortepianowe z towarzyszeniem zazwyczaj kwartetu smyczkowego.
Wiadomo, że tak właśnie ćwiczył Fryderyk Chopin przed swoimi koncertami publicznymi w Warszawie. W liście z 31 VIII 1830 roku pisał do Tytusa Woyciechowskiego: "...już w tym tygodniu mam cały Koncert [e-moll] próbować w kwartecie, dlatego żeby najprzód ten kwartet mógł się porozumieć ze mną – trochę oswoić, bez czego, Elsner powiada, że próba z orkiestrą od razu nie przyszłaby do ładu". Po dwóch tygodniach (19 IX) raz jeszcze zawiadamiał przyjaciela: "Próbowałem zeszłej środy mój Koncert w kwartecie. (...) Jak się wyda z orkiestrą, napiszę Ci w przyszły tydzień, bo w tę środę spróbuję. Jutro jeszcze raz w kwartecie chcę zrobić".
W okresie późnego klasycyzmu i wczesnego romantyzmu w skład kwintetu fortepianowego wchodziły: fortepian, skrzypce, altówka, wiolonczela i kontrabas. Taką instrumentację posiadają m.in. kwintety fortepianowe J.N. Hummla, F. Riesa, F. Limmera, a także najsławniejszy z nich „Kwintet fortepianowy A-dur” Pstrąg F. Schuberta. Później instrumentarium kwintetu ustaliło się jako fortepian + kwartet smyczkowy. Pierwszym wybitnym utworem tego typu był „Kwintet fortepianowy Es-dur” Roberta Schumanna. Inne XIX-wieczne najpopularniejsze kwintety fortepianowe skomponowali Johannes Brahms – "Kwintet fortepianowy f-moll", Antonín Dvořák – dwa kwintety w tonacji A-dur (wczesny i dojrzały), César Franck – "Kwintet fortepianowy f-moll", Gabriel Fauré – dwa kwintety: d-moll i c-moll.
W XX wieku kwintetów fortepianowych powstało znacznie mniej. Najpopularniejszy skomponował Dmitrij Szostakowicz – "Kwintet fortepianowy g-moll", który wykonał po raz pierwszy osobiście z Kwartetem smyczkowym im. Beethovena w 1940 roku w Moskwie (za utwór ten otrzymał Nagrodę Stalinowską).
Najstarszy grywany dzisiaj polski kwintet fortepianowy skomponował Juliusz Zarębski ("Kwintet fortepianowy g-moll"), w 1885 roku (utrwalony po raz pierwszy na płytach w 1965 roku przez Warszawski Kwintet Fortepianowy dla Polskich Nagrań), i jest to bodaj najwybitniejszy polski utwór kameralny w XIX wieku (rywalizować może z nim co najwyżej Trio fortepianowe Chopina). W XX wieku kwintety fortepianowe komponowała Grażyna Bacewicz (1952, 1965 – skomponowany specjalnie dla Warszawskiego Kwintetu Fortepianowego, a prawykonany w Salzburgu) i Krzysztof Meyer (1991).

</doc>
<doc id="1218298" url="https://pl.wikipedia.org/wiki?curid=1218298" title="Parafia Opatrzności Bożej w Poznaniu">
Parafia Opatrzności Bożej w Poznaniu

Parafia Opatrzności Bożej w Poznaniu – parafia rzymskokatolicka w dekanacie Poznań-Piątkowo.
Historia parafii.
W kronice znajduje się zapis, z którego wynika, że mieszkańcy Piątkowa zaczęli się starać o budowę kościoła już w 1935. Starania te jednak odłożono. Dopiero w 1959 ówczesny proboszcz ks. Stefan Igliński wystąpił do władz z prośbą o pozwolenie na budowę kościoła i utworzenie nowej parafii. Ze względu na sytuację polityczną okazało się to jednak niemożliwe. Władza duchowna, chcąc wyjść naprzeciw oczekiwaniom wiernych, poleciła odprawiać mszę świętą w kaplicy cmentarnej na Piątkowie w każdą niedzielę i święta. Pierwszą mszę św. odprawił ks. Michał Maciołka 1 listopada 1973 roku.
Po śmierci ks. Stefana Iglińskiego proboszczem został ks. Janusz Szajkowski, który ponowił starania o budowę kościoła i otrzymał pozwolenie na wzniesienie tzw. „wiaty katechetycznej”. 21 lipca 1980 roku na terenie cmentarza, w miejscu dawnej kaplicy, rozpoczęto budowę.
1 lipca 1981 roku ks. Arcybiskup Metropolita Poznański Jerzy Stroba utworzył Ośrodek Duszpasterski pw. Opatrzności Bożej, mianując jego rektorem, a później proboszczem ks. Kazimierza Lijewskiego. Formalnie parafię pw. Opatrzności Bożej erygowano 1 lutego 1983 roku, a przy kościele wybudowano dom parafialny oddany do użytku w 1986. Uroczystego aktu poświęcenia ołtarza i kościoła dokonał 15 grudnia 2002 roku ks. arcybiskup Stanisław Gądecki Metropolita Poznański.
Od 8 grudnia 1996 roku wydawana jest gazetka parafialna "Opatrzność".
Terytorium parafii.
Parafia obejmuje: os. Bolesława Chrobrego od bloku 13 do bloku 47 oraz

</doc>
<doc id="1218299" url="https://pl.wikipedia.org/wiki?curid=1218299" title="Tlenek uranu(IV)">
Tlenek uranu(IV)

Tlenek uranu(IV) ("ditlenek uranu"), – nieorganiczny związek chemiczny z grupy tlenków, w którym uran występuje na IV stopniu utlenienia. W normalnych warunkach jest to czarny, słabo radioaktywny, krystaliczny proszek.
Produkcja i właściwości.
Tlenek uranu(IV) pozyskiwany jest najczęściej w wyniku redukcji tlenku uranu(VI) wodorem:
Podczas ogrzewania z tlenem utlenia się do tlenek diuranu(V) uranu(VI):
Tlenek uranu(IV) posiada tę samą strukturę krystaliczną co fluoryt. Podobną budowę mają także tlenek plutonu(IV) i tlenek neptunu(IV).
Wzbogacony tlenek uranu(IV) lub jego mieszanina z tlenkiem plutonu(IV) (tzw. MOX, z ang. "mixed oxide") stosowane są jako paliwo jądrowe.
W przyrodzie występuje niezwykle rzadko, jako minerał zwany uraninitem.
Do 1960 roku używany był jako barwnik glazury i szkła. Szkło barwione tlenkiem uranu(IV) ma zielonkawy kolor i wykazuje silną fluorescencję w świetle UV.

</doc>
<doc id="1218301" url="https://pl.wikipedia.org/wiki?curid=1218301" title="Jacob Smith Jarmann">
Jacob Smith Jarmann

Jacob Smith Jarmann, (ur. 30 maja 1816 w Gudbrandsdalen – zm. 29 marca 1894), norweski konstruktor broni. W wieku 18 lat zajął się konstrukcją broni, a swój pierwszy karabin skonstruował w 1838. W roku 1870 skonstruował karabin, który od roku 1884 zaczęła użytkować norweska Armia. 10 lat później został wycofany z użytku i zastąpiony karabinem Krag-Jørgensen. W tym samym roku Jarmann zmarł.

</doc>
<doc id="1218303" url="https://pl.wikipedia.org/wiki?curid=1218303" title="Plaga (powieść)">
Plaga (powieść)

Plaga (ang. "Plague") – thriller Grahama Mastertona wydany w 1977 roku. W Polsce opublikowany również pod tytułem "Zaraza".
Powieść dzieli się na dwie części: Epidemię i Śmierć. Opowiada o nagłym pojawieniu się w Ameryce śmiertelnej choroby, która dziesiątkuje tysiące istnień. Jak się okazuje jest nią zmutowana odmiana dżumy, mająca swe źródło w nieczystościach, które dotarły do brzegów Miami. W przeciągu kilku tygodni zaraza zbiera swe żniwo na całym wschodnim wybrzeżu. Wybawieniem okazuje się Manhattan, jednak i tam pojawiają się pierwsze zgony. Główny bohater, doktor Petrie, jest jednym z trojga ludzi, którym udało się dotrzeć do Nowego Jorku. Czeka go tam jednak jeszcze większe zaskoczenie, niż w spalonym Miami.
Opis fabuły.
Akcja powieści rozpoczyna się w Miami, gdzie do szpitala trafia chłopiec z nieznanymi do tej pory objawami choroby. Lekarze są zdziwieni nowym przypadkiem, jednak jeszcze tego samego dnia pojawiają się ludzie z podobnymi zachowaniami. Medycy odkrywają, że przyczyną jest odporna na surowicę zmutowana forma dżumy. Rozpoczyna się coraz większy koszmar. Z godziny na godzinę zaraża się wielu ludzi, a karetki nie nadążają ze zwożeniem chorych. Wkrótce szpital pokryty jest ciałami, a na łoża trafiają zainfekowani lekarze i pielęgniarki. Jak się potem okazuje, przyczyną zarazy jest wypływająca na brzegi plaży w Miami maź o brzydkim zapachu i każdy kto miał kontakt z wodą, umierał. Dziennikarze nie informowali mieszkańców miasta o poziomie choroby, gdyż współpracowali z władzami, chcąc zachować spokój. Kiedy jednak sytuacja staje się beznadziejna – na ulicach leżą setki ciał, następują kradzieże i gwałty, rząd postanawia odciąć miasto, a potem je spalić. Doktor Petrie znając sytuację, postanawia uciec wraz z córką i ukochaną. Niestety nie odbywa się to bez przemocy, na blokadzie miasta zabija strażników. Dalsza droga była jak wyścig z czasem, wszystko w koło było martwe. Władze widząc rozprzestrzenienie epidemii, blokują granice całego stanu Floryda. Choroba jednak niszczy wszystkich na swej drodze – całe wschodnie wybrzeże, aż w końcu sięga Manhattanu – rzekomo najbezpieczniejszej części Ameryki. Zaraza dostaje się tam poprzez młodocianego przestępcę, Sharka. W tym samym czasie w Nowym Jorku trwa spór między dwoma bakteriologami. Do jednego z nich, Ivora Glantza, dociera dr Petrie. Nie udaje mu się jednak uwiarygodnić teorii, że zmutowana bakteria dżumy pochodzi z napromieniowania, gdyż Glantz ginie. Cały koszmar kończy się, kiedy do miast wkraczają żądne mięsa i krwi szczury, ponieważ ci, którzy nie umarli z powodu epidemii, zostali zagryzieni.

</doc>
<doc id="1218318" url="https://pl.wikipedia.org/wiki?curid=1218318" title="Alfonso Pérez (piłkarz)">
Alfonso Pérez (piłkarz)

Alfonso Pérez (ur. 26 września 1972 w Getafe) – hiszpański piłkarz grający na pozycji napastnika. Brat Ivána Péreza Muñoza, również piłkarza.
Kariera klubowa.
Alfonso Pérez zawodową karierę rozpoczynał w 1990 roku w Realu Madryt. Początkowo o miejsce w składzie rywalizował z takimi zawodnikami jak Emilio Butragueño, Hugo Sánchez i Sebastián Losada. W późniejszym czasie do Madrytu trafili tacy gracze jak Iván Zamorano i Raúl González, którzy również rywalizowali o miejsce w ataku Realu. Przez 5 sezonów spędzonych w ekipie „Królewskich” Alfonso rozegrał w Primera División 88 meczów i strzelił 13 goli. Razem z drużyną z Santiago Bernabéu w 1993 roku zdobył Puchar Króla i Superpuchar Hiszpanii, a w sezonie 1994/1995 mistrzostwo kraju.
Latem 1995 roku Alfonso trafił do Realu Betis. W debiutanckim sezonie w linii ataku grał najczęściej z Pierem oraz Wojciechem Kowalczykiem. Podczas rozgrywek 1996/1997 Alfonso w 41 ligowych występach zdobył 25 goli, co po Ronaldo dało mu 2. miejsce w klasyfikacji najlepszych strzelców Primera División. W kolejnym sezonie Hiszpanowi w ataku partnerował Oli. Łącznie Alfonso wystąpił w 152 ligowych meczach Betisu i strzelił 57 goli.
W 2000 roku Péreza wykupiła FC Barcelona, jednak w barwach „Katalończyków” Alfonso nie potrafił wywalczyć sobie miejsca w podstawowym składzie. W sezonie 2000/2001 zanotował 17 występów w Primera División i zdobył tylko 2 gole. Kolejne rozgrywki również rozpoczął jako rezerwowy i w styczniu 2002 roku został wypożyczony do francuskiego Olympique Marsylia. Tam wystąpił w 11 pojedynkach i 4 razy udało mu się wpisać na listę strzelców.
Latem 2002 roku Alfonso powrócił do Barcelony, która sprzedała go do Realu Betis. Hiszpan spędził tam ostatnie 3 lata swojej kariery strzelając 10 goli w 45 meczach.
Kariera reprezentacyjna.
Jako zawodnik Realu Madryt Alfonso występował w młodzieżowych reprezentacjach Hiszpanii do lat 19 i 21. Latem 1992 roku wystąpił na Igrzyskach Olimpijskich w Barcelonie, na których razem z drużyną narodową wywalczył złoty medal pokonując w finale Polskę. Oficjalny debiut w reprezentacji Hiszpanii Alfonso zanotował 9 września 1992 roku w zwycięskim 1:0 towarzyskim meczu przeciwko Anglii. Następnie razem z zespołem narodowym dotarł do ćwierćfinału Euro 1996, a na turnieju strzelił 1 bramkę w meczu grupowym z Bułgarią. W 1998 roku wystąpił na Mistrzostwach Świata we Francji, gdzie Hiszpanie odpadli już w rundzie grupowej. Ostatnim wielkim turniejem w karierze Alfonso było Euro 2000, na którym razem ze swoją drużyną dotarł do ćwierćfinału. Hiszpański piłkarz zdobył 2 gole w zwycięskim 4:3 pojedynku rundy grupowej z Jugosławią, w tym decydującą o wygranej w 95. minucie. Łącznie dla reprezentacji Hiszpanii Alfonso rozegrał 38 spotkań i strzelił 11 bramek.

</doc>
<doc id="1218320" url="https://pl.wikipedia.org/wiki?curid=1218320" title="Goździeniec (roślina)">
Goździeniec (roślina)



</doc>
<doc id="1218324" url="https://pl.wikipedia.org/wiki?curid=1218324" title="Adtranz 112E">
Adtranz 112E

Adtranz 112E – wielosystemowa lokomotywa elektryczna wyprodukowana w zakładach Adtranz w liczbie 28 sztuk. Elektrowozy są eksploatowane przez koleje włoskie oraz przez włoskiego prywatnego przewoźnika RTC.
Konstrukcja.
Elektrowozy EU43 zostały zaprojektowane do prowadzenia szybkich pociągów ekspresowych oraz ciężkich pociągów towarowych. Pudło oparte jest na wózkach za pośrednictwem cylindrycznych sprężyn w systemie Flexicoil. Przeniesienie sił pociągowo-wzdłużnych odbywa się za pośrednictwem dwustronnego cięgła połączonego z wózkiem i podwoziem za pomocą elementów elastycznych. Przeniesienie napędu odbywa się za pomocą odsprężynowanej dwustopniowej przekładni czołowej i drążonego wału z dwoma przegubami. Lokomotywa posiada hamulec elektrodynamiczny oraz pomocniczy hamulec sprężynowy. Przekształtnik główny zasila silnik trakcyjny. Transformator zastosowany w lokomotywie ma chłodzenie olejowe. Kabina maszynisty jest klimatyzowana oraz izolowana akustycznie. Sterowanie pojazdem odbywa się za pomocą komputera pokładowego. 
Eksploatacja.
Włochy.
Koleje włoskie potrzebowały wielosystemowych lokomotyw elektrycznych przeznaczonych do prowadzenia pociągów pasażerskich i towarowych kursujących na przełęczy Brenner do niemieckojęzycznych krajów. Dlatego zamówiły 20 wielosystemowych elektrowozów. Pierwsze cztery elektrowozy wyprodukowano w zakładach ABB Technomasio w północnych Włoszech. Lokomotywy były testowane na niemieckiej, austriackiej oraz szwajcarskiej sieci kolejowej. Kilka lokomotyw prowadziło pociągi kursowe na liniach kolejowych w austriackiej Styrii. Dwie lokomotywy testowano na torze doświadczalnym w Cerhenicach w Czechach. Elektrowozy wykorzystywane są do prowadzenia pasażerskich pociągów ekspresowych oraz towarowych. Kursują na górskich liniach kolejowych w północnych Włoszech, Niemczech i Austrii.
Polska.
W połowie 1996 roku polskie koleje podpisały zamówienie na osiem elektrowozów dwusystemowych. Pierwsze trzy lokomotywy wyprodukowane we Włoszech były testowane na torze doświadczalnym w Żmigrodzie oraz na niemieckiej sieci kolejowej. Brak środków finansowych oraz niepowodzenie w pozyskaniu leasingodawcy spowodowały wycofanie zamówienia. W styczniu 2001 roku zostały sprzedane przez producenta włoskiemu prywatnemu przewoźnikowi Rail Traction Company.

</doc>
<doc id="1218336" url="https://pl.wikipedia.org/wiki?curid=1218336" title="Goździeniec okółkowy">
Goździeniec okółkowy

Goździeniec okółkowy ("Illecebrum verticillatum" L.) – gatunek rośliny należący do rodziny goździkowatych. Reprezentuje monotypowy rodzaj goździeniec "Illecebrum". Rośnie w miejscach okresowo wilgotnych w dolinach cieków, na przydrożach i ugorach. W uprawach uważany za chwast.
Rozmieszczenie geograficzne.
Występuje w zachodniej, środkowej i południowej Europie, w północno-zachodniej Afryce i na wyspach Makaronezji. W Polsce spotykany rzadko w południowej części nizin.
Biologia i ekologia.
Roślina jednoroczna lub dwuletnia. Rośnie w miejscach piaszczystych wilgotnych. Kwitnie od lipca do października. Gatunek charakterystyczny zespołu "Spergulario-Illecebretum verticillati".
Systematyka.
"Bergeretia" Bubani, "Corrigiola" O. Kuntze, "Serpillaria" Heist. ex Fabr.
"Illecebrum" K. P. J. Sprengel = "Alternanthera" Forsskål
Gatunek i rodzaj zaliczane są do plemienia "Paronychieae" zajmującego pozycję blisko bazalnej w obrębie rodziny goździkowatych "Caryophyllaceae".
Zagrożenia i ochrona.
Roślina umieszczona na Czerwonej listy roślin i grzybów Polski (2006, 2016) pośród gatunków narażonych na wyginięcie (kategoria zagrożenia VU).

</doc>
<doc id="1218337" url="https://pl.wikipedia.org/wiki?curid=1218337" title="PHLAK">
PHLAK

PHLAK – dystrybucja Linuksa oparta na Morphiksie, rozprowadzana na Live CD. Jej głównym zadaniem jest dostarczenie narzędzi do badania bezpieczeństwa sieci. PHLAK jest akronimem pochodzącym od nazwy "Professional Hackers Linux Assault Kit". 
Opis.
Zawiera takie narzędzia jak:

</doc>
<doc id="1218338" url="https://pl.wikipedia.org/wiki?curid=1218338" title="Konrad Okoński">
Konrad Okoński

Konrad Okoński – ur. w 1987 r. w Szczecinie, autor komiksów internetowych, znany z "Wiśni", "Kokoart 2" i "A Quartz Bead", publikuje także w antologiach komiksu Kolektyw. Członek i jeden z założycieli netKOLEKTYWU. Używa pseudonimów "koko" lub "myszowor". Studiuje na wydziale grafiki i sztuki mediów Akademii Sztuk Pięknych we Wrocławiu. Jego podcast "Schwing!" emitowany jest w Akademickim Radiu LUZ.
Twórczość.
Debiutował w 2004 r. komiksem internetowym "Wiśnia". Największą sławę przyniósł mu "A Quartz Bead", rozpoczęty w październiku 2006 r., za który otrzymał Złotego Nasta (nagroda przyznawana przez czytelników "Alei Komiksu") za najlepszy komiks on-line 2006 r. W 2007 r. wydał pierwszy komiks w formie papierowej - był to "OVERkill 2021", stworzony na potrzeby antologii komiksu internetowego "Kolektyw". Twórczością luźno nawiązuje do stylistyki komiksu japońskiego (w wywiadzie dla Polskiego Centrum Webkomiksu, Konrad Okoński wskazywał jako źródło inspiracji m.in. "Megatokyo" i "Fullmetal Alchemist"), od której jednak stopniowo odchodzi na rzecz realistycznej kreski. W latach 2013-2020 roku rysował komiks Kij W Dupie.
Schwing.
Schwing (ang. onomatopeja w komiksach, opisująca wyciąganie broni białej z pochwy lub męski wzwód) - podcast Konrada Okońskiego i Roberta Sienickiego. Pierwszy odcinek został wypuszczony w sierpniu 2007 roku. Kolejne odcinki wychodziły w miarę regularnie, mniej więcej 2 odcinki na miesiąc. Podcast cechuje się swoistą swobodą wypowiedzi autorów, którzy często schodzą z głównego wątku i rozmawiają na dowolne tematy. Odcinki od 1 do 27 (plus 29) były wypuszczane tylko w internecie. Odcinki 28 i od 30, są to już audycje radiowe, które po wyemitowaniu, zostają najczęściej umieszczone na stronie podcastu. Podkast zakończył działalność w 2013 roku. Obecnie Koko prowadzi audycję Inside Baseball.
Inside Baseball.
Inside Baseball (ang. zwrot oznaczający nawiązanie do tematu znanego tylko części grupy rozmówców) - podcast Konrada Okońskiego i Mateusza Żarkowskiego. Rozpoczęty w listopadzie 2013 roku, odcinki publikowane są co tydzień. To audycja komediowa zajmująca się popkulturą, legendami miejskimi i aktualnościami ze świata.
Nagrody i wyróżnienia.
Laureat Złotego Nastu za najlepszy polski komiks on-line 2006 r. – "A Quartz Bead", oraz Komiksowego Nastu za najlepszy komiks online 2008 r. za "Kokoart"/"Kokoart 2".

</doc>
<doc id="1218340" url="https://pl.wikipedia.org/wiki?curid=1218340" title="Emscherschnellweg">
Emscherschnellweg



</doc>
<doc id="1218342" url="https://pl.wikipedia.org/wiki?curid=1218342" title="Leon Królikowski">
Leon Królikowski

Leon Królikowski (ur. 2 kwietnia 1815 w Radomiu, zm. przed 1897) – członek Rządu Narodowego w powstaniu styczniowym od lutego 1863 roku.
W 1857 roku był dyrektorem technicznym kierowanej przez Andrzeja Zamoyskiego Spółki Żeglugi Parowej na Wiśle. Wiosną 1862 roku w jego mieszkaniu miała miejsce narada Komitetu Miejskiego. Utrzymywał kontakty z Komitetem Akademickim. 
Po wybuchu powstania włączony przez Agatona Gillera do Komisji Wykonawczej Rządu Narodowego. 1 kwietnia 1863 roku przybył do Poznania z misją utworzenia komisji zakupu broni. 10 kwietnia wyjechał do Gdańska. Zmuszony do wyjazdu do Paryża. Utworzył Komisję Broni w Liège. W lipcu 1863 roku bawił w Krakowie, gdzie przekazał wysłannikowi Rządu Narodowego swój projekt zakupu statku i wysłania nim broni do kraju. Mianowany przez Romualda Traugutta komisarzem "do spraw morskich".
13 stycznia 1864 roku aresztowany przez władze pruskie we Wrocławiu. W czasie symulowania choroby, 20 listopada uciekł ze szpitala więziennego w Berlinie. W styczniu na jego paryski adres nadeszły papiery fikcyjnego Rządu Narodowego (prowokacja generał-policmajstra Królestwa Kongresowego Fiodora Fiodorowicza Trepowa). W 1866 roku figurował na liście Zjednoczenia Emigracji Polskiej.

</doc>
<doc id="1218343" url="https://pl.wikipedia.org/wiki?curid=1218343" title="Autostrada A42 (Niemcy)">
Autostrada A42 (Niemcy)

Autostrada A42 (niem. "Bundesautobahn 42 (BAB 42)" także "Autobahn 42 (A42)") – autostrada w Niemczech przebiegająca przez Zagłębie Ruhry od skrzyżowania z autostradą A57 koło Kamp-Lintfort do skrzyżowania z autostradą A45 koło Dortmundu.
A42 nazywana jest potocznie "Emscherschnellweg".

</doc>
<doc id="1218344" url="https://pl.wikipedia.org/wiki?curid=1218344" title="Indian Wells (Kalifornia)">
Indian Wells (Kalifornia)

Indian Wells – miasto w stanie Kalifornia, w Stanach Zjednoczonych. Populacja: 3816 (2000). Powierzchnia: 37,79 km².
Miasto jest położone mniej więcej w połowie drogi wytyczonej fragmentem autostrady I-10, przebiegającym nieco na północ od centrów miast Palm Springs (słynnego kurortu golfowego) i Indio (siedziby kwietniowego festiwalu muzyki alternatywnej Coachella Valley Music and Arts Festival), w Dolinie Coachella, naturalnie pustynnym, sztucznie nawadnianym rejonie o intensywnym rolnictwie, zamieszkanym przez ok. milion mieszkańców. Uprawiano tu kiedyś daktyle, przed boomem deweloperskim i napływem zamożnych mieszkańców. Nadal ponad 90% plonu daktyli w Stanach Zjednoczonych pochodzi z Doliny Coachella. Uprawiane są tu także różnorodne warzywa i jest tu kilka znanych winnic. Bez doprowadzonej z daleka wody (kanałem wybudowanym w latach 30./40. XX wieku z odległej rzeki Kolorado), niczym by się nie różniła od obszarów słonawej pustyni Mojave (właściwie stanowi część górzystej pustyni Kolorado). W pobliżu znajduje się największe jezioro Kalifornii, słone Salton Sea.
Orientacyjnie, rejon miasta stanowi wierzchołek równobocznego trójkąta, ulokowany w pustynnym, górzystym wnętrzu stanu, którego pozostałymi wierzchołkami są nadmorskie metropolie Los Angeles i San Diego. Indian Wells leży ok. 180 km od centrum Los Angeles.
Indian Wells jest znane z corocznego turnieju tenisowego Pacific Life Open (tradycyjna nazwa: Indian Wells Masters), który od 2000 odbywa się na 20 kortach wielkiego nowoczesnego kompleksu tenisowego Indian Wells Tennis Garden, zawierającego otwarty stadion tenisowy na 16 100 widzów, instalacja na skalę turniejów wielkoszlemowych. Jest to jeden z najdłuższych i najważniejszych turniejów w tenisie zawodowym kobiet (WTA Tour) i mężczyzn (ATP Tour). Ostatnio zbiera 96 najlepszych zawodników i taką samą liczbę najlepszych zawodniczek.
Indian Wells ma najwyższy odsetek milionerów w USA, mieszka tu między innymi jeden z najbogatszych ludzi świata Charles Koch. Jednak także w tym mieście mieszkają rodziny uznawane urzędowo za żyjące w biedzie, według danych United States Census Bureau za rok 2000.

</doc>
<doc id="1218346" url="https://pl.wikipedia.org/wiki?curid=1218346" title="Frankenschnellweg">
Frankenschnellweg



</doc>
<doc id="1218349" url="https://pl.wikipedia.org/wiki?curid=1218349" title="Wojna chińsko-japońska (1894–1895)">
Wojna chińsko-japońska (1894–1895)

Wojna chińsko-japońska (1894–1895), w Chinach nazywana wojną jiawu, upr: 甲午战争; trad. 甲午戰爭 ("jiǎwǔ zhànzhēng")), a w Japonii wojną Japonia–Qing (日清戦争; "nisshin-sensō") – wojna podjęta przez Japonię w celu uzyskania koncesji terytorialnych i gospodarczych od Chin.
Historia.
W drugiej połowie XIX wieku, po otwarciu się Japonii na świat i modernizacji na wzór zachodni, co nastąpiło w wyniku obalenia siogunatu i restauracji Meiji, kraj ten przystąpił do realizowania agresywnej polityki zewnętrznej, polegającej na budowaniu imperium w swoim otoczeniu. Jednym z pierwszych etapów była agresja wobec Chin, a jednym z pierwszych kroków na tej drodze była ekspedycja mająca na celu podporządkowanie Półwyspu Koreańskiego. Pierwszym starciem była potyczka morska pomiędzy flotą japońską a chińskimi transportowcami wiozącymi ludzi i sprzęt do wsparcia oporu króla Korei. Po zakończonej klęską próbie obrony Pjongjangu, armia dynastii Qing musiała wycofać się z półwyspu, a wojna przeniosła się do samych Chin.
W listopadzie 1894 roku Japończycy zajęli miasta Dalian i Lüshunkou, leżące na półwyspie Liaodong. W ciągu kilku dni dokonali masakry ponad 18 tys. mieszkańców Lüshun. Rząd Qing nie miał innego wyjścia, jak prosić o pokój.
Wojna zakończyła się podpisaniem w Shimonoseki w kwietniu 1895 roku traktatu pokojowego. Chiny zobowiązały się do zapłaty 200 mln taeli srebra (tael to dawna chińska srebrna moneta) tytułem odszkodowań wojennych oraz oddania Japonii: półwyspu Liaodong, Tajwanu i Peskadorów (Wyspy Rybackie).
Wkrótce potem pod wpływem nacisków Imperium Rosyjskiego, Japończycy musieli zwrócić Liaodong Chinom za rekompensatę 30 mln taeli srebra.
W Chinach wojna "jiawu" jest uważana za najgorsze z poniżeń w tzw. stuleciu upokorzeń. W oczach Chińczyków klęska z ręki Japończyków przewyższa bowiem porażki, jakie poniosły Chiny w czasie wojen opiumowych z ręki zachodnich mocarstw. Dzieje się tak dlatego, że Chiny zwykły uważać Japonię za swego „ucznia” czy też „młodszego brata”, który zawdzięcza im cywilizację.

</doc>
<doc id="1218350" url="https://pl.wikipedia.org/wiki?curid=1218350" title="Open Gaz de France 2008">
Open Gaz de France 2008

Tenisowy turniej WTA Open Gaz de France 2008 odbył się w dniach 2 - 10 lutego we francuskim Paryżu na kortach twardych w hali Pierre de Coubertin. Pula nagród wyniosła 600 tysięcy dolarów amerykańskich.

</doc>
<doc id="1218351" url="https://pl.wikipedia.org/wiki?curid=1218351" title="Vanessa Lynn Williams">
Vanessa Lynn Williams



</doc>
<doc id="1218352" url="https://pl.wikipedia.org/wiki?curid=1218352" title="Cash Money Records">
Cash Money Records

Cash Money Records – amerykańska wytwórnia muzyczna powstała w 1991 roku. Założona przez Birdmana i Slima w Nowym Orleanie.

</doc>
<doc id="1218354" url="https://pl.wikipedia.org/wiki?curid=1218354" title="Matka Ziemia">
Matka Ziemia



</doc>
<doc id="1218357" url="https://pl.wikipedia.org/wiki?curid=1218357" title="Bogini Matka">
Bogini Matka

Bogini Matka, Wielka Bogini, Wielka Macierz, Matka Ziemia, Królowa Niebios, "Magna Mater" – w wierzeniach wielu kultur główne (lub jedno z główniejszych) bóstwo w panteonie. Bogini utożsamiana najczęściej z Ziemią (lub stanowiąca jej patronkę), w wielu kulturach będąca równocześnie (wówczas do jej atrybutów dochodziła jeszcze uroda). Zazwyczaj dawczyni wszelkiego życia, uosabiająca płodność (zob. kult płodności) i macierzyństwo. Często uznawana również za matkę bogów.
Psychologia.
Powtarzający się w mitach motyw Bogini Matki według Carla Gustava Junga związany jest z archetypem matki – strukturą ukształtowaną w ludzkiej psychice ze względu na szczególne cechy matki. Do typowych form objawiania się tego archetypu Jung zalicza: własna matka, przybrana matka, zwłaszcza Matka Boża, w dalszym sensie Kościół, teściowa, mamka, motyw wielkiej matki pochodzący z historii religioznawstwa, kobieta przeczuwająca, biała dama; miasto, kraj, niebo, Ziemia, morze, w przenośnym sensie bogini, materia, Księżyc.
Bogini Matka w różnych religiach.
Za Boginię Matkę uznawano:

</doc>
<doc id="1218375" url="https://pl.wikipedia.org/wiki?curid=1218375" title="Oman niemiecki">
Oman niemiecki

Oman niemiecki ("Inula germanica" L.) – gatunek roślin z rodziny astrowatych. Tradycyjnie włączany do rodzaju oman "Inula", jednak w 2018 zawężono ujęcie tego rodzaju i gatunek trafił do rodzaju "Pentanema" jako "P. germanicum".
Rozmieszczenie geograficzne.
Występuje w środkowej i południowo-wschodniej Europie (od Włoch i Niemiec na wschód), w Azji Mniejszej, na wschodzie po Kazachstan i Iran. W Polsce znany tylko z jednego stanowiska w rezerwacie przyrody Bielinek nad Odrą.
Biologia i ekologia.
Bylina. Rośnie w murawach kserotermicznych i zaroślach na podłożu zasobnym w węglan wapnia. Kwitnie w lipcu i sierpniu. Gatunek wyróżniający zespołu "Quercetum pubescenti-petraeae". 
Zagrożenia i ochrona.
Kategorie zagrożenia:

</doc>
<doc id="1218376" url="https://pl.wikipedia.org/wiki?curid=1218376" title="Józef Mützenmacher">
Józef Mützenmacher

Józef Mützenmacher (ur. jako Josek Mycenmacher 18 kwietnia 1903 w Mławie, zm. w 30 grudnia 1947 w Łodzi) – kadrowy działacz komunistyczny w Polsce, Niemczech i ZSRR, zastępca członka Komitetu Centralnego KPP, następnie agent i współpracownik polskiej policji politycznej. Znany był również pod pseudonimami „Mietek Redyko” (akronim od REwolucja, DYktatura, KOmunizm), „Mieczysław Mützenmacher”, „Urbański”, „Jan Bogusław Kamiński”, „Jan Alfred Reguła”, „J.A.R.”, „Jan Berdych”, „Kwiatkowski”, „Docent”, „Jan Roszkowski” i innymi.
Lata 1919–1932.
Mycenmacher pochodził z żydowskiej rodziny robotniczej, jego ojciec był włókniarzem. W 1919 wstąpił do grupy komunistycznej Związku Zawodowego Przemysłu Drzewnego. Rok później, 2 maja 1920, wstąpił do Komunistycznej Partii Robotniczej Polski (KPRP).
W czasie wojny polsko-bolszewickiej w 1920 roku Mława była przez krótki czas okupowana przez Armię Czerwoną i wtedy to Mycenmacher piastował funkcję sekretarza Komitetu Miejskiego KPRP, będąc równocześnie członkiem Czerwonej Milicji Robotniczej. W czasie odwrotu wojsk sowieckich spod Warszawy Mycenmacher uciekł z Mławy i został aresztowany w Ciechanowie. W więzieniu przesiedział 6 tygodni. Po wypuszczeniu przedostał się do Niemiec, do Prus Wschodnich, gdzie wstąpił do Związku Komunistycznej Młodzieży Niemieckiej ("Kommunistische Jugendverband Deutschlands" – KJVD). Za udział w powstaniu marcowym w 1921 roku w Niemczech został aresztowany i osadzony w więzieniu w Królewcu.
Po zwolnieniu z więzienia wyjechał do ZSRR. Okres od czerwca 1920 do września 1924 spędzony w służbie dla Czerwonej Milicji Robotniczej, w więzieniu w Ciechanowie oraz w Prusach Wschodnich (w tym w więzieniu w Królewcu) władze partyjne zaliczyły mu do służby w Armii Czerwonej. W czasie pobytu w ZSRR był zastępcą kierownika szkoły wojskowej, prawdopodobnie tzw. Szkoły Czerwonych Dowódców. Do sierpnia 1924 był słuchaczem szkoły partyjnej i ukończył dwa kursy Komunistycznego Uniwersytetu Mniejszości Narodowych Zachodu ("Коммунистический Университет Национальных Меньшинств Запада"), równocześnie będąc członkiem tak zwanego Biura Polskiego przy Komitecie Centralnym Komsomołu. We wrześniu 1924 Mützenmacher był już w Polsce i przyjął pseudonim „Mietek Redyko”. Został skierowany do pracy w komunistycznym ruchu młodzieżowym, zajmując szereg stanowisk kierowniczych: był członkiem Komitetu Centralnego Komunistycznego Związku Młodzieży Zachodniej Białorusi, następnie został sekretarzem KC Komunistycznego Związku Młodzieży Zachodniej Ukrainy. W 1925 został wysłany do Czechosłowacji jako „delegat Polski” na międzynarodową konferencję bojówek komunistycznych w Morawskiej Ostrawie. Policja aresztowała uczestników konferencji i Mitzenmacher przesiedział w miejscowym więzieniu 8 miesięcy (1925–1926). Po wydaleniu z Czechosłowacji w sierpniu 1926 znalazł się z powrotem w Polsce i pracował w sekretariacie KC Komunistycznego Związku Młodzieży Polski, będąc równocześnie członkiem kierownictwa Młodzieżowej Międzynarodówki Komunistycznej. Polska policja aresztowała go w listopadzie 1926. Dwa lata przebywał w areszcie śledczym na Pawiaku, a po skazaniu go przez sąd na 5 lat więzienia został osadzony w więzieniu we Wronkach i w Rawiczu. Tu prawdopodobnie w końcu 1930 został zwerbowany do współpracy z policją.
Na początku 1931 został zwolniony z więzienia z powodu choroby serca. "Rozpracowany i dokładnie przepatrzony przez KPP, wydelegowany został jako jeden z najwybitniejszych i najinteligentniejszych członków, mimo że samouk, na szkołę kominternowską pod Moskwą." Tu studiował razem z Józefem Różańskim, późniejszym pułkownikiem i dyrektorem Departamentu Śledczego Ministerstwa Bezpieczeństwa.
Po powrocie do Polski został skierowany przez partię do pracy jako sekretarz okręgu Komunistycznej Partii Polski (funk) w Zagłębiu Dąbrowskim. W 1932 został wybrany delegatem na VI Zjazd KPP, który się odbył między 9 a 18 października 1932 na terenie Białorusi sowieckiej. Na zjeździe został wybrany na zastępcę członka KC KPP, a po powrocie ze zjazdu rozpoczął pracę jako członek Sekretariatu Krajowego KPP.
6 czerwca 1933 przyjechał do Polski działacz komunistyczny Alfred Lampe, który stanął na czele Sekretariatu Krajowego. Dwa tygodnie później (20 sierpnia) został on aresztowany przez policję w lokalu, w którym miał się spotkać z Mitzenmacherem.
Równocześnie zostali aresztowani przebywający w kraju członkowie KC KPP Zenon Nowak i Szymon Zachariasz, zastępca członka KC Adam Leśkiewicz, a także Albin Markuszewski, Aleksander Hiller i inni. .
Cztery dni po aresztowaniu Lampego na łamach Ilustrowanego Kuriera Codziennego ukazał się artykuł, w którym donoszono, że w gliniance na drodze z Warszawy do Włoch (we Włochach mieszkał Mitzenmacher) znaleziono ciało mężczyzny, którego wygląd zewnętrzny zgadzał się z wyglądem Mitzenmachera. Zwłoki miały zmasakrowaną twarz i brak było przy nich dokumentów. Miały one na sobie autentyczne ubranie, buty, zegarek Mitzenmachera
i na tej podstawie jego żona, Rajsa Sztajn-Rajska, działaczka KPP, po dokonaniu pobieżnych oględzin w asyście policji, rozpoznała swego męża.
8 września 1933 roku ukazał się w Ilustrowanym Kurierze Codziennym kolejny artykuł donoszący, że wybitny komunista niemiecki został zamordowany w Warszawie. Równocześnie sugerowano, że mord został dokonany przez komunistów na komuniście. W tej sytuacji kierownictwo KPP było przekonane, że Mitzenmacher został zamordowany przez policję. Ogłoszono nekrolog i komunikaty kreujące go na bohatera partyjnego. Jego pogrzeb stał się manifestacją polityczną, w której wzięli udział zarówno komuniści, jak i pepeesowcy, bundowcy i inne osoby o przekonaniach lewicowych. W prasie komunistycznej w Polsce i ZSRR ukazały się liczne nekrologi i komunikaty. Nawet w więzieniu komuniści urządzili "małą żałobną uroczystość dla uczczenia jego pamięci".
Lata 1933–1939.
Chroniony przez policję Mitzenmacher rozpoczął nowy etap swego życia, jako wybitny ekspert do spraw ruchu komunistycznego w Polsce. Ukryty w Bydgoszczy, przyjął nazwisko „Jan Bogusław Kamiński”. W okresie od jesieni 1933 do marca 1934 napisał "Historię Komunistycznej Partii Polski w świetle faktów i dokumentów", którą wydał pod nowym nazwiskiem „Jan Alfred Reguła”. Książka ta stała się bestsellerem i w krótkim czasie jej nakład został wyczerpany. Jeszcze w tym samym roku ukazało się drugie wydanie, znacznie rozszerzone i poprawione.
Książka ta jest klasycznym policyjnym opracowaniem dokumentalnym, opartym na opublikowanych dokumentach KPP, które policja skrupulatnie zbierała. Mitzenmacher – jako wieloletni działacz aparatu partyjnego – znakomicie się orientował w zawiłościach meandrów politycznych i walkach wewnętrznych, stosunkach personalnych i podobnych kwestiach. Jest to kompetentne vademecum o centralnych działaczach KPP, a także o jej genezie i historii. Według Józefa Światły "książka Reguły stała się szybko źródłowym i klasycznym niemal materiałem do nauki o komunizmie w Polsce. Do dziś" (tj. do 1955) "mówi się między towarzyszami, że jest to jedyna prawdziwa książka o Komunistycznej Partii Polski..." Od momentu wydania tej monografii kręgi partyjne usiłowały rozwiązać zagadkę, kto kryje się pod pseudonimem „Jan Alfred Reguła” – działacze komunistyczni sądzili wówczas, że jest to Jan Demant.
W latach 1934–1939 Mitzenmacher, pod pseudonimem „Kwiatkowski”, był zatrudniony w Ministerstwie Spraw Wewnętrznych. Pracował z naczelnikiem Wydziału Społeczno-Politycznego, Bachem, i wiceministrem Henrykiem Kaweckim jako ekspert od ruchu komunistycznego.
Równocześnie rozwinął szeroką współpracę z różnymi organizacjami (działał aktywnie w Stowarzyszeniu Mężów Akcji Katolickiej na Grochowie w Warszawie) i czasopismami antykomunistycznymi, jak "Mały Dziennik", "Przegląd Powszechny", "Bój z Bolszewizmem" (red. Włodzimierz Rydzewski, Warszawa 1936–1937)"." W tym ostatnim pisemku „J.A.R.” (Jan Alfred Reguła) prowadził stałą kolumnę zatytułowaną "Czerwona Tablica". Umieszczał tu krótkie notki biograficzne o poszczególnych działaczach KPP, np. Saulu Amsterdamie, Stanisławie Mertensie, Salomonie Jaszuńskim, Gustawie Reicher-Rwalu. Pisywał również na tematy aktualne, na przykład w artykule "Kulisy walki w Hiszpanii" omówił rolę partii komunistycznej w toczącej się wojnie domowej, a także jej powiązania z NKWD. W następnym numerze ukazał się jego artykuł "Nowe morderstwa moskiewskie", w którym autor podaje nazwiska polskich komunistów wraz z krótkimi notkami biograficznymi:
W tymże samym numerze J.A.R. zamieścił krótką recenzję niemieckiej pracy zbiorowej "Der Weltbolschewismus" pod redakcją dra Adolfa Ehrta.
Autor recenzji zwraca uwagę na rozdziały dotyczące Polski, autorstwa Włodzimierza von Starzyńskiego i Jana Alfreda Reguły. J.A.R. zarzuca von Starzyńskiemu, że nazwał Wielkopolskę i Pomorze "byłymi prowincjami niemieckimi". Na tym kończą się krytyczne uwagi recenzenta a ogólna ocena wypada nadzwyczaj pozytywnie. Autor na końcu recenzji wzywa do współpracy „w walce z międzynarodowym Komunizmem.”.
W następnym numerze zamieszczono informację, że "książka Jana Alfreda Reguły „Historia KPP” została zaliczona do wydawnictw Instytutu Naukowego Badania Komunizmu".
W II Rzeczypospolitej, poza Ministerstwem Spraw Wewnętrznych, policją i II Oddziałem Sztabu Generalnego Wojska Polskiego, 
Lata 1939–1945.
Działalność Mitzenmachera w okresie okupacji 1939–1945 jest znana jedynie fragmentarycznie. Wiadomo, że na polecenie Niemców 16 stycznia 1941 r. został przyjęty do pracy w Bibliotece Publicznej w Warszawie, niejaki Jan Berdych, którego dyrektor Biblioteki Ryszard Przelaskowski, w 1958 r., zidentyfikował jako Mieczysława Mitzenmachera na podstawie fotografii, zamieszczonej w kwartalniku „Z Pola Walki”. Początkowo Mitzenmacher został zatrudniony w Dziale Bibliologii, a następnie od 1 września 1941 r. Niemcy postawili go na czele specjalnie dla niego utworzonego Działu Społecznego
Celem niemieckich władz okupacyjnych było utworzenie centrum dokumentacyjnego dotyczące polskiego ruchu lewicowego. Do nowego działu weszły:
Jak wspomina Ryszard Przelaskowski, w Bibliotece Jan Berdych przedstawił siebie, jako byłego komunistę, długo mieszkającego w ZSRR, który rozczarował się do komunizmu a teraz go zwalcza. W tym duchu napisał również swój życiorys, W rozmowach ujawnił swój udział w niemieckim Antikominternie i tym tłumaczył swe kontakty z Niemcami a szczególnie z jednym Niemcem z Berlina, który czasami przyjeżdżał do Warszawy. Berdych kontaktował się z Gestapo, gdyż jeden z pracowników Biblioteki widział go wychodzącego z gmachu Gestapo. Przelaskowski pamięta o wizycie Gestapo w Bibliotece poszukującego niejakiego Kamińskiego (jeden z przedwojennych pseudonimów Mitzenmachera). W stosunkach z Polakami Mitzenmacher – Berdych solidaryzował się z nastawieniem antyniemieckim i podkreślał swe kontakty z podziemiem. „Osobiście zaobserwowałem – pisze Przelaskowski – kontakty z kolejarzami i odniosłem wrażenie, że współpracuje konspiracyjnie”, odwiedzali go w Bibliotece. Pracownicy przyjęli go bardzo różnie, jedni uważali jego antykomunizm za fikcję, inni za bardzo niebezpiecznego agenta Gestapo. Przelaskowski uważał go za byłego zwolennika Trockiego, który przeszedł bez reszty na pozycje antykomunistyczne.
Większość nie darzyła go zaufaniem i prawdopodobnie, aby wejść głębiej w środowisko zawarł związek małżeński z bibliotekarką Danielą Stopczańską (ur. 1903). Jedna z koleżanek Stopczańskiej, bibliotekarka Elżbieta Skierkowska również ocenia małżeństwo Berdycha, jako zwykły kamuflaż mający mu ułatwić wejście w środowisko. W niecały rok po ślubie, na jesieni 1943 r. Daniela Stopczańska zmarła, rzekomo po zjedzeniu pomidorów. Została prawdopodobnie otruta. Skierkowska była na jej pogrzebie.
W marcu 1942 r. Berdych zażądał przekazania do jego działu depozytu złożonego przez Stefanię Sempołowską, która przez wiele lat zajmowała się pomocą i obroną działaczy lewicowych, tj. komunistów i socjalistów i zgromadziła bogatą dokumentację. W listopadzie tego roku w Bibliotece Publicznej zwolniono z pracy 50% pracowników umysłowych i 75% pozostałego personelu. Ten krok władz niemieckich dyr. Przelaskowski przypisuje Berdychowi.
17 listopada 1943 r. Gestapo aresztowało Berdycha w Bibliotece.Gestapowcy zgarnęli dość dużą grupę pracowników, sprowadzili ich do pomieszczenia w Dziale Społecznym, gdzie znajdował się Berdych z kajdankami na rękach i był pilnowany przez gestapowca uzbrojonego w pistolet maszynowy. Zatrzymane osoby, po pobieżnym sprawdzeniu dokumentów, zwolniono. „Wszystko to zrobiło na mnie wrażenie umyślnego, dosyć dekoracyjnego pokazania nam aresztowanego i wzbudziło przypuszczenie, że był to ukartowany przez Gestapo sposób głośnego zniknięcia Berdycha z Warszawy”.
Równocześnie z pracą dla Gestapo Mitzenmacher znalazł dostęp do Delegatury Rządu na Kraj. Został on zatrudniony pod pseudonimem „Doktor” w sekcji antykomunistycznej Wydziału Bezpieczeństwa, Departamentu Spraw Wewnętrznych. Jakie zajmował stanowisko – zdania są podzielone. Jedni historycy i pamiętnikarze twierdzą, że był kierownikiem tej sekcji, natomiast J. Światło twierdzi, że nie był „szefem wywiadu, ale był jego pracownikiem”. Według Szwejgerta w Delegaturze nie wiedziano o jego współpracy z Niemcami. Teofil Głowacki pisze, że kontrwywiad AK go rozszyfrował i dlatego został przeniesiony przez Niemców najpierw do Białegostoku, a następnie do Krakowa.
To by tłumaczyło operetkowe aresztowanie na terenie Biblioteki Publicznej. Jedna z bibliotekarek widziała go po powstaniu warszawskim w Krakowie w mundurze kolejarskim. Józef Kowalski uważa, że był on agentem hitlerowskim nie tylko do „dywersyjnego penetrowania ruchu komunistycznego i wyławiania działaczy PPR, ale również do rozpracowywania obozu londyńskiego. Zdołał się wywindować na stanowisko kierownika antykomunistycznego wywiadu Delegatury Rządu”. Tego samego zdania jest również Marian Malinowski, który zajął się bliżej rolą Mitzenmachera w rozpracowywaniu grupy „Młot i Sierp” w remizie tramwajowej przy ul. Kawęczyńskiej w Warszawie, dowodzonej przez Izydora Koszykowskiego, ps. „Czarny”.
W kwietniu 1942 r., za pośrednictwem Jana Pleskota, dotarł do Koszykowskiego. Znając mentalność i atmosferę środowisk kapepowskich, zaprezentował się jako działacz związany z Kominternem. Zaproponował Koszykowskiemu i jego grupie wstąpienie do Polskiej Partii Robotniczej (PPR) i utworzenie wewnątrz partii tzw. „koła ścisłego”, w skład którego weszliby tylko kapepowcy. Sugerował, że komuniści traktując PPR jedynie jako przybudówkę, winni utworzyć sieć „kół ścisłych”, oddziałując na linię polityczną partii. Kiedy jednak zażądał od Koszykowskiego listy wybitniejszych działaczy komunistycznych z Warszawy, którą miał przekazać do ZSRR, ten zorientował się, z kim ma do czynienia. Ostrzegł przed nim najbliższych towarzyszy, sam planując ucieczkę na prowincję. Wcześniej jednak został aresztowany przez policję niemiecką, po ciężkim śledztwie, został zamordowany w egzekucji wśród 50 komunistów 16 października 1942
Lata 1945–1947.
Józef Mitzenmacher przetrwał okupację. W nowej rzeczywistości politycznej, kiedy to komuniści objęli władzę, musiał się ukrywać i skrzętnie zacierać po sobie ślady. Józef Kowalski twierdzi, że Mitzenmacher poddał się operacji plastycznej twarzy. Przeniósł się do Wrocławia i pod nowym pseudonimem „Stanisław Różkowski” (inna pisownia: Roszkowski) był zatrudniony jako kierownik wydziału personalnego w Dyrekcji Kolei we Wrocławiu. Naturalnie wstąpił do PPR, został członkiem egzekutywy Komitetu Miejskiego PPR i jako czołowy aktywista partyjny odznaczony przez partię „Złotym Krzyżem Zasługi” za zasługi w kolejnictwie.
Z objawami ataku wątroby i kamieni żółciowych został przewieziony do szpitala Św. Anny we Wrocławiu dnia 17 listopada 1947 r. Wypisany 6 grudnia ze szpitala z rozpoznaniem ropnego zapalenia pęcherzyka żółciowego. Choremu zalecono, aby przez 4 tygodnie pozostawał pod obserwacją lekarza domowego. Nawrót choroby sprawił, że po świętach Bożego Narodzenia został przewieziony samolotem do Łodzi i umieszczony w klinice prof. Grota. 28 grudnia stracił przytomność i nie odzyskawszy jej zmarł 30 grudnia 1947 r., w wieku zaledwie 44 lat.
Józef Światło utrzymywał, że w sześć tygodni po jego śmierci Urząd Bezpieczeństwa Publicznego zidentyfikował Berdycha–Kamińskiego-Regułę itd. jako Józefa Mitzenmachera. Według ustaleń B. Gadomskiego nie odpowiadało to jednak prawdzie.
Informację o sfingowanej śmierci Józefa Mitzenmachera bezpieka uzyskała dopiero w dniu 12 sierpnia 1949 r. podczas przesłuchania Stefana Bakalarza, przed 1939 r. zastępcy kierownika Referatu Informacyjnego Wydziału Bezpieczeństwa w Departamencie politycznym MSW. Prowadzenie śledztwa w tej niecodziennej sprawie powierzono ppłk. Marianowi Steckiemu. Przeprowadzono śledztwo, włącznie z ekshumacją w r. 1951, celem stwierdzenia jego tożsamości. Wyniki tej ekshumacji nie są znane. Ciało Józefa Mitzenmachera po ekshumacji nie wróciły na miejsce spoczynku.
Zakończenie.
Dwa lata po śmierci Mitzenmachera, I Sekretarz PZPR Bolesław Bierut na III plenum KC PZPR aluzyjnie skomentował tę aferę: „Mamy w dziejach KPP wstrząsające swą istnie zbrodniczą i machiawelską perfidią przykłady prowokatorów, którzy na przestrzeni kilkunastu lat wyrządzali niepowetowane szkody ruchowi rewolucyjnemu. Ostatnio zdołaliśmy odkryć nowe wątki tych prowokacyjnych nici.” To był cały komentarz. Od tego momentu afera Mitzenmachera została na wiele lat objęta partyjnym tabu. Dopiero w latach 60. poszczególni autorzy wspomnień, a następnie zaufani partyjni historycy, bardzo oględnie mogli poruszać ten temat. Upłynęło następne dwadzieścia lat, kiedy to we Wrocławiu, w 1989 r. Niezależne Warsztaty Wydawnicze opublikowały przedruk książki Jana Alfreda Reguły: Historia Komunistycznej Partii Polski w świetle faktów i dokumentów. Wyd.II poprawione i uzupełnione. Następny przedruk czy raczej reprint, oznaczony jako wydanie III ukazał się w Toruniu, w 1994 r. w wydawnictwie „Portal” ze wstępem Witolda Pronobisa: "Kim był naprawdę Jan Alfred Reguła". Po przełamaniu partyjnego tabu w 1989 r. w prasie ukazało się kilkanaście artykułów na temat Mitzenmachera. Bazują one na drugim wydaniu „Historii KPP” i na zeznaniach Józefa Światły, znakomicie opracowanych i opublikowanych przez Zbigniewa Błażyńskiego. Dla porządku trzeba odnotować jeszcze książkę Jacka Wilamowskiego i Andrzeja Zasiecznego: "Tajemnice policji politycznej. Afera Joska Mitzenmachera". Autorzy sugerują, że podobno później (to jest po roku 1947) widziano Mitzenmachera w Izraelu.
Wydaje się konieczna uwaga na temat pisowni nazwiska Mitzenmacher. Otóż przed wojną nazwisko to pisano przez „ü” i taka pisownia Mützenmacher jest prawidłowa, gdyż tak się pisał nosiciel tego nazwiska. Dopiero po jego śmierci zaczęto używać spolszczonej pisowni.

</doc>
<doc id="1218377" url="https://pl.wikipedia.org/wiki?curid=1218377" title="Mieczysław Mützenmacher">
Mieczysław Mützenmacher



</doc>
<doc id="1218379" url="https://pl.wikipedia.org/wiki?curid=1218379" title="Mietek Redyko">
Mietek Redyko



</doc>
<doc id="1218380" url="https://pl.wikipedia.org/wiki?curid=1218380" title="Jan Bogusław Kamiński">
Jan Bogusław Kamiński



</doc>
<doc id="1218382" url="https://pl.wikipedia.org/wiki?curid=1218382" title="Jan Alfred Reguła">
Jan Alfred Reguła



</doc>
<doc id="1218383" url="https://pl.wikipedia.org/wiki?curid=1218383" title="Jan Berdych">
Jan Berdych



</doc>
<doc id="1218384" url="https://pl.wikipedia.org/wiki?curid=1218384" title="Marneuli">
Marneuli

Marneuli () – miasto w południowej Gruzji, w regionie Dolna Kartlia. Ośrodek przemysłowy. Miasto zamieszkane jest głównie przez Azerów (83,1%).
Miasto jest siedzibą bazy lotniczej wojska gruzińskiego.

</doc>
<doc id="1218387" url="https://pl.wikipedia.org/wiki?curid=1218387" title="Zatoka Botany">
Zatoka Botany



</doc>
<doc id="1218389" url="https://pl.wikipedia.org/wiki?curid=1218389" title="Bad Bentheim">
Bad Bentheim

Bad Bentheim – miasto uzdrowiskowe położone w Niemczech, w kraju związkowym Dolna Saksonia, w powiecie Grafschaft Bentheim. Dnia 31 grudnia 2018 roku liczyło 15 486 mieszkańców.
W mieście znajduje się stacja kolejowa oraz Zamek Bentheim z początku XI wieku.
Współpraca.
Miejscowość partnerska:

</doc>
<doc id="1218390" url="https://pl.wikipedia.org/wiki?curid=1218390" title="Włóczęgi">
Włóczęgi

Włóczęgi – polski film komediowy z 1939 w reżyserii Michała Waszyńskiego.
Treść.
Produkcja była przedstawiana przez twórców jako „komedia sentymentalna”. Film przedstawia perypetie dwóch lwowskich batiarów – „Szczepka” i „Tońka”, którzy zmuszeni są zaopiekować się osieroconą sąsiadką, 17-letnią Krysią. Sprawę komplikuje pojawienie się babki dziewczyny – oschłej i despotycznej baronowej Dorn, która za wszelką cenę chce przygarnąć wnuczkę. Chroniąc się przed jej pościgiem, dwaj uliczni muzykanci wyjeżdżają ze Lwowa do Warszawy i tam umieszczają swą podopieczną w ekskluzywnej szkole z internatem dla dziewcząt, gdzie Krysia poznaje kuzyna swej koleżanki Wandzi.
W filmie kilkakrotnie są wykonywane piosenki: „Lwów jest jeden na świecie” (popularnie znana jako „Tylko we Lwowie”) – głównie przez duet głównych bohaterów, oraz „Dobranoc, oczka zmruż”.
Odbiór.
W recenzji filmu w kwietniu 1939 pozytywną opinię napisał Tadeusz Sobolewski, który wyrażając pochlebne zdanie odnośnie do gry aktorskiej głównych bohaterów jednocześnie skrytykował sposób produkcji filmu, który był kręcony w Warszawie, a Lwów przedstawiano w nim za pomocą makiet i dekoracji, co recenzent uznał za profanację tego miasta.
Pozytywną opinię wystawiono filmowi w dzienniku „Robotnik”, gdzie napisano, że główni bohaterowie "naprzemian wzruszają i rozśmieszają do łez".

</doc>
<doc id="1218391" url="https://pl.wikipedia.org/wiki?curid=1218391" title="Proximus Diamond Games 2008">
Proximus Diamond Games 2008

Proximus Diamond Games 2008 – tenisowy turniej WTA z cyklu Diamond Games rozgrywany w dniach 9–17 lutego 2008 roku w Antwerpii na kortach twardych w hali o puli nagród 600 000 dolarów amerykańskich.

</doc>
<doc id="1218393" url="https://pl.wikipedia.org/wiki?curid=1218393" title="Botany Bay">
Botany Bay



</doc>
<doc id="1218394" url="https://pl.wikipedia.org/wiki?curid=1218394" title="Autostrada A43 (Niemcy)">
Autostrada A43 (Niemcy)

Autostrada A43 (niem. "Bundesautobahn 43 (BAB 43)" także "Autobahn 43 (A43)") – autostrada w Niemczech przebiegająca przez Zagłębie Ruhry oraz Münsterland z północy na południe od Münster do skrzyżowania z autostradą A1 na północ od Wuppertalu.

</doc>
<doc id="1218398" url="https://pl.wikipedia.org/wiki?curid=1218398" title="Ozurgeti">
Ozurgeti

Ozurgeti () – miasto w zachodniej Gruzji, stolica regionu Guria. Prawa miejskie posiada od 1840 roku. W latach 1934–1989 oficjalna nazwa miasta brzmiała Macharadze, na cześć Filipe Macharadze, gruzińskiego działacza komunistycznego.
Według danych szacunkowych liczba mieszkańców miasta liczyła w 2014 roku 14 785 mieszkańców. 
Miasto położone nad rzeką Natanebi. Były ośrodek przemysłowy. W czasach radzieckich siedziba Instytutu herbaty i kultur subtropikalnych. 
Przez miasto przebiega droga krajowa Batumi-Samtredia. Jest ono również połączone z linią kolejową Samtredia-Batumi. Na zachód od miasta znajduje się port lotniczy Ozurgeti. Do 2006 roku w Ozurgeti działała sieć trolejbusów.
W mieście znajduje się teatr dramatyczny oraz muzeum historyczne, w którym przechowywana jest szpada Napoleona Bonaparte. 

</doc>
<doc id="1218400" url="https://pl.wikipedia.org/wiki?curid=1218400" title="DüBoDo">
DüBoDo



</doc>
<doc id="1218401" url="https://pl.wikipedia.org/wiki?curid=1218401" title="Hellweglinie">
Hellweglinie



</doc>
<doc id="1218405" url="https://pl.wikipedia.org/wiki?curid=1218405" title="Będzie lepiej">
Będzie lepiej

Będzie lepiej – polski film komediowy z 1936 r. w reżyserii Michała Waszyńskiego, opowiadający o perypetiach dwóch lwowskich batiarów – „Szczepka” i „Tońka”.
O filmie.
W głównych rolach wystąpili „Szczepko” i „Tońko”, niezwykle popularni przed II wojną światową lwowscy gawędziarze radiowi, władający gwarą lwowską. Obaj byli gwiazdami powstałej w 1933 r. Wesołej Lwowskiej Fali. Filmem "Będzie lepiej" komicy zadebiutowali w kinie. W 1939 r. został nakręcony drugi film z ich udziałem, pt. "Włóczęgi", a trzecia komedia ("Serce batiara") nie została ukończona w wyniku wybuchu II wojny światowej.
W filmie wystąpili również wybitni aktorzy komediowi Antoni Fertner i Stanisław Sielański.
Odbiór.
Bolesław Lewicki jako recenzent filmu na łamach „Gazety Lwowskiej” pozytywnie ocenił produkcję, w szczególności chwaląc pierwszą w karierze grę aktorską na ekranie duetu Vogelfänger–Wajda, tym niemniej wyraził również niepochlebne zdanie dotyczące reżyserii M. Waszyńskiego oraz odnośnie do samej fabuły.

</doc>
<doc id="1218407" url="https://pl.wikipedia.org/wiki?curid=1218407" title="Papieska elekcja 1216">
Papieska elekcja 1216

Papieska elekcja 18 lipca 1216 – odbyła się po śmierci Innocentego III i wybrała na jego następcę Honoriusza III.
Lista uczestników.
Innocenty III zmarł 16 lipca 1216 w Perugii. W chwili jego śmierci Święte Kolegium liczyło 24 kardynałów, w tym 22 kurialnych i 2 „zagranicznych”. Wiadomo, że 17 uczestniczyło w elekcji (członkowie komisji elektorskiej są pogrubieni):
Aż czternastu elektorów mianował Innocenty III. Zaledwie dwóch mianował papież Klemens III, a jednego Celestyn III.
Nieobecni.
Siedmiu kardynałów nie uczestniczyło w tej elekcji. Bertrannus z S. Giorgio prawdopodobnie został w Rzymie, czterech innych (Guala, Rainiero, Leo i Pietro Sasso) przebywało na zagranicznych misjach legackich, a dwóch pozostałych (Langton i Ruggiero) było tzw. „zagranicznymi kardynałami” i prawdopodobnie nie zaliczano ich do grona elektorów:
Ruggiero z Benewentu był ostatnim żyjącym nominatem Aleksandra III, pozostałych nieobecnych mianował Innocenty III.
Wybór Honoriusza III.
Dwa dni po śmierci Innocentego III kardynałowie zebrali się, by dokonać wyboru jego następcy. Wiadomo, że elekcja odbywała się w klauzurze, nie jest jednak pewne, czy była ona dobrowolna, czy też została wymuszona przez władze Perugii. Zgromadzeni kardynałowie podjęli decyzję o wyborze papieża w procedurze "compromissum", tj. nie przez całe Święte Kolegium, lecz wydelegowaną w tym celu komisję, uprawnioną do dokonania wyboru w imieniu reszty. Komisja liczyła tylko dwóch kardynałów biskupów: Guido z Palestriny i Ugolino z Ostii. 18 lipca 1216 wybrali oni na papieża kardynała Cencio, prezbitera Ss. Giovanni e Paolo, rodowitego rzymianina. Sędziwy elekt przyjął wybór jako Honoriusz III i 24 lipca został konsekrowany na biskupa w katedrze w Perugii. 31 sierpnia w Rzymie odbyły się uroczystości koronacyjne, a 3 września nowy papież objął w posiadanie bazylikę laterańską.

</doc>
<doc id="1218408" url="https://pl.wikipedia.org/wiki?curid=1218408" title="Michał Walczak">
Michał Walczak

Michał Walczak (ur. 1979 w Sanoku) – polski dramatopisarz i reżyser. 
Życiorys.
Absolwent I Liceum Ogólnokształcącego im. Komisji Edukacji Narodowej w Sanoku z 1998. Studiował w Szkole Głównej Handlowej w Warszawie, następnie w Akademii Teatralnej w Warszawie na Wydziale Wiedzy o Teatrze oraz Reżyserii. 
Zadebiutował w 2002 roku dramatem "Piaskownica", za który otrzymał nagrodę w konkursie „My na progu nowego wieku”. Sztuka została wystawiona w Teatrze im. J. Szaniawskiego w Wałbrzychu, a reżyserem był Piotr Kruszczyński. Ten sam reżyser zrealizował "Kopalnię" – dramat napisany przez Walczaka na specjalne zamówienie. "Piaskownicę" wystawiono również w Teatrze Narodowym (reż. Tadeusz Bradecki). W 2005 roku zrealizowano na jej podstawie spektakl Teatru Telewizji.
Jego sztuka "Podróż do wnętrza pokoju" wystawiona w Teatrze Powszechnym w Radomiu przez Adama Srokę zdobyła nagrodę na 9. Ogólnopolskim Konkursie Na Wystawienie Polskiej Sztuki Współczesnej. Sam autor zrealizował ją na scenie Garaż Poffszechny Teatru Powszechnego w Warszawie (2003), debiutując jako reżyser. Na jej podstawie nakręcono również spektakl Teatru Telewizji. Sztuka ta została nagrodzona na Krajowym Festiwalu Teatru Polskiego Radia i Teatru TV „Dwa Teatry” w Sopocie za oryginalny polski tekst dramatyczny.
Ponadto Walczak napisał dramaty "Rzeka", "Kac" (Teatr Nowy w Łodzi, reżyseria własna), "Nocny autobus" (Teatr Stary w Krakowie, reż. Jarosław Tumidajski), "Całe życie Jarosława", "Pierwszy raz" (Teatr Narodowy w Warszawie, reż. Tadeusz Bradecki).
Od 2012 pisze scenariusze przedstawień kabaretu „Pożar w Burdelu”. Jest też wraz z Maciejem Łubieńskim jego współtwórcą.
Od 1 września 2021 pełni funkcję Dyrektora Teatru Rampa w Warszawie.

</doc>
<doc id="1218410" url="https://pl.wikipedia.org/wiki?curid=1218410" title="Morski Park Wielkiej Rafy Koralowej">
Morski Park Wielkiej Rafy Koralowej



</doc>
<doc id="1218411" url="https://pl.wikipedia.org/wiki?curid=1218411" title="Park Narodowy Gór Błękitnych">
Park Narodowy Gór Błękitnych

Park Narodowy Gór Błękitnych (ang. "Blue Mountains National Park") – park narodowy położony w paśmie Gór Błękitnych, w stanie Nowa Południowa Walia w Australii, wpisany na listę światowego dziedzictwa UNESCO.
Fauna.
Na terenie parku występują m.in. koale, 
niełazy wielkie, kangury górskie, lotopałanki żółtobrzuche, kanguroszczury myszate, australorzekotki złociste.

</doc>
<doc id="1218412" url="https://pl.wikipedia.org/wiki?curid=1218412" title="Przełamanie (tenis)">
Przełamanie (tenis)

Przełamanie – w tenisie sytuacja, w której zawodnik wygrywa gema, gdy podaje jego przeciwnik.
Jeżeli w secie nie dojdzie do przełamania lub obie strony dokonają przełamania tyle samo razy, o wyniku seta decyduje tie-break.
Jeżeli w secie zdarzy się tylko jedno przełamanie, wówczas może on się zakończyć wynikiem 6:3, 6:4 lub 7:5 na korzyść gracza, który wygrał podanie przeciwnika.

</doc>
<doc id="1218414" url="https://pl.wikipedia.org/wiki?curid=1218414" title="Erik Ågren">
Erik Ågren

Erik Ågren (ur. 3 stycznia 1916 w Stallarholmen, zm. 3 lipca 1985 w Sztokholmie) – szwedzki bokser, brązowy medalista letnich igrzysk olimpijskich w Berlinie w kategorii lekkiej.
Był czterokrotnym mistrzem Szwecji. W 1936 roku na turnieju olimpijskim pokonał Meksykanina Lorenzo Delgado, Szweda Mario Facchina i Amerykanina Andrew Scrivaniego. W walce półfinałowej przegrał z Estończykiem Nikolaiem Stepulovem, natomiast w pojedynku o brązowy medal pokonał Duńczyka Poula Kopsa.
W 1939 roku na mistrzostwach Europy w Dublinie zdobył srebrny medal, pokonując kolejno Łotysza Konstantinsa Tjasto (nokaut w pierwszej rundzie) i Anglika Roberta Thomasa (na punkty). W finale przegrał na punkty z Polakiem Antonim Kolczyńskim.

</doc>
<doc id="1218415" url="https://pl.wikipedia.org/wiki?curid=1218415" title="Park Narodowy Pustyni Simpsona">
Park Narodowy Pustyni Simpsona



</doc>
<doc id="1218418" url="https://pl.wikipedia.org/wiki?curid=1218418" title="Park Narodowy Strzeleckiego">
Park Narodowy Strzeleckiego

Park Narodowy Strzeleckiego – park narodowy zlokalizowany na Wyspie Flindersa, należącej do stanu Tasmania (Australia), leżącym 307 km na północ od miasta stołecznego Hobart w południowo-zachodniej części wyspy. Park o powierzchni 42,16 km² został utworzony w 1967 roku. 
W 1972 została mu nadana nazwa Parku Narodowego Strzeleckiego na cześć Pawła Edmunda Strzeleckiego, znanego polskiego podróżnika i geologa, który przeprowadził wiele badań na kontynencie australijskim.

</doc>
<doc id="1218419" url="https://pl.wikipedia.org/wiki?curid=1218419" title="Maria Letycja Bonaparte">
Maria Letycja Bonaparte



</doc>
<doc id="1218421" url="https://pl.wikipedia.org/wiki?curid=1218421" title="Chór Alla Polacca">
Chór Alla Polacca



</doc>
<doc id="1218422" url="https://pl.wikipedia.org/wiki?curid=1218422" title="Erling Nilsen">
Erling Nilsen

Erling Nilsen (ur. 30 grudnia 1910 w Moss, zm. 22 kwietnia 1984 tamże) – norweski bokser, medalista Olimpijski i Mistrzostw Europy.
Brązowy medalista Igrzyskach Olimpijskich w Berlinie 1936 roku, w kategorii ciężkiej. W walce o 3. miejsce pokonał Ferenca Nagya.
Startując w Mistrzostwach Europy w Mediolanie 1937 roku, zdobył brązowy medal w tej samej wadze.

</doc>
<doc id="1218425" url="https://pl.wikipedia.org/wiki?curid=1218425" title="Gronau (Leine)">
Gronau (Leine)

Gronau (Leine) – miasto w Niemczech położone w kraju związkowym Dolna Saksonia w powiecie Hildesheim nad rzeką Leine, siedziba gminy zbiorowej Leinebergland. Do 31 października 2016 siedziba gminy zbiorowej Gronau (Leine). Dzień później pięć gmin: Banteln, Betheln, Brüggen, Despetal oraz Rheden, które należały do tej gminy zbiorowej zostały przyłączone do miasta i stały się tym samym jego dzielnicami.
Demografia.
W dniu 3 listopada 2004 r. miasto liczyło 5 487 mieszkańców, 31 grudnia 2006 roku 5 413 mieszkańców, natomiast na dzień 31 grudnia 2008 r. w Gronau (Leine) mieszkało 5 315 osób.
Współpraca.
Miejscowości partnerskie:

</doc>
<doc id="1218426" url="https://pl.wikipedia.org/wiki?curid=1218426" title="Fidel Ortiz">
Fidel Ortiz

Fidel Ortiz Tovar (ur. 10 października 1908 w Meksyku, zm. 9 września 1975 tamże) – meksykański bokser, medalista olimpijski.
Startował na Igrzyskach Olimpijskich w 1928 w Amsterdamie w wadze koguciej, ale przegrał pierwszą walkę. Na Igrzyskach Olimpijskich w 1936 w Berlinie wywalczył brązowy medal w tej kategorii. W półfinale przegrał z Amerykaninem Jackiem Wilsonem, a w walce o 3. miejsce pokonał Szweda Stiga Cederberga.

</doc>
<doc id="1218428" url="https://pl.wikipedia.org/wiki?curid=1218428" title="Francisco Risiglione">
Francisco Risiglione

Francisco Risiglione (ur. 18 stycznia 1917 w Rosario, zm. 28 lipca 1999) – argentyński bokser, brązowy medalista letnich igrzysk olimpijskich w Berlinie w kategorii półciężkiej. W walce o 3 miejsce pokonał Sydneya Leibbrandta ze Związku Południowej Afryki.
Kariera zawodowa.
W latach 1940–1945 walczył na zawodowych ringach. Z pierwszym przeciwnikiem Carlosem Grassino wygrał na punkty. Następnie pokonał Salvadora Zaccone. Podczas kolejnych 2 walk remisował kolejno z Alfredo Lagayem i Alberto Santiago Lovellem, z którym w rewanżowym pojedynku doznał porażki. Następnie pokonał debiutanta Enrique Felpi i ponownie zremisował z Alfredo Lagayem. Zawodową karierę zakończył dwoma porażkami z Enrique Felpi i Jesuelem Stellą.

</doc>
<doc id="1218430" url="https://pl.wikipedia.org/wiki?curid=1218430" title="Gavino Matta">
Gavino Matta

Gavino Matta (ur. 9 czerwca 1910 w Sassari, zm. 20 stycznia 1954 tamże) – włoski bokser, srebrny medalista letnich igrzysk olimpijskich w Berlinie w kategorii muszej, brązowy medalista Mistrzostw Europy z 1937 roku w tej samej kategorii wagowej.
Próbował swoich sił w boksie zawodowym, jednak nie odniósł żadnych sukcesów – w latach 1938-1948 stoczył dwanaście pojedynków, z czego wygrał cztery, a przegrał osiem.

</doc>
<doc id="1218431" url="https://pl.wikipedia.org/wiki?curid=1218431" title="Charles Catterall">
Charles Catterall

William Charles Catterall (ur. 16 października 1914 w Salisbury, zm. 1 listopada 1966 w Durbanie) – południowoafrykański bokser, srebrny medalista letnich igrzysk olimpijskich w Berlinie w kategorii piórkowej.

</doc>
<doc id="1218432" url="https://pl.wikipedia.org/wiki?curid=1218432" title="Ch (dwuznak)">
Ch (dwuznak)

Ch ("Ch, ch") – dwuznak występujący w języku polskim i wielu innych. Zapożyczony z łaciny, gdzie służył do zapisywania greckiego ⟨χ⟩. Stąd w wyrazach obcych etymologicznie odpowiada łacińskiemu i niemieckiemu, często także francuskiemu czy angielskiemu ⟨ch⟩ oraz esperanckiemu, wychodzącemu z użycia ⟨ĥ⟩.
W języku polskim zazwyczaj oznacza [] i odpowiada brzmieniem i pochodzeniem czeskiemu i słowackiemu ⟨ch⟩ oraz cyrylicznemu ⟨х⟩. Język chorwacki i słoweński uprościły zapis do ⟨h⟩, wobec czego uległo w nich zmieszaniu etymologiczne ⟨h⟩ i ⟨ch⟩.
W języku niemieckim ⟨ch⟩ oznacza [] po samogłoskach tylnych, natomiast [] po samogłoskach przednich i w końcówce "-chen" a czasem – zwłaszcza przed ⟨s⟩ – także []).
W języku angielskim, hiszpańskim i indonezyjskim oznacza zwykle [] (brzmieniem zbliżone do polskiego cz), a we francuskim i bretońskim oznacza zwykle [] (brzmieniem zbliżone do polskiego sz).
W języku wietnamskim oznacza dźwięk podniebienny [] (brzmieniem zbliżony do polskiego ć), w przeciwieństwie do retrofleksyjnego [] lub zadziąsłowego [] (brzmieniem zbliżonego do polskiego cz), zapisywanego jako ⟨tr⟩.
W języku chińskim (zapis hanyu pinyin) oznacza retrofleksyjne przydechowe [] (brzmieniem zbliżone do polskiego cz), w przeciwieństwie do podniebiennego przydechowego [] (brzmieniem zbliżonego do polskiego ć), zapisywanego jak ⟨q⟩.

</doc>
<doc id="1218439" url="https://pl.wikipedia.org/wiki?curid=1218439" title="Ɪ">
Ɪ



</doc>
<doc id="1218443" url="https://pl.wikipedia.org/wiki?curid=1218443" title="Stanisław Tomasik">
Stanisław Tomasik

Stanisław Tomasik (ur. 29 kwietnia 1892 w Przeciszowie, zm. 12 grudnia 1983) – polski działacz społeczny i sportowy.
Życiorys.
Urodził się 29 kwietnia 1892 r. w Przeciszowie. Pochodził z rodziny wielodzietnej. Był dziewiątym, ostatnim z dzieci Wojciecha (1853–1941), pracownika kolei i Anny (1858–1892) z domu Biernaś. Jego matka zmarła przy porodzie. Po śmierci matki ojciec powtórnie się ożenił. Jego drugą żoną została Katarzyna Fik (1864–1943), z którą miał jeszcze sześcioro dzieci.
Stanisław miał braci: Jana (1881–1942), Józefa (1885–1967), Władysława (1890–1949), Bronisława (1893–1940), Juliana (1896–1898), Antoniego (1898–1944), Franciszka (1900–1962) i Karola (1902– ?) oraz siostry Franciszkę (1878–1938), Annę (1879–1945), Marię (1883–1964), Zofię 1887–1929, Józefę (1888–1925) i Stefanię (1894–1979).
W latach 1899–1903 uczęszczał do 4-letniej Szkoły Podstawowej w Przeciszowie, a następnie w latach 1903–1906 do Szkoły Rzemieślniczej w Krakowie, gdzie uzyskał zawód instalatora. Ze względu na trudne warunki materialne rodziny na tym etapie zakończył edukację.
W latach 1908–1928 pracował w Gazowni Miejskiej w Krakowie awansując przez te lata do stanowiska mistrza wydziału. W roku 1928 został służbowo przeniesiony do Kalisza, gdzie do 1931 r. był kierownikiem oddziału. W rok później wygrał konkurs na stanowisko dyrektora Gazowni Miejskiej w Oświęcimiu. Gazownia ta stanowiła spółkę z Elektrownią w Sierszy – Wodnej. Gazownia funkcjonowała do 1938 r., kiedy to ze względu na sytuację kryzysową w kraju uległa likwidacji. Po likwidacji gazowni S. Tomasik otworzył w Krakowie własny zakład instalacyjno-wodociągowy.
27 kwietnia 1940 r. Heinrich Himmler podjął decyzję o utworzeniu na terenie Oświęcimia obozu przeznaczonego początkowo do osadzania Polaków, a przekształconego stopniowo w miejsce masowej zagłady. Od maja tego roku rozpoczęło się wysiedlanie mieszkańców Oświęcimia i okolicznych wiosek. Wybudowany w roku 1937 dom S. Tomasika znajdował się w bezpośrednim sąsiedztwie powstającego obozu, stąd też został on zmuszony wraz z rodziną do jego opuszczenia. Przez lata okupacji hitlerowskiej mieszkał w Krakowie.
W maju 1945 r. z pierwszą ekipą pionierską wyjechał z Krakowa na Ziemie Odzyskane do Wrocławia. Tam została wykorzystana jego wiedza i doświadczenie w dziedzinie gazownictwa, został zaangażowany przy uruchamianiu i organizacji pracy gazowni. Gazownia Miejska we Wrocławiu rozpoczęła regularne dostawy gazu dla miasta 22 sierpnia 1945 r., a S. Tomasik został jej naczelnikiem. Na stanowisku tym pracował do 1951 r. W roku tym powrócił na stałe do Oświęcimia.
Największym problemem była wówczas, ze względu na zniszczony tabor kolejowy, dostawa z Górnego Śląska potrzebnego do produkcji gazu węgla. Ażeby się zabezpieczyć przed brakiem tego niezbędnego surowca, pracownicy gazowni uruchomili po remoncie lokomotywy i wagonów własny skład pociągu, dostarczając węgiel z dużo bliższego Wałbrzycha.
W latach 1951–1959 pracował w Zakładach Chemicznych „Oświęcim” będąc kierownikiem oddziału gazowego W1 – GM. W 1959 r. przeszedł na emeryturę.
Pasją S. Tomasika oprócz pracy zawodowej było kolarstwo. Do jego największych zasług na tym polu należy utworzenie Okręgowego Związku Kolarskiego we Wrocławiu.
Zmarł 12 grudnia 1983. Spoczywa na Cmentarzu Parafialnym w Oświęcimiu, gdzie ma również swoje miejsce na ścianie pamięci „"Pro Memoria LO w Oświęcimiu"”.
Żoną Stanisława Tomasika była od 11 stycznia 1919 Michalina Chwałek (1893–1967). Miał córkę Marię (ur. 1919).
Uchwałą Rady Państwa z 8 września 1961 r. otrzymał Medal Zwycięstwa i Wolności 1945.
Działalność społeczna i sportowa.
Oświęcim.
W 1929 r. po wieloletnich staraniach podjęto decyzję o budowie gmachu gimnazjum w Oświęcimiu. Kamień węgielny pod budowę poświęcony został 17 sierpnia 1930 r. Stanisław Tomasik wszedł w skład Komitetu Budowy Szkoły. Pełnił również funkcję Przewodniczącego Komitetu Szkolnego.
Na tle budowy dochodziło wtedy do licznych zatargów pomiędzy ówczesnym starostą powiatowym Mieczysławem Zarzeckim, który był przeciwko budowie gimnazjum, a popieranym przez burmistrza Romana Mayzla Komitetem Budowy Szkoły. Kulminacyjnym punktem tych zatargów była pożyczka, którą należało zaciągnąć na dokończenie budowy. Powiatowa Kasa Krakowska udzielenie pożyczki uzależniała od poręczenia Rady Powiatowej w Oświęcimiu. Tej jednak – za sprawą starosty – radni na posiedzeniu plenarnym Rady Powiatowej 29 maja 1931 r. nie udzielili.
Mimo tej przeszkody, poczynania i przedsiębiorczość S. Tomasika działającego w Komitecie Budowy Szkoły, doprowadziły w efekcie końcowym do wydania przez wojewodę Mikołaja Kwaśniewskiego polecenia udzielenia pożyczki na ukończenie budowy gimnazjum bez poręki.
Nauka w nieukończonym jeszcze budynku rozpoczęła się 1 września 1932 r. a jego powstanie w tamtym okresie było powszechnie uważane w Oświęcimiu za „Cud nad Sołą”.
11 czerwca 1934 r. odbyła się uroczystość poświęcenia sztandaru szkoły ufundowanego m.in. przez S. Tomasika.
Wrocław.
Wśród pionierów życia sportowego w odzyskanym Wrocławiu entuzjasta kolarstwa Stanisław Tomasik oraz dawny kolarski mistrz Pomorza Hieronim Kierblewski doprowadzili do powstania pierwszego kolarskiego Klubu Sportowego „Sieć”. Klub powstał w lutym 1946 r. w siedzibie Gazowni Miejskiej przy ul. Trzebnickiej 33.
Otwarcie sezonu kolarskiego nastąpiło 12 maja tego roku, kiedy to rozegrano wyścig ulicami Wrocławia o puchar przechodni ufundowany przez redakcję Trybuny Dolnośląskiej. 14 lipca nastąpiło otwarcie odgruzowanego toru kolarskiego na Poświętnem.
Na bazie KS „Sieć” 20 sierpnia 1946 r. rozpoczął oficjalnie swą działalność Okręgowy Związek Kolarski (obecnie Dolnośląski Okręgowy Związek Kolarski) we Wrocławiu, a jego prezesem został S. Tomasik.
W latach swojego pobytu w tym mieście prezes OZK zaangażował się w organizację ulicznych zawodów kolarskich na terenie miasta, a także Dolnego Śląska. Był m.in. organizatorem corocznego wyścigu kolarskiego ulicami Wrocławia o puchar przechodni Trybuny Dolnośląskiej, pierwszych górskich mistrzostw Polski (15 września 1946 r.) oraz mistrzostw Polski przełajowych, szosowych i w kolarstwie torowym w roku 1948. Za jego prezesury wprowadzono odznaczenia dla kolarzy turystów. Tytuł turystycznego mistrza Dolnego Śląska otrzymywał kolarz legitymujący się przejechaniem po drogach tego regionu ponad 2000 km.
We Wrocławiu w latach 1947–1948 zaangażował się także w odbudowę z dużych zniszczeń Stadionu Olimpijskiego. Stadion ten po odbudowie i rozbudowie nazwany został im. gen. Karola Świerczewskiego, a oddany do użytku 22 lipca 1948 r.
Bibliografia.
Głównym źródłem informacji była córka Stanisława Tomasika Maria Działak, a ponadto:

</doc>
<doc id="1218457" url="https://pl.wikipedia.org/wiki?curid=1218457" title="Tomasz Kordeusz">
Tomasz Kordeusz

Tomasz Kordeusz (ur. 5 grudnia 1960 r. w Starachowicach) – polski autor tekstów i wykonawca autorskich ballad, także kompozytor piosenek i muzyki ilustracyjnej dla potrzeb radia, telewizji, reklamy, itp. Autor haseł reklamowych, scenariuszy imprez artystycznych, kampanii reklamowych i PR. Członek Związku Polskich Autorów ZAKR, gdzie pełni funkcję Członka Zarządu oraz Stowarzyszenia Autorów ZAIKS, gdzie jest delegatem. Z wykształcenia mgr ekonomii (kierunek: polityka gospodarcza i strategia przedsiębiorstw).
Autor i wykonawca piosenek.
Jego piosenki zdobywały nagrody na wielu festiwalach i przeglądach w kraju i za granicą. Największy przebój pop - "Mamy po 20 lat" z muzyką Aleksandra Maliszewskiego w wykonaniu Haliny Benedyk - był piosenką roku 1987. W tej samej konfiguracji twórczej Kordeusz i Maliszewski stworzyli kilkadziesiąt piosenek wydanych na płytach i kasetach. 
Jako wykonawca jest laureatem wielu przeglądów muzycznych, m.in. OPPA w 1983, 1986 i 2006, Studenckiego Festiwalu Piosenki w Krakowie, KRAM-u, PPA w Myśliborzu i wielu innych. W 1993 roku nakładem Radia Kielce S.A. ukazała się jego autorska kaseta - "Ulicami chodzą aniołowie". Latem 2006 roku kielecka grupa muzyczna Mafia zdobywała anteny rozgłośni radiowych piosenką "Życie takie jest" z muzyką Tomasza Bracichowicza i tekstem Kordeusza. W jego dorobku twórczym jest ponad 200 piosenek.
W latach 1991-1993 wraz z Markiem Terczem stworzyli dla Marioli Góry (Berg) program złożony z pieśni i piosenek zatytułowany "Maria Magdalena", wydany na kasecie nakładem Kieleckiego Radia Jedność. Dla Marioli Berg Kordeusz napisał także teksty i muzykę do większości piosenek z programu "Show-szał", wydanych na kasecie nakładem Kuman Art.
Kordeusz pisze także dla dzieci. Piosenki jego autorstwa - "Kołysanka dla misia", "Hej, jaskółeczko", "Musimy wierzyć" - zwyciężały na wielu festiwalach w Polsce i za granicą.
Jest czynnym twórcą i wykonawcą.Koncertuje z własnym recitalem. Zainspirował też Kubę Stankiewicza i Ingę Lewandowską do pracy nad projektem - "Jobim.pl", gdzie przetłumaczył i napisał kilkanaście polskich tekstów do największych standardów Antônia Carlosa Jobima, m.in.: "Desafinado", "Dziewczyna z Ipanemy", "Dindi", "Wody Marcowe", "No more Blues", "Fala", "Tristi", "Corcovado", temat miłosny z filmu "Gabriela, goździki i cynamon".
Na płycie Andrzeja Grabowskiego znalazły się dwa utwory Tomasza Kordeusza - "My Jesteśmy Harlem" i " Hydropiosenka". 
Na Festiwalu Gwiazd w Gdańsku w roku 2008 odbył się transmitowany przez TVP koncert "Jest dobrze - piosenki niedokończone" poświęcony pamięci Jana Himilsbacha i Zdzisława Maklakiewicza (reż. Janusz Kondratiuk, Krzysztof Materna). W koncercie wystąpiło wielu znakomitych wykonawców, a utwory do tekstów Kordeusza zaśpiewali Hanna Banaszak ("Może to Sen") i Jacek Bończyk ("Wszyscy polecimy w górę do nieba"). Koncert ten został zarejestrowany na płycie CD.
Dla Piotra Salaty napisał teksty na wydaną przez "Universal Music Polska" płytę "Czuła gra". Znalazła się na niej także kompozycja Tomasza Kordeusza "Kofeina".
Na początku lutego 2014 ukazała się najnowsza płyta zespołu Mafia pod tytułem "Ten Świat Nie Jest Zły". Wszystkie premierowe piosenki powstały do tekstów T. Kordeusza.
Jesienią 2016 ukazała się nowa płyta Piotra Salaty pt. "PS". Wszystkie teksty i trzy kompozycje należą do Tomka Kordeusza. Gościem na płycie został wokalista Gordon Haskell.
Tomasz Kordeusz jest autorem i kompozytorem piosenki "Nasze ulubione świętokrzyskie", która wygrała konkurs z okazji 10-lecia województwa świętokrzyskiego.
W październiku 2008 otrzymał Świętokrzyską Nagrodę Kultury II stopnia za osiągnięcia twórcze.
W koncercie "Premiery i Interpretacje" podczas Międzynarodowego Festiwalu Bardów OPPA 2014, piosenką "Na Niebieskim Fortepianie" zdobył pierwsze miejsce. 
Najnowszą płytą autorską jest krążek pt. Jedwabiście, wydany przez Warsztat Antoniego w 2018 r. 
W Internecie czasu pandemii publikuje cykl "Domowy Album z Piosenkami" w którym prezentuje swoje ballady. 
Satyra i kabaret.
Kordeusz współpracuje także z artystami kabaretu, pisząc teksty piosenek i monologów. Jego partnerami są lub byli między innymi Stan Tutaj i Bronisław Opałko.
W latach 1991-2001 rysował satyryczne komentarze w największym ówcześnie kieleckim dzienniku - "Słowo Ludu", pisał tam również felietony i humoreski. Wraz z Bogusławem Nowickim tworzył Kielecki magazyn Autorów - audycję satyryczną na antenie Radia Kielce.
Praca w radiu i TV.
Był współzałożycielem Radia MTM FM w Starachowicach, pierwszej i jedynej rozgłośni komercyjnej w tym mieście. Kierował także promocją Radia Kielce SA. 
Jako samodzielny specjalista ds. promocji współtworzył strategię promocyjną Programu I Polskiego Radia S.A. w Warszawie w latach 2005-06.
W czasie pracy w tym radiu stał się także współtwórcą koncertu "Wielkie, większe, największe - 80 lat Polskiego Radia" podczas Krajowego Festiwalu Polskiej Piosenki w Opolu w 2005 r.
Obecnie jest także wiceprzewodniczącym Rady Programowej TVP Kielce, Członkiem Zarządu Związku Polskich Autorów i Kompozytorów "ZAKR". Działa także w kilku stowarzyszeniach i organizacjach pozarządowych.

</doc>
<doc id="1218461" url="https://pl.wikipedia.org/wiki?curid=1218461" title="Buremscy">
Buremscy

Buremscy, znani również jako Boremlscy, Boremscy"" – ród kniaziowski (książęcy) pochodzenia litewskiego, który wziął swoje nazwisko od Buremla (obecnie Boromel), będący gałęzią dynastii Giedyminowiczów.
Historia.
Protoplastą kniaziów Buremskich był zmarły po 1464 roku, Fedor "Kurcz", syn kniazia Michała Konstantynowicza "Kurcza" z linii książąt na Pińsku. W związku ze zbieżnością imion zarówno Buremscy jak i blisko z nimi spokrewnieni Kurcewicze byli uważani przez niektórych historyków za potomków księcia podolskiego, Koriata Michała, tymczasem linia książąt pińskich, z której się wywodzili, szła od najstarszego syna wielkiego księcia litewskiego Giedymina - księcia Narymunta Gleba.
Kniaziowie Buremscy wymarli w linii męskiej w 1610 r. na 19-letnim kniaziu Andrzeju Buremskim.

</doc>
<doc id="1218464" url="https://pl.wikipedia.org/wiki?curid=1218464" title="Wojownik (film 2006)">
Wojownik (film 2006)

Wojownik (telugu: "Pokiri"; పోకిరి, dosł. "Łajdak") – indyjski film akcji z 2006 roku, jeden z popularniejszych filmów na południu Indii. Został nagrany w języku telugu w Tamilnadu. Jego producentem, scenarzystą i reżyserem jest Puri Jagannadh, a w rolach głównych występują Mahesh Babu i Ileana D’Cruz. Tematem filmu jest miłość i przemoc. Miłość między dziewczyną i mężczyzną, i między ojcem a synem. Przemoc w walce gangów o pieniądze i władzę oraz przemoc w walce policji o porządek społeczny.
Fabuła.
Hajdarabad. Pandu (Mahesh Babu) jest zdecydowany i okrutny w walce zabijając na zamówienie gangów, ale nieśmiały wobec spotkanej na ulicy dziewczyny. Sruthi (Ileana D’Cruz) powoduje zamieszanie w jego sercu. Pandu broni się przed tym, co czuje, nie umie tego wyrazić słowami, ale potrafi ją chronić... zabijając dla niej. Czy zakochana w nim dziewczyna zaryzykuje życie z zabójcą, przy którym czuje się bezpiecznie?
Muzyka.
Kompozycja – Mani Sharma.

</doc>
<doc id="1218465" url="https://pl.wikipedia.org/wiki?curid=1218465" title="Inula germanica">
Inula germanica



</doc>
<doc id="1218467" url="https://pl.wikipedia.org/wiki?curid=1218467" title="Damjan Fras">
Damjan Fras

Damjan Fras (ur. 21 lutego 1973 w Lublanie) – słoweński skoczek narciarski, brązowy medalista olimpijski i dwukrotny brązowy medalista mistrzostw świata juniorów.
Kariera.
W zawodach Pucharu Świata zadebiutował 24 marca 1990 w Planicy, gdzie zajął 73. miejsce. Wystartował także w konkursie następnego dnia, jednak nie zdobył punktów i nie został uwzględniony w klasyfikacji generalnej sezonu 1989/1990. W 1990 wystartował na mistrzostwach świata juniorów w Szczyrbskim Jeziorze, gdzie wraz z kolegami z reprezentacji wywalczył brązowy medal w konkursie drużynowym. Sukces ten powtórzył rok później, w konkursie indywidualnym podczas mistrzostw świata juniorów w Reit im Winkl. W 1992 wystąpił na igrzyskach olimpijskich w Albertville, gdzie w swoim jedynym występie uplasował się na 42. pozycji w konkursie indywidualnym na dużej skoczni. Pierwsze punkty Pucharu Świata zdobył jednak dopiero 21 marca 1998 w Planicy, kiedy to zajął 26. miejsce. Były to jedyne punkty jakie zdobył w sezonie 1997/1998 i z dorobkiem pięciu punktów zajął 85. miejsce w klasyfikacji generalnej. Do tego czasu startował głównie w zawodach Pucharu Kontynentalnego. Najlepsze wyniki w tym cyklu osiągnął w sezonie 1997/1998, kiedy to zajął trzecie miejsce w klasyfikacji generalnej, ustępując tylko Alexandrowi Herrowi i Falko Krismayrowi.
Od sezonu 1998/1999 zaczął coraz częściej punktować w zawodach PŚ. W 1999 wziął udział w mistrzostwach świata w Ramsau, gdzie indywidualnie był dwudziesty na dużej skoczni, a na normalnej zajął 27. miejsce. W konkursie drużynowym Słoweńcy z Frasem w składzie zajęli piąte miejsce. Rok później, podczas mistrzostw świata w lotach w Vikersund zajął dopiero 45. miejsce. Niecałe dwa tygodnie później, 26 lutego 2000 lutego w amerykańskim Iron Mountain po raz pierwszy znalazł się w czołowej dziesiątce, zajmując dziewiąte miejsce. Łącznie w sezonie 1999/2000 ośmiokrotnie punktował i w efekcie zajął 41. miejsce w klasyfikacji generalnej.
Swój najlepszy wynik w zawodach Pucharu Świata osiągnął 4 stycznia 2001 w Innsbrucku, gdzie zajął piąte miejsce. W pozostałych startach sezonu 2000/2001 nie zbliżył się jednak do tego wyniku i w klasyfikacji generalnej uplasował się na 47. pozycji. Wystartował wtedy we wszystkich konkursach na mistrzostwach świata w Lahti. Indywidualnie zajmował odległe miejsca, a w konkursach drużynowych był kolejno piąty na dużej oraz szósty na normalnej skoczni. Dobrą formę prezentował także w lecie 2001, co pozwoliło mu zająć szóste miejsce w klasyfikacji końcowej ósmej edycji Letniego Grand Prix w skokach. Najlepsze wyniki w Pucharze Świata osiągnął w sezonie 2001/2002, kiedy to zajął to 27. miejsce w klasyfikacji generalnej. Trzynastokrotnie punktował, jednak ani razu nie znalazł się w czołowej dziesiątce. W lutym 2002 roku wystartował na igrzyskach olimpijskich w Salt Lake City, gdzie wspólnie z Primožem Peterką, Robertem Kranjcem i Peterem Žontą wywalczył brązowy medal w konkursie drużynowym. W indywidualnych startach plasował się w trzeciej dziesiątce, lepszy wynik uzyskując na dużej skoczni, gdzie zajął 22. miejsce. Na zakończeniu sezonu w Planicy skoczył 204 m, co jest jego rekordem życiowym.
W sezonie 2002/2003 zajął 33. miejsce w PŚ. Wystąpił tylko w jednym konkursie mistrzostw świata w Val di Fiemme – indywidualnie na normalnej skoczni zajął 35. miejsce. Mistrzostwa te były ostatnią dużą imprezą w jego karierze. W sezonie 2003/2004 wystartował w zaledwie siedmiu konkursach, przy czym tylko dwukrotnie zdobył punkty. Dało mu to 65. miejsce w klasyfikacji generalnej. Od tego momentu startował tylko w Pucharze Kontynentalnym, najlepszy wynik osiągając 15 lutego 2004 w Westby, gdzie zajął szóste miejsce. Ostatni oficjalny występ zaliczył 22 stycznia 2006 w Titisee-Neustadt, gdzie zajął 30. pozycję.
W 2006 roku zakończył karierę.
Osiągnięcia.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="1218469" url="https://pl.wikipedia.org/wiki?curid=1218469" title="Chemiczna analiza ilościowa">
Chemiczna analiza ilościowa

Chemiczna analiza ilościowa – zespół technik stosowanych w chemii analitycznej umożliwiających poznanie liczbowej wartości (w odpowiednich jednostkach miary, np. w gramach, molach, valach lub innych i ich (pod)wielokrotnościach) składu chemicznego badanych mieszanin związków chemicznych. Jest wiele specyficznych metod analizy ilościowej wykorzystywanych w zależności od chemicznych lub fizycznych właściwości badanych substancji. 
Podział metod analizy ilościowej.
Podstawowy podział sposobów oznaczania ilościowego w chemii analitycznej dotyczy techniki analizy i obejmuje metody chemiczne oraz fizyczne lub fizykochemiczne, czyli instrumentalne. Te pierwsze dzielą się na wagowe (na podstawie masy wytrąconego osadu) i miareczkowe (na podstawie ilości titranta przereagowanego z oznaczanym analitem). Podział metod instrumentalnych opiera się na rodzaju zjawisk stanowiących podstawę metody (np. metody spektrometryczne, elektrochemiczne i radiometryczne). Charakterystyczne dla metod instrumentalnych jest możliwość ich automatyzacji. Metody chemiczne i instrumentalne uzupełniają się nawzajem, znajomość obu typów metod oraz precyzja w ich wykonywaniu pozwala na prawidłowe wykonywanie zróżnicowanych badań analitycznych.

</doc>
<doc id="1218472" url="https://pl.wikipedia.org/wiki?curid=1218472" title="Kukawa">
Kukawa

 
Kukawa (dawniej Kuka) to miasto w północnozachodnim nigeryjskim stanie Borno, niedaleko Jeziora Czad.
Miasto powstało w roku 1814 jako Kuka, stolica królestwa Kanem-Bornu, założone przez islamskiego mędrca i wodza, Muhammada al-Kanema po upadku poprzedniej stolicy, Ngazargamu, zdobytej i zburzonej w roku 1808 podczas wojen fulańskich. 
Miasto miało wielkie znaczenie strategiczne jako południowe zakończenie ważnego saharyjskiego szlaku handlowego wiodącego znad Nigru przez pustynię do Trypolisu. Kuka została ostatecznie zdobyta i zrównana z ziemią w roku 1893 przez Sudańczyka Rabiha az-Zubayra, a następnie odbudowana przez Brytyjczyków w 1902.
Historyczna Kuka była dużo większa niż dzisiejsze miasto Kukawa; według brytyjskich obliczeń z końca XIX wieku liczyła 50-60 tysięcy mieszkańców.

</doc>
<doc id="1218481" url="https://pl.wikipedia.org/wiki?curid=1218481" title="Mahesh Babu">
Mahesh Babu

Mahesh Babu (telugu: మహేష్ ‌బాబు), pseud Prince, wł. Ghattamaneni Mahesh Babu (ur. 9 sierpnia 1975 w Ćennaju) – indyjski aktor z Tamilnadu. Gra w filmach wyprodukowanych przez Tollywood (w języku telugu).
Życie osobiste.
Dwa lata starsza od niego żona – aktorka Bollywoodu – Namrata Shirodkar (rola Jane w "Duma i uprzedzenie"). W sierpniu 2006 urodził im się syn Gautam Gattamaneni. Mahesh Babu jest synem aktora grającego w telugu Krishna i Indiry Devi, ma starszego brata Ramesha, też aktora, dwie starsze siostry Padmavathi i Manjula oraz jedną młodszą Priyadarsini.
Od urodzenia, także poprzez naukę i studia związany z Ćennajem (Madras).

</doc>
<doc id="1218491" url="https://pl.wikipedia.org/wiki?curid=1218491" title="Lorwyn">
Lorwyn

Lorwyn – pierwszy dodatek bloku tematycznego Lorwyn w grze . Premiera miała miejsce 12 października 2007 roku. Przedpremierowe imprezy towarzyszące wydaniu miały miejsce w dniach 29–30 września.
Cechy rozszerzenia.
Dodatek ten skupiony jest na kilku podstawowych rasach stworzeń, zamieszkujących świat Lorwyn. Projektanci dodatku zainspirowali się tradycyjnymi, walijskimi opowiadaniami fantasy, będącymi częścią ich folkloru.
W dodatku tym wprowadzono na szeroką skalę nowy typ czaru: "Tribal" (z ang.Plemienne). Wyróżniają się tym że posiadają określony podtyp jakiejś rasy lub klasy (np. Elemental, Treefolk, Wizard). Dotychczas, określony typ posiadały jedynie stwory.
Drugą z nowości jakie wprowadza Lorwyn jest nowy typ Karty: Planeswalker.
Rasy stworów.
Jest to pierwszy dodatek w historii gry, w którym nie ma stworzeń o typie Human (ang. Człowiek). Człowieka nie przedstawia również żaden obrazek na karcie.
Talie tematyczne.
Lorwyn wprowadził 5 nowych talii tematycznych:
Nowe mechaniki.
Dodatek wprowadza następujące nowe zdolności i mechaniki:

</doc>
<doc id="1218494" url="https://pl.wikipedia.org/wiki?curid=1218494" title="Przedsiębiorstwo Komunikacji Samochodowej i Spedycji Oświęcim">
Przedsiębiorstwo Komunikacji Samochodowej i Spedycji Oświęcim

Przedsiębiorstwo Komunikacji Samochodowej i Spedycji w Oświęcimiu − powstało z przekształcenia placówki filialnej PKS w Krakowie utworzonej w 1953 roku. W roku 1990 zostało usamodzielnione. 17 lutego 2015 r. przedsiębiorstwo zostało postawione w stan upadłości, tracąc jednocześnie licencję na przewóz osób i prowadzenie działalności.
Od końca lat 90. PKSiS przejął obsługę linii komunikacyjnych na terenie powiatu bieruńsko-lędzińskiego, które wcześniej obsługiwał PKM Tychy (0, 54, 136, 181, 251, 274, 685), dokonał ich przenumerowania (zakres 5xx), oraz uruchomił 3 dodatkowe linie powiatowe (1, 2, 3). Obecnie wszystkie autobusy i cały dworzec autobusowy jest pod władanie syndyka. Obecnie trwa wycena spółki. Żaden autobusu pod banderą PKSIS Oświęcim nie wyjedzie już, gdyż firma straciła licencję na wykonywanie przewozów.
Od 1 stycznia 2015 roku Oświęcim wszedł w struktury Miejskiego Zarządu Komunikacji w Tychach tworząc linię 686 kursującą w kilku wariantach :
Oświęcim Miasto ⇌ Tychy Szpital Wojewódzki (2 razy rano i 2 razy po południu autobus kursuje przez Osiedle Zasole)
Bieruń Zabrzeg ⇌ Tychy Szpital Wojewódzki
Linia obsługiwana jest przez PKM Tychy wyłącznie autobusami niskopodłogowymi. Najczęściej pojawiają się Solarisy Urbino 12 i Solarisy Urbino 12 CNG.
Linie komunikacyjne.
Linie:
Od dnia 17.02.2015 PKSiS Oświecim S.A. nie prowadzi już żadnych kursów na liniach regularnych. 
Tabor PKSiS Oświęcim.
Stan taboru na dzień 25.09.2010

</doc>
<doc id="1218496" url="https://pl.wikipedia.org/wiki?curid=1218496" title="Spółgłoska drżąca języczkowa dźwięczna">
Spółgłoska drżąca języczkowa dźwięczna

Spółgłoska drżąca języczkowa – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska drżąca języczkowa podniesiona.
W dialektach miast Maastricht i Weert języka limburskiego występuje jako fonem (choć nie kontrastujący z []) głoska drżąca języczkowa, która w odróżnieniu od [] cechuje się podniesieniem miejsca artykulacji [] i zwężeniem przestrzeni między językiem a języczkiem przez co przyjmuje charakter głoski szczelinowej. Głoska jest dźwięczna, ale częściowo traci swoją dźwięczność na końcu sylaby.

</doc>
<doc id="1218500" url="https://pl.wikipedia.org/wiki?curid=1218500" title="Kurcewicze">
Kurcewicze

Kurcewicze – ród kniaziowski (książęcy) pochodzenia litewskiego, który wziął swoje nazwisko od przezwiska protoplasty - księcia pińskiego Konstantego, zwanego "Kurcz", będący gałęzią dynastii Giedyminowiczów.
Bezpośrednim przodkiem kniaziów Kurcewiczów był zmarły po 1464 roku Wasyl "Kurcz", syn kniazia Michała Konstantynowicza "Kurcza" z linii książąt na Pińsku, będących (podobnie jak blisko z nimi spokrewnieni Buremscy) potomkami najstarszego syna wielkiego księcia litewskiego Giedymina - księcia Narymunta Gleba. Mimo to część historyków nadal widzi w nich potomków najmłodszego z Giedyminowiczów (księcia podolskiego Koriata Michała), a niektórzy nawet - dynastii Rurykowiczów. Sami Kurcewicze nie byli zresztą pewni co do swojego pochodzenia, pisząc się już w XVII wieku Koriatowiczami-Kurcewiczami. 
Kniaziowie Kurcewicze używali herbu własnego - Kurcz. Ich trzy gałęzie wylegitymowały się ze swojego książęcego pochodzenia w guberni wołyńskiej zaboru rosyjskiego w latach 1828 i 1847. Ród ten żyje podobno do dziś dnia.
Upamiętnienie w kulturze.
Prawdopodobne jest, że losy jednej z wcześniejszych linii tego rodu posłużyły Henrykowi Sienkiewiczowi za pierwowzór do wykreowania literackiej rodziny o tym nazwisku w "Ogniem i mieczem". Przedstawiciel rodu Kurcewiczów, kniaź Konstanty Kuriatowicz-Kurcewicz, jest także bohaterem powieści Józefa Ignacego Kraszewskiego "Sto diabłów"

</doc>
<doc id="1218501" url="https://pl.wikipedia.org/wiki?curid=1218501" title="Niedorajda">
Niedorajda

Niedorajda – polski film komediowy z 1937 w reżyserii Mieczysława Krawicza, o przygodach mechanika Florka (Adolf Dymsza), który wcielić się musi w rolę syna i córki swojego pracodawcy.
Opis fabuły.
Onufry, właściciel warsztatu samochodowego, w chwilach szczególnego dołka finansowego informuje swoją, mieszkającą w Ameryce, siostrę Agatę o narodzinach kolejnego potomka. Agata bardzo kocha dzieci i za każdym razem, kiedy Onufry informuje ją o powiększeniu rodziny wysyła dla dziecka 1000 dolarów. Jakież więc jest przerażenie biednego człowieka, kiedy nagle otrzymuje list z Ameryki, w którym Agata pisze, że wraca do kraju. Onufry ma tylko jednego syna, a nie jak myśli Agata dwóch synów i dwie córki. Onufry ma jednak bardzo oddanego pracownika Florka, jednocześnie członka klubu bokserskiego "Świt". Florek zakochuje się w Basi, po różnych perypetiach okazuje się, że z wzajemnością.

</doc>
<doc id="1218502" url="https://pl.wikipedia.org/wiki?curid=1218502" title="Robert Yates">
Robert Yates

Robert Lee Yates, Jr. (ur. 27 maja 1952 w Spokane) – amerykański seryjny morderca zwany Mordercą ze Spokane. W latach 1975-1998 zamordował na terenie Spokane 18 osób, w tym 16 prostytutek.
Życiorys.
Robert Yates wychował w miasteczku Oak Harbor na wyspie Whidbey Island w stanie Waszyngton. Pochodził z religijnej rodziny. W 1975 roku był zatrudniony jako strażnik w miejscowym więzieniu stanowym. Przepracował tam sześć miesięcy. Następnie ożenił się. Miał pięcioro dzieci. Razem z rodziną zamieszkał w Spokane.
Od 1977 roku pełnił służbę wojskową. Był pilotem helikoptera Bell OH-58 Kiowa. Służył w Niemczech, uczestniczył w operacji Pustynna Burza i zaopatrywał w żywność ludność somalijską. Był pilotem przez 19 lat. Otrzymał kilka medali. Był bardzo wymagającym i surowym rodzicem.
Zbrodnie.
22 lutego 1990 na brzegu rzeki Spokane policjanci natrafili na nagie zwłoki kobiety rasy czarnej. Ofiarą była prostytutka z East Sprague Avenue. W jej głowie tkwiły dwa pociski z pistoletu małego kalibru. Oprawca zamordował ją gdzieś indziej i podrzucił w miejsce ich późniejszego znalezienia. Zaledwie miesiąc później przy trasie szybkiego ruchu znaleziono kolejne zwłoki prostytutki. Scenariusz był taki sam jak za pierwszym razem. Z głowy ofiary wydobyto pocisk kalibru 0,22 cala.
Kolejne zwłoki znaleziono 15 maja 1990 roku w rejonie Spokane River.
Następnie, 13 maja 1992 przy autostradzie, pewien kierowca zauważył w rowie nagie ciało kobiety. Przyczyną śmierci były strzały w głowę. Ustalono, że ofiara zaginęła dwa tygodnie wcześniej w okolicach East Sprague Avenue. Po tej zbrodni nastąpiły trzy lata ciszy.
W 1995 w północnym rejonie stanu Waszyngton, w hrabstwie Kitsap, znaleziono zwłoki 60-letniej alkoholiczki. Ofiara tym razem nie była prostytutką. Detektywi prowadzący śledztwo zaczęli się obawiać, że morderca zaczął się przemieszczać po kraju w celu poszukiwania kolejnych ofiar. Jednak zbrodniarz powrócił w okolice Spokane pod koniec wiosny 1996 roku. Wtedy w gęstych zaroślach natrafiono na szczątki kolejnej ofiary. Znaleziona prostytutka zaginęła miesiąc wcześniej w centrum Spokane.
26 sierpnia 1997 znaleziono dwa kolejne ciała prostytutek. Jedna z nich miała zaledwie 16 lat i była najmłodszą ofiarą Roberta Yatesa. Po bliższych oględzinach detektywi doszli wniosku, że młoda prostytutka nie dała się łatwo pozbawić życia i stoczyła z mordercą walkę. Świadczyły o tym ubytki w jej biżuterii oraz brak jednej sztucznej rzęsy. Detektywi dowiedzieli się, że 16-latka była widziana ostatnio, gdy wsiadała do białego Chevroleta. Był to ważny trop w śledztwie.
Do listopada 1997 roku detektywi jeszcze trzy razy dowiedzieli się o znalezieniu ciał kolejnych kobiet zamordowanych przez Roberta Yatesa. Po tych znaleziskach policja wyznaczyła za niego nagrodę w wysokości 10 tys. dolarów, a rok później podwoiła tę kwotę.
26 grudnia 1997 policja otrzymała doniesienie, że przy zbiegu ulic 14. i Carnahan, na pokrytym zielskiem pustkowiu, przy placu budowy nowych domów, znaleziono ciała dwóch kobiet.
8 lutego 1998 odkryto kolejne ciało prostytutki. Po tym odkryciu policja dokładnie przeczesała okolicę w obawie, że zwłok może być więcej, ale na nic nie natrafiono. Dopiero w kwietniu znaleziono szkielet kolejnej ofiary. Dziewczyna zaginęła rok wcześniej w listopadzie.
Wkrótce policjanci zaczęli filmować samochody, do których wsiadają prostytutki w Spokane by następnie sprawdzać ich tablice rejestracyjne. Nie udało się jednak zapobiec kolejnym zabójstwom.
W nocy 10 listopada 1998 w czasie obserwacji policyjnej zatrzymano Roberta Yatesa jadącego z prostytutką. Kobieta twierdziła, że zna kierowcę i że ten tylko podwozi ją do domu. Policjanci puścili oboje wolno, ale po powrocie na posterunek okazało się, że Robert Yates został zatrzymany w sprawie już rok wcześniej, gdy poszukiwano białego Chevroleta. Wtedy też został puszczony wolno. Niedługo potem na posterunek zgłosiła się prostytutka, która została napadnięta przez klienta dwa miesiące wcześniej. Klient jeździł Chevroletem i jak sam stwierdził miał pięcioro dzieci. Po stosunku brutalnie pobił kobietę, ale ta resztkami sił zdołała uciec.
Po raz pierwszy Roberta oficjalnie przesłuchano w 1999. Stwierdził, że nigdy nie był z prostytutką w Spokane. Odmówił też dodatkowych badań DNA. Zeznanie innej prostytutki spowodowało, że podjęto decyzję o jego zatrzymaniu. Yates szybko się załamał, gdy dotarło do niego, że grozi mu kara śmierci. Przyznał się do zabójstwa 13 kobiet i wyjawił detektywom, że jedną z ofiar zakopał w swoim ogrodzie. Faktycznie – dwa metry od domu znajdowały się szczątki kobiety.
Roberta Yatesa skazano na karę śmierci. W więzieniu wyjawił, że w 1975 roku, na przedmieściach Spokane zamordował parę nastolatków. W 2018 roku wyrok śmierci został zamieniony na dożywocie bez możliwości zwolnienia warunkowego.

</doc>
<doc id="1218504" url="https://pl.wikipedia.org/wiki?curid=1218504" title="Marin Barleti">
Marin Barleti

Marin Barleti łac. Marinus Barletius (ur. w 1460 roku w Szkodrze – zm. po 1512 w Padwie) – albański pisarz, historyk i duchowny katolicki, humanista.
W 1478 roku brał udział w obronie rodzinnej Szkodry przed armią osmańską. Po śmierci Skanderbega miasto to stanowiło jeden z ostatnich ośrodków oporu. W czasie oblężenia Barleti stracił oboje rodziców. Do tego wydarzenia nawiązał w pierwszym swoim dziele – "Oblężenie Szkodry" (alb. "Rrethimi i Shkodrës"). Po przejęciu Szkodry przez Turków, Barleti wyemigrował do Wenecji. W 1494 został wyświęcony na księdza, pracował w parafii Piovene.
Twórczość.
Największym osiągnięciem Barletiego było obszerne, liczące 13 tomów dzieło "Historia życia i czynów Skanderbega" (Historia de vita et rebus gestis Scanderbegi), które zostało opublikowane w Rzymie ok. 1508-1510. Przetłumaczone na wiele języków europejskich (w 1533 na niemiecki, w 1554 na włoski, w 1575 na francuski, w 1596 na język angielski) stało się jednym z podstawowych źródeł do historii Albańczyków w okresie rządów Skanderbega. W dziele została zawarta także charakterystyka samego Skanderbega. W roku 1569 dzieło Barletiego zostało przetłumaczone na język polski. Do dzieła Barletiego nawiązywali kolejni historycy, którzy opisywali okres rządów Skanderbega, w tym piszący w XVI wieku – Jacques de Lavardin.
Trzecim i ostatnim ze znanych dzieł Barletiego było "Kompendium żywotów papieży i cesarzy" (Compendium vitarum pontificum et imperatorum), wydane po raz pierwszy w 1512 roku. Ostatnie informacje o jego życiu pochodzą z 1512, data i miejsce śmierci nie są znane.
Imię Barletiego nosi jeden z prywatnych uniwersytetów, działających w Tiranie, biblioteka w Szkodrze, a także ulice w Tiranie, Durrësie, Kamzie, Lushnji i w Vučitrnie.

</doc>
<doc id="1218507" url="https://pl.wikipedia.org/wiki?curid=1218507" title="Droga krajowa SS72 (Włochy)">
Droga krajowa SS72 (Włochy)

Droga krajowa SS72 (wł. "Strada Statale 72 di San Marino") - droga krajowa trzeciej kategorii we Włoszech. Dwujezdniowa arteria łączy Rimini z San Marino. Trasa została wybudowana jeszcze przed II wojną światową. Droga jest głównym szlakiem komunikacyjnym łączącym Włochy z San Marino. Wzdłuż trasy, która serpentynami wspina się do San Marino ulokowano kilka stacji benzynowych i parkingów. Z drogi roztacza się malowniczy widok na Adriatyk i nizinne rejony okolic Rimini, Ceseny i Ravenny. W pobliżu końca drogi w San Marino znajduje się stacja kolejki linowej, która wwozi turystów na Monte Titano.
Droga ma oznaczenie SS72 tylko na odcinku Rimini-granica z San Marino.

</doc>
<doc id="1218509" url="https://pl.wikipedia.org/wiki?curid=1218509" title="6 Brygada Kawalerii Narodowej">
6 Brygada Kawalerii Narodowej

6 Brygada Kawalerii Narodowej – brygada jazdy koronnej Rzeczypospolitej Obojga Narodów.
Inne nazwy: 
Formowanie i zmiany organizacyjne.
Utworzona w 1776 z chorągwi husarskich i pancernych. 
W październiku 1789 roku rozpoczęto reorganizację brygad kawalerii. Z dwóch chorągwi I Ukraińskiej BKN i dziesięciu chorągwi II Ukraińskiej Brygady KN utworzono 2 Wołyńską Brygadę Kawalerii Narodowej brygadiera Rocha Jerlicza, a jej chorągwiom nadano numery od 61 do 72. Brygada była kontynuatorką II Brygady KN w Dywizji Ukraińskiej i Podolskiej. Początkowo wchodziła w skład teoretycznie istniejącej Dywizji Wołyńskiej i Kijowskiej. Po zmianie podziału wojska weszła w skład Dywizji Wołyńskiej i Podolskiej. Proces rozbudowy i translokacji poszczególnych chorągwi trwał wiele następnych miesięcy.
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1792.
6 maja 1793 wcielona do wojsk rosyjskich pod nazwą Brygady Dniestrzańskiej. Po wybuchu powstania kościuszkowskiego, brygadzie nie udało się przebić się przez kordon i została przez Rosjan rozwiązana.
Stanowiska.
Białocerkiew, Łabuń (1779), Mohylew, Żwaniec, Tulczyn (1789), Jampol (1792), Janowiec nad Wisłą (wrzesień 1792), okolice Dniepru (1793).
Walki i potyczki.
Brygada uczestniczyła w wojnie z Rosją w 1792 roku. W 1793 roku brygada pozostała za kordonem rozbiorowym i w kwietniu wcielono ją do wojska rosyjskiego.
Żołnierze tej brygady walczyli pod Serbami (22 maja 1792), Nową Sieniawką (11 czerwca 1792), Zieleńcami (17 czerwca 1792), Bereziem (18 lipca 1792) oraz pod Markuszowem (26 lipca 1792).
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1218512" url="https://pl.wikipedia.org/wiki?curid=1218512" title="Gruumm">
Gruumm



</doc>
<doc id="1218513" url="https://pl.wikipedia.org/wiki?curid=1218513" title="Edburga">
Edburga

Edburga — staroangielskie imię żeńskie, składające się z członów "ed–" — "majątek dziedziczny, posiadłość dziedziczna" i "–burg" — "ochrona, opieka", a oznaczające "opiekunka posiadłości". Istnieje sześć świętych patronek tego imienia — wszystkie były angielskimi mniszkami z okresu średniowiecza. 
Edburga imieniny obchodzi:
Zobacz też:

</doc>
<doc id="1218515" url="https://pl.wikipedia.org/wiki?curid=1218515" title="2 Ukraińska Brygada Kawalerii Narodowej">
2 Ukraińska Brygada Kawalerii Narodowej



</doc>
<doc id="1218521" url="https://pl.wikipedia.org/wiki?curid=1218521" title="Metody ilościowe">
Metody ilościowe

Metody ilościowe – metody badawcze, w których określa się parametry liczbowe (w odpowiednich jednostkach), charakteryzujące badane zjawisko lub obiekt badań.
Niekiedy badania metodami ilościowymi poprzedzane są przez badania metodami jakościowymi.
Metody ilościowe w naukach przyrodniczych.
Dobrym przykładem jest chemiczna analiza ilościowa, w której określa się liczbowo zawartość określonego składnika w mieszaninie.
Zasadniczo różni się ona od chemicznej analizy jakościowej, w której określane jest występowanie (w granicach mierzalności danej metody badań) lub brak danego składnika w mieszaninie.
Metody ilościowe w naukach klinicznych.
W naukach klinicznych (medycyna, psychologia kliniczna) zastosowanie metod ilościowych zależy od rodzaju badania klinicznego.
W badaniach obserwacyjnych badacz dokonuje obserwacji próby badanej, a do wyników swoich obserwacji stosuje ilościowe metody opisowe lub analityczne (m.in. pozwalające na analizę związków przyczynowo-skutkowych). Przykładem kohortowego badania obserwacyjnego może być np. porównanie częstości karmienia piersią po pierwszym porodzie przez matki w wieku poniżej 20 roku życia w ośrodkach miejskich i wiejskich.
W badaniach eksperymentalnych oceniany jest wpływ interwencji badacza w próbę badaną na wybrane miary ilościowe opisujące tę próbę. Przykładem prostego badania eksperymentalnego może być np. ocena skuteczności zachęcania do karmienia piersią prowadzona w ramach „szkół rodzenia” na zwiększenie częstości karmienia piersią (interwencją badacza jest tu program „zachęcania”, miarą skuteczności np. odsetek matek karmiących piersią przez określony czas, wyniki – aby były wiarygodne – należy zestawić z analogicznymi miarami dla grupy kontrolnej w której nie zastosowano interwencji badawczej).

</doc>
<doc id="1218528" url="https://pl.wikipedia.org/wiki?curid=1218528" title="Ostrożeń łąkowy">
Ostrożeń łąkowy

Ostrożeń łąkowy ("Cirsium rivulare" (Jacq.) All.) – gatunek wieloletniej rośliny zielnej należący do rodziny astrowatych. Gatunek o zasięgu środkowo-wschodnioeuropejskim. W Polsce roślina pospolita w niższych położeniach górskich. Dochodzi pod regiel dolny, poza tym występuje w pasie wyżyn i wzdłuż granicy wschodniej. Brak jej, lub na izolowanych stanowiskach pojawia się w części centralnej, północnej i zachodniej kraju.
Biologia i ekologia.
Bylina, hemikryptofit. Kwitnie od maja do lipca, jest owadopylna.
Rośnie na żyznych, wilgotnych i zmiennowilgotnych stanowiskach i w innych wilgotnych, otwartych miejscach, najczęściej na wilgotnych łąkach, torfowiskach, w zaroślach, źródliskach, nad brzegami potoków i rzek. Roślina wilgociolubna, charakterystyczna dla żyznych i wilgotnych łąk zwanych, ze względu na jej dominację, łąkami ostrożeniowymi. Preferuje siedliska widne, świetliste, okresowo zacienione, wilgotne, żyzne, gleby gliniaste, mineralno-próchniczne i organiczno-mineralne o odczynie od umiarkowanie kwaśnego do zasadowego.
W uprawach rolnych, a szczególnie na łąkach jest chwastem. Autotrof, hemikryptofit. W klasyfikacji zbiorowisk roślinnych gatunek charakterystyczny dla żyznych, zmiennowilgotnych łąk należących do rzędu "Molinietalia caerulae". W południowej części kraju i w rejonach podgórskich oraz w północno-wschodniej Polsce tworzy na wilgotnych, eutroficznych łąkach własny zespół łąk ostrożeniowych – "Cirsietum rivularis".
Zmienność.
Ostrożeń łąkowy tworzy mieszańce z większością gatunków ostrożni, najczęściej z ostrożniem błotnym i ostrożniem warzywnym.
Nazewnictwo.
W starożytności rośliny z tego rodzaju wykorzystywano do leczenia żylaków – w języku greckim "kirsos" znaczy żylaki, skurczenie naczyń. Nazwa łacińska "rivulus", czyli strumyczek – jest odniesieniem do wilgotnych miejsc występowania rośliny.

</doc>
<doc id="1218531" url="https://pl.wikipedia.org/wiki?curid=1218531" title="Grand Prix Niemiec 1994">
Grand Prix Niemiec 1994

Grand Prix Niemiec 1994 (31 lipca 1994 na torze Hockenheimring) – dziewiąta eliminacja Mistrzostw Świata Formuły 1 sezonu 1994., która odbyła się 31 lipca 1994, po raz 18. na torze Hockenheimring. 56. Grand Prix Niemiec, 42. zaliczane do Mistrzostw Świata Formuły 1.
Pole position przed tym wyścigiem zdobył Austriak Gerhard Berger na Ferrari, a drugie miejsce w kwalifikacjach jego partner z zespołu, Francuz Jean Alesi, co potwierdzało opinię, że samochody Ferrari mają najszybsze silinki w całej stawce, albowiem tor Hockenheimring należał, obok Autodromo Nazionale di Monza, do najszybszych torów w ówczesnym kalendarzu (również i na Monzy dwa pierwsze miejsca startowe zajęli kierowcy Ferrari). Lider klasyfikacji, Niemiec Michael Schumacher, był czwarty, mimo że początkowo miał nie startować w wyścigu z powodu kary, jaką nałożyła na niego FIA za jego zachowanie podczas Grand Prix Wielkiej Brytanii – wykluczenie z Grand Prix Niemiec oraz Węgier; ostatecznie po złożeniu przez jego zespół, Benetton, apelacji, "Schumi" pojechał w tych wyścigach, ale zabroniono mu startu w Grand Prix Włoch i Grand Prix Portugalii. Nadspodziewanie dobrze spisali się kierowcy Tyrrellów, Japończyk Ukyo Katayama oraz Brytyjczyk Mark Blundell, startując odpowiednio z piątej i siódmej pozycji.
Na starcie wyścigu doszło do niecodziennego incydentu, albowiem na pierwszym okrążeniu w wyniku kolizji, odpadło łącznie 10 kierowców (w kolizji wzięli udział również Szkot David Coulthard, ale zdołał dojechać do boksów i wymienić spoiler, a także Jean Alesi, który zdołał minąć linię startu-mety, ale odpadł w wyniku problemów z elektryką). Na 15 okrążeniu Holender Jos Verstappen zjechał do boksów na tankowanie i wymianę kół, ale podczas tankowania wylało się paliwo i doprowadziło do gigantycznego, bardzo groźnego pożaru, z którego jednak "Jos the Boss" wyszedł bez szwanku. Przyczyną pożaru było oszustwo zespołu Holendra, Benetton (zwiększyli oni przepustowość tankowania poprzez usunięcie siatkowego filtra). Na 20 okrążeniu Michaelowi Schumacherowi zepsuł się silnik. Z ciekawszych wydarzeń na torze należy odnotować fakt, iż do mety dojechało jedynie ośmiu kierowców z pięciu zespołów, przy czym nadspodziewanie dobrze spisali się kierowcy Ligierów (Francuzi – drugi Olivier Panis i trzeci Eric Bernard) oraz Footworków (czwarty Brazylijczyk Christian Fittipaldi i piąty Włoch Gianni Morbidelli). Wyścig wygrał Gerhard Berger.

</doc>
<doc id="1218532" url="https://pl.wikipedia.org/wiki?curid=1218532" title="Mak syberyjski">
Mak syberyjski



</doc>
<doc id="1218533" url="https://pl.wikipedia.org/wiki?curid=1218533" title="Andrievs Niedra">
Andrievs Niedra

Andrievs Niedra (ur. 8 lutego 1871 w Tirzā w Inflantach, zm. 25 września 1942 w Rydze), łotewski duchowny luterański, prozaik, poeta i dziennikarz, premier rządu Łotwy od kwietnia do czerwca 1919 roku. 
Po ukończeniu gimnazjum ryskiego studiował teologię luterańską na uniwersytecie w Dorpacie. W młodości podejmował próby poetyckie, pracował też jako dziennikarz i redaktor naczelny (m.in. pisma "Austrums" w latach 1903-06). 
W 1905 roku opowiedział się po stronie konserwatywnych sił społecznych obawiając się rewolucji - potępiał działania łotewskiej i rosyjskiej socjaldemokracji. 
W 1906 roku objął parafię w Matisi, od 1908 do 1918 roku sprawował nadzór nad okręgiem parafialnym Kalsnava-Vietava. 
Od stycznia 1919 roku przebywał w Lipawie, w obawie przed bolszewizacją Łotwy popierał działalność władz niemieckich na terenie Kurlandii i Inflant. Od kwietnia do czerwca 1919 roku kierował proniemieckim rządem Łotwy, konkurencyjnym wobec gabinetu Karlisa Ulmanisa. 
Na jesieni 1919 roku podjął współpracę z Zachodnią Armią Ochotniczą księcia gen. Pawła R. Bermondta-Awałowa. Po zakończeniu działań wojennych nie powrócił na Łotwę, objął parafię luterańską w Wilnie (do 1924 roku). 
W 1924 roku wrócił do kraju, po czym natychmiast został aresztowany oskarżony o zdradę stanu i skazany na trzy lata więzienia. Pozwolono mu wyjechać z Łotwy, osiadł w Prusach Wschodnich, gdzie sprawował posługę pastoralną. 
W kwietniu 1942 roku powrócił do Rygi, gdzie próbował zbudować proniemiecki ruch polityczny wśród Łotyszów, jednak śmierć przeszkodziła w jego zamiarach. 

</doc>
<doc id="1218534" url="https://pl.wikipedia.org/wiki?curid=1218534" title="Relief minerału">
Relief minerału

Relief minerału – jest to parametr (ujemny, zerowy lub dodatni) charakteryzujący zachowanie się światła spolaryzowanego, przechodzącego przez płytkę cienką minerału, podczas jego badania pod mikroskopem polaryzacyjnym.
Wartość parametru określa się względem substancji zwanej "balsamem kanadyjskim".
Jeśli dany minerał ma współczynnik załamania światła większy niż balsam kanadyjski, to patrząc w mikroskopie polaryzacyjnym widzimy pozorne "wystawanie" (wypukłość) ziarna minerału ponad powierzchnię próbki – określamy wtedy "relief" jako "dodatni". Jeśli oba współczynniki są w przybliżeniu równe, nie widzimy względnych różnic pod mikroskopem – określamy wtedy "relief" jako "zerowy" lub "niewyraźny", inaczej – "relief" określamy jako "ujemny".
Oznaczony "relief" minerału porównać należy następnie z tabelarycznymi wartościami (określonymi dla każdego minerału). Na tej podstawie łatwiej możemy określić, jakim minerałem jest badane ziarno.
Jest to metoda jakościowa, bardzo ważna wśród metod oznaczania minerałów.

</doc>
<doc id="1218537" url="https://pl.wikipedia.org/wiki?curid=1218537" title="7 Brygada Kawalerii Narodowej">
7 Brygada Kawalerii Narodowej

7 Brygada Kawalerii Narodowej – brygada jazdy koronnej Rzeczypospolitej Obojga Narodów.
&lt;br&gt;Inne nazwy:
Formowanie i zmiany organizacyjne.
Utworzona w 1776 z chorągwi husarskich i pancernych partii ukraińskiej i podolskiej.
W październiku 1789 roku rozpoczęto reorganizację brygad kawalerii. Z chorągwi I Ukraińskiej BKN utworzono 1 Wołyńską Brygadę Kawalerii Narodowej brygadiera Rafała Dzierżka, a jej chorągwiom nadano numery od 73 do 84. Była kontynuatorka 1 Brygady KN w Dywizji Ukraińskiej i Podolskiej. Początkowo wchodziła w skład teoretycznie istniejącej Dywizji Podolskiej i Bracławskiej. Po zmianie w 1790 podziału wojska weszła w skład Dywizji Wołyńskiej i Podolskiej. Proces rozbudowy i translokacji poszczególnych chorągwi trwał wiele następnych miesięcy.
Opinia gen. inspektora Józefa Podhorodeńskiego na temat jednej z chorągwi 1 Wołyńskiej Brygady KN:
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1752.
6 maja 1793 wcielona do wojsk rosyjskich pod nazwą Brygady Bracławskiej. Na wieść o wybuchu powstania kościuszkowskiego, brygada przebiła się przez kordon i wzięła udział w powstaniu.
Stanowiska.
po wojnie polsko rosyjskiej 1792 roku:
Walki brygady.
Pod koniec kwietnia 1794 roku brygada zaczęła przedzierać się do Polski. Pod dowództwem Franciszka Wyszkowskiego wzięła udział w walkach insurekcyjnych.
Żołnierze brygady walczyli pod Serbami i Cekinówką (22 maja 1792), Mórafą (26 maja 1792), Zieleńcami (17 czerwca 1792), Białorękawami (30 kwietnia 1794), Starym Konstantynowem (1 maja 1794), Włodzimierzem (7 lipca 1794), Bereżem (18 lipca 1794), Dubienką (18 maja 1974) i Chełmem (8 czerwca 1974). Brali udział w obronie Warszawy a następnie w walkach pod Gołchówem (29 czerwca 1794), Raszynem (10 lipca 1794), Wolą (27 lipca 1794), Powązkami (18 sierpnia 1794), a także pod Wawrzyszewem (28 września 1794).
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1218539" url="https://pl.wikipedia.org/wiki?curid=1218539" title="1 Ukraińska Brygada Kawalerii Narodowej">
1 Ukraińska Brygada Kawalerii Narodowej



</doc>
<doc id="1218542" url="https://pl.wikipedia.org/wiki?curid=1218542" title="Mongol">
Mongol



</doc>
<doc id="1218543" url="https://pl.wikipedia.org/wiki?curid=1218543" title="Relief (ujednoznacznienie)">
Relief (ujednoznacznienie)

Relief – ogólnie oznacza "rzeźbę", "ukształtowanie".

</doc>
<doc id="1218544" url="https://pl.wikipedia.org/wiki?curid=1218544" title="Tadeusz Bujak">
Tadeusz Bujak

Tadeusz Bujak (ur. 5 lutego 1862 we Lwowie, zm. 12 czerwca 1926 w Warszawie) – polski prawnik, sędzia Sądu Najwyższego. W ostatnich latach XIX wieku należał do czołówki szachistów lwowskich, potem przez pewien czas był związany z krakowskim środowiskiem szachowym.
Życiorys.
Pochodził z rodziny ewangelików wcześniej osiadłych na Śląsku Cieszyńskim; był synem Jana, urzędnika skarbowego we Lwowie, i Sary z domu Haase, siostry Teodora Haasego, pastora ewangelicko-augsburskiego w Cieszynie. Tadeusz Bujak ukończył w 1879 I Gimnazjum we Lwowie i rozpoczął studia prawnicze. Kształcił się w Wiedniu i Lwowie, w 1887 na lwowskiej uczelni otrzymując dyplom doktora prawa. Podjął pracę w prokuratorii skarbu początkowo we Lwowie, potem w Czerniowcach; jako wyróżniający się specjalista, znany z odczytów i artykułów na temat trudnych zagadnień prawniczych, niebawem skierowany został do pracy w sądownictwie.
Od 1897 był sędzią sądu krajowego w Krakowie, po dziesięciu latach promowano go na sędziego sądu krajowego wyższego. W 1909 wyjechał do Wiednia, gdzie został sędzią Najwyższego Trybunału Sądowego i Kasacyjnego (w dziale cywilistycznym). Prawu cywilnemu poświęcał większość swoich artykułów i rozpraw ogłaszanych już od 1888 na łamach czasopism prawniczych (część z artykułów ukazała się anonimowo). Prace te miały praktyczne znaczenie w stosowaniu prawa w Galicji, m.in. rozprawa "Czy i w jaki sposób dążyć do ograniczenia ilości sporów prowizorialnych" ("Czasopismo Prawnicze i Ekonomiczne", 1907). Dzięki obszernemu opracowaniu "Ustawa o sprostowaniu ksiąg gruntowych z materiałami i komentarzami", ogłoszonemu w Krakowie w 1908 wspólnie z Władysławem L. Jaworskim, przyczynił się do sprawnego wprowadzenia w życie ustawy usuwającej niezgodności między faktycznym stanem posiadania a stanem hipotecznym na terenie Galicji i Bukowiny.
W kwietniu 1919 Bujak osiadł w Warszawie i objął funkcję sędziego Sądu Najwyższego. Z racji doskonałej znajomości prawodawstwa niemieckiego pracował w izbie ds. byłego zaboru pruskiego. Był aktywnym działaczem Towarzystwa Prawniczego, członkiem jego Rady, wreszcie od 1924 prezesem.
Jako członek Komisji Kodyfikacyjnej aktywnie włączył się w prace na rzecz ujednolicenia polskiego systemu prawnego i sądowego po latach zaborów. Był wśród założycieli i redaktorów "Orzecznictwa Sądów Polskich". Ogłosił m.in. "Kodyfikacja francuska w Alzacji i Lotaryngii" ("Gazeta Sądowa", 1921), "Kodyfikacja prawa wodnego" ("Dziennik Urzędowy Ministerstwa Sprawiedliwości", 1921). Zgromadzony księgozbiór prawniczy przekazał Sądowi Najwyższemu.
Zainteresowania szachowe Tadeusza Bujaka sięgały lat studenckich. Od drugiej połowy lat 80. XIX wieku uchodził za jednego z lepszych graczy Lwowa, obok m.in. Kaliksta Morawskiego, Ignacego Popiela, Kazimierza Weydlicha, Aleksandra Jana Osuchowskiego. Rywalizację sportową łączył z pracą organizacyjną, m.in. w 1889 powołał do życia kółko szachowe w Czytelni Akademickiej, by wkrótce zwyciężyć w turnieju zorganizowanym przez to kółko. W listopadzie 1894 Bujak był wśród 45 członków założycieli Lwowskiego Klubu Szachistów, a w pierwszym zarządzie, na czele którego stanął hrabia Michał Miączyński, objął funkcję bibliotekarza.
W grudniu 1894, w jednym z pierwszych turniejów Lwowskiego Klubu Szachistów, uplasował się na II miejscu za Aleksandrem Osuchowskim; impreza miała charakter handicapowy, uwzględniający umiejętności i siłę gry poszczególnych zawodników. Rok później w kolejnej imprezie klubowej Bujak wprawdzie zrewanżował się Osuchowskiemu, ale ponieważ była to jego jedyna wygrana partia, podzielił ostatnie, VII-VIII miejsce. W 1895 Bujak był w składzie reprezentacji ekipy lwowskiej w meczu korespondencyjnym z Krakowskim Klubem Szachistów, ale bliższe szczegóły tego meczu nie zachowały się.
Jednym z rywali Bujaka we Lwowie był znany krytyk literacki Karol Irzykowski. Irzykowski zapamiętał swojego rywala jako "człowieka z dużą głową, a małymi czarnymi oczkami, tacy bywają zwykle zarozumiali". W serii spotkań w 1894 we Lwowie górą był Irzykowski, który rozstrzygnął na swoją korzyść trzy partie i jedną przegrał (nie padł żaden remis), a grę Bujaka ocenił następująco: "sądzę, że ma ode mnie więcej pomysłowości, tj. rutyny, ale mniej uważa".
W czasie pracy w sądach krakowskich Bujak był członkiem Krakowskiego Klubu Szachistów i uczestnikiem jego turniejów, m.in. w 1898, kiedy w gronie sześciu uczestników imprezy, wśród których byli m.in. Hieronim Czarnowski i Jan Kleczyński (junior), uchodził za faworyta; wyniki turnieju nie zachowały się. Również w pierwszych latach pobytu w Wiedniu udzielał się w środowisku szachowym, ale wycofał się z aktywności na tym polu prawdopodobnie jeszcze przed I wojną światową. W okresie międzywojennym, zajęty obowiązkami zawodowymi, nie był obecny w życiu szachowym Warszawy.
Został pochowany na cmentarzu ewangelicko-augsburskim w Warszawie (aleja 51, grób 75).

</doc>
<doc id="1218546" url="https://pl.wikipedia.org/wiki?curid=1218546" title="Richard Gastin Lado">
Richard Gastin Lado

Richard Gastin Lado (arab. ريشارد جاستن لادو, ur. 5 października 1979 w Chartumie) - południowosudański piłkarz grający na pozycji defensywnego pomocnika.
Kariera klubowa.
Piłkarską karierę Gastin Lado rozpoczął w klubie Al-Hilal Omdurman. Swój pierwszy sukces osiągnął z nim w 1999 roku, gdy wywalczył swoje pierwsze mistrzostwo Sudanu. Natomiast rok później zdobył pierwszy w karierze Puchar Sudanu. Z kolei w 2003 roku po raz drugi został mistrzem kraju, ale latem wyjechał do Egiptu i przez jeden sezon występował w drużynie Ismaily SC. W 2004 roku wrócił do Al-Hilal i wtedy też wywalczył duble, czyli mistrzostwo i puchar kraju.
W 2005 roku Gastin Lado przeszedł do zespołu Dibba Al-Hisn SC ze Zjednoczonych Emiratów Arabskich. W 2006 roku wrócił do Al-Hilal Omdurman. W tym samym roku, a także rok później wywalczył z nim mistrzostwo Sudanu. W 2008 roku wyjechał do Omanu, by grać w tamtejszym Muscat Club. W 2009 roku po raz kolejny trafił jednak do Al-Hilal, z którym ponownie wywalczył dublet. W 2010 roku odszedł do drużyny Khartoum 3.
Kariera reprezentacyjna.
W reprezentacji Sudanu Gastin Lado zadebiutował w 2000 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008. W 2012 roku zadebiutował w reprezentacji Sudanu Południowego.

</doc>
<doc id="1218547" url="https://pl.wikipedia.org/wiki?curid=1218547" title="Abdullah Zeneli">
Abdullah Zeneli

Abdullah Zeneli - (ur. 25 marca 1952 roku w Sibofc i Poshtëm) - albański poeta, prozaik i wydawca. 
Życiorys.
Studiował język i literaturę albańską na Wydziale Filologicznym Uniwersytetu w Prisztinie. W 1973 roku rozpoczął pracę w wydawnictwie "Rilindja". Był jednym ze współtwórców wydawnictwa Buzuku, powstałego w 1990 roku, a także współorganizatorem Targów Książki, odbywających się od 1999 roku w Prisztinie. W 1999 r., w czasie wojny na krótko opuścił Kosowo i znalazł schronienie w Korczy. Jest członkiem Ligi Pisarzy Kosowa i założycielem Stowarzyszenia Wydawców Kosowa. Sam kieruje wydawnictwem Buzuku.
Pierwsze utwory poetyckie publikował jeszcze w czasach szkolnych. Jest także autorem opowiadań, wydanych w zbiorze "Ujście Driny". Obecnie jego utwory pojawiają się regularnie na łamach prasy wydawanej przez Albańczyków w Kosowie.
W 1988 przetłumaczył i wydał powieść Veljko Barbieriego - "Koń trojański".

</doc>
<doc id="1218548" url="https://pl.wikipedia.org/wiki?curid=1218548" title="Alberts Kviesis">
Alberts Kviesis

Alberts Kviesis (ur. 22 grudnia 1881 w Kalnamuižy w gminie Tērvete w Kurlandii, zm. 9 sierpnia 1944 w Rydze) – łotewski prawnik i polityk, sędzia i adwokat, wieloletni poseł do Sejmu i prezydent dwóch kadencji (1930–1936).
Życiorys.
Urodził się w rodzinie pisarza gminnego. Edukację pobierał w rodzinnym domu, następnie zaś w gimnazjum w Mitawie. Po jego ukończeniu szkoły kształcił się na Uniwersytecie Dorpackim w dziedzinie prawa (1902–1907). W trakcie studiów angażował się w łotewski ruch narodowy, należał do korporacji "Letonija". Po powrocie na Łotwę praktykował jako adwokat w Mitawie. W stolicy Semigalii brał udział w lokalnym życiu społecznym, pełniąc funkcję prezesa Towarzystwa Łotewskiego oraz członka Komitetu Czerwonego Krzyża. W czasie I wojny światowej zaangażował się w prace Komitetu Pomocy Uchodźcom w Dorpacie. W 1917 przystąpił do Łotewskiego Związku Rolników.
W 1917 wszedł w skład Tymczasowej Kurlandzkiej Rady Ziemskiej (łotewskiego samorządu regionalnego). W listopadzie 1918 wybrany w skład Łotewskiej Rady Narodowej ("Latvijas Tautas padome", LTP), był jej wiceprzewodniczącym ds. prawnych. 18 listopada 1918 opowiedział się za niepodległością kraju. W następnym roku mianowano go członkiem Rady Sądownictwa, przez siedem lat (1923–1930) pełnił funkcję jej przewodniczącego. Brał udział w kształtowaniu systemu prawnego Republiki Łotewskiej. W rządzie Zigfrīdsa Anny Meierovica (1921–1923) sprawował funkcję ministra spraw wewnętrznych. Wykonywał jednocześnie mandat posła do Sejmu Ustawodawczego (1920–1922), następnie zaś do Sejmów I, II i III kadencji (1922–1930). Był przewodniczącym Komisji Sprawiedliwości. W 1926 wybrano go wiceprzewodniczącym parlamentu.
W 1927 bez powodzenia ubiegał się o najwyższy urząd w państwie, przegrywając w głosowaniu sejmowym z Gustavsem Zemgalsem. Prezydentem został w 1930, wybrany większością 55 do 34 posłów ("za" głosowały ugrupowania prawicowe oraz mniejszości narodowe). Na kolejną kadencję wybrano go w 1933 już w pierwszej turze większością 52 do 25 głosów (przy poparciu prawicy i sprzeciwie socjaldemokratów). Po zamachu stanu z 15 maja 1934, o którym jako członek tego samego ugrupowania co Kārlis Ulmanis został poinformowany dopiero po fakcie, pozostał na stanowisku prezydenta do końca kadencji, jednak jego realna władza została uszczuplona na korzyść dyktatora Ulmanisa. Dokonał uroczystego otwarcia Pomnika Wolności w dniu 18 listopada 1935. Jako głowa państwa starał się pozostać niezależny od rozgrywek parlamentarnych, a także pozostawiać autonomię rządowi. W czasie pełnienia funkcji ani razu nie przesłał do Sejmu własnego projektu ustawy, ani nie zawetował uchwalonego przez parlament prawa. Nie zwoływał Rady Gabinetowej.
Po rozstaniu z polityką praktykował jako adwokat w Rydze. Zasiadał jednocześnie w zarządzie fabryki celulozy w Sloce, był również przewodniczącym rady Banku Lipawskiego.
W czasie okupacji sowieckiej, wiedząc o deportacjach mających nastąpić w czerwcu 1941, ukrywał się w leśniczówce w rodzinnych stronach. Po zajęciu Łotwy przez Niemców w lecie 1941 powrócił do pracy w adwokaturze. Został wybrany na przewodniczącego Tymczasowej Rady Adwokackiej. W 1943 generalny komisarz Łotwy Drechsler powierzył mu stanowisko generalnego dyrektora ds. prawnych tzw. samorządu łotewskiego podporządkowanego okupantom. Po roku Kviesis odszedł z tej funkcji z uwagi na chorobę serca.
Alberts Kviesis zmarł na zawał serca 9 sierpnia 1944 w porcie ryskim na statku "Monte Rosa", którym planował dostać się do Niemiec, uciekając przed okupacją sowiecką. Pochowany na Cmentarzu Leśnym.
Miał żonę Elzę i syna Ēriksa. Był entuzjastą muzyki (w tym śpiewów chórowych). W latach 1922–1925 zasiadał w dyrekcji Opery Narodowej. Obejmował honorowy patronat nad świętami pieśni.
Odznaczony m.in. Komandorią Krzyża Wielkiego Orderu Trzech Gwiazd, a także Orderem Krzyża Orła I klasy.

</doc>
<doc id="1218550" url="https://pl.wikipedia.org/wiki?curid=1218550" title="T2 (zespół muzyczny)">
T2 (zespół muzyczny)

T2 – brytyjski zespół muzyczny grający rock progresywny, najbardziej znany ze swojego debiutanckiego albumu "It'll All Work Out In Boomland", wydanego w 1970.
Historia.
T2 powstał na bazie zespołu Neon Pearl, prowadzonego przez perkusistę Pete Duntona. Dunton był do 1968 członkiem grupy Please, do której należał też późniejszy członek Neon Pearl, gitarzysta basowy Bernard Jinks. Zespół Neon Pearl rozpadł się w 1969, kiedy Dunton razem z Adrianem Gurvitzem dołączyli do grupy Gun, Bernard Jinks natomiast został członkiem grupy Bulldog Breed.
Kiedy doszło do powtórnego spotkania Duntona z basistą Jinksem i byłym gitarzystą Bulldog Breed, 17-letnim Keithem Crossem powstał zespół T2. Trio wykonywało odmianę psychodelicznego, względnie progresywnego rocka, podobnie jak wiele powstałych w tym czasie grup. Brzmienie grupy przypominało zespół Cream.
Zespół T2 nagrał album "It'll All Work Out In Boomland", po czym dał serię koncertów, m.in. na Isle of Wight Festival, gdzie wystąpili m.in. Jimi Hendrix, Miles Davis, The Doors czy Joni Mitchell. Gdy jednak zespół zabrał się do nagrywania następnego albumu, "Fantasy", doszło do wewnętrznych nieporozumień, w efekcie których odszedł Keith Cross. Zespół próbował kontynuować działalność z nowym gitarzystą Mikiem Fosterem ale bez powodzenia. W 1972 roku zespół T2 rozpadł się.
W latach 90., na fali powrotów wielu grup rockowych z lat 70. również i zespół T2 przypomniał o sobie reaktywując się w zmienionym składzie (Peter Dunton – perkusja, główny wokal, Bernard Jinks – gitara basowa, śpiew, Mike Foster – gitary) i nagrywając kilka albumów.
Perkusista i wokalista Peter Dunton zmarł 20 stycznia 2022 roku na nowotwór mózgu.

</doc>
<doc id="1218556" url="https://pl.wikipedia.org/wiki?curid=1218556" title="Fig Tree">
Fig Tree



</doc>
<doc id="1218561" url="https://pl.wikipedia.org/wiki?curid=1218561" title="Relief (sztuka)">
Relief (sztuka)



</doc>
<doc id="1218563" url="https://pl.wikipedia.org/wiki?curid=1218563" title="HbA1c">
HbA1c



</doc>
<doc id="1218564" url="https://pl.wikipedia.org/wiki?curid=1218564" title="Natasha Lako">
Natasha Lako

Natasha Lako (ur. 13 maja 1948 w Korczy) – albańska poetka, pisarka, tłumaczka i scenarzystka filmowa.
Życiorys.
Po ukończeniu w 1971 studiów z zakresu języka i literatury albańskiej na Uniwersytecie Tirańskim pracowała w Studiu Filmowym Nowa Albania w Tiranie. W 1991 zaangażowała się w działalność opozycji demokratycznej, należała do grona twórców Demokratycznej Partii Albanii. W wyborach 1992 uzyskała mandat deputowanej do parlamentu albańskiego, ponownie zdobyła mandat w wyborach 1996 roku. Była w tym czasie członkinią Rady Wydawniczej czasopisma "Rilindja Demokratike", na łamach którego ukazywały się jej artykuły. W latach 1997-2005 kierowała Państwowym Archiwum Filmowym.
Należy do pierwszej generacji kobiet-pisarek w Albanii – pierwsze utwory publikowała w 1964 roku.
Za tomik "Yllësia e fjalëve" ("Konstelacja słów") zdobyła prestiżową nagrodę im. Migjeniego. Tłumaczyła na język albański utwory szwedzkiego poety Tomasa Tranströmera.
Mieszka w Korczy. Jest żoną reżysera Mevlana Shanaja, ma dwoje dzieci (syna i córkę).

</doc>
<doc id="1218566" url="https://pl.wikipedia.org/wiki?curid=1218566" title="Hping">
Hping

hping to darmowy generator pakietów i analizator protokołu TCP/IP. Został stworzony przez Salvatore Sanfilippo (znanego również jako Antirez). Jest narzędziem do audytowania i sprawdzania bezpieczeństwa zapory sieciowej oraz sieci i był wykorzystywany w technice skanowania zwanej "idle scan" (wymyślonej przez autora tego programu w 1998 roku), a teraz zaimplementowanej w Nmap. Nowsza wersja hping – hping3, pozwala na korzystanie ze skryptów pisanych w języku Tcl, dzięki czemu programiści mogą pisać skrypty odnoszące się do nisko poziomowych pakietów TCP/IP, by analiza stała się mniej czasochłonna.
Jak większość narzędzi używanych do sprawdzania bezpieczeństwa hping jest zarówno używany przez administratorów sieci jak i crackerów (czy script kiddies).
Historia.
Wersje od najnowszej:
hping2 został przeportowany na Windowsa przez Roba Turpina, najnowsza edycja to zasługa: Kevina Johnsona i Jamesa Fieldsa. Wersję dla Mac OS X dostarczył Hans-Joachim Knobloch.
Aby uruchomić program pod systemem operacyjnym Microsoft Windows niezbędne są: WinPCap i Cygwin.

</doc>
<doc id="1218567" url="https://pl.wikipedia.org/wiki?curid=1218567" title="Karl Schlechter">
Karl Schlechter



</doc>
<doc id="1218568" url="https://pl.wikipedia.org/wiki?curid=1218568" title="Czescy arcymistrzowie szachowi">
Czescy arcymistrzowie szachowi

Lista czeskich i czechosłowackich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Czech i Czechosłowacji reprezentowali tylko w pewnym okresie swojego życia.

</doc>
<doc id="1218571" url="https://pl.wikipedia.org/wiki?curid=1218571" title="8 Brygada Kawalerii Narodowej">
8 Brygada Kawalerii Narodowej

8 Brygada Kawalerii Narodowej – brygada jazdy koronnej Rzeczypospolitej Obojga Narodów.
Inne nazwy:
Formowanie i zmiany organizacyjne.
W październiku 1789 roku rozpoczęto reorganizację brygad kawalerii. Z pięciu chorągwi I Ukraińskiej BKN, trzech chorągwi II Ukraińskiej Brygady KN i czterech chorągwi III Ukraińskiej Brygady KN utworzono 2 Ukraińską Brygadę Kawalerii Narodowej brygadiera Michała Wielehorskiego, a jej chorągwiom nadano numery od 85 do 96. Początkowo wchodziła w skład teoretycznie istniejącej Dywizji Podolskiej i Bracławskiej. Po zmianie podziału wojska weszła w skład Dywizji Kijowskiej i Bracławskiej. Proces rozbudowy i translokacji poszczególnych chorągwi trwał wiele następnych miesięcy.
Wiosną 1792 roku, w przededniu wojny z Rosją uzyskała swój najwyższy rozwój organizacyjny i liczyła etatowo 1818 ludzi, a faktycznie 1782.
6 maja 1793 wcielona do wojsk rosyjskich pod nazwą Brygady Wołyńskiej. Na wieść o wybuchu powstania kościuszkowskiego, brygada przebiła się przez kordon i wzięła udział w powstaniu.
Walki brygady.
Brygada uczestniczyła w wojnie z Rosją w 1792 roku. Po II rozbiorze Polski została za kordonem rozbiorowym, gdzie w maju 1793 r. wcielono ją do wojska rosyjskiego. Pod koniec maja 1794 roku wymaszerowała do powstania kościuszkowskiego i 31 maja przekroczyła granicę II rozbioru.
Żołnierze tej brygady walczyli pod Matowilowką (11 czerwca 1792, Zasławem, Wiszniopolem (14 czerwca 1792), Boruszkowcami (15 czerwca 1792), Zieleńcami (17 czerwca 1792).
Brali udział w obronie Warszawy (1794) a następnie w walkach pod Sochaczewem (1 i 4 lipca 1794), Błoniem (9 lipca 1794), Powązkami (28 lipca 1794), Górcami (14 sierpnia 1794), ponownie pod Powązkami (18 i 28 sierpnia 1794), Szymanowem (21 i 27 sierpnia 1794), Wiskitkami (24 sierpnia 1794), Tokarami i Witkowicami (28 sierpnia 1794), Żukowem i Kamionną (4 października 1794) i wreszcie nad rzeką Bzurą (6 października 1794).
Żołnierze brygady.
Do jesieni 1789 roku sztab brygad składały się z brygadiera, vicebrygadiera, kwatermistrza, audytora i adiutanta. Nowo uchwalony etat poszerzał sztab brygady o trzech majorów i adiutanta. Zgodnie z prawem ustanowionym 9 października 1789 roku brygadier, vicebrygadier i major mieli być wybierani przez króla spośród przedstawionych mu przez Komisję Wojskową w połowie osób zgodnie ze starszeństwem i zdatnością ze służby czynnej i w połowie spośród rotmistrzów z kawalerii narodowej i rodaków wracających ze służby zagranicznej. Pozostałych oficerów sztabu fortragował brygadier.
Komendanci:

</doc>
<doc id="1218573" url="https://pl.wikipedia.org/wiki?curid=1218573" title="Codex Gigas">
Codex Gigas

Codex Gigas (), oznaczany przez sigla "gig" (tradycyjny system) lub 51 (Beuron system) – największy istniejący średniowieczny manuskrypt na świecie. Rękopis powstał na początku XIII wieku w Czechach, w benedyktyńskim (obecnie Chrast). Jest przechowywany w Bibliotece Królewskiej w Sztokholmie. Przekazuje tekst Starego i Nowego Testamentu oraz szereg pozabiblijnych dodatków, wśród nich dzieła Józefa Flawiusza, "Kronikę Czechów" Kosmasa oraz traktaty medyczne. W tekście biblijnym dla krytyków tekstu cenny jest tekst Dziejów Apostolskich oraz Apokalipsy św. Jana. Kodeks słynie z dwóch rzeczy: uchodzi za największy rękopis w Europie oraz z wizerunku diabła. Ze względu na wizerunek diabła kodeks jest również znany jako „Biblia Diabła” lub „Diabelska Biblia”.
Opis rękopisu i jego zawartość.
Kodeks oprawny jest w drewniane okładki, pokryte skórą i ozdobami z metalu, mierzy 91 cm wysokości, 50 cm szerokości i 22 cm grubości, waży aż 75 kg i prawdopodobnie jest największym średniowiecznym manuskryptem. Początkowo zawierał 320 welinowych kart, jednakże osiem z nich zostało później usuniętych. Nie wiadomo, kto i w jakim celu usunął brakujące strony, ale przypuszcza się, iż zawierały one regułę zakonną benedyktynów. Do wykonania wszystkich welin w księdze użyto cielęcej skóry ze 160 zwierząt. Rękopis przyrównywano do siedmiu cudów świata i nazywano go ósmym cudem świata. Tekst pisany jest dwiema kolumnami na stronę, kolumna składa się ze 106 linijek.
Kodeks zawiera całą Biblię (Stary i Nowy Testament) w łacińskim przekładzie Wulgaty (Dzieje i Apokalipsa w przekładzie starołacińskim), encyklopedię "Etymologiae" (ff. 201r-239r) Izydora z Sewilli, "Antiquitates" (ff. 118r-178v) oraz "De bello Judaico" (ff. 178v-200v) Józefa Flawiusza, "Chronica Boemorum" (ff. 294r-304r) Kosmasa z Pragi, różne traktaty (historyczne, etymologiczne i medyczne), kalendarz z nekrologiem, listę braci zakonnych z klasztoru w Podlažicach, magiczne formuły i inne lokalne zapiski. Zawiera osiem traktatów medycznych, z których pięć pierwszych (ff. 240r-243v) ma pochodzenie greckie lub bizantyjskie, a trzy ostatnie są autorstwa Konstantyna Afrykańczyka (ff. 243v-252r). Cały zbiór został napisany po łacinie. Wśród dodatków najcenniejszym dziełem jest Kronika Kosmasa, która uchodzi za najwierniejszą i najstarszą kopię tego dzieła.
Kolejność ksiąg biblijnych jest typowa dla okresu karolińskiego i nie była już stosowana w wieku XIII. Po Pięcioksięgu (ff. 1v-23v) następują Prorocy (wielcy wraz z Danielem i mali wraz z Hiobem) (ff. 23v-64v), cztery Księgi Królewskie (ff. 64v-80v), księgi poetyckie (ff. 81r-98r), Księgi Kronik, Ezdrasza, Tobiasza, Judyty i Estery (ff. 98r-112r). Stary Testament kończy się Księgami Machabejskimi (ff. 112r-118r). Umiejscowienie Ksiąg Królewskich po późnych Prorokach jest niezwykłą cechą, gdyż zazwyczaj umieszczano je przed Prorokami i po Księdze Rut. W Nowym Testamencie zachodzi nietypowa kolejność ksiąg. Po Dziejach Apostolskich (ff. 269v-273r) zostały umieszczone Listy powszechne (List Jakuba, Listy Piotra, Listy Jana i List Judy) (ff. 274-276r), po których następuje Apokalipsa (ff. 276r-277v), a następnie Listy Pawła (ff. 278r-286r). Wśród Listów Pawła znajduje się apokryficzny List do Laodycejczyków.
Manuskrypt zawiera iluminacje w kolorach: czerwonym, niebieskim, żółtym, zielonym i złotym. Początkowe litery charakteryzują się wyszukanymi zdobieniami, często zajmującymi całą stronę. 
Strona 290 zawiera unikatowy obrazek diabła wysoki na 50 cm (pozostała część karty jest pusta). Do kilku stron przed rysunkiem weliny są poczernione, mają bardzo mroczny charakter i różnią się nieco od reszty manuskryptu.
Charakter pisma jest jednorodny i wskazuje, że kodeks sporządzony został przez jednego skrybę, mnicha. Kodeks sprawia wrażenie, jakby natura skryby pozostała niezmieniona w czasie, nie widać śladów jego starzenia się, chorób czy zmian nastrojów, które to powinny towarzyszyć mu podczas pisania. To mogło stać się przyczyną wierzeń, iż cała księga została napisana w bardzo krótkim czasie. Proces powstawania manuskryptu był czasochłonny i wykonanie go przez jedną osobę mogło zająć wiele lat. Szacowano, że skryba pracował nad rękopisem 12 lub 20 lat. Michael Gullick sądzi, że praca nad kodeksem zabrała od 20 do 30 lat i było to dzieło życia jego autora.
Historia.
Manuskrypt powstał niedaleko miasta Chrudim, w benedyktyńskim klasztorze w Podlažicach, który został zniszczony w XV wieku. Nieznane są inne rękopisy wyprodukowane w tym klasztorze. Zapiski w kodeksie kończą się na roku 1229. Kodeks został później oddany w zastaw klasztorowi cystersów w Sedlcu, następnie został odkupiony przez benedyktyński klasztor w Břevnovie. Od 1477 do 1593 był przechowywany w klasztornej bibliotece w Broumovie, do czasu, kiedy to został przeniesiony do Pragi w 1594, by stać się częścią kolekcji Rudolfa II Habsburga. W roku 1648, w czasie oblężenia Pragi pod koniec wojny trzydziestoletniej, cała kolekcja Rudolfa została zagrabiona przez szwedzkie wojska. 7 maja 1697 roku, podczas pożaru w zamku królewskim w Sztokholmie, ucierpiała biblioteka królewska. Kodeks został uratowany poprzez wyrzucenie przez okno. Kodeks doznał szkód ze strony osób trzecich, niektóre z jego kart zostały wtedy utracone i brakuje ich do dnia dzisiejszego.
Od 1649 roku manuskrypt był przechowywany w Szwedzkiej Królewskiej Bibliotece w Sztokholmie. W roku 1877 został przekazany Szwedzkiej Bibliotece Narodowej (A 148). W roku 1970 został wypożyczony do Stanów Zjednoczonych, a w roku 1999 – do Berlina. 24 września 2007 roku, po ponad 350 latach, "Codex Gigas" powrócił do Pragi, jako eksponat wypożyczony od Szwecji do stycznia 2008 roku i był przechowywany w Czeskiej Bibliotece Narodowej.
Legenda.
Zgodnie z legendą skryba był mnichem, który złamał regułę zakonną i został skazany na zamurowanie żywcem. By uniknąć wykonania tej surowej kary, obiecał, że stworzy na wieczną chwałę klasztoru księgę zawierającą całą ludzką wiedzę w ciągu jednej nocy. Blisko północy zdał sobie sprawę, że nie zdąży samodzielnie ukończyć tego zadania, więc sprzedał duszę diabłu w zamian za pomoc. Diabeł dokończył manuskrypt w ciągu jednej nocy, a mnich dodał obrazek diabła z wdzięczności za jego pomoc.
Najnowsze badania potwierdziły, m.in. na podstawie analizy grafologicznej i składu atramentu, że kodeks napisała jedna osoba, jednak nadawanie mu diabolicznego znaczenia jest niewłaściwe. Błędnie przetłumaczone łacińskie słowo "inclusus" oznacza tu najprawdopodobniej nie karę polegającą na zamurowaniu żywcem, ale mnicha, który z własnej woli odizolował się od świata, zamieszkawszy w odosobnionej celi. Można zatem przyjąć, iż pisanie manuskryptu było dla niego formą pokuty. Należy też zauważyć, że na stronie poprzedzającej obraz Szatana znajduje się tak samo duży rysunek królestwa niebieskiego. Poczernienie stron można natomiast wytłumaczyć działaniem warunków zewnętrznych, na jakie wizerunek diabła był szczególnie narażony ze względu na zainteresowanie, które od zawsze wzbudzał. Poza tym księga zawiera wiele „zaklęć” podobnych do rytuałów egzorcystycznych.
Znaczenie.
Olbrzymie rozmiary rękopisu oraz stosunkowo niewielkie litery powodują, że kodeks jest trudny w praktycznym użyciu, co podnosi pytanie, czy był on kiedykolwiek używany. Jednak ważne w życiu monastycznym teksty w nim zawarte oraz XIII-wieczne modlitwy dodane na marginesie przeczą tej hipotezie.
Tekst rękopisu ma pewne znaczenie dla badań tekstu Biblii, jak również w mediewistyce. W tym drugim obszarze wielką wartość ma Kronika Kosmasa, przedstawiająca historię Czech (odpowiednik polskiej Kroniki Anonima Galla). Drugie drukowane wydanie Kroniki (1602) bazowało na kodeksie Gigas.
W analizie krytycznej tekstu Biblii.
Dla krytyków tekstu spośród ksiąg "Nowego Testamentu" największe znaczenie mają "Dzieje Apostolskie" i "Apokalipsa". Obie zostały przepisane z rękopisu pochodzącego z połowy IV wieku (wskazują na to noty marginalne), obie wykazują wielką zgodność z cytatami bpa Lucyfera z Cagliari. Tekst jest starszy od Wulgaty i reprezentuje zachodnią tradycję tekstualną. Według Metzgera tekst Dziejów jest bardziej starożytny niż Apokalipsy. Tekst pozostałych ksiąg NT przekazuje późny tekst Wulgaty i jest dla biblistów mniej interesujący. Ze względu na te dwie księgi rękopis jest cytowany w krytycznych wydaniach greckiego Nowego Testamentu. 
Szczególnie interesujący jest wariant tekstowy z Dz 18,25. W Dz 18,25 kodeks zawiera interpolację wyjaśniającą, że Apollos poznał „słowo Pańskie” (zamiast „drogę Pańską”) w swojej ojczyźnie (tj. Aleksandrii). Spośród zachowanych rękopisów wariant ten zawiera tylko Kodeks Bezy. Wariant ten, ze względu na jego starożytność, bywa używany przy rekonstrukcji początków chrześcijaństwa w Egipcie. Podobnie w następnym wierszu, Dz 18,26, kodeks wspiera krótszy wariant Kodeksu Bezy – τὴν ὁδόν ("drogę"). Pozostałe rękopisy greckie oraz łacińskie stosują wariant τὴν ὁδὸν τοῦ θεοῦ ("drogę Boga"), wspierany też przez pozostałe przekłady NT (np. Wulgata ma w tym miejscu "viam Dei").

</doc>
<doc id="1218575" url="https://pl.wikipedia.org/wiki?curid=1218575" title="Stracciatella">
Stracciatella



</doc>
<doc id="1218576" url="https://pl.wikipedia.org/wiki?curid=1218576" title="I432">
I432



</doc>
<doc id="1218577" url="https://pl.wikipedia.org/wiki?curid=1218577" title="4 Ukraińska Brygada Kawalerii Narodowej">
4 Ukraińska Brygada Kawalerii Narodowej



</doc>
<doc id="1218578" url="https://pl.wikipedia.org/wiki?curid=1218578" title="Jan Czuj">
Jan Czuj

Jan Czuj (ur. 20 maja 1886 w Borzęcinie, zm. 9 sierpnia 1957 w Warszawie) – polski duchowny rzymskokatolicki, profesor Uniwersytetu Warszawskiego, pierwszy rektor Akademii Teologii Katolickiej w Warszawie, jeden z księży patriotów.
Życiorys.
W 1908 wstąpił do Małego Seminarium Duchownego, gdzie po ukończeniu czteroletnich studiów teologicznych 29 czerwca 1912 otrzymał święcenia kapłańskie. W 1916 ukończył studia na Wydziale Teologicznym Uniwersytetu Jagiellońskiego, uzyskując stopień doktora w zakresie patrystyki. 1 lipca 1917 uzyskał nominację na katechetę w brzeskim Gimnazjum im. Jana barona Goetza. W Brzesku udzielał się w różnych organizacjach, m.in. w Stronnictwie Katolicko-Ludowym czy Naczelnym Komitecie Narodowym. W latach 1922–1935 pełnił funkcję posła do Sejmu RP. W 1938 opuścił Brzesko i przeniósł się do Warszawy, gdzie objął Katedrę Patrologii z Homiletyką na Wydziale Teologii Katolickiej Uniwersytetu Warszawskiego. Mianowany profesorem nadzwyczajnym homiletyki i patrologii z dniem 10 września 1938. Trzykrotnie był dziekanem tego wydziału. Został pierwszym rektorem Akademii Teologii Katolickiej. W 1948 został mianowany szambelanem papieskim Ojca Świętego Piusa XII.
Na początku lat 50. XX w. dołączył do ruchu księży patriotów, popierających władzę ludową i zmiany zachodzące w Polsce Ludowej po 1944 roku, i został jednym z jego przywódców. Był prezesem Komisji Intelektualistów (która organizowała dyskusje dotyczące problemów międzynarodowych oraz relacji między marksizmem a katolicyzmem), a także przewodniczącym zjazdu księży związanych z Ruchem Społeczno-Politycznym Katolików PAX, który to zjazd zaaprobował dekret o obsadzaniu stanowisk kościelnych, a odbył się 20 lutego 1953 w Lublinie.
Zmarł w Warszawie po kilkumiesięcznej chorobie 9 sierpnia 1957. Został pochowany na cmentarzu Powązkowskim w Warszawie (kwatera 206-1-6).
Wybrane publikacje książkowe.
Był autorem tłumaczeń Ojców Kościoła. Autor antysemickiego artykułu w Ateneum Kapłańskim.

</doc>
<doc id="1218581" url="https://pl.wikipedia.org/wiki?curid=1218581" title="Kinkiet">
Kinkiet

Kinkiet (z franc. "quinquet") – lampa albo świecznik o specjalnej konstrukcji, umożliwiającej wieszanie jej na ścianie; lampa z wypolerowaną tarczą metalową albo lustrzaną, odbijająca światło, zwłaszcza służąca do oświetlenia sceny teatralnej. Pierwotnie: stojąca lampa olejowa o palniku umieszczonym obok zbiornika paliwa (a nie nad nim).
Stojące lampy "kinkiety" w niewiele zmienionej formie były podstawowym źródłem oświetlenia aż do czasu wprowadzenia lamp naftowych. Natomiast po debiucie w paryskich teatrach w latach 80. XVIII w. wiszący "kinkiet" bardzo szybko wszedł do salonów, korytarzy, foyer itp. pomieszczeń. Okazał się idealnym elementem do budowy nastroju w hotelach, restauracjach i kawiarniach. Odblaskowa tarcza wykonana z metalu lub lustra oraz specjalne klosze, rozpraszające światło, dają bardzo ciekawe efekty wizualne, zwłaszcza we wnętrzach o niskim stropie. Jednocześnie stał się istotnym elementem dekoracyjnym dużych, nieumeblowanych wnętrz.
Etymologia.
Francuskie "quinquet" oznacza lampkę oliwną albo olejową (a także znaczy: "oko", "ślepie", "gała"). Nazwa pochodzi od nazwiska paryskiego aptekarza Antoine'a Quinqueta, który udoskonalił lampę olejową do latarń morskich wynalezioną w 1782 r. przez szwajcarskiego fizyka Amiego Arganda (zob. palnik Arganda), dodając znany nam do dziś szklany kominek oraz dostosowując ją do zawieszania na ścianie.

</doc>
<doc id="1218582" url="https://pl.wikipedia.org/wiki?curid=1218582" title="Marża brutto">
Marża brutto

Marża brutto () – stosunek zysku brutto ze sprzedaży do przychodów ze sprzedaży badanego przedsiębiorstwa w danym okresie. Zależność tę można przedstawić za pomocą następującego równania (wynik w procentach):
Koszty sprzedanych produktów, towarów i materiałów odnoszą się do całości nakładów połączonych bezpośrednio z produktem, np.: koszty energii, koszty pracy, koszty materiałów w danym okresie. Nie wlicza się do nich kosztów administracji, wydatków na biuro, czynsz itp.
W ujęciu bezwzględnym marża brutto jest synonimem wyniku brutto ze sprzedaży:
Marża brutto = Przychody ze sprzedaży – Koszt sprzedanych produktów, towarów i materiałów
Podręczniki rachunkowości zarządczej utożsamiają często marżę brutto z tzw. marżą pokrycia (), zdefiniowaną jako różnica między przychodami ze sprzedaży a kosztami zmiennymi.

</doc>
<doc id="1218584" url="https://pl.wikipedia.org/wiki?curid=1218584" title="Magdalena Kozak">
Magdalena Kozak



</doc>
<doc id="1218589" url="https://pl.wikipedia.org/wiki?curid=1218589" title="Aux (audio)">
Aux (audio)

Aux – wyprowadzenie wejściowe stosowane w sprzęcie hi-fi. Przeznaczone jest dla urządzeń, dla których nie przewidziano specjalnego złącza (np. komputer, iPod). Jest to skrót od angielskiego słowa "auxiliary", co oznacza dodatkowy, pomocniczy.

</doc>
<doc id="1218593" url="https://pl.wikipedia.org/wiki?curid=1218593" title="Kowalow">
Kowalow

Kowalow (ros. "Ковалёв", ukr. "Ковальов", białorus. "Кавалёў") – jedno z najpopularniejszych nazwisk rosyjskich. Pochodzi od rzeczownika pospolitego "коваль" (kowal). Forma żeńska Kowalowa.

</doc>
<doc id="1218600" url="https://pl.wikipedia.org/wiki?curid=1218600" title="Czesław Bartkowski">
Czesław Bartkowski

Czesław Kazimierz Bartkowski (ur. 19 kwietnia 1943 w Łodzi) – polski perkusista jazzowy; pedagog.
Życiorys.
Z muzyką ma do czynienia już od 6. roku życia. Jest absolwentem Średniej Szkoły Muzycznej we Wrocławiu (klasa perkusji). Zadebiutował oficjalnie w roku 1960 jako perkusista zespołu Far Quartet Jerzego Pakulskiego.
W roku 1963 nawiązał współpracę ze Zbigniewem Namysłowskim i został muzykiem w jego zespole (Kwartet Zbigniewa Namysłowskiego). Grał też z innymi znanymi grupami jazzowymi, m.in. z Niemen Enigmatic Czesława Niemena, czy z Grupą Michała Urbaniaka.
Bardzo często grał w triach:
Współpracował również ze Studiem Jazzowym Polskiego Radia oraz z zespołami Mainstream i InFormation Sławomira Kulpowicza.
Ponadto brał udział w realizacji nagrań takich piosenkarzy, jak Ewa Bem, Urszula Dudziak i Stanisław Sojka, muzyków zagranicznych, jak: Freddie Hubbard, Clark Terry, Joe Newman, Art Farmer, Ben Webster, oraz polskiego zespołu Novi Singers.
Występował nie tylko w kraju, lecz również za granicą (Indie, USA, Nowa Zelandia, Australia oraz liczne kraje Europy).
Zimą 1976 roku wziął udział w warsztatach jazzowych „Radost ’76” w [Mąchocice-Scholasteria|Mąchocicach]] k. Kielc, co zostało uwiecznione w filmie dokumentalnym pt. „Gramy Standard!” w reż. Andrzeja Wasylewskiego.
W roku 1993 został wykładowcą w Średniej Szkole Muzycznej im. Fryderyka Chopina w Warszawie oraz warszawskiego Studium Jazzowego.

</doc>
<doc id="1218601" url="https://pl.wikipedia.org/wiki?curid=1218601" title="Dystans osobisty">
Dystans osobisty



</doc>
<doc id="1218603" url="https://pl.wikipedia.org/wiki?curid=1218603" title="Robert Grudzień">
Robert Grudzień

 
Robert Zygmunt Grudzień (ur. 20 marca 1964 w Radomiu) – artysta muzyk (organy, fortepian, klawesyn), kompozytor, dyrektor festiwali muzycznych, producent muzyczny i teatralny.
Naukę muzyki rozpoczął w Ognisku Muzycznym oraz w Państwowej Szkole Muzycznej im. Oskara Kolberga w Radomiu. Jest absolwentem Liceum Muzycznego w Lublinie, Akademii Muzycznej w Łodzi oraz Hochschule für Musik w Düsseldorfie. Studia uzupełniał w Czechach, Austrii i Francji. Jego profesorami byli m.in. Christoph Schoener, Kajetan Mochtak, Slawa Kowalinski, Mirosław Pietkiewicz, Werner Smigielski, Jadwiga Drobiecka, Zdzisław Jańczuk, Helena Stadnicka, Andrzej Nikodemowicz. Udziela się jako pianista i klawesynista.
Współpraca.
Od roku 1986 występował m.in. z: Teresą Żylis-Gara, Małgorzatą Walewską, Alicją Węgorzewską, Wiesławem Ochmanem, Markiem Torzewskim, Dariuszem Stachurą, Konstantym Andrzejem Kulką, Georgijem Agratiną, [Krzysztofem Kolbergerem, Anną Seniuk, Lindsay Davidson, Grażyną Barszczewską, Anna Romantowską, Haliną Łabonarską, Krzysztofem Globiszem, Zbigniewem Zamachowskim, Maciejem Zakościelnym, Jerzym Zelnikiem, Włodzimierzem Matuszakiem, Cezarym Żakiem, Jerzym Trelą i Olgierdem Łukaszewiczem. Współpracował także z Poznańskimi Słowikami, Chórem Polskiego Radia w Krakowie, Stefanem Stuligroszem, Krzysztofem Pendereckim, Henrykiem Mikołajem Góreckim, Jerzym Maksymiukiem i Krzysztofem Zanussim.
Koncerty.
Koncertował na festiwalach muzycznych w Polsce, w Europie i na innych kontynentach. Miejsca koncertów to m.in.: Opera Wrocławska, Filharmonia Narodowa, Filharmonia Lubelska, Filharmonia Świętokrzyska, Filharmonia Bałtycka, Filharmonia Podkarpacka, katedry w miastach: Warszawa, Gdańsk, Frombork, Kamień Pomorski, Lublin, Radom, Leżajsk, Kraków, Poznań, Kielce, Wrocław, Trzebnica oraz festiwale w Łańcucie, Krynicy-Zdroju, Leżajsku, Busku-Zdroju.
Nagrody i wyróżnienia.
Działalność artystyczna, organizacyjna i charytatywna przyniosły mu szereg nagród i wyróżnień m.in.:
Działalność.
Organizator festiwali muzycznych, organowych i akcji na rzecz zabytkowych organów w Polsce. Wykłada gościnnie w Szwajcarii oraz Niemczech.
Juror konkursów muzycznych.
Inicjator i producent oficjalnego koncertu z okazji wizyty Benedykta XVI w Polsce – 29 maja 2006 r. – Kalwaria Zebrzydowska prawykonanie koncertu na fortepian, orkiestrę symfoniczną i organy Slawy Kowalinskiego.
Zainicjował festiwale: Radom-Orońsko, Leżajsk, Zelów, Kalwaria Zebrzydowska, Jedrzejów, Lublin. Pełni funkcję dyrektora Fundacji im. Mikołaja z Radomia. Od 13 listopada 2007 członek Honorowego Komitetu Rozwoju Centrum Onkologii Ziemi Lubelskiej im. św. Jana z Dukli. Członek Teatru Kuraciusza nadany przez Przedsiębiorstwo Uzdrowisko Ciechocinek S.A. W roku 2016 Robert Grudzień skomponował Oratorium „Bóg Ciebie ochrzcił, Bóg dał Ci siłę” w 1050 rocznicę chrztu Polski wykonywane od 17 kwietnia do 18 grudnia w 50 ośrodkach kulturalnych całej Polski. Od 2011 roku pracuje jako solista Filharmonii Lubelskiej. Członek zarządu Związku Zawodowego Pracowników Filharmonii Lubelskiej. W latach 2016-2018 Członek Zespołu Muzyki Dawnej "Konfraternia Caper Lublinensis /organy, pozytyw/." Patron artystyczny: Zespół Szkół Heureka Pabianice, Szkoła Muzyczna I Stopnia ZDZ Radom oraz Zespół Ludowy Owadowianki. Robert Grudzień od 14.10.2018 roku jest członkiem Związku Piłsudczyków Rzeczypospolitej Polskiej w stopniu kapitana. W roku 2018 zorganizował sto wydarzeń w ramach autorskiego projektu edukacyjno-kulturalnego „Zrozumieć Niepodległą” z okazji 100. rocznicy odzyskania przez Polskę Niepodległości 1918-2018. W roku 2019 organizuje ogólnopolski projekt autorski „Moniuszko i jego czasy” w 200. rocznicę urodzin Stanisława Moniuszki.

</doc>
<doc id="1218604" url="https://pl.wikipedia.org/wiki?curid=1218604" title="Siergiej Kowalow (konstruktor)">
Siergiej Kowalow (konstruktor)

Siergiej Nikiticz Kowalow, ros. Сергей Никитич Ковалёв (ur. 15 kwietnia 1919 w Piotrogrodzie, zm. 24 lutego 2011 w Petersburgu) – inżynier, główny konstruktor biura konstrukcyjnego CKB-18 (Rubin), projektanta większości radzieckich okrętów podwodnych z napędem jądrowym.
W 1937 skończył szkołę średnią w Leningradzie, później studiował w Leningradzkim Instytucie Budowy Statków, w lutym 1942 został ewakuowany do miasta Gorki, później do Piatigorska i Przewalska. Od 1943 pracował w Centralnym Biurze Konstruktorskim nr 18 w Gorkim, w 1947 został delegowany służbowo do Blankenburga w Niemczech, w 1948 został pomocnikiem głównego konstruktora Specjalnego Biura Konstruktorskiego nr 153, od 1953 pracował w leningradzkim Centralnym Biurze Konstrukcyjnym "Rubin". W 1961 został głównym konstruktorem projektu atomowych okrętów podwodnych, w 1973 otrzymał tytuł doktora nauk technicznych, a w 2002 profesora. Był dwukrotnym Bohaterem Pracy Socjalistycznej (28 kwietnia 1963 i 4 grudnia 1974), czterokrotnym kawalerem Orderu Lenina (28 kwietnia 1963, 6 kwietnia 1970, 4 grudnia 1974 i 2 lutego 1984), kawalerem Orderu Rewolucji Październikowej (22 sierpnia 1979), Orderu Za Zasługi dla Ojczyzny II klasy (30 września 2009) i Orderu Zasługi Morskiej (30 czerwca 2003). Był również odznaczony wieloma medalami.

</doc>
<doc id="1218605" url="https://pl.wikipedia.org/wiki?curid=1218605" title="Ud">
Ud

Ud (arab. عود, "ʿūd"; pers. بربط, "barbat"; tur. "ut") – instrument muzyczny strunowy z grupy chordofonów szarpanych, uważany za przodka lutni, nazywany również lutnią arabską bądź lutnią perską. 
Wywodzi się z okolic Morza Śródziemnego i Bliskiego Wschodu. W krajach arabskich ud jest bardzo popularny.
Jest instrumentem bez progów. Współczesne instrumenty posiadają zazwyczaj 5 strun podwójnych oraz dodatkową strunę basową. Do gry na udzie używa się elastycznego plektronu (arab. risza, tur. mızrap) o długości około 10–15 cm. Tradycyjnie był wykonywany z orlego pióra, obecnie jednak używa się w tym celu głównie znacznie tańszych plektronów plastikowych.

</doc>
<doc id="1218611" url="https://pl.wikipedia.org/wiki?curid=1218611" title="Anholt">
Anholt

Anholt – duńska wyspa w Cieśninie Kattegat. Powierzchnia wyspy wynosi 21,75 km². Anholt zamieszkiwało 137 mieszkańców (I 2017 r.). Na wyspę można się dostać za pomocą promu z Greny. Wyspa Anholt należy do regionu administracyjnego Jutlandia Środkowa z siedzibą w Viborgu.
Historia.
Pomiędzy rokiem 1808 a 1814 wyspa była okupowana przez wojska brytyjskie, które wykorzystywały wyspę jako latarnię morską.
Ukształtowanie terenu.
Na wyspie znajduje się największa w północnej Europie pustynia, efekt masowej wycinki lasów w celu budowy latarni morskiej. Oprócz pustyni na zachodnim krańcu wyspy występują moreny. Część wyspy ze względu na erozje gleby oraz pustynnienie została zamknięta dla turystów, którzy mogliby pogłębić te procesy. Obecnie na Anholt znajduje się jedna z największych w Danii kolonii fok.
Demografia.
źródło: Duński Urząd Statystyczny

</doc>
<doc id="1218613" url="https://pl.wikipedia.org/wiki?curid=1218613" title="Łąka ostrożeniowa">
Łąka ostrożeniowa

Łąka ostrożeniowa ("Cirsietum rivularis") – zespół (Ass.) w klasyfikacji zbiorowisk roślinnych należący do rzędu (O) "Molinietalia caerulae", grupy zespołu (GrAss.) eutroficznych łąk wilgotnych "Calthion palustris".
Rzadko spotykane zbiorowisko łąk wilgotnych, najczęściej tworzy powierzchniowo małe fitocenozy w miejscach podmokłych. Gatunkiem dominującym w zespole jest ostrożeń łąkowy ("Cirsium rivulare"). Spośród innych zbiorowisk łąkowych, zbiorowisko dobrze wyodrębnia charakterystyczna fizjonomia, zwłaszcza podczas kwitnienia ostrożnia łąkowego. W Polsce zespół ostrożnia łąkowego ma cechy zbiorowiska o zasięgu borealno-górskim.
Zbiorowisko to dobrze rozwija się na glebach torfowych i glejowych przy wysokim stanie wody gruntowej. W runie typowej łąki ostrożeniowej dominuje ostrożeń łąkowy, ostrożeń warzywny i rdest wężownik. Z traw najczęściej występują: kostrzewa łąkowa, trzęślica modra, śmiałek darniowy, kłosówka wełnista i owsica omszona. Znaczny jest udział bylin preferujących siedliska wilgotne: skrzyp błotny, olszewnik kminkolistny, kozłek lekarski, tojeść pospolita, przytulia bagienna, mięta nadwodna, komonica błotna, knieć błotna (kaczeniec), dzięgiel leśny. Często występują storczyki, np. kukułka krwista, a czasem pełnik europejski. W wyniku naturalnej sukcesji zbiorowisko zmienia swój charakter zarastając trzciną i innymi ekspansywnymi bylinami.
Zbiorowisko należy do typowych zbiorowisk antropogenicznych. Jego występowanie wymaga stałej ingerencji człowieka. Utrzymanie łąk ostrożeniowych poprzez wykaszanie jest bardzo ważne ze względów biocenotycznych i krajobrazowych. Zaprzestanie wykaszania łąk ostrożeniowych powoduje najczęściej znaczne zubożenie składu florystycznego a łąki stopniowo zmieniają swój charakter w wyniku naturalnej sukcesji. Następuje wkraczanie innych ekspansywnych bylin, co w konsekwencji prowadzi do powstania trzcinowisk lub ziołorośli z dominacją wiązówki błotnej.
Zastosowanie.
Pasza pozyskiwane z łąk ostrożeniowych posiada niską wartość odżywczą.

</doc>
<doc id="1218620" url="https://pl.wikipedia.org/wiki?curid=1218620" title="Promieniowanie geopatyczne">
Promieniowanie geopatyczne

Promieniowanie geopatyczne – według pseudonaukowych teorii radiestezji jest to promieniowanie w tzw. strefach geopatycznych, czyli obszarów działających negatywnie na organizmy żywe. Najsilniejsze strefy geopatyczne tworzą się nad żyłami wodnymi. Moc promieniowania może być liczona w skali Bovisa. Jest to skala dziesięciostopniowa, zakładająca, że 6500 jednostek oznacza wartość bioenergetyczną odpowiadającą promieniowaniu zdrowego człowieka. Wartości poniżej 6500 jednostek oznaczają niekorzystne działanie terenu a powyżej 6500 jednostek korzystne oddziaływania. Żyła wodna według skali Bovisa posiada 750-1500 jednostek a skrzyżowanie żył poniżej 1000 jednostek. 

</doc>
<doc id="1218621" url="https://pl.wikipedia.org/wiki?curid=1218621" title="Zespół Majewskiego">
Zespół Majewskiego

Zespół Majewskiego (ang. Majewski's syndrome, Majewski's polydactyly syndrome, Majewski’s short rib-polydactyly syndrome) – rzadki, letalny zespół wad wrodzonych należący do grupy zespołów krótkie żebro-polidaktylia, o dziedziczeniu autosomalnym recesywnym. Charakterystyczne cechy zespołu to osteochondrodysplazja, wąska klatka piersiowa, polisyndaktylia, nieproporcjonalnie krótkie kości piszczelowe, dysplazja kośćca klatki piersiowej, hipoplazja płuc powodująca niewydolność oddechową. Innymi towarzyszącymi wadami mogą być wzdęty brzuch, brachydaktylia, cechy dysmorficzne twarzy, hipoplazja nagłośni, wady sercowo-naczyniowe (zwłaszcza przełożenie wielkich pni tętniczych), torbiele nerki i wady narządów płciowych zewnętrznych. Etiologia zespołu jest nieznana.
Chorobę opisał jako pierwszy niemiecki pediatra i genetyk Frank Majewski i wsp. w 1971 roku.

</doc>
<doc id="1218623" url="https://pl.wikipedia.org/wiki?curid=1218623" title="Amerykańskie Stowarzyszenie Kompozytorów, Autorów i Wydawców">
Amerykańskie Stowarzyszenie Kompozytorów, Autorów i Wydawców

Amerykańskie Stowarzyszenie Kompozytorów, Autorów i Wydawców, ASCAP ("American Society of Composers, Authors and Publishers") – organizacja zbiorowego zarządzania prawami autorskimi lub prawami pokrewnymi na rynku utworów muzycznych, działającą na terenie Stanów Zjednoczonych.
Stowarzyszenie powstało w roku 1914, jej zadaniem jest ochrona praw autorskich. Jedna z największych na świecie organizacji związanych z pobieraniem tantiem dotyczących utworów muzycznych. Skupia ponad 80 000 kompozytorów, wykonawców piosenek, autorów tekstów i wydawców płyt.

</doc>
<doc id="1218624" url="https://pl.wikipedia.org/wiki?curid=1218624" title="ASCAP">
ASCAP



</doc>
<doc id="1218625" url="https://pl.wikipedia.org/wiki?curid=1218625" title="Autorska piosenka">
Autorska piosenka



</doc>
<doc id="1218633" url="https://pl.wikipedia.org/wiki?curid=1218633" title="Lee Kernaghan">
Lee Kernaghan

Lee Raymond Kernaghan OAM (ur. 15 kwietnia 1964 w Corryong), australijski muzyk country, w 2008 otrzymał tytuł "Australijczyka roku", zdobywca wielu nagród muzycznych.

</doc>
<doc id="1218634" url="https://pl.wikipedia.org/wiki?curid=1218634" title="Kernaghan">
Kernaghan



</doc>
<doc id="1218635" url="https://pl.wikipedia.org/wiki?curid=1218635" title="Rabih az-Zubayr">
Rabih az-Zubayr

Rabih az-Zubayr ibn Fadl Allah lub Rabih Fadlallah (ur. około roku 1842 pod Chartumem, zm. 22 kwietnia 1900) – sudański watażka, który stworzył potężne mocarstwo na zachód od Jeziora Czad.
Rabih pochodził z arabskiej rodziny zamieszkałej w Halfaya Al-Muluk, przedmieściu Chartumu. Za młodu służył w nieregularnej kawalerii egipskiej biorąc udział w wojnie z Etiopią, podczas której został ranny. Po odejściu z wojska w latach 1860. został prawą ręką sudańskiego handlarza niewolników nazwiskiem Sebehr Rahma.
Zastępca al-Zubayra.
W XIX wieku Chartum był ważnym centrum na szlaku arabskiego handlu żywym towarem dostarczanego przez "chartumich" (handlarze) i "bazingirów" (łowcy głów) działających w regionie Bahr al-Ghazal i operujących z ufortyfikowanych baz zwanych "zeribami". Lokalny watażka i właściciel znacznej liczby niewolników al-Zubayr przejął kontrolę nad "zeribami" i został, w roku 1872, mianowany paszą (gubernatorem) Bahr al-Ghazal podległym kedywowi Ismailowi, władcy Egiptu. Rabih, który był prawdopodobnie krewnym al-Zubayra, został jego zastępcą.
W roku 1874 al-Zubayr dokonał podboju sułtanatu Dar Furu. W 1876 udał się do Kairu, gdzie zabiegał u Kedywa o oficjalne zatwierdzenie jego pozycji w Darfurze, lecz zamiast tego został na rozkaz kedywa uwięziony. To wywołało w roku 1878 rewoltę syna al-Zubayra, Sulejmana i jego popleczników, takich jak Rabih. W odpowiedzi gubernator Sudanu Gordon Pasza mianował Romolo Gessiego swym namiestnikiem w Bahr al-Ghazal i nakazał mu stłumienie rebelii. Sulejman skapitulował 15 lipca 1879 i został ścięty, zaś Rabih - jak sam twierdził - opuścił buntowników na dzień przed kapitulacją, jednak według raportu Gessiego uczynił to miesiąc wcześniej, po ciężkich stratach zadanych jego oddziałowi przez korpus ekspedycyjny.
Na własną rękę.
By wymknąć się Egipcjanom Rabih opuścił Bahr al-Ghazal kierując się na południe na czele 700-800 "bazingirich" uzbrojonych w 400 strzelb. Idąc śladem "chartumich" postanowił „wykroić” sobie własne państwo pomiędzy doliną Nilu a Ubangi, na terenach zwanych Kreich i Dar Benda (na południe od sułtanatu Wadaj), które to ziemie kompletnie zdewastował.
W roku 1885 miał zamiar wrócić - na zaproszenie mahdiego - do Sudanu. Muhammad Ahmad, który właśnie zdobył Chartum, wysłał doń - w charakterze ambasadorów - Zin el-Abeddina i Jabara, z którymi Rabih wrócił do Darfuru, proponując mahdiemu spotkanie w Omdurmanie, ale gdy dotarła doń pogłoska, że ma zostać podstępnie zgładzony, zmienił zdanie i wrócił do Czadu.
W 1887 Rabih wkroczył na czele "bazingirów" do Darfuru zajmując Dar Kouti, ale nie dał rady "aguidowi" (dowódcy wojsk sułtanatu Ouaddaї) Salamatowi Cherif ed-Dinowi. W 1890 zaatakował muzułmańskiego kacyka Kobura w północnej Ubangi-Szari, usunął go osadzając na jego miejscu swego kuzyna Mohammeda al-Senoussi'ego, którego uczynił swym wasalem. Przymierze zostało przypieczętowane małżeństwem Khadiji, córki al-Senoussi'ego z synem Rabiha Fadlallahem. Mohammed i Rabih najechali następnie razem Dar Runga, Kreich, Goula i Banda Ngao.
Sojusz Mohammeda al-Senoussi'ego z Rabihem niepokoił mocarstwa kolonialne, a zwłaszcza Francję poważnie biorącą pod uwagę przejęcie kontroli nad Afryką Środkową. Mohammed al-Senoussi był wierny Rabihowi; w roku 1891 zabił francuskiego badacza Paula Crampela w Dar Banda, a Rabih zabrał broń należącą do ekspedycji.
Na południowy wschód od Jeziora Czad zaatakował w roku 1892 państewko Baguirmi oskarżając "mbangę" (króla) Gaouranga o poddanie się pod protektorat „niewiernych”. Oblegał Gaouranga przez kilka miesięcy w Mandżaffie, by wreszcie zmusić go do opuszczenia swej stolicy, która została zburzona w marcu następnego roku.
Władca Borno.
W tym samym 1893 roku Rabih zwrócił się ku "shehu" (królowi) Kanem-Bornu Hashimowi ibn Omarowi. Borno był regionem sahelu sięgającym tradycją wstecz aż do średniowiecza. W omawianym okresie to afrykańskie imperium dysponowało 80 tysiącami wojowników, w ogromnej większości niewolników dowodzonych przez niewolników, i wyraźnie chyliło się ku upadkowi.
Idąc na Borno Rabih wziął do niewoli sułtana państewka Karnak Logone (dzisiaj Logone-et-Chari), który gościnnie otworzył mu wrota swej stolicy Kousséri. Hashim, "shehu" Borno, wysłał przeciw Rabihowi 15 tysięcy ludzi, ale ten pokonał ich w maju pod Am Hobbio (na południe od Dikoa), a następnie we wrześniu pod Legaroua na czele zaledwie 2000 konnych. Hashim zbiegł na północny brzeg rzeki Komadougou skąd próbował negocjować, ale został zamordowany za podszeptem własnego bratanka Muhammada ibn Abi Bakra al-Amina (zwanego Kiyari), który natychmiast objął tron i zdecydował walczyć przeciw Rabihowi. Oba wojska spotkały się pod Gashegar, dwa dni marszu od Kuki, stolicy kraju; w krótkim zwarciu Kiyari pobił Rabiha i wziął jego obóz. Następnego dnia Rabih zebrał rozproszone wojsko i kazał dać 100 batów wszystkim oficerom, nie wykluczając swego ukochanego syna Fadlallah, a oszczędzając jedynie Boubakara, który wykazał się w bitwie wyjątkowym męstwem. Po takiej nauczcie nakazał zwycięską kontrofensywę; Po walce Kiyari, który nie chciał uciekać, został schwytany i ścięty. Miasto Kuka zostało splądrowane i spalone.
Rabih uczynił stolicą Dikoę i wzniósł tam swój pałac, który po kilku latach stał się siedzibą francuskiego gubernatora, Emile'a Gentila.
Dążąc do modernizacji swej armii Rabih podjął w 1895 próbę zawarcia porozumienia z brytyjską Królewską Kompanią Nigeryjską (ang. "Royal Niger Company") w Yoli na dostawę prochu i amunicji, ale bez skutku. W rezultacie w 1896 podjął kroki przeciwko Brytyjczykom, a w roku następnym rozpoczął marsz na Kano, podczas gdy jego wasal, Mohammed al-Sanussi założył ufortyfikowaną stolicę, N'dele, pomiędzy Bahr Aouk i rzeką Ubangi, gdzie władał do roku 1911.
Przez siedem lat Rabih był "shehu" królestwa Kanem-Bornu próbując unowocześnić upadłe imperium, w którym zastał feudalne stosunki panujące tam od XVI wieku. Rabih zostawił na swoich miejscach wasalnych sułtanów, ale podporządkował ich swoim zastępcą, podobnie jak on sam Sudańczykom. Wprowadził kodeks prawny oparty na zasadach szariatu, zreformował system podatkowy oparty na budżecie, zaprowadził rodzaj dyktatury wojskowej, co pobudziło do działania państwa kolonialne. Émile Gentil wyrażał się o reformach Rabiha w Borno z wyraźnym zainteresowaniem.
Wśród Europejczyków w Afryce krążyły legendy o wyjątkowej brutalności Rabiha (że, na przykład, pewnego razu skazał na śmierć jedną ze swych nałożnic tylko za to, że posiadała amulet mający wzmocnić jego miłość, a wraz z nią marabuta, który ów talizman odcyfrował) oraz o tym, że całymi wieczorami mógł słuchać Alego, poety opiewającego jego czyny.
Rzeczywistość była poważniejsza niż plotki; Rabih bezustannie podejmował "ghazw" (rajdy) łupieżcze i polowania na niewolników nawiązując tym samym do zwyczajowych zajęć sułtanów Bornu, opisanych w roku 1526 przez Leo Africanusa. Przypuszczalnie 1500-2000 niewolników sprzedawał co roku Mohammed al-Senoussi (po odliczeniu zmarłych, rannych i innych strat); W odniesieniu do Rabiha liczby te musiały być znacznie wyższe.
Francja przeciw Rabihowi.
W roku 1899 Rabih dysponował 10 tysiącami piechoty i kawalerii; wszyscy żołnierze uzbrojeni byli w broń palną (w większości przestarzałą, nie licząc 400 nowoczesnych karabinów), a wspomagała ich znaczna liczba ludzi zbrojnych w oszczepy i łuki. Garnizony stacjonowały w Baggara i Karnak Logone.
W tym samym roku Rabih przyjął w Dikoa francuskiego podróżnika Ferdinanda de Béhagle. Doszło do ostrej wymiany zdań i Béhagle został aresztowany. 17 lipca porucznik Henri Bretonnet, wysłany przeciw Rabihowi, został zabity wraz z większością swoich ludzi w bitwie pod Togbao nad brzegami rzeki Szari. Rabih zdobył w tej bitwie trzy działa. Do swego syna Fadlallaha, który pozostał w Dikoa, posłał gońca z rozkazem powieszenia Béhagle'a.
Na wieść o klęsce, z Gabonu wyruszyła kolumna wojsk francuskich, na czele której stał Emile Gentil; wspierała ją kanonierka "Leon Blot". Do konfrontacji doszło pod Kouno z końcem roku. Porażka poniesiona przez Francuzów spowodowała jedynie opóźnienie ich planów. Podczas odwrotu zajęli miejscowość Kousséri. Tu siły Gentila połączyły się z kolumną Amédée-François Lamy'ego maszerującą z Algierii) i oddziałem Joalland-Meyniera z Nigru. Lamy objął dowództwo nad całością wojsk.
Do ostatecznej konfrontacji pomiędzy siłami Rabiha i Francuzami doszło 22 kwietnia 1900 roku. Siły francuskie składały się z 700 żołnierzy wspieranych przez 600 strzelców i 200 kawalerzystów z sojuszniczego plemienia Baguirmi. Francuzi trzema kolumnami zaatakowali obóz Rabiha; podczas walki zabity został Lamy, ale to nie mogło zmienić wyniku starcia. Wojsko Rabiha przegrało w polu, a Rabih zginął podczas próby ucieczki przez bród na rzece Szari.
Śmierć Rabiha spowodowała gwałtowny rozpad imperium. Jego syn Fadlallah został pokonany w bitwie i zabity rok później, zaś wierny wasal, Mohammed al-Senussi, został zamordowany w roku 1911, za czym prawdopodobnie stali Francuzi. Wszystkie posiadłości Rabiha wpadły w ich ręce prócz Borno, włączonego do kolonii brytyjskiej.

</doc>
<doc id="1218637" url="https://pl.wikipedia.org/wiki?curid=1218637" title="Indian Wells Tennis Garden">
Indian Wells Tennis Garden

Indian Wells Tennis Garden – wielki kompleks tenisowy w Indian Wells, w Kalifornii, USA. Wybudowany w 2000, składa się z 20 kortów i jednego, odkrytego stadionu do tenisa ziemnego z widownią na 16 100 osób. Jest to drugi co do wielkości odkryty stadion tenisowy na świecie, po 22,5 tys. Arthur Ashe Stadium w USTA Billie Jean King National Tennis Center w stanie Nowy Jork, USA, gdzie rozgrywany jest coroczny turniej US Open.
Na Indian Wells Tennis Garden rozgrywany jest wielki turniej zawodowego tenisa Indian Wells Masters. Turniej ten należy do ATP Tour i WTA Tour, gromadząc corocznie w marcu 96 najlepszych zawodniczek i 96 najlepszych zawodników świata.
Stadion jest wykorzystywany na koncerty muzyczne, a 10 października 2008 odbył się tu przedsezonowy mecz koszykarski Phoenix Suns kontra Washington Wizards, pierwszy raz w historii NBA na otwartym powietrzu.

</doc>
<doc id="1218649" url="https://pl.wikipedia.org/wiki?curid=1218649" title="Four &amp; More">
Four &amp; More



</doc>
<doc id="1218650" url="https://pl.wikipedia.org/wiki?curid=1218650" title="My Funny Valentine">
My Funny Valentine



</doc>
<doc id="1218651" url="https://pl.wikipedia.org/wiki?curid=1218651" title="Cerkiew Matki Bożej Bolesnej w Przemyślu">
Cerkiew Matki Bożej Bolesnej w Przemyślu

Cerkiew i klasztor pw. Matki Bożej Bolesnej w Przemyślu OO. Bazylianów – budynki utworzonego w 1913 w dzielnicy Zasanie staraniem biskupa Kostiantyna Czechowicza klasztoru.
Historia.
Dzieje zakonu OO. Bazylianów w Przemyślu sięgają XIII wieku. Pierwsza wzmianka o bazyliańskim klasztorze na "Zasaniu" pochodzi z roku 1542. W 1786 roku klasztor ten uległ kasacie w wyniku dekretów józefińskich, a działalność zakonna przerwana została aż do roku 1913. W tym roku grupa zakonników osiadła w zakupionym przez siebie budynku przy ul. Salezjańskiej, i w tym samym roku staraniem greckokatolickiego biskupa Konstantyna Czechowicza na Zasaniu powstał dzisiejszy klasztor z kaplicą. W klasztorze zamieszkiwało 10-12 zakonników.
W latach 1933-1935 w bezpośrednim sąsiedztwie budynku klasztornego wzniesiona została monumentalna cerkiew, konsekrowana w 1935 roku pw. Matki Bożej Bolesnej, tworząc z nim jedną całość.
Po wojnie, w 1945 Urząd Bezpieczeństwa nakazał, aby bazylianie opuścili klasztor, który przez krótki czas pozostawał w rękach sióstr zakonnych obrządku łacińskiego, a potem został przejęty przez państwo i przeznaczony na potrzeby Wojewódzkiego Archiwum Państwowego w Przemyślu.
Ojca Romana Justyna, który wbrew nakazowi pozostał w klasztorze, aresztowano 6 kwietnia 1947 roku na ulicy i przekazano władzom sowieckim, które zesłały go na Sybir.
W klasztorze Archiwum umieściło swoje biura, natomiast cerkiew przeznaczono na magazyn akt. Jednocześnie wewnątrz cerkwi wprowadzano "modernizacje": w latach 60. w cerkwi zbudowano masywny strop, natomiast w 80. – dwa nowe sklepienia oraz zbrojone schody i windę. W oficjalnych pismach pojawiło się wówczas sformułowanie, że "obiekt stracił charakter sakralny".
Bazylianie praktycznie od samego początku podejmowali próby odzyskania obiektu. Rząd stale odmawiał tłumacząc, że budynek, zgodnie z obowiązującym prawem polskim, stał się własnością państwa jako majątek poukraiński. Mimo trudności bazylianie zakupili w Przemyślu inny dom, przy ul. Krajowej Rady Narodowej 10 (dzisiaj ul. ks. J. Federkiewicza) i od 1960 podjęli pracę duszpasterską odprawiając msze w kościele Serca Jezusowego. Po przekazaniu obowiązków duszpasterskich w Przemyślu księżom diecezjalnym, pozostał tu tylko jeden bazylianin, o. Borys Bałyk, który do roku 1989 obsługiwał duszpasterstwo greckokatolickie w Jarosławiu.
Archiwum Państwowe użytkowało obiekt do 1 października 1991, kiedy to ponownie przejęli go Bazylianie, jednak na mocy ugody między Zakonem a Wojewódzkim Archiwum w Przemyślu odstąpiono na pięć lat od przejęcia obiektów, dając Archiwum czas na przygotowanie innego lokalu. 26 października 1996 roku klasztor i cerkiew zostały ostatecznie przekazane Zakonowi. Po dokonaniu koniecznych remontów i readaptacji na potrzeby klasztoru, 1 września 1997 zapełnił się on znowu zakonnikami. Prace remontowe w cerkwi zostały ukończone pod koniec 1999. Usunięto 3 żelbetonowe stropy, wewnętrzne schody i windę. Całkowicie odnowiono wnętrze świątyni. Na zewnątrz odbudowano zniszczone schody prowadzące do świątyni, odnowiono elewację i uporządkowano teren dookoła kompleksu.
Cerkiew otrzymała wspaniałe bizantyjskie malowidła w stylu ukraińskim oraz kamienny ikonostas. Autorem koncepcji odbudowy oraz wystroju wnętrz jest Jacek Mermon, architekt z Przemyśla. Malowidła w cerkwi wykonali artyści lwowscy Andrij Dutka i Andrij Wynnyczok. W maju 2000 uroczyście dokonano rekonsekracji świątyni. Aktu tego dokonał metropolita przemyski Kościoła Greckokatolickiego w Polsce Jego Ekscelencja ks. abp Jan Martyniak w towarzystwie księży biskupów Wasyla Medwita, OSBM, z Kijowa oraz Włodzimierza Juszczaka, OSBM, z Wrocławia. Obaj biskupi, jako dawni prowincjałowie Zakonu w Polsce, starali się o zwrot kompleksu oraz prowadzili prace remontowe. Wielki wkład w odbudowę kompleksu wniósł ówczesny przełożony klasztoru o. Tymoteusz S. Fesz, OSBM.

</doc>
<doc id="1218655" url="https://pl.wikipedia.org/wiki?curid=1218655" title="Amédée-François Lamy">
Amédée-François Lamy

Amédée-François Lamy (ur. 7 lutego 1858 w Mougins, w departamencie Alpes-Maritimes, zm. 22 kwietnia 1900 pod Kousséri w Kamerunie) – francuski wojskowy i podróżnik.
Lamy od najmłodszych lat chciał zostać żołnierzem; jako dziesięciolatek wstąpił do Prytanée National Militaire, gdzie uzyskał pierwszą lokatę z geografii, co mogło zapowiadać jego dalszą karierę w koloniach. W 1877 rozpoczął naukę w akademii wojskowej w Saint-Cyr.
W 1879, jako podporucznik, podjął służbę w 1. pułku piechoty algierskiej. Z jednostką tą przemierzył pustynię Saharę w Afryce, biorąc udział w akcji zajęcia Tunezji; w 1884 został wysłany do Tonkinu, gdzie przebywał do 1886, po czym wrócił do Algierii, gdzie został "aide-de-camp" dowódcy dywizji i mógł poświęcić się badaniom Sahary i poznać jakość "meharystów", kawalerii na wielbłądach. Zafascynowany pustynią uczył się ówczesnej wersji sztuki przetrwania, czyli sztuki jak dać sobie radę i przeżyć w ekstremalnych warunkach: "Osobiście byłbym szczęśliwym móc żyć zupełnie bez jedzenia i bez picia. Właśnie próbuję to robić, ale z mizernymi rezultatami. Ciągle jeszcze muszę zjadać więcej niż sześć daktyli dziennie: to straszne!" – pisał w jednym z listów do rodziców. 
W 1893 wziął udział w wyprawie Le Châteliera do basenu rzeki Kongo, podczas której zajmował się pracami nad projektem linii kolejowej pomiędzy Brazzaville i wybrzeżem, a także studiami z pogranicza botaniki, geologii i geografii. Przez Châteliera poznał Foureau, z którym rozpoczął wyprawę Foureau-Lamy w 1898; wraz z dwiema innymi ekspedycjami, Gentila i Voulet-Chanoine'a, miały doprowadzić do podporządkowania Francji Czadu i połączenia wszystkich kolonii francuskich w Francuską Afrykę Zachodnią. Foureau i Lamy przeszli z Algieru przez Saharę, spotykając się z dwiema pozostałymi wyprawami o charakterze wojskowym w miejscowości Kousséri 21 kwietnia 1900. 
Następnego dnia zjednoczone kolonialne wojska francuskie starły się z siłami Rabiha az-Zubayra, sudańskiego watażki, który ogłosił się sułtanem i stworzył imperium na terytorium dzisiejszego Czadu i północnej Nigerii. Podczas tej wygranej przez Francuzów bitwy Lamy, który dowodził oddziałem strzelców, poległ od przypadkowej kuli. Na jego cześć pierwszy francuski gubernator Czadu, Émile Gentil, nazwał stolicę nowej kolonii Fort Lamy, przemianowanej na N'Djamena w roku 1973.
W roku 1970 Republika Czadu wyemitowała tysiącfrankową monetę z okazji 10-lecia istnienia. Na rewersie widnieje wizerunek Lamy'ego w mundurze oraz napis "COMMANDANT LAMY 1900".
Amédée-François Lamy, choć nie dokonał wielkich odkryć, odniósł znaczne zasługi w budowaniu francuskiego imperium kolonialnego w Afryce Zachodniej.

</doc>
<doc id="1218658" url="https://pl.wikipedia.org/wiki?curid=1218658" title="Sci Fi">
Sci Fi

Sci Fi (dawniej Sci-Fi Channel i SciFi Universal, obecnie w wielu krajach znany pod nazwą Syfy) – kanał telewizyjny, należący do koncernu NBCUniversal i nadający filmy, seriale oraz programy fantastycznonaukowe, fantasy i horrory. Pierwotnie rozpoczął nadawanie w Stanach Zjednoczonych 24 września 1992 roku, następnie pojawił się w krajach Ameryki Południowej i Europy. W Polsce kanał rozpoczął regularne nadawanie 1 grudnia 2007 roku, jednak już 16 listopada tego roku zainaugurowano przekaz testowy kanału, kodowany w Conax na potrzeby platformy cyfrowej n. Obecnie znajduje się w ofertach platform cyfrowych Cyfrowy Polsat, nc+ i Orange TV oraz sieci kablowych i IPTV. 15 stycznia 2018 roku kanał rozpoczął nadawanie w wysokiej rozdzielczości (HD).
Zmiany nazwy.
Z dniem 16 marca 2009 roku koncern NBCUniversal podjął decyzję o zmianie nazwy kanału na "Syfy", która faktycznie weszła w życie 7 czerwca 2009 roku. Bonnie Hammer, prezes NBC Universal Cable Entertainment i Universal Cable Productions w rozmowie z „The New York Timesem” powody zmiany wyjaśniła następująco: „Nie mogliśmy mieć nazwy "SciFi"; to gatunek. Możemy jednak mieć nazwę "Syfy"”.
Zmiana nazwy z "SciFi" na "Syfy" nie objęła jednak Polski, o czym zdecydowały badania polskiej opinii publicznej - wpływ na ich wynik miały negatywne znaczeniowe konotacje słowa "syfy" w języku polskim (liczba mnoga od pejoratywnego słowa "syf" oznaczającego „brud”, „bałagan”, „syfilis”). Ostatecznie polską wersję kanału znaną pod nazwą "Sci-Fi Channel" 10 października 2010 roku przemianowano na "SciFi Universal". W ramach tego działania zmieniono logotyp i oprawę audiowizualną, a ponadto uruchomiona została nowa strona internetowa kanału. 10 października 2017 roku nastąpiła kolejna zmiana nazwy kanału w Polsce - dotychczasowa nazwa "SciFi Universal" została przemianowana na "Sci Fi".

</doc>
<doc id="1218659" url="https://pl.wikipedia.org/wiki?curid=1218659" title="FilmBox Extra (stacja telewizyjna)">
FilmBox Extra (stacja telewizyjna)

FilmBox Extra HD – kanał telewizyjny o profilu filmowym, emitujący program w rozdzielczości HDTV. Stacja emituje filmy kinowe i seriale z ostatnich lat. Kanał nadaje 24 godziny na dobę. Wszystkie audycje nadawane są w polskiej wersji językowej (z lektorem lub dubbingiem). Trzeci raz nazwa została zmieniona dnia 12 września 2017. Od tego momentu nadaje jako FilmBox Extra i przeszła na emisję programów w SDTV. 7 stycznia 2019 w wyniku zmiany parametrów nadawania kanału FilmBox Premium FilmBox Extra ponownie przeszedł na nadawanie w HD. 
W latach 2008–2015 pod marką FilmBox Extra (w jakości SDTV) nadawał drugi z kanałów w portfolio nadawcy (obecnie pod nazwą FilmBox Premium).
Dystrybucją na terenie Polski zajmuje się SPI International Polska. Kanał dostępny jest na satelitarnych platformach cyfrowych: Platforma Canal+, Polsat Box, Orange TV oraz w sieciach telewizji kablowych i IPTV.

</doc>
<doc id="1218660" url="https://pl.wikipedia.org/wiki?curid=1218660" title="MS Inowrocław">
MS Inowrocław

MS Inowrocław – morski statek typu (RORO). 
Historia i rejsy.
Zbudowany został w 1980 roku w fińskiej stoczni w Raumie. Zakupiony przez szczecińskiego armatora Euroafrica Linie Żeglugowe. Początkowo obsługiwał linię Gdynia - Hull, a od 2000 roku pływa z Gdyni do Helsinek.
Był wyczarterowany fińskiemu armatorowi Finnlines.
Zakończył swój żywot eksploatacyjny - został zezłomowany w Bombaju. Do ostatniego w swoim życiu portu Inowrocław dotarł 23 czerwca 2010 roku. Indyjska stocznia zapłaciła 390 dolarów za tonę.
Długość linii ładunkowej wynosi 1403 metry – jednostka może zabrać jednorazowo do 82 naczep 17,5-metrowej długości.

</doc>
<doc id="1218662" url="https://pl.wikipedia.org/wiki?curid=1218662" title="Synpolidaktylia typu 1">
Synpolidaktylia typu 1

Synpolidaktylia typu 1 (ang. synpolydactyly-1, SPD1) – genetycznie uwarunkowane zaburzenie budowy kończyn, polegające najczęściej na syndaktylii 3. i 4. palca dłoni oraz 4. i 5. palca stopy oraz polidaktylii. Zespół wiąże się z mutacjami w genie "HOXD13". Największą opisaną dotąd rodziną jest rodzina przedstawiona w pracy Thomsena w 1927, w której malformacje dłoni i stóp miały 42 osoby w siedmiu pokoleniach.

</doc>
<doc id="1218664" url="https://pl.wikipedia.org/wiki?curid=1218664" title="Jazeps Rancans">
Jazeps Rancans



</doc>
<doc id="1218665" url="https://pl.wikipedia.org/wiki?curid=1218665" title="Levisticum officinale">
Levisticum officinale



</doc>
<doc id="1218666" url="https://pl.wikipedia.org/wiki?curid=1218666" title="Stefan Norris">
Stefan Norris

Stefan Norris (ur. 29 kwietnia 1894 w Warszawie, zm. 24 grudnia 1979 w Bukareszcie) – polski i rumuński scenograf filmowy.
Życiorys.
Kształcił się w Szkole Sztuk Pięknych w Warszawie i na Politechnice Wiedeńskiej. Z zawodu architekt, także architekt wnętrz. Jako scenograf debiutował w 1924 filmem "Śmierć za życie. Symfonia ludzkości". Był dekoratorem i autorem scenografii w ponad 100 filmach fabularnych nakręconych w kinie polskim w latach 1924–1939. Przy wielu z nich współpracował z innym utalentowanym scenografem, z wykształcenia także architektem – inż. Jackiem Rotmilem. Założył z nim firmę, która zmonopolizowała polski rynek dekoracji filmowej. W okresie międzywojennym pracował przy ponad stu filmach. Wiele filmów z jego scenografią otrzymało wyróżnienia i nagrody na festiwalach filmowych w Wenecji, Lwowie i Moskwie.
W 1938 wyjechał do Bejrutu. W czasie wojny został internowany w Rumunii. Już w 1943 był scenografem filmu "O noapte furtunoasă". Po wojnie osiadł w Bukareszcie, gdzie odnosił sukcesy jako scenograf i reżyser w teatrach Odeon i Narodowy (rum. Teatrul Odeon, Teatrul Național „Ion Luca Caragiale”) w Bukareszcie. W latach 1943–1974 był scenografem przy sześciu filmach rumuńskich. W latach 50. XX w. został dyrektorem techniczno-artystycznym Teatrul Național. Był autorem rumuńskich sztuk teatralnych, realizował także filmy i programy telewizyjne. W 1959 opracował gościnnie jako scenograf i reżyser "Bezimienną gwiazdę" Mihaila Sebastiana w Teatrze Rozmaitości w Warszawie.
Przetłumaczył na język rumuński "Moralność pani Dulskiej".

</doc>
<doc id="1218668" url="https://pl.wikipedia.org/wiki?curid=1218668" title="Bemowizna (przystanek kolejowy)">
Bemowizna (przystanek kolejowy)

Bemowizna – przystanek kolejowy w Bemowiznie, w województwie warmińsko-mazurskim, w Polsce.

</doc>
<doc id="1218669" url="https://pl.wikipedia.org/wiki?curid=1218669" title="Robert Cvek">
Robert Cvek

Robert Cvek (ur. 6 stycznia 1979 w Karniowie) – czeski szachista, arcymistrz od 2007 roku.
Kariera szachowa.
Pierwsze znaczące sukcesy zaczął odnosić na początku lat 90. XX wieku. W 1993 r. triumfował w mistrzostwach Czech juniorów do lat 14, podzielił II-IV m. (za Eraldem Dervishim) w mistrzostwach Europy juniorów w tej samej kategorii wiekowej, rozegranych w Szombathely, a w następnym roku zdobył w Světli nad Sázavou tytuł mistrza kraju w grupie do lat 16. W 1996 r. odniósł kolejny sukces, dzieląc III-VI m. (za Michaiłem Kobaliją i Rusłanem Ponomariowem) w mistrzostwach Europy do lat 18 w Rimavskiej Sobocie, natomiast w 1999 zdobył kolejny tytuł mistrza Czech juniorów, tym razem w kategorii do 20 lat.
W 2004 r. zwyciężył (wspólnie z Jirim Lechtynskim i Markiem Vokacem) w Havlíčkůvym Brodzie. W tym i kolejnych dwóch latach wypełnił trzy normy na tytuł arcymistrza (w Pardubicach oraz dwukrotnie w Brnie). W 2006 r. zadebiutował w narodowej reprezentacji na szachowej olimpiadzie w Turynie. W 2010 r. podzielił I m. (wspólnie z Marianem Jurcikiem, Evą Repkovą i Arkadiuszem Leniartem) w otwartych mistrzostwach Słowacji w Bańskiej Szczawnicy.
Najwyższy ranking w karierze osiągnął 1 maja 2012 r., z wynikiem 2563 zajmował wówczas 6. miejsce wśród czeskich szachistów.

</doc>
<doc id="1218671" url="https://pl.wikipedia.org/wiki?curid=1218671" title="Petras Kubiliūnas">
Petras Kubiliūnas

Petras Kubiliūnas (ur. 16 maja 1894 w Rakiszkach, zm. 22 lipca 1946 w Moskwie) – litewski generał, podczas II wojny światowej członek władz Generalnego Komisariatu Ostland na Litwie.
Życiorys.
W 1914 ukończył Wileńską Szkołę Wojskową w Wilnie. W czasie I wojny światowej walczył w armii rosyjskiej. Po powrocie na Litwę zaciągnął się do tworzonego wojska, gdzie walczył z bolszewikami i Polakami. 
Od 1925 do 1927 studiował w Akademii Wojskowej w Pradze. W 1929 został szefem sztabu generalnego. Pięć lat później przyłączył się do puczu Voldemarasa. 
W czasie niemieckiej okupacji Litwy został w sierpniu 1941 radcą przy generalnym komisarzu Theodorze von Rentelnie. Nawoływał wówczas ludność litewską do wstępowania do hitlerowskich organizacji wojskowych. 
Po zakończeniu wojny przebywał w brytyjskiej strefie okupacyjnej, skąd został porwany przez sowieckiego agenta Sławińskiego, uwięziony w Moskwie i zamordowany w lecie 1946.

</doc>
<doc id="1218673" url="https://pl.wikipedia.org/wiki?curid=1218673" title="Port lotniczy Nantes">
Port lotniczy Nantes

Port lotniczy Nantes (IATA: NTE, ICAO: LFRS) – międzynarodowy port lotniczy położony 8 km na południowy zachód od centrum Nantes, w regionie Kraj Loary, we Francji.

</doc>
<doc id="1218674" url="https://pl.wikipedia.org/wiki?curid=1218674" title="21!?">
21!?



</doc>
<doc id="1218675" url="https://pl.wikipedia.org/wiki?curid=1218675" title="Ellrich">
Ellrich

Ellrich – miasto w Niemczech, w kraju związkowym Turyngia w powiecie Nordhausen. Na dzień 31 grudnia 2009 roku liczyło 5 781 mieszkańców.

</doc>
<doc id="1218676" url="https://pl.wikipedia.org/wiki?curid=1218676" title="Susana Dosamantes">
Susana Dosamantes

Susana Dosamantes, właściwie Susana Rue Riesta (ur. 9 stycznia 1948 w Guadalajarze, zm. 2 lipca 2022 w Miami) – meksykańska aktorka.
Z mężem Enrique Rubio miała dwoje dzieci: syna Enrique i córkę Paulinę Rubio.

</doc>
<doc id="1218677" url="https://pl.wikipedia.org/wiki?curid=1218677" title="System CORS">
System CORS

System CORS (ang. "Continuously Operating Reference Stations") – system wspomagający GPS, pozwalający na uzyskiwanie dokładności rzędu kilku centymetrów w stosunku do Narodowego Przestrzennego Systemu Odniesienia (National Spatial Reference System), zarówno dla składowych poziomych jak i pionowych. Geodeci, specjaliści w zakresie GIS/LIS, inżynierowie, naukowcy i inni mogą wykorzystać dane pozyskane dzięki systemowi CORS w celu ustalenia pozycji punktów.
Zastosowanie CORS.
Wyznaczanie pozycji metodami:
Geofizyka
Meteorologia
Sieć Cooperative CORS.
Każda stacja dostarcza GPS-owych obserwacji fazowych i kodowych odległości, dzięki przestrzennemu pozycjonowaniu na terytoriach należących do Stanów Zjednoczonych Ameryki.
OPUS.
Serwis pozwalający użytkownikom na uzyskanie współrzędnych punktów drogą internetową "On-line Positioning User Service". Dostarcza użytkownikom szybszy i prostszy dostęp do Państwowego Przestrzennego Systemu Odniesienia (NSRS - National Spatial Reference System)

</doc>
<doc id="1218678" url="https://pl.wikipedia.org/wiki?curid=1218678" title="MS Amber">
MS Amber

MS Amber – morski statek typu (RORO).
Zbudowany został w 1993 roku w serbskiej stoczni w „Sava” w Mačvanskiej Mitrovicy. Armatorem jest „Rederi A/S, Amber” w Norwegii, a operatorem statku jest Euroafrica. Od 1993 roku do 2007 roku, z przerwami, pływał z Gdyni do Helsinek.

</doc>
<doc id="1218682" url="https://pl.wikipedia.org/wiki?curid=1218682" title="Another Gay Movie">
Another Gay Movie



</doc>
<doc id="1218683" url="https://pl.wikipedia.org/wiki?curid=1218683" title="Bamboozled">
Bamboozled



</doc>
<doc id="1218690" url="https://pl.wikipedia.org/wiki?curid=1218690" title="Eisfeld">
Eisfeld

Eisfeld – miasto w Niemczech, w kraju związkowym Turyngia w powiecie Hildburghausen nad rzeką Werrą.
Do 30 grudnia 2013 miasto pełniło funkcję „gminy realizującej” dla gminy wiejskiej Bockstadt, ale następnego dnia gmina ta została przyłączona do miasta i stała się automatycznie jego dzielnicą.
Od 1 stycznia 2012 do 31 grudnia 2018 miasto pełniło podobnie funkcję „gminy realizującej” () dla gminy wiejskiej Sachsenbrunn, która następnego dnia została przyłączona do miasta i stała się również jego dzielnicą.
Współpraca.
Miejscowości partnerskie:

</doc>
<doc id="1218691" url="https://pl.wikipedia.org/wiki?curid=1218691" title="Ferrari America">
Ferrari America

Ferrari America – seria sportowych samochodów GT produkowana przez włoskie przedsiębiorstwo Ferrari w latach 50. i 60. XX wieku.
Do rodziny tych samochodów należą modele:
Ferrari America w fikcji i sztuce.
Silnik oraz podwozie Ferrari 410 Superamerica posiadał Sam - samochód samoróbka, występujący w serii powieści Zbigniewa Nienackiego o Panu Samochodziku.

</doc>
<doc id="1218693" url="https://pl.wikipedia.org/wiki?curid=1218693" title="Kariama czerwononoga">
Kariama czerwononoga

Kariama czerwononoga ("Cariama cristata") – gatunek dużego ptaka z rodziny kariam (Cariamidae), zamieszkujący Amerykę Południową. Nie jest zagrożony.
Taksonomia.
Jedyny żyjący przedstawiciel rodzaju "Cariama". Nie wyróżnia się podgatunków. Proponowane podgatunki "leucofimbria" (południowe Mato Grosso), "bicincta" (Goiás i Mato Grosso), "schistofimbria" (północne Mato Grosso) i "azarae" (Paragwaj i południowa Brazylia po Argentynę) uznane za nieważne; różnice w wyglądzie uznano za zmienność osobniczą, a nie geograficzną.
Występowanie.
Kariama czerwononoga występuje od wschodniej Boliwii po wschodnią Brazylię i na południe po północną Argentynę i Urugwaj. Ptak ten zamieszkuje skąpo zadrzewione oraz zakrzewione otwarte stepy.
Ubarwienie.
Kariama czerwononoga jest upierzona w kolorach od żółtoszarego po brunatny, a spód ciała jest biały.
Pożywienie.
Kariama czerwononoga odżywia się małymi gryzoniami, wężami, jaszczurkami, owadami oraz owocami. 
Rozród.
Samica kariamy czerwononogiej składa dwa jaja, które są wysiadywane przez oboje rodziców przez ok. 26 dni.
Status.
Międzynarodowa Unia Ochrony Przyrody (IUCN) uznaje kariamę czerwononogą za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako dość pospolity. Ze względu na brak dowodów na spadki liczebności bądź istotne zagrożenia dla gatunku, BirdLife International uznaje trend liczebności populacji za stabilny.

</doc>
<doc id="1218696" url="https://pl.wikipedia.org/wiki?curid=1218696" title="Pojedynek na szosie">
Pojedynek na szosie

Pojedynek na szosie (ang. "Duel") – amerykański thriller z 1971 roku w reżyserii Stevena Spielberga. Obraz jest pierwszą pełnometrażową produkcją w dorobku twórcy.
Fabuła.
David Mann przemierzając pustynię plymouthem valiantem, wyprzedza starą ciężarówkę marki Peterbilt 281 z naczepą – cysterną. Po paru minutach ta dogoniła i wyprzedziła plymoutha i zaczęła zwalniać, a David Mann po raz kolejny musi wyprzedzić kolosa. Kierowca ciężarówki nie chce jednak na to pozwolić i próbuje zepchnąć samochód z drogi. Rozpoczyna się walka głównego bohatera o przetrwanie.

</doc>
<doc id="1218700" url="https://pl.wikipedia.org/wiki?curid=1218700" title="342 America">
342 America



</doc>
<doc id="1218702" url="https://pl.wikipedia.org/wiki?curid=1218702" title="Ryszard Jegorow">
Ryszard Jegorow

Ryszard Jegorow (ur. 1 sierpnia 1924 roku w Pińsku) – polski prozaik.
Życiorys.
Lata dziecięce i okres okupacji spędził w Puławach. W 1945 ukończył Oficerską Szkołę Wojsk Pancernych. W latach 1944-1955 służył w jednostkach pancernych Ludowego Wojska Polskiego. Jako prozaik debiutował na łamach dziennika "Żołnierz Wolności" w 1953 roku, gdzie pracował jako reporter do 1955. Do roku 1955 był zawodowym wojskowym. Następnie 1956-1959 był redaktorem w wydawnictwie MON. Od 1960 zajmuje się wyłącznie działalnością literacką. Członek Związku Literatów Polskich (1975-1983), w którym był m.in. członkiem Komisji Zarządu Głównego do spraw współpracy z wojskiem oraz członkiem Zarządu Oddziału Lubelskiego. Od 1983 członek reaktywowanego Związku Literatów Polskich.

</doc>
<doc id="1218704" url="https://pl.wikipedia.org/wiki?curid=1218704" title="Ebeleben">
Ebeleben

Ebeleben – miasto w Niemczech, w kraju związkowym Turyngia w powiecie Kyffhäuser. Leży ok. 13 km na południowy zachód od Sondershausen. Na dzień 31 grudnia 2009 roku liczyło 2 957 mieszkańców.
Miasto pełni funkcję "gminy realizującej" (niem. "erfüllende Gemeinde") dla pięciu gmin wiejskich: Abtsbessingen, Bellstedt, Freienbessingen, Holzsußra, Rockstedt. Do 30 grudnia 2019 pełniło taką samą funkcję dla gminy Thüringenhausen, która dzień później stała się jego dzielnicą "(Ortsteil)". Do 31 grudnia 2020 miasto pełniło taką samą funkcję również dla gminy Wolferschwenda.
Współpraca.
Miejscowość partnerska:

</doc>
<doc id="1218706" url="https://pl.wikipedia.org/wiki?curid=1218706" title="Sialolithiasis">
Sialolithiasis



</doc>
<doc id="1218715" url="https://pl.wikipedia.org/wiki?curid=1218715" title="Kārlis Zariņš">
Kārlis Zariņš

Kārlis Reinholds Zariņš (ur. 4 grudnia 1879 w Ipiku w Inflantach, zm. 29 kwietnia 1963 w Londynie) – łotewski polityk i dyplomata, poseł w Sztokholmie i Tallinnie, minister spraw zagranicznych Łotwy w kraju (1931–1933) i na emigracji (1940–1963). 
Życiorys.
W 1918 został członkiem Łotewskiej Rady Narodowej (Latvijas Tautas Padome), która 18 listopada ogłosiła niepodległość kraju. Rozpoczął karierę dyplomaty. W 1925 wysłano go na placówkę do Skandynawii (był łotewskim posłem w Szwecji, Danii i Norwegii rezydując w Sztokholmie). Po 1930 pełnił funkcję posła w Tallinnie. 
W grudniu 1931 Sejm powołał go na ministra spraw zagranicznych Łotwy, którym pozostał do marca 1933. 
Od 1933 do 1940 sprawował urząd ambasadora w Londynie. Po agresji radzieckiej na Łotwę 17 czerwca 1940 przekazano mu pełnomictwa do reprezentowania rządu w Rydze na forum międzynarodowym. 
Urząd ministra spraw zagranicznych Łotwy pełnił w latach 1940–1963 przebywając do końca swych dni w Londynie. 
Jest autorem wspomnień "Par Latvijas..." wydanych na emigracji.

</doc>
<doc id="1218719" url="https://pl.wikipedia.org/wiki?curid=1218719" title="Nürnberg-Gleißhammer">
Nürnberg-Gleißhammer

Nürnberg Gleißhammer – przystanek osobowy w Norymberdze, w kraju związkowym Bawaria, w Niemczech. Znajduje się tu 1 peron.

</doc>
<doc id="1218720" url="https://pl.wikipedia.org/wiki?curid=1218720" title="Miloš Jirovský">
Miloš Jirovský

Miloš Jirovský (ur. 17 marca 1974 w Kolínie) – czeski szachista, arcymistrz od 2003 roku.
Kariera szachowa.
Pierwsze sukcesy zaczął odnosić na początku lat 90. XX wieku. W 1991 r. zdobył w Pardubicach brązowy medal mistrzostw Czechosłowacji juniorów do lat 18 oraz reprezentował swój kraj na mistrzostwach świata juniorów do lat 20 w Mamai, gdzie podzielił IV miejsce (z Siergiejem Tiwiakowem i Danielem Moldovanem). W 1993 r. podzielił I m. (z Keithem Arkellem) w Kopenhadze, w 1995 r. triumfował w otwartym turnieju w Decinie, a w 1997 r. powtórzył to osiągnięcie w mieście Klatovy. Pierwszą normę arcymistrzowską wypełnił w 1999 r. w Pardubicach, dzieląc I m. wspólnie z m.in. Walerijem Niewierowem, Walerijem Popowem i Rusłanem Szczerbakowem (kolejne w dwie zdobył w roku 2003, w niemieckiej Bundeslidze oraz w finale mistrzostw Czech). W pierwszych latach XXI wieku należał do ścisłej krajowej czołówki, zdobywając w 2002 r. w Ostrawie tytuł wicemistrza, a w 2003 r. w Luhačovicach – mistrza kraju. W 2002 r. podzielił I miejsce (z m.in. Aleksandrem Delczewem i Nenadem Sulavą) w Imperii, natomiast w 2003 r. wystąpił w reprezentacji Czech na drużynowych mistrzostwach Europy w Płowdiwie, zajmując VI miejsce.
Najwyższy ranking w karierze osiągnął 1 stycznia 2004 r., z wynikiem 2526 punktów zajmował wówczas 6. miejsce wśród czeskich szachistów.

</doc>
<doc id="1218722" url="https://pl.wikipedia.org/wiki?curid=1218722" title="Milos Jirovsky">
Milos Jirovsky



</doc>
<doc id="1218728" url="https://pl.wikipedia.org/wiki?curid=1218728" title="Rio Doce">
Rio Doce

Rio Doce – rzeka we wschodniej Brazylii, w stanie Minas Gerais oraz Espírito Santo. Długość: 583 km.
Źródła rzeki znajdują się w górach Serra do Espinhaço, a uchodzi ona do Oceanu Atlantyckiego.
W górnym biegu rzeki występują liczne wodospady. Rzeka Rio Doce jest wykorzystywana w celach energetycznych oraz do żeglugi. Największy dopływ – Piracicaba.

</doc>
<doc id="1218730" url="https://pl.wikipedia.org/wiki?curid=1218730" title="Essential Mix">
Essential Mix

Essential Mix – cotygodniowa audycja w brytyjskim radiu BBC Radio 1 prezentująca muzykę elektroniczną. Pomysłodawcą i twórcą audycji w latach 1993-2001 był Eddie Gordon. Wzorując się na podobnych audycjach w stacjach takich jak Kiss 100 i Hot 96, postanowił zapoczątkować własną audycję, która mogłaby ukazać różne gatunki muzyczne i w perspektywie rozwinąć brytyjską scenę muzyki elektronicznej. DJ-e występujący w audycji prezentowali przy okazji nieco inną stronę granej przez siebie muzyki, mając na względzie różnice pomiędzy graniem w klubie a graniem dla słuchaczy odbierających mix głównie w domu. W audycji Essential Mix nie prezentowano zatem mixów stricte klubowych. Jedną z osób, która, częściowo dzięki audycji, odniosła sukces na polu muzycznym był Paul Oakenfold. Jego Goa Mix, zagrany zgodnie z ideą prezentowania muzyki dla słuchaczy domowych, został nieformalnie okrzyknięty najlepszym mixem w historii audycji, a także otrzymał nagrodę w kategorii Specjalistyczny Program Muzyczny w odbywającym się w 1997 roku konkursie Sony Radio Awards. Natomiast w poprzednim roku 1996 Essential Mix został okrzyknięty Audycją radiową roku przez brytyjski Muzik Magazine. Słynnym epizodem był również występ David Holmesa który wsławił się swoim dwugodzinnym setem. 15 czerwca 1997 zaprezentował słuchaczom eklektyczną mieszankę przeróżnych gatunków muzycznych, od Nancy Wilson do Jimiego Hendriksa. Tym samym zmienił nieco stereotypowe oblicze DJ-a jako osoby, która jedynie puszcza płyty bez własnej inwencji twórczej.
Osobą prowadzącą audycję od samego początku jej istnienia jest Pete Tong. Był on także DJ-em, który zagrał w pierwszej audycji Essential Mix 30 października 1993. Od tej pory, Essential Mix można usłyszeć w każda sobotę, najczęściej między godzinami 1 i 3. Klasyczną formą audycji jest nieprzerwany, dwugodzinny mix DJ-ski, prezentowany przez prowadzącego Pete’a Tonga. Nie ma wywiadu z muzykami, ani żadnego kontaktu ze słuchaczami. Każdy program zaczyna się charakterystycznym krótkim wstępem przedstawiającym biografię gościa. W ciągu kilku ostatnich lat, każdy Essential Mix jest nagrywany wcześniej, także sama audycja nie jest audycją „na żywo”. Dzięki temu same mixy są z reguły doskonale dopracowane, a zapowiedzi i dżingle radiowe nie zakłócają odbioru muzyki. Każdy Essential mix stał się dzięki temu „małym arcydziełem”. Kolejną formą, w jakiej można usłyszeć mixy w audycji, są relacje na żywo z klubów i wydarzeń muzycznych. Na antenie BBC Radio 1 można usłyszeć zatem mixy z różnych festiwali oraz imprez odbywających się m.in. w Wielkiej Brytanii, na Ibizie, USA, Australii, Niemczech i wielu innych miejscach. Słynną inicjatywą Eddiego Gordona, była celebracja Millenium, kiedy na antenie można było usłyszeć występy na żywo z kolejnych klubów, w których odbywały się właśnie imprezy sylwestrowe. W audycji można było usłyszeć kolejno: Carla Cox'a, grającego w Sydney, Danny’ego Ramplinga grającego w Kapsztadzie, Dave’a Pearce’a z Glasgow, samego Pete’a Tonga z Liverpoolu, następnie Juniora Vasqueza z Nowego Jorku. Spektakularną noc zamknął swoim kolejnym setem Carl Cox, który przeleciał przez linię zmiany daty do Honolulu, przez co, jako pierwszy DJ w historii, zagrał na dwóch imprezach sylwestrowych o tej samej porze.
Prekursorką nocy milenijnej, była transmisja sylwestrowej nocy 1997/1998, równocześnie z trzech klubowych parkietów. Zagrali wtedy: Pete Tong w londyńskim klubie Ministry Of Sound, Todd Terry w Manchesterze i Eddie Baez, grający w Nowym Jorku.
Audycja Essential Mix szybko zdobyła sobie poważanie i sławę, zarówno na brytyjskiej, jak i międzynarodowej scenie muzycznej. Dzisiaj występ w programie to dla każdego muzyka swoisty krok milowy w jego karierze, a nawet być może jedyna okazja by zaprezentować się szerszej publiczności. Lista występujących w audycji to nieformalne „who is who” światowej sceny muzyki elektronicznej. Na żywo programu słucha około 60-80 tys. osób, a później dzięki internetowi nagrywane przez fanów audycje docierają do milionów słuchaczy z całego świata. Trzeba zaznaczyć, że pobieranie nagranego wcześniej mixu jest nielegalne i niezgodne z regulaminem BBC. Jednak radio przymyka na to oko i nie podejmuje prawnych kroków w stosunku do właścicieli stron, gdzie udostępniane są miksy, jak i osób ściągających. Między innymi dzięki właśnie takiemu podejściu Essential Mix to jedna z najważniejszych i najpopularniejszych „elektronicznych” audycji na świecie. Nieprzerwany dwugodzinny mix stał się natomiast polem do popisu dla DJ-ów, którzy mogą w pełni zaprezentować swe umiejętności i poprowadzić słuchacza przez swoistą muzyczną podróż, nieprzerwaną reklamami i wywiadami.
W Polsce, audycja Essential Mix nadawana jest w radiu Planeta FM
Essential Mix Roku.
Co roku, w połowie grudnia, na stronie internetowej audycji można zobaczyć listę najpopularniejszych audycji w danym roku. Słuchacze mogą oddawać swój głos na ulubioną audycje, mniej więcej na dwa tygodnie przed ostatnią audycją zaplanowaną na ten rok. Mix, który uzyska w ten sposób najwięcej głosów otrzymuje miano „Essential Mix of the Year” i jest puszczany ponownie, właśnie w trakcie ostatniej audycji roku.

</doc>
<doc id="1218736" url="https://pl.wikipedia.org/wiki?curid=1218736" title="Hendrik Liebers">
Hendrik Liebers

Hendrik Liebers (ur. 18 grudnia 1975 w Karl-Marx-Stadt, obecnie Chemnitz) – niemiecki piłkarz, wychowanek Chemnitzer FC, występujący na pozycji obrońcy (w swojej karierze grał również jako pomocnik).
W przeszłości był zawodnikiem: Bayer 04 Leverkusen, MSV Duisburg, SpVgg Unterhaching i Erzgebirge Aue.

</doc>
<doc id="1218741" url="https://pl.wikipedia.org/wiki?curid=1218741" title="Most Dmowskiego">
Most Dmowskiego

Most Romana Dmowskiego – pierwsza wybudowana od nowa po II wojnie światowej przeprawa mostowa we Wrocławiu, oddana do eksploatacji w 1994 (most północny został oddany jako pierwszy 4 czerwca 1992 roku). Łączy Kępę Mieszczańską przez Odrę Południową z zachodnią częścią miasta i jest fragmentem dwupasmowej na tym odcinku arterii biegnącej z centrum w kierunku Zielonej Góry. Most składa się z trzech równoległych mostów: dwóch drogowych o szerokości 12 metrów i znajdującego się pomiędzy nimi tramwajowego szerokości 7,5 metra. Mosty te są dwuprzęsłowe (rozpiętości 81 i 45 metrów).
Pomiędzy mostami oraz w ciągu dojazdowych ulic Długiej i Romana Dmowskiego pozostawiono rezerwę pod trasę tramwajową, której budowa ruszyła w maju 2019 roku.
Patronem mostu jest Roman Dmowski, endecki polityk dwudziestolecia międzywojennego.

</doc>
<doc id="1218743" url="https://pl.wikipedia.org/wiki?curid=1218743" title="Dortmund-Hörde (stacja kolejowa)">
Dortmund-Hörde (stacja kolejowa)

Dortmund Hörde – stacja kolejowa w Dortmundzie, w dzielnicy Hörde, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1218744" url="https://pl.wikipedia.org/wiki?curid=1218744" title="Arnolds Spekke">
Arnolds Spekke

Arnolds Spekke (ur. 14 czerwca 1887 w Vecmuiža koło Goldyngi, zm. 27 lutego 1972 w Waszyngtonie) – łotewski filolog i wykładowca uniwersytecki, poseł we Włoszech (1933–1940) i minister spraw zagranicznych Łotwy (1963–1972).
Życiorys.
W 1915 ukończył studia romanistyczne w Moskwie, gdzie później pracował jako nauczyciel języka niemieckiego. Od 1919 do 1933 wykładał filologię romańską na Uniwersytecie Łotewskim, gdzie w latach 1925–1927 był również dziekanem wydziału filologii.
W październiku 1933 objął funkcję posła we Włoszech, akredytowanego również w Grecji, Bułgarii i Albanii. Po agresji sowieckiej na Łotwę w czerwcu 1940 pozostał na placówce (w Rzymie i Mediolanie), przekazał rządowi Mussoliniego notę protestującą przeciwko okupacji Łotwy. Po zaprzestaniu pracy poselstwa w 1940 pracował jako nauczyciel, bibliotekarz i tłumacz. W latach 1945–1950 był wiceprezesem Łotewskiego Komitetu Uchodźców we Włoszech.
W kwietniu 1954 został chargé d’affaires i konsulem generalnym w Chicago. Po śmierci Kārlisa Zariņša objął w maju 1963 urząd ministra spraw zagranicznych, który sprawował do końca życia.
Odznaczony Orderem Odrodzenia Polski, a także Orderem Trzech Gwiazd oraz odznaczeniami francuskimi i szwedzkimi.
Autor książki "Kā Itālijā sabruka fašisms. Personīgās atmiņas" (1967).

</doc>
<doc id="1218748" url="https://pl.wikipedia.org/wiki?curid=1218748" title="Zbigniew Janeczek">
Zbigniew Janeczek

Zbigniew Janeczek (ur. 1946) – polski grafik, wydawca i ilustrator książek.
Życiorys.
Początkowo zajmował się małą formą grafiki, stworzył ich kilkaset, głównie ekslibrisy. W latach 70. XX wieku pracował w Graficznej Pracowni Doświadczalnej przy Związku Polskich Artystów Plastyków. Równolegle latach 1970-1972 pracował jako nauczyciel zawodu w Państwowej Wyższej Szkole Sztuk Plastycznych w Łodzi (obecnie Akademia Sztuk Pięknych im. Władysława Strzemińskiego). W latach 80. członek grupy Correspondance des Arts. Od połowy lat 90. tworzy cykle grafik inspirowane Łodzią oraz Fromborkiem. Od 2003 roku mieszka w Eufeminowie, w roku 2007 został wybrany sołtysem tej wsi.

</doc>
<doc id="1218752" url="https://pl.wikipedia.org/wiki?curid=1218752" title="Rumień wędrujący języka">
Rumień wędrujący języka



</doc>
<doc id="1218756" url="https://pl.wikipedia.org/wiki?curid=1218756" title="Naomie Harris">
Naomie Harris

Naomie Melanie Harris (ur. 6 września 1976 w Londynie) – brytyjska aktorka.
Życiorys.
Wystąpiła m.in. jako Selene w filmie "28 dni później", Tia Dalma w serii "Piraci z Karaibów" oraz Eve Moneypenny w filmach o Bondzie.
Odznaczona Orderem Imperium Brytyjskiego IV klasy (OBE). Jej ojciec jest Trynidadczykiem, a matka Jamajką.

</doc>
<doc id="1218757" url="https://pl.wikipedia.org/wiki?curid=1218757" title="Frankfurt-Mainkur">
Frankfurt-Mainkur

Frankfurt-Mainkur – stacja kolejowa we Frankfurcie nad Menem, w kraju związkowym Hesja, w Niemczech. Znajdują się tu 3 peron.

</doc>
<doc id="1218766" url="https://pl.wikipedia.org/wiki?curid=1218766" title="Maria Gabriella Sagheddu">
Maria Gabriella Sagheddu

Maria Gabriella Sagheddu, w zakonie Maria Gabriela od Jedności (ur. 17 marca 1914 w Dorgali, zm. 23 kwietnia 1939) – trapistka, błogosławiona Kościoła rzymskokatolickiego.
Urodziła się na Sardynii we Włoszech. Mając dwadzieścia lat wstąpiła do klasztoru mniszek trapistek w Grottaferrata. Przeżyła w nim trzy i pół roku. Zachorowała na gruźlicę. Zmarła w swoim klasztorze wieczorem w Niedzielę Dobrego Pasterza 23 kwietnia 1939.
W roku 1957 przeprowadzono rozpoznanie relikwii; jej ciało nie uległo rozkładowi, spoczywa w kaplicy w klasztorze w Vitorchiano we Włoszech, gdzie przeniosły się siostry z jej wspólnoty po opuszczeniu klauzury w Grottaferrata.
Gabriella Sagheddu została beatyfikowana przez papieża Jana Pawła II 25 stycznia 1983 w bazylice św. Pawła za Murami w Rzymie.
Jej wspomnienie liturgiczne obchodzone jest 22 lub 23 kwietnia.

</doc>
<doc id="1218768" url="https://pl.wikipedia.org/wiki?curid=1218768" title="Can't Get Over">
Can't Get Over

Can't Get Over – dziewiąty singel w karierze muzycznej Petry Marklund (September). Piosenka ta promuje najnowszą płytę artystki "Dancing Shoes".

</doc>
<doc id="1218775" url="https://pl.wikipedia.org/wiki?curid=1218775" title="Milano Certosa">
Milano Certosa

Milano Certosa (włoski: "Stazione di Milano Certosa") – stacja kolejowa w Mediolanie, w regionie Lombardia, we Włoszech. Znajdują się tu 4 perony.

</doc>
<doc id="1218780" url="https://pl.wikipedia.org/wiki?curid=1218780" title="Droga wojewódzka nr 799">
Droga wojewódzka nr 799

Droga wojewódzka nr 799 (DW799) – droga wojewódzka klasy Z w województwie mazowieckim o długości 3,423 km łącząca wieś Dziecinów (gmina Sobienie Jeziory) z Ostrówkiem (gmina Karczew). Droga przebiega przez powiat otwocki (gminy: Sobienie Jeziory i Karczew). Za utrzymanie drogi odpowiada Rejon Drogowy Otwock-Piaseczno.

</doc>
<doc id="1218781" url="https://pl.wikipedia.org/wiki?curid=1218781" title="3 Brygada Pontonowo-Mostowa">
3 Brygada Pontonowo-Mostowa

3 Zmotoryzowana Brygada Pontonowo-Mostowa (także zwana 3 Warszawska Brygada Pontonowo-Mostowa – związek taktyczny wojsk inżynieryjno-saperskich ludowego Wojska Polskiego.
Formowanie i szkolenie.
Plan rozbudowy Wojska Polskiego przewidywał sformowanie jednego związku pontonowo-mostowego, zapewniającego forsowanie szerokich przeszkód wodnych. Brygada została sformowana w Lubartowie na podstawie rozkazu nr 50 Naczelnego Dowództwa Wojska Polskiego z 10 października 1944 roku, jako jednostka odwodu Naczelnego Dowództwa WP. Ze względu na brak możliwości uzyskania nowego sprzętu pontonowo-mostowego faktycznie utworzono jedynie sztab i jednostki brygadowe. Istniejące już cztery bataliony pontonowo-mostowe (6, 33, 35 i 31) włączono w skład brygady, z tym że 31 bpont-most. wszedł tylko organizacyjnie w skład brygady i pozostawał jednostką samodzielną. Także 6 bpont-most pozostawał w podporządkowaniu Naczelnego Dowództwa WP do odwołania. Brygada była tworzona zgodnie z etatami: dowództwo – 68 osób, etat 012/79; samodzielna kompania dowodzenia – 85 osób, etat 012/80; 3086 poczta polowa – 4, etat 014/97 W, 6 zbpont-most – 500 osób, etat 012/81; 33 zbpont-most – 500 osób, etat 012/81; 35 zbpont-most – 500 osób, etat 012/81. Formowanie batalionów (oprócz 6) odbyło się w kraju. 31 bat. formowano we Włodawie, 33 bat. w m. Leszkowice, 35 w m. Brzeziny. W Lubartowie formowano dowództwo i sztab Brygady oraz jednostki zabezpieczające. Równocześnie z formowaniem przystąpiono do szkolenia. W początkowym okresie żołnierze przechodzili szkolenie ogólnowojskowe i polityczne. Szkolenie specjalistyczno-saperskie zaczęto prowadzić po sformowaniu pełnoetatowych pododdziałów. Bataliony szkoliły się samodzielnie. Ujednolicenie szkolenia w batalionach zaczęło się po sformowaniu sztabu brygady. Bataliony pont.-mostowe miały przygotować specjalistów budowy przepraw ciężkich z posiadanych parków i budowy mostów stałych. W szkoleniach z przepraw uwzględniano specyfikę parków: 6 i 33 bat miały parki stalowe N2P (nowy park wzoru 2), bataliony 33 i 35 parki DMP-2 (drewniany park mostowy wz. 2). W szkoleniu zgrywano bataliony w zakresie łączenia odcinków mostów. Oprócz tego szkolono saperów w minowaniu, wykonywaniu przejść w polach minowych oraz budowie i utrzymaniu dróg.
Skład organizacyjny.
25 grudnia 1944 stan ewidencyjny wynosił 1952 żołnierzy, w tym 168 oficerów, 356 podoficerów i 1428 szeregowych. Na uzbrojeniu i wyposażeniu brygady znajdowała się następująca broń i sprzęt saperski: 550 karabinów, 804 pistolety maszynowe, 28 ręcznych karabinów maszynowych, 12 przeciwlotniczych karabinów maszynowych i 127 samochodów oraz w każdym batalionie po jednym parku pontonowym N2P-41, tartaku na samochodzie, kafarze na samochodzie, komplecie do nurkowania
Działania bojowe.
12 stycznia 1945 roku Brygada została podporządkowana dowództwu 1 Armii WP i wówczas zmieniła miejsce postoju, przenosząc się z Lubelszczyzny do rejonu Warszawy. Sztab brygady stanął w Rembertowie. Brygada brała udział w przygotowaniu operacji wiślańsko-odrzańskiej, a konkretnie w przygotowaniu przepraw przez Wisłę dla 1 Armii. W tym celu 6 bpont-most prowadził rozpoznanie rzeki na odcinku Jabłonna – Karczew. Batalion od 12 stycznia był ześrodkowany w Sobienie Jeziory. Zgodnie z rozkazem dowódcy Wojsk Inżynieryjno-Saperskich WP nr 04 z 14.01.1945 od 16 stycznia miała realizować zadania postawione przez dowódcę 1 Armii. Pierwszym zadaniem bojowym brygady było zbudowanie mostu przez Wisłę w rej Świdrów Małych. Dowództwo 1 Frontu Białoruskiego zmieniło jednak zadanie armii i brygada otrzymała zadanie budowy mostu pontonowego na wysokości Cytadeli Warszawskiej. Ilość sprzętu w czterech batalionach pozwalała na wykonanie mostu na całą szerokość rzeki. Do budowy mostu 30 tonowego z parku N2P potrzeba było 286 osób, z parku DMP-2 tej samej nośności 231 osób. Oznaczało to że do budowy mostu z dwóch parków metalowych i dwóch parków drewnianych potrzebnych było 1034 pontonierów. Wystąpiły trudności z przerzutem sprzętu pontonowego z rejonu Rembertowa w rejon Cytadeli. Do przerzutu dwóch parków DMP i jednego parku N2L potrzeba było 240 samochodów. Brygada dysponowała (bez 6 batalionu, który miał pełne zabezpieczenie) 10 samochodami. Wzmocniona 47 samochodami stopniowo przerzuciła sprzęt. W tym czasie oddziały 3 BPont-Most przejęły w rejonu Ostrówka budulec na budowę mostu stałego przez Wisłę od 1 BSap (budulec wykorzystano później do budowy stałego mostu niskowodnego w rejonie mostu Poniatowskiego). Sztab brygady opracował plan budowy mostu. Oś mostu przebiegała 160 m na północ od mostu średnicowego. Bataliony otrzymały po 150 mb brzegu jako rejony dla składania pontonów. 18 stycznia o 19:00 most oddano do użytku. W oś mostu zamontowano 35 członów z parku DMP-2, 8 członów z parku N2P plus 2 części przejściowe. Most miał nośność 16 ton i długość 430 mb. Po wyzwoleniu Warszawy 1 Armia WP otrzymała zadanie przeprowadzenia działań na prawy skrzydle 1 Frontu Białoruskiego w kierunku Bydgoszczy celem zabezpieczenia skrzydeł 1 i 2 frontów białoruskich. 21 stycznia 3 Brygada wyszła z podporządkowania 1 Armii i wróciła w podporządkowanie ND WP. 23 stycznia 1 Armii przydzielono z powrotem 6 i 31 bpont-most. 33 i 35 bataliony pozostały w mieście celem ochrony i utrzymania służby porządkowo-ochronnej na mostach pontonowych oraz oczyszczania koryta Wisły z wraków. 31 batalion uczestniczył przy oczyszczaniu dna Bugu na odcinku Niemirów, Wyszków. Bataliony 33 i 35 pełniły służbę przy mostach do 6 lutego, tj. do czasu wybudowania przez saperów Armii Czerwonej mostu wysokowodnego. Most służył m.in. ludności. 6 bpont-most został podporządkowany 2 Armii Pancernej Gwardii. Na początku lutego dotarł on z oddziałami radzieckimi nad Odrę pod Kostrzynem. Saperzy 6 batalionu razem z czołgistami radzieckimi bronili pierwszego przyczółka na Odrze. 23 lutego 1945 roku polscy saperzy z 6 batalionu wbili na zachodniej granicy Państwa pierwsze polskie słupy graniczne pod wsią Czelin.
W ramach przygotowania do operacji brandenburskiej, od 21 marca 1945 r., wojska inżynieryjno-saperskie 1 Armii WP rozpoczęły szkolenie związane z przygotowaniem do wykonania nowych zadań związanych z pokonaniem szerokich przeszkód wodnych, a szczególnie budowy mostów pontonowych i stałych pod obciążenia 16–60 ton. 11 kwietnia 1945 r. 6 bpont-most. wrócił w szeregi 1 Armii i 13 kwietnia przegrupował się w rejon Gozdowic. 31 bpont-most. 14-15 kwietnia przegrupował się w ten sam rejon. 6 i 31 batalion miały pełne stany osobowe po ok. 500 żołnierzy i parki pontonowe N2P. Pozostałość 3 BPont-Most. przegrupowywała się nad Odrę w drugim rzucie armii. 6 i 31 bpont-most. jako grupa "ciężkich przepraw" miały organizować przeprawę promową przez Odrę w rejonie Gozdowic, następnie przejść z przeprawy promowej w przeprawę mostową pod obciążenie 16 ton. Wieczorem 15 kwietnia 6 bpont-most. zmontował prom 60-tonowy którym przeprawiał czołgi. W nocy 15/16 kwietnia zbudował promy 30-tonowe którymi przeprawiał 3 Dywizję Piechoty. Część 6 batalionu przygotowała 60 DSŁ (desantowa łódź składana) do forsowania Odry przez piechotę. Po zdobyciu i rozszerzeniu przyczółka, 6 i 31 bataliony przy wsparciu 9 bsap, przystąpiły do budowy mostu pontonowego 16 tonowego, po którym przeprawiła się artyleria armijna, tyły 2 i 3 Dywizji Piechoty i 17 kwietnia 4 Dywizja Piechoty (przez most przepuszczono 685 samochodów, 530 furmanek, ok. 25 tys. żołnierzy. Z mostu skorzystały też oddziały radzieckiej 47 Armii Pancernej). Most w nocy 17/18 kwietnia przerzucono w rejon Łysogórek (6 km w dół rzeki od istniejącego mostu). Most pracował do 21 kwietnia wieczorem. Równolegle z mostem pontonowym 18 - 21 kwietnia, 9 i 11 batalion 1 BSap przy udziale 2 batalionu budowy dróg i 3 batalionu budowy mostów wybudowały 220 mb niskowodnego mostu stałego pod obciążenie 30 ton. 21 kwietnia 6 bpont-most. wybudował 16-tonowy most pontonowy w rej. Neugaul. Następnie zbudował w tym rejonie 16 tonowy most stały zwalniając pontony. 23 kwietnia 6 i 31 bataliony znalazły się w trzecim rzucie 1 Armii, gdzie przystąpiły do rozpoczęcia przygotowania przepraw na Kanale Hohenzollernów. 6 bpont-most. zbudował przez obydwie odnogi kanału 16-tonowy most pontonowy (50 i 30 mb) po którym przeprawiono 3 DP. Obok mostu pontonowego wybudował 16-tonowy most stały o długości 30 mb.
23.04.1945 1 Armia WP przeszła do obrony. To pomogło saperom zakończyć budowę mostów stałych. 6 bpont-most. zbudował 60-metrowy most stały pod obciążenie 30 t. w m. Oranienburg. 26/27 kwietnia 1 Armia WP otrzymała rozkaz do prowadzenia działań zaczepnych. 28 kwietnia 31 bpont-most ześrodkował się w m. Pessin, z wyjątkiem kompanii utrzymującej przeprawę promową. W okresie 21-30 kwietnia oddziały inżynieryjno-saperskie w tym 6 i 31 bpont-most zrealizowały szereg przedsięwzięć zapewniających swobodę działania związków taktycznych i oddziałów oraz artylerii i broni pancernych (m.in. odbudowę dróg, przełożenie nowych dróg, oczyszczenie z min i niewybuchów rejonów).
Udział 6 bpont-most w walkach o Berlin.
Pierwsze walki o Berlin rozpoczęły się 21 kwietnia 1945 r. 25 kwietnia miasto zostało okrążone przez 1 Front Białoruski i 1 Front Ukraiński przez połączenie frontów na płn-zach. od Poczdamu. 26 kwietnia 6 bpont-most wszedł w podporządkowanie 2 Armii Pancernej Gwardii. Rozkaz o podporządkowaniu 6 batalion otrzymał 25 kwietnia w czasie budowy mostu w Oranienburgu. 25 kwietnia batalion zwinął swoje przeprawy i 26 został przerzucony w rejon Berlina. 30 kwietnia zostały wydzielone z 1 Armii WP i podporządkowane 2 Armii Pancernej Gwardii 1 Dywizja Piechoty i 2 Brygada Artylerii Haubic. Jednostki te wzięły udział w ostatecznym szturmie Berlina. Głównym zadaniem 6 batalionu była organizacja przepraw przez Szprewę dla czołgów 2 Armii Pancernej gen. Bogdanowa. Batalion wszedł w jej skład na przedpolach Berlina. Saperzy nie wykonywali w początkowym okresie żadnych zadań pontonowo-mostowych. W walkach ulicznych rozbierali barykady, oczyszczali ulice, usuwali miny, torowali drogi. Wieczorem 26 kwietnia batalion przystąpił do budowy mostu na Szprewa Szprewie w dzielnicy Moabit. Most był budowany pod ostrzałem artylerii. Mimo strat w ludziach prace były prowadzone bez przerwy. Niejednokrotnie pontonierzy odpierali ataki hitlerowców razem z fizylierami i czołgistami rosyjskimi. 27 kwietnia most był gotowy. Po wybudowaniu mostu batalion odbudowywał znajdujący się w pobliżu most kolejowy, przystosowując go jednocześnie do ruchu kołowego. 28 kwietnia od 8:30 przez most pontonowy rozpoczęła się przeprawa. W ciągu 69 godzin przeszło przez most 30 czołgów, 1660 dział, 10200 samochodów, 4000 furmanek i 7800 żołnierzy. Żołnierze 6 bpont-most. zawiesili polski sztandar w Berlinie. 28 maja 1945 r. sztandar 6 bpont-most. został udekorowany orderem Czerwonego Sztandaru.
Nad Hawelą.
1 maja 1945 r. w pasie działania 1 Armii WP nieprzyjaciel stawiał opór. 2 maja 1 Armia wyszła dwoma dywizjami (4 i 6 Dywizja Piechoty) na brzeg Haweli, przy czym 14 pułk piechoty 6 DP uchwycił przyczółek. 31 bpont-most oraz 8 i 10 bsap 1 BSap. miał zabezpieczać działania 4 DP ewentualnie 2 DP. 3 maja 31 batalion z 8 bsap zbudowały przez Hawelę w rej. Meklenburga 16-tonowy most pontonowy o długości 80 m. Most był wykorzystywany do 7 maja. 31 batalion oprócz zabezpieczenia mostu organizował przeprawy w innych rejonach, m.in. zbudował dwa promy 16-tonowe. Na tej przeprawie przerzucał czołgi i artylerię. 4 maja 31 batalion zbudował ostatni prom. Na Haweli zakończyły się działania saperów 1 Armii WP.
Udział w rozminowaniu i oczyszczaniu terenów.
3 Brygada Pont-Most w rozminowaniu kraju brała udział w ograniczonym zakresie. Po wybudowaniu w styczniu mostów na Wiśle, 33 i 35 bataliony utrzymywały mosty i oczyszczały koryto rzeki z wraków i innych pozostałości wojennych, rozminowywały wały nadwiślańskie i niszczyły przedmioty wybuchowe. Wykonywały też niewielkie doraźne i pilne prace związane z likwidacja amunicji i min w Warszawie i okolicach. Brygada brała udział w rozminowaniu wałów przeciwpowodziowych nad Wisłą od Sandomierza do Modlina. Po przeniesieniu Brygady we wrześniu 1945 r. do Włocławka wydzielono z niej część sił do niszczenia min i amunicji w jego okolicach. W lutym 1946 r. Brygadę przeformowano na 1 Warszawski pułk pontonowy. Etat został zmniejszony. Pułk miał: dowództwo i sztab, sekcje polityczną, kwatermistrzostwo, kompanię administracyjną, kompanie techniczną, kompanię pontonową, kompanię szkolna i cztery bataliony saperów, po trzy kompanie każdy. Zgodnie z nowym etatem było w pułku: 89 oficerów, 163 podoficerów i 748 szeregowych, razem 1000 osób (etat wojenny Brygady miał 2685 osób). Pułk w 1946 skompletowany był w 86,4%. 1 Pułk Pontonowy w 1946 przystąpił do rozminowania kraju jako jeden z dwudziestu oddziałów wydzielonych dla tego zadania. Brygada rozminowała 47930 ha gruntów ziemi ornej, łąk i lasów, unieszkodliwiła 65 tys. min, 110 tys. bomb lotniczych, 249 tys. pocisków artyleryjskich i moździerzowych, 28,1 tys. granatów ręcznych i 6,148 mln szt. amunicji różnej.
Brygada ochraniała mosty na Wiśle w rejonie Annopola, Sandomierza i Baranowa, Chełmna i Torunia, likwidowała zatory lodowe w rej. Gostynina i Aleksandrowa Kujawskiego, ochraniała stopień wodny we Włocławku, umacniała wały przeciwpowodziowe w rej. Torunia. Wykonywała prace na rzecz gospodarki narodowej i wojska, odbudowując mosty i drogi w rej. Rajczy (Podkarpacie), w ramach likwidacji skutków powodzi. Wybudowała dwa mosty składane o długości 96 m w Dźwirzynie k. Kołobrzegu i o długości 196 m w Bieszczadach, 7 mostów składanych w Warszawie przy budowie Trasy Łazienkowskiej, przeciągała linie wysokiego napięcia przez Wisłę we Włocławku i Nieszawie, rozebrała 392 mb mostu Bayleya w Szczecinie, brała udział w rozbudowie poligonowej bazy szkoleniowej wojska i budowała ośrodki wypoczynkowe.
Sztandar i wyróżnienia.
Sztandar ufundowany przez społeczeństwo Włocławka wręczono brygadzie 29 września 1945 roku. Wręczenia dokonał gen Karol Świerczewski (sztandar ten w 1958 r, przekazano do Muzeum WP). Na mocy rozkazu Naczelnego Dowódcy WP nr 263 z 1 listopada 1945 roku brygada została odznaczona Orderem Krzyża Grunwaldu III klasy. W uznaniu zasług bojowych w szturmie Berlina uchwałą Rady Najwyższej ZSRR z 8 VII 1945 r. Brygada została odznaczona orderem Czerwonej Gwiazdy. Jednostce nadano tytuł wyróżniający i miano „Warszawskiej”. Brygadę wyróżniono także Złotą Odznaką Honorową miasta stołecznego Warszawy i złotą odznaką Za zwalczanie Powodzi. 21 października 1958 r. w XV rocznicę LWP pułk otrzymał nowy sztandar nadany przez Radę Państwa. Aktu wręczenia dokonał szef Wojsk Inżynieryjnych MON gen. Stanisław Świnarski.
Zmiany organizacyjne.
Wiosna 1946 3 Brygadę Pontonowo-Mostową przeformowano na 1 pułk pontonowy. Pułk stacjonował we Włocławku. W 1949 roku w związku z przeformowaniem 1 pułku saperów z Brzegu na 1 pułk pontonowy, 1 ppont z Włocławka przemianowano na 3 pułk pontonowy.

</doc>
<doc id="1218782" url="https://pl.wikipedia.org/wiki?curid=1218782" title="Pusan (stacja kolejowa)">
Pusan (stacja kolejowa)

Pusan – stacja kolejowa w Pusan, w Korei Południowej. Znajduje się tutaj 5 peronów.

</doc>
<doc id="1218790" url="https://pl.wikipedia.org/wiki?curid=1218790" title="I liga San Marino w piłce nożnej">
I liga San Marino w piłce nożnej



</doc>
<doc id="1218791" url="https://pl.wikipedia.org/wiki?curid=1218791" title="Kulik długodzioby">
Kulik długodzioby

Kulik długodzioby ("Numenius americanus") – gatunek dużego ptaka z rodziny bekasowatych (Scolopacidae), zamieszkujący Amerykę Północną. Nie jest zagrożony wyginięciem.
Zasięg, środowisko.
Gniazda zakłada na trawiastych terenach w środkowej i środkowo-zachodniej części Ameryki Północnej. Zimuje na południe od zasięgu letniego aż po Amerykę Środkową oraz na pacyficznych wybrzeżach USA. Kiedy wędruje, często zobaczyć go można na mokradłach oraz na wybrzeżu.
Status.
IUCN od 2008 roku uznaje kulika długodziobego za gatunek najmniejszej troski (LC, "Least Concern"); wcześniej, od 2000 roku klasyfikowano go jako gatunek bliski zagrożenia (NT, "Near Threatened"), a od 1988 roku jako gatunek najmniejszej troski. W 2017 roku organizacja Partners in Flight szacowała liczebność światowej populacji lęgowej na około 140 tysięcy osobników. BirdLife International uznaje globalny trend liczebności populacji za spadkowy, choć dane z North American Breeding Bird Survey wskazują na stabilny trend liczebności w latach 1966–2015.
Podgatunki.
Międzynarodowy Komitet Ornitologiczny (IOC) uznaje gatunek za monotypowy. Autorzy "Handbook of the Birds of the World" wyróżniają natomiast dwa podgatunki:

</doc>
<doc id="1218792" url="https://pl.wikipedia.org/wiki?curid=1218792" title="Stream from the Heavens">
Stream from the Heavens

Stream From The Heavens - album muzyczny grupy Thergothon, który jest ostatnim albumem grupy przed jej rozpadem. Album był dwukrotnie reedytowany przez wytwórnie Eibon i Painiac. W tej drugiej wytwórni album został wydany jako 12" LP w nakładzie 500 sztuk.

</doc>
<doc id="1218796" url="https://pl.wikipedia.org/wiki?curid=1218796" title="Proceratium google">
Proceratium google

Proceratium google – gatunek mrówek z podrodziny Proceratiinae.
Został odkryty w 2005 roku na północno-wschodniej części Madagaskaru przez Briana L. Fishera z California Academy of Sciences. Fisher nazwał go na cześć mechanizmu wyszukiwarki Google, zafascynowany projektem Google Earth

</doc>
<doc id="1218798" url="https://pl.wikipedia.org/wiki?curid=1218798" title="Szlamnik duży">
Szlamnik duży

Szlamnik duży ("Limosa fedoa") – gatunek średniej wielkości ptaka z rodziny bekasowatych (Scolopacidae). Występuje głównie w środkowej części Ameryki Północnej. Zimuje na pacyficznych i atlantyckich wybrzeżach Stanów Zjednoczonych i Meksyku, w Ameryce Środkowej, a czasem i w Południowej.
Wyróżnia się dwa podgatunki "L. fedoa", które zamieszkują:
Długość ciała 42–48 cm, rozpiętość skrzydeł 70-80 cm; masa ciała: samce 278–396 g, samice 312–510 g.
Jest trochę mniejszy od kulika długodziobego. Dziób długi, podgięty, do połowy łososiowy, końcówka czarna. Długie, ciemnoszare nogi. Grzbiet ciemny z płowymi plamkami. Spód skrzydeł, lotki II rzędu oraz wewnętrzne lotki I rzędu cynamonowe. Zewnętrzne lotki I rzędu oraz pokrywy pierwszorzędowe są czarne. Spód ciała cynamonowopłowy, z prążkami. Ogon z wąskimi, czarnymi prążkami, cynamonowy lub płowy.
Gniazda zakłada na wilgotnych łąkach, na ziemi. W zniesieniu 3–5 jaj (zwykle 4). Wysiadywanie trwa 21–23 dni (inne źródło podaje 23–26 dni), a zajmują się nim oboje rodzice. Pisklęta opuszczają gniazdo wkrótce po wykluciu, są w stanie samodzielnie żerować, ale nadal pozostają pod opieką rodziców. Młode są w pełni opierzone po 26–30 dniach od wyklucia.
Jego pożywieniem są owady i skorupiaki, zjada również części roślin wodnych. Żeruje, sondując dziobem w błotnistych płyciznach na terenach przybrzeżnych, bagnach, a także na plażach.
Międzynarodowa Unia Ochrony Przyrody (IUCN) uznaje szlamnika dużego za gatunek najmniejszej troski (LC, "Least Concern") nieprzerwanie od 1988 roku. W 2017 roku organizacja Partners in Flight szacowała liczebność światowej populacji lęgowej na około 170 tysięcy osobników. Trend liczebności populacji w latach 1966–2015 uznano za stabilny, jednak BirdLife International uznaje go obecnie za spadkowy.

</doc>
<doc id="1218801" url="https://pl.wikipedia.org/wiki?curid=1218801" title="Köln Hansaring">
Köln Hansaring

Köln Hansaring – przystanek kolejowy w Kolonii, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1218802" url="https://pl.wikipedia.org/wiki?curid=1218802" title="Kalikst Morawski (szachista)">
Kalikst Morawski (szachista)

Kalikst Marian Morawski (ur. 1859 w Boryszkowcach, zm. po 17 września 1939) – szachista polski, czołowy gracz Lwowa w latach 20. XX wieku, urzędnik.
Życiorys.
W 1877 ukończył gimnazjum, w 1884 uzyskał dyplom Wydziału Prawa Uniwersytetu Lwowskiego. Od 1893 pracował jako radca w stanisławowskiej Dyrekcji Skarbowej, pierwsze lata I wojny światowej spędził w Wiedniu, potem powrócił do Stanisławowa i wreszcie po zakończeniu działań wojennych osiadł na stałe we Lwowie.
Szachami zajmował się od czasów nauki gimnazjalnej, a rozwinął swoje zainteresowanie w latach studiów. Grywał wówczas liczne partie towarzyskie w lokalu Czytelni Akademickiej, w kawiarni "Wiedeńskiej", w kawiarni Kosteckiego, a wyniki uzyskiwane w tych spotkaniach pozwalały zaliczać go do czołówki lwowskiej. Przeciwnikami Morawskiego byli m.in. Aleksander Osuchowski, Kazimierz Weydlich, Tadeusz Bujak, Józef Kohn. W związku ze służbowym wyjazdem Morawskiego do Stanisławowa zabrakło go w listopadzie 1894 wśród założycieli Lwowskiego Klubu Szachistów, ale sporadycznie grywał w turniejach organizowanych przez ten klub; w mistrzostwach klubowych w 1895 zajął II miejsce, zdobywając w 14 partiach 9 punktów.
Obowiązki służbowe nakładały na Morawskiego konieczność wyjazdów do Wiednia, dzięki czemu z tamtejszym środowiskiem szachowym zapoznał się już u schyłku XIX wieku. W 1896 rozegrał tam dwa mecze, remisując z pochodzącym z Galicji Maksymilianem Judkiewiczem, znanym bardziej pod amerykańskim nazwiskiem Max Judd (+4 –4 =0) oraz zwyciężając pochodzącego z Rosji Aleksandra Halprina (+7 –2 =1). Po osiedleniu się w Wiedniu w 1914 Morawski grywał wiele partii towarzyskich i występował w turniejach; w "Cafe Central" miał okazję zmierzyć się z takimi znanymi szachistami, jak Richard Réti, Rudolf Spielmann, Heinrich Wolf czy Adolf Albin. W turnieju amatorów, zorganizowanym przez Wiedeński Klub Szachowy na przełomie 1914 i 1915, uplasował się na II miejscu, jedynie za Ernstem Grünfeldem, a przed m.in. Josefem Krejčikiem i krakowianinem Józefem Bannetem. Z Retim i Krejčikiem, a także z młodym Józefem Dominikiem, Morawski zmierzył się w 1915 w Wiedniu w imprezie nazwanej umownie "turniejem czterech", i uplasował się w środku stawki na dzielonym II-III miejscu; z każdym z rywali wygrał i przegrał po jednej partii.
Po zamieszkaniu we Lwowie Morawski włączył się aktywnie w działalność w Lwowskim Klubie Szachistów, a następnie współorganizował nowy klub - "Hetman Lwów". W 1922, wspólnie z inżynierem Oskarem Piotrowskim, był typowany przez środowisko lwowskich szachistów jako reprezentant na planowane mistrzostwa Polski w Warszawie, które jednak nie doszły do skutku. W wieku ponad 60 lat uchodził już za jednego z nestorów lwowskich szachów i wyróżniono go tytułami honorowego prezesa Lwowskiego Klubu Szachistów (1924) i Hetmana (1925), ale wciąż był aktywnym i skutecznym zawodnikiem. W 1925 odniósł aż trzy prestiżowe zwycięstwa turniejowe, wygrywając mistrzostwa Lwowa i mistrzostwa obu klubów. W pokonanym polu pozostawił w tych imprezach całą lwowską czołówkę, w tym Ignacego Popiela, Henryka Friedmana, Mariana Wójcika, mistrza Sambora Juliana Halkę oraz mistrza Lwowa rok wcześniej Ludwika Homme.
U schyłku lat 20. XX wieku wycofał się z uczestnictwa w turniejach, stan zdrowia nie pozwolił mu również na występ w reprezentacji Lwowa w I drużynowych mistrzostwach Polski w Królewskiej Hucie w 1929. Grywał jedynie w meczach międzyklubowych Lwowskiego Klubu Szachistów i Hetmana. Okoliczności jego śmierci nie są znane; zmarł prawdopodobnie albo w okresie okupacji Lwowa przez Rosjan (1939-1941), albo później na zesłaniu.
"Słowo Polskie" w 1925 przyniosło następującą charakterystykę jego stylu: "Gra mistrza Morawskiego ma wszelkie cechy podobieństwa do gry Szymona Winawera. (...) Znamionuje ją cicha i poważna, i nader głęboka inwencja, która ujmowała zawsze najgłębszych analityków. Tym więcej zadziwiła jego gra, że nie była przygotowana żadnymi studiami szachowymi, ani też poważnym treningiem turniejowym." (cyt. za T. Wolsza, "Arcymistrzowie...", tom III, str. 66).

</doc>
<doc id="1218804" url="https://pl.wikipedia.org/wiki?curid=1218804" title="Hippokrates">
Hippokrates



</doc>
<doc id="1218805" url="https://pl.wikipedia.org/wiki?curid=1218805" title="6 Batalion Pontonowo-Mostowy">
6 Batalion Pontonowo-Mostowy

6 Warszawski Samodzielny Zmotoryzowany Batalion Pontonowo-Mostowy – samodzielny pododdział wojsk inżynieryjnych ludowego Wojska Polskiego.
Formowanie.
Batalion został sformowany w miejscowości Lebiedin ("okolice Sum") na podstawie rozkazu nr 004 dowódcy 1 Armii Polskiej w ZSRR z 3 kwietnia 1944 według sowieckiego etatu nr 012/81.
Batalion był formowany równolegle z 1 BSap i 7 szbsap. Był oddziałem wybitnie specjalistycznym, przeznaczonym do organizacji przepraw przez przeszkody wodne. Równolegle z formowaniem rozpoczęto szkolenie. Odczuwano brak kadry oficerskiej i podoficerskiej, żołnierzy specjalistów do obsługi etatowego sprzętu technicznego oraz kierowców (na 83 samochody przy formowaniu było 4 kierowców). Jednak szkolono specjalistów, na 25 maja było 112 kierowców. Kompanie pontonowe z posiadanego sprzętu mogły zmontować jeden z następujących mostów: 16-tonowy o długości 160 m, 30-tonowy o długości 106 m lub 60-tonowy o długości 6 m. Mogły również zbudować osiem promów 16-tonowych, pięć 13-tonowych albo dwa 60-tonowe. Potrzebne było 75 samochodów o nośności 3 t, żeby można było przewieźć cały park.
Struktura organizacyjna umożliwiała wykorzystanie batalionu w różnych sytuacjach:
Działania batalionu.
W dniach 6-10 czerwca 1944 batalion transportem kolejowym został przewieziony do m. Jeziorna k/Kiwerc, a 21 czerwca 1944 rozkazem dowódcy 1 Armii został włączony w skład Armii. Na 20 lipca batalion liczył: 32 oficerów, 53 podoficerów, 326 szeregowców i 83 samochody. 24 lipca batalion przekroczył Bug i maszerował na Chełm, Lublin. W końcu lipca batalion został skierowany w rejon Dęblina i Puław, gdzie prowadził rozpoznanie inżynieryjne Wisły. Od 8 do 19 sierpnia w rejonie Holendrów zorganizował przeprawę i brał udział w budowie mostu pontonowego, a 20 września organizował przeprawę desantową w Warszawie w rejonie Saskiej Kępy. Zbudował również szereg mostów dla jednostek 1 Armii WP w okresie poprzedzającym operację warszawską. Na podstawie rozkazu Naczelnego Dowództwa Wojska Polskiego nr 50 z 10 października 1944, włączony formalnie w skład 3 Zmotoryzowanej Brygady Pontonowo-Mostowej. Czasowo podporządkowany nadal 1 Armii.
W połowie stycznia 1945 roku podczas zimowej ofensywy Armii Radzieckiej, 6 bpont-most. pozostawał w rejonie Węgrowa zgodnie z zarządzeniem szefa wojsk inżynieryjnych Frontu. 29 stycznia przeszedł do dyspozycji 2 Gwardyjskiej Armii Pancernej. Po otrzymaniu rozkazu, batalion rozpoczął przygotowania do wymarszu. Dowódca batalionu w meldunku z 1 lutego poinformował gen. Bordziłowskiego, że o 7.30 wyrusza do Gorzowa Wlkp. w składzie 2 i 3 kompania wraz z 2/3 parku N2P. Brakowało paliwa, więc nie był możliwy wyjazd całego składu batalionu. Na miejscu pozostała 1 kompania pontonowa, która miała wyruszyć za batalionem po otrzymaniu odpowiedniej ilości paliwa.
Na miejsce postoju batalionu w Mątwach przybył 30 stycznia o 20.00 pomocnik szefa wojsk saperskich 1 Armii WP mjr Kaulin. Przywiózł szyfrowany telegram zezwalający na pobranie potrzebnego paliwa ze składów Frontu w Kutnie. Tego samego dnia otrzymano rezolucję gen. Telegina o wydzieleniu batalionowi 10 ton paliwa potrzebnego do przemieszczenia się do Kutna. Niestety, paliwa batalion nie otrzymał, ponieważ składy przeniesiono do Wrześni. Tam okazało się, że rezolucja gen. Telegina uległa przedawnieniu. Dopiero 4 lutego zdołano uzyskać 3,7 ton paliwa w bazie Frontu i przetransportować je do Mątw, gdzie wcześniej dotarło 4 tony paliwa z Wesołej. Batalion mógł wyruszyć dopiero 3 lutego o 4.00 rano po zatankowaniu części paliwa. 4 lutego o 15.00 do szefa wojsk inżynieryjnych 2 Armii Pancernej Gwardii płk. Bielskiego udał się mjr Kofanow, który zameldował o przybyciu batalionu do Strzelec Kraj. i niemożności dalszego przemieszczania się do Gorzowa Wlkp. z powodu braku paliwa. Magazyny były puste.
5 lutego batalion przemieścił się do Gorzowa Wlkp., planowanego miejsca koncentracji. Następnie został skierowany do Przyłęgu, skąd grupa żołnierzy udała się do Oflagu II C Waldenberg w Dobiegniewie. Spotkano tam grupkę polskich oficerów z kampanii wrześniowej. Dowódca kompanii pontonowej ppor. Władysław Cieślak wyjaśnił, im sprawy związane z sytuacją na froncie i udziałem batalionu w wyzwoleniu kraju. Namawiał również oficerów do wstąpienia do LWP. Batalion otrzymał z pozostałych zapasów w magazynach obozowych sporo mąki, kaszy, mydła, papierosów i umundurowania. 7 lutego o 5.00 batalion otrzymał rozkaz nakazujący przegrupowanie do Ław (niemiecka nazwa Brügge), wsi położonej w odległości 30 km od Gorzowa Wlkp. Oczekiwano na rozkaz dalszego marszu ku Odrze. Szef wojsk saperskich 2 Armii Pancernej Gwardii w dniu 9 lutego pisemnym zarządzeniem nakazał wydzielić ze składu batalionu 20 samochodów na okres 15 dni.
Rankiem 16 lutego batalion w składzie trzech kompanii, bez parku przeprawowego wyruszył do nowego miejsca ześrodkowania znajdującego się na południowy wschód od Czelina z zadaniem przygotowania materiału do budowy dziesięciu przystani promowych na brzegu Odry. W tym samym dniu o 12.00 został wydany rozkaz, który nakazywał przerzucenie całego parku N2P w nowy rejon postoju. Z czterogodzinnym opóźnieniem manewr został wykonany. Mjr Kofanow w dniu następnym o 10.00 został wezwany do dowództwa 2 Armii. Otrzymał tam nowy rozkaz nakazujący przerzut całego batalionu wraz ze sprzętem do Ław. Do godz. 17.00 rozkaz został wykonany. Otrzymany o 21.00 rozkaz precyzował zadanie powrotu nad Odrę i wykonanie poprzednio wydanych rozkazów. Pozostałe zapasy paliwa zostały zużyte przez dwukrotny przejazd całego taboru samochodowego. Podczas nocnego przegrupowania, kolumna batalionu była atakowana przez lotnictwo nieprzyjacielskie. Podczas nalotów uszkodzone zostały cztery samochody ze sprzętem przeprawowym.
Batalion, po przybyciu w rejon Czelina, otrzymał rozkaz zbudowania mostu stałego przez Odrę (współdziałając z 4 Pułkiem Pontonowym) i zabezpieczenia przeprawy 12 Korpusu Gwardii. Saperzy przystąpili do budowy wyznaczonego odcinka 20 lutego. O 12.00 podczas zwiadów do wytyczenia lokalizacji mostu trzykrotnie został ranny szef sztabu batalionu kpt. Wasyl Wasylewicz. Przewieziony został do szpitala 2 Armii, a jego obowiązki przejął por. Konstanty Machlak. Szerokość przyczółka wzdłuż zachodniego brzegu rzeki wynosiła około trzy kilometry, a głębokość, zaledwie kilkaset metrów, więc budowa mostu okazała się niezmiernie trudnym zadaniem. Prace związane z wbijaniem pali zakończono do 22 lutego, a prowadzone były pod stałym ogniem nieprzyjacielskiej artylerii. Stosowano zadymianie chemiczne przy pomocy świec, maskując w ten sposób budowę mostu. Prace wykonywane były w nocy co zmniejszało tempo budowy. Batalion budował odcinek mostu na zachodnim brzegu od wału powodziowego do nurtu rzeki, a radzieccy saperzy budowali dalsze odcinki. Most budowany był ręcznie z drzewa, a jego budowa przebiegała w trudnych warunkach (niska temperatura, praca w lodowatej wodzie i ciągły ostrzał artyleryjski). Batalion budowę wyznaczonego 116-metrowego odcinka mostu zakończył w nocy 28 lutego. Podczas budowy wbito 217 pali, ułożono 31 kapturów, 350 belek i 1200 bali nawierzchni, a komisja odbioru z 1 Frontu Ukraińskiego bardzo wysoko oceniła pracę polskich saperów.
Batalion podczas ciężkich dni otrzymał telegram z informacją, że rozkazem Naczelnego Dowódcy Armii Czerwonej nr 11 z dnia 19 lutego 1945 roku otrzymał zaszczytną nazwę „Warszawski” za udział w walkach o stolicę Polski. W przeddzień ukończenia budowy mostu, nad Odrą ustawiono polski słup graniczny. Został wbity 27 lutego 1945 roku na wschodnim brzegu rzeki poniżej Czelina. Kilkumetrowej wysokości kloc drzewa został przygotowany w lesie koło Mieszkowic. Pomalowany został w biało-czerwone pasy i przybita została tablica z orłem piastowskim oraz kierunkowskazy z napisami „Warszawa – 474 km" i „Berlin – 64 km”. Do wbicia słupa wybrano sześć osób. Kilka dni później dla udokumentowania i upamiętnienia tej historycznej chwili jego inicjatorzy sporządzili dokument. Ppor. Władysław Cieślak napisał ten swoisty akt erekcyjny wymieniając w nim również nazwiska 10 poległych i 35 rannych żołnierzy podczas budowy mostu. Umieszczony w butelce dokument został zakopany przy ustawionym słupie granicznym. Grupa żołnierzy WOP w maju 1947 roku oczyszczając pas graniczny w okolicy Czelina znalazła kawałek granicznego słupa z przywiązaną do niego butelką ze wspomnianym dokumentem. Został on przekazany do Muzeum Wojska Polskiego w Warszawie.
Od pierwszych dni marca trwała walka o utrzymania mostu, ponieważ Niemcy codziennie go bombardowali. Podczas jednego z ataków uszkodzone zostały trzy przęsła odcinka mostu zbudowanego przez 6 bpont-most. Podczas naprawy pracowano pod mostem co chroniło żołnierzy od odłamków, które powodowały wiele zranień. Dowódca drużyny kpr. S. Olkiewicz został ranny w plecy dwunastoma odłamkami. Na wschodnim brzegu Odry niedaleko stanowiska dowodzenia śmiertelnie ranny został sierż. S. Majchrzak.
Batalion do 26 marca przebywał na przyczółku, a następnie został wycofany nad jezioro Morzycko koło Morynia. Z chwilą zakończenia operacji pomorskiej Naczelne Dowództwo Armii Czerwonej postanowiło przegrupować siły w celu stworzenia zgrupowania uderzeniowego. Objęło ono również 1 Armię WP, w skład, której miał powrócić 6 bpont-most. We wszystkich oddziałach i pododdziałach w myśl rozkazu nr 015 z 15 marca rozpoczęto intensywne szkolenie, które trwały po 10 godzin dziennie. Podczas szkolenia główną uwagę zwracano na zabezpieczenie forsowania przeszkód wodnych oraz budowę przepraw mostowych i promowych. 1 Armia WP miała zgodnie z zarządzeniem nr 01147 z 4 kwietnia przygotować maksymalną ilość łodzi typu SDŁ. Zadanie, to otrzymała 1 Brygada Saperów, 6 bpont-most oraz saperzy z 1 i 2 DP. Batalion został ześrodkowany koło Morynia w pobliżu pozostałości po niewielkim obozie pracy, a deski z rozbieranych baraków obozowych miały służyć jako materiał do budowy łodzi. Do miejsca postoju batalionu przybył na inspekcję w stopniu generała przedstawiciel radzieckiego dowództwa. Na meldunki polskich oficerów, że na miejscu są jedynie deski, a nie ma gwoździ i smoły, odpowiedział: „Ja wam nie mieszaju rabotat, wy mnie nie mieszajta”. Tak zakończyła się inspekcja, po, której „załatwiono” gwoździe i rozebrano część asfaltowej szosy dla uzyskania smoły do uszczelniania łodzi.
Dalsze losy batalionu związane są z działaniami 1 Armii WP, ponieważ wrócił pod jej rozkazy 11 kwietnia. Pododdziały batalionu rozmieszczono w kilku rejonach. 1 i 3 kompania pontonowa wraz z plutonem technicznym rozlokowana została w tartaku około 1 km na północny zachód od Starych Łysogórek, a 2 kompana pontonowa we wsi Gozdowice. Podczas operacji berlińskiej, 1 Armia WP otrzymała zadanie sforsowania Odry na północ od Kostrzyna na odcinku most kolejowy (linia Siekierki-Wriezen), Gozdowice i nacierając sforsować następną przeszkodę wodną Starą Odrę. Przeprawę zabezpieczyć miały 7 Zmotoryzowany Batalion Saperski, 8 i 10 batalion z 1 BSap oraz 6 bpont-most.
16 kwietnia rozpoczęło się natarcie. Gdy zarysowało się powodzenie, podjęto decyzję budowy mostu pontonowego w Gozdowicach. 6 batalion rozpoczął o 14.00 demontaż 30-tonowego promu przewozowego i przerobienia go na cztery 16-tonowe człony mostowe. Do budowy użyto ponad dwa parki N2P będące na wyposażeniu batalionu, 9 bsap z 1 BSap i 31 bpont. Budowę mostu podzielono na trzy odcinki. 6 bpont-most. przypadł do budowy pierwszy odcinek o długości 86,3 m. O godz. 20.30 ukończono manewr przejścia z przepraw promowych na przeprawę mostową.
Podczas forsowania Odry 6 bpont-most brał udział w dwóch zasadniczych manewrach taktycznych wzdłuż rzeki: w przeniesieniu mostu pontonowego wodą i w głąb lądem z Odry na Starą Odrę. Najważniejszym celem strategicznym nacierających wojsk radzieckich i polskich w kwietniu 1945 roku był Berlin. 6 batalion po raz kolejny wszedł w podporządkowanie 2 Armii Pancernej Gwardii. Na szlaku działań jednostek gen. Bogdanowa zbudował kilka mostów przeprawowych dla radzieckich czołgów. Działając jako fizylierzy, atakiem na niemieckie pozycje w jednym z parków Berlina, żołnierze zakończyli swój udział w wojnie.
Po zakończeniu wojny batalion wycofano za Odrę. Około miesiąca przebywał w Górzycy, gdzie zorganizowano wypoczynek dla żołnierzy, a następnie odbyła się defilada całego stanu osobowego jednostki. Na uroczystość przybył gen. Bordziłowski. 6 batalion był trzykrotnie wyróżniany w rozkazach Naczelnego Dowództwa WP i kilkanaście razy w rozkazach dowódcy 1 Armii WP oraz radzieckiej 2 Armii Pancernej Gwardii za ofiarność i bohaterstwo.
28 maja 1945 Rada Najwyższa ZSRR odznaczyła Batalion Orderem Czerwonej Gwiazdy za "wzorowe wypełnianie zadań bojowych Naczelnego Dowództwa przy przerwaniu obrony Niemców i ofensywie na Berlin".
Gen. Bordziłowski napisał w rok po zakończeniu działań wojennych: 
Struktura i obsada personalna batalionu.
Dowództwo i sztab
Razem:
żołnierzy – 499 ("oficerów – 34, podoficerów – 93, szeregowych – 352") plus szkoła podoficerska w składzie: 5 podoficerów i 29 elewów.
sprzęt:

</doc>
<doc id="1218806" url="https://pl.wikipedia.org/wiki?curid=1218806" title="Savatage">
Savatage

Savatage – amerykańska grupa grająca metal progresywny, założona w 1983 roku przez braci Jona i Crissa Olivę. We wczesnych latach swojego istnienia grupa grała power metal. Ostatni album zespołu zatytułowany „Poets and Madmen” ukazał się w 2001 roku. Po zakończeniu trasy koncertowej w 2002 roku zespół zawiesił swoją działalność, by muzycy mogli w większym stopniu poświęcić się projektowi Trans-Siberian Orchestra.
W 2014 roku grupa wznowiła działalność.

</doc>
<doc id="1218807" url="https://pl.wikipedia.org/wiki?curid=1218807" title="ET 165">
ET 165



</doc>
<doc id="1218808" url="https://pl.wikipedia.org/wiki?curid=1218808" title="Szlamnik amerykański">
Szlamnik amerykański

Szlamnik amerykański ("Limosa haemastica") – gatunek średniej wielkości ptaka wędrownego z rodziny bekasowatych (Scolopacidae). Nie jest zagrożony.

</doc>
<doc id="1218810" url="https://pl.wikipedia.org/wiki?curid=1218810" title="Dziękujemy Ci, Boże, za proroka">
Dziękujemy Ci, Boże, za proroka

Dziękujemy Ci, Boże, za proroka () – jeden z hymnów religijnych świętych w dniach ostatnich.
Historia.
Hymn został napisany między 1860 a 1863 r. przez świętego w dniach ostatnich, Anglika Williama Fowlera. Melodię do hymnu skomponowała Elizabeth Sarah Norton. Pierwszy raz hymn został opublikowany w 1863 r.
Wykorzystanie.
Tytuł hymnu jest często wykorzystywany jako tytuł lekcji, kazania, czy innych przemówień. Czasami określany jest mianem "pieśni przywrócenia".
W Kościele Jezusa Chrystusa Świętych w Dniach Ostatnich hymn ten cieszy się dużą popularnością. Ukazuje się on nieprzerwanie we wszystkich śpiewnikach Kościoła, począwszy od 1863 r. Należy do podstawowych 45 pieśni, które są tłumaczone na języki wszystkich krajów, w których działa Kościół, przez co jest jednym z pierwszych hymnów, które otrzymują święci w dniach ostatnich z obszarów świeżo pozyskanych. W obecnym anglojęzycznym Śpiewniku Kościoła znajduje się pod numerem 19. W polskiej edycji Śpiewnika hymn odnaleźć można na 47 stronie. Uroczyste odśpiewanie hymnu towarzyszy każdej Generalnej Konferencji Kościoła, począwszy od 1863 r. Śpiewany jest także przez lokalne gminy w trakcie spotkań sakramentalnych i innych zebrań Kościoła.
Hymn ten jest równie chętnie śpiewany także przez inne denominacje Świętych w Dniach Ostatnich. W Społeczności Chrystusa towarzyszy on nie tylko coniedzielnym nabożeństwom, ale także większym zjazdom Kościoła. Podczas Światowej Konferencji jest śpiewany przez zgromadzenie w trakcie uroczystego wejścia prezydenta Kościoła do Audytorium. W oficjalnym śpiewniku Społeczności Chrystusa ("Hymns of the Saints") znajduje się pod numerem 307.
Treść.
Pierwsza zwrotka hymnu jest dziękczynieniem składanym Bogu przez wiernych za posługę Prezydenta Kościoła. W wierzeniach świętych w dniach ostatnich prezydent jest uważany za współczesnego proroka, za pośrednictwem którego Bóg kieruje swoim Kościołem na Ziemi. Kolejne zwrotki wyrażają wdzięczność Bogu za ochronę, jaką sprawuje nad członkami Kościoła, traktują również o powtórnym przyjściu Chrystusa i wzywają do głoszenia przywróconej ewangelii.

</doc>
<doc id="1218812" url="https://pl.wikipedia.org/wiki?curid=1218812" title="Johann Geisberger">
Johann Geisberger

Johann Geisberger (ur. 1912, zm.?) – zbrodniarz hitlerowski, oficer raportowy w obozie koncentracyjnym Flossenbürg i SS-Hauptscharführer.
Członek załogi Flossenbürga od 24 stycznia 1945 do kwietnia 1945 roku. Pełnił służbę kolejno jako blokowy ("Blockführer"), asystent oficera raportowego i oficer raportowy ("Rapportführer"). Geisberger brał udział w niemal wszystkich egzekucjach, które miały miejsce w obozie podczas jego pobytu. Sam też wykonywał lub nadzorował wykonywanie okrutnych kar (np. kary 25 kijów) na więźniach.
W pierwszym procesie załogi Flossenbürga przed amerykańskim Trybunałem w Dachau Geisberger skazany został za swoje zbrodnie na dożywotnie pozbawienie wolności.

</doc>
<doc id="1218813" url="https://pl.wikipedia.org/wiki?curid=1218813" title="Jon Oliva">
Jon Oliva

Jon Oliva (ur. 22 lipca 1960 w Nowym Jorku) – amerykański muzyk, kompozytor i wokalista. W 1978 roku wraz ze swoim bratem Crissem założył zespół heavymetalowy Savatage. Od 1993 roku Oliva komponuje w ramach projektu Trans-Siberian Orchestra. Od 2003 tworzy własny projekt pod nazwą Jon Oliva's Pain.

</doc>
<doc id="1218814" url="https://pl.wikipedia.org/wiki?curid=1218814" title="31 Batalion Pontonowo-Mostowy">
31 Batalion Pontonowo-Mostowy

31 Batalion Pontonowo-Mostowy – samodzielny pododdział wojsk inżynieryjno-saperskich ludowego Wojska Polskiego.
Sformowany we Włodawie na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 2 Warszawskiej Brygady Saperów. Na podstawie rozkazu Naczelnego Dowództwa Wojska Polskiego nr 50 z 10 października 1944, włączony formalnie w skład 3 Zmotoryzowanej Brygady Pontonowo-Mostowej.
Brał udział w pracach przy oczyszczaniu dna Bugu na odcinku Niemirów – Wyszków, a 10 kwietnia 1945 został przerzucony do rejonu Kostrzyna, gdzie zabezpieczał forsowanie Odry.
Struktura organizacyjna.
Dowództwo i sztab
Razem:
żołnierzy – 499 ("oficerów – 39, podoficerów – 116, szeregowych – 344")
sprzęt:

</doc>
<doc id="1218816" url="https://pl.wikipedia.org/wiki?curid=1218816" title="Lindita Arapi">
Lindita Arapi

Lindita Arapi (ur. 1972 w Lusznji) – albańska pisarka, poetka i dziennikarka.
Życiorys.
W 1994 roku ukończyła studia z zakresu języka i literatury albańskiej na Uniwersytecie Tirańskim i rozpoczęła pracę dziennikarza w telewizji albańskiej. Doktorat obroniła na uniwersytecie wiedeńskim. Należy do najbardziej znanych i tłumaczonych albańskich poetek młodego pokolenia. W 1996 uzyskała przeznaczone dla pisarzy niemieckie stypendium im. Heinricha Bölla a następnie stypendium International Art Link w Nowym Jorku. Wzięła udział w International Writing Program na uniwersytecie Iowa. W 2007 była jedną ze współautorek antologii współczesnej prozy niemieckiej, w przekładzie albańskim. Mieszka w Bonn.

</doc>
<doc id="1218819" url="https://pl.wikipedia.org/wiki?curid=1218819" title="33 Batalion Pontonowo-Mostowy">
33 Batalion Pontonowo-Mostowy

33 Batalion Pontonowo-Mostowy – samodzielny pododdział wojsk inżynieryjnych ludowego Wojska Polskiego..
Sformowany w Leszkowicach na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 2 Armii WP. Na podstawie rozkazu Naczelnego Dowództwa Wojska Polskiego nr 50 z 10 października 1944, włączony formalnie w skład 3 Zmotoryzowanej Brygady Pontonowo-Mostowej.
Struktura organizacyjna.
Dowództwo i sztab
Razem:
żołnierzy – 499 ("oficerów – 39, podoficerów – 116, szeregowych – 344")
sprzęt:

</doc>
<doc id="1218821" url="https://pl.wikipedia.org/wiki?curid=1218821" title="Hippokrates z Geli">
Hippokrates z Geli

Hippokrates z Geli, Hipokrates z Geli (ur. ?, zm. 491 p.n.e.) – tyran miasta Gela na Sycylii w latach 498 – 491 p.n.e. Był synem Pantaresa i bratem Kleandera, poprzedniego tyrana Geli, po którym objął rządy.
Hippokrates prowadził wojny z pomocą najemników, w zdobytych miastach obsadzał swoich zarządców. Uległy mu takie miasta-kolonie Greków sycylijskich jak Naksos, Kallipolis, Zankle i Leontinoj. Pokonał również Syrakuzy w bitwie nad rzeką Eloros, lecz powstrzymał się od zajęcia miasta w wyniku działań dyplomatycznych Koryntu i Korkyry. W zamian za odstąpienie od oblężenia otrzymał terytorium Kamaryny, zniszczonej przez Syrakuzańczyków w 550 p.n.e., i ponownie zasiedlił to miasto. W sumie efektem ekspansji terytorialnej Hippokratesa było rozciągnięcie jego władzy na dużą część wschodniej Sycylii oraz utworzenie pierwszego państwa na wyspie, które było jednocześnie wówczas największym państwem greckiego Zachodu.
Zginął podczas wyprawy przeciw tubylczym Sykulom. Pozostawił dwóch małoletnich synów, Euklidesa i Kleandrosa. Nie objęli oni jednak władzy w państwie, gdyż zostali usunięci przez Gelona, który przejął rządy jako kolejny tyran.

</doc>
<doc id="1218822" url="https://pl.wikipedia.org/wiki?curid=1218822" title="Henry Tiller">
Henry Tiller

Henry Tiller (ur. 14 czerwca 1914 w Trondheim - zm. 4 maja 1999 w Trondheim) były norweski bokser, srebrny medalista letnich igrzysk olimpijskich w Berlinie w kategorii średniej. W finale przegrał z Jeanem Despeauxem.

</doc>
<doc id="1218823" url="https://pl.wikipedia.org/wiki?curid=1218823" title="Criss Oliva">
Criss Oliva

Christopher "Criss" Michael Oliva (ur. 3 kwietnia 1963 w Pequannock Township w stanie New Jersey, zm. 17 października 1993) – amerykański gitarzysta, który wraz z bratem Jonem współtworzył Savatage.
Na gitarze zaczął grać po namowie starszego brata, wokalisty oraz multiinstrumentalisty Jona.
Zginął w wypadku samochodowym na Florydzie.

</doc>
<doc id="1218828" url="https://pl.wikipedia.org/wiki?curid=1218828" title="Ludwig Buddensieg">
Ludwig Buddensieg

Ludwig Buddensieg (ur. 30 grudnia 1884 w Weißenfels, zm. 1968) – zbrodniarz hitlerowski, dowódca batalionu wartowniczego SS w obozie koncentracyjnym Flossenbürg i SS-Hauptsturmführer.
Członek NSDAP (nr legitymacji partyjnej 68046, odznaczony Złotą Odznaką Partii) i SS (nr identyfikacyjny 3868). Buddensieg pełnił służbę w obozie we Flossenbürgu od 30 sierpnia 1939 do 31 marca 1944 roku, początkowo jako dowódca kompanii, a następnie jako dowódca batalionu wartowniczego. Odpowiedzialny za rozstrzeliwanie więźniów, którzy usiłowali uciec lub nawet tylko zbliżyli się do obozowego ogrodzenia. Po wojnie zeznał, iż podlegli mu strażnicy zastrzelili ponad 100 więźniów.
W pierwszym procesie załogi Flossenbürga przed amerykańskim Trybunałem w Dachau Buddensieg za swoje zbrodnie skazany został na dożywotnie pozbawienie wolności. Zwolniono go jednak z więzienia w Landsbergu 9 lutego 1951 roku.

</doc>
<doc id="1218829" url="https://pl.wikipedia.org/wiki?curid=1218829" title="35 Batalion Pontonowo-Mostowy">
35 Batalion Pontonowo-Mostowy

35 Batalion Pontonowo-Mostowy – samodzielny pododdział wojsk inżynieryjnych ludowego Wojska Polskiego.
Sformowany w Brzezinach na podstawie rozkazu Naczelnego Dowództwa Wojska Polskiego nr 08 z 20 sierpnia 1944 jako jednostka 2 Armii WP. Na podstawie rozkazu ND WP nr 50 z 10 października 1944, włączony formalnie w skład 3 Zmotoryzowanej Brygady Pontonowo-Mostowej.
Struktura organizacyjna.
Dowództwo i sztab
Razem:
żołnierzy – 499 ("oficerów – 39, podoficerów – 116, szeregowych – 344")
sprzęt:

</doc>
<doc id="1218831" url="https://pl.wikipedia.org/wiki?curid=1218831" title="Ropowica dna jamy ustnej">
Ropowica dna jamy ustnej



</doc>
<doc id="1218836" url="https://pl.wikipedia.org/wiki?curid=1218836" title="Wydzielanie autokrynowe">
Wydzielanie autokrynowe

Wydzielanie autokrynowe – wydzielanie substancji, które dostają się do przestrzeni międzykomórkowej i działają zwrotnie, regulując funkcje komórki, która ją wyprodukowała i wydzieliła (lub oddziałując na komórki tego samego typu znajdujące się w pobliżu).

</doc>
<doc id="1218837" url="https://pl.wikipedia.org/wiki?curid=1218837" title="Rudza">
Rudza

Rudza – najstarsza część żywieckiej dzielnicy Śródmieście.
Nazwa Rudza została wzmiankowana dopiero w XVI wieku. Nie ma jej w spisach świętopietrza, brak o niej wzmianki w księdze uposażeń Jana Długosza, nie występuje również w spisie miejscowości sporządzonym w kancelarii Piotra Komorowskiego w drugiej połowie XV wieku. W późniejszych źródłach nie jest wymieniana jako samodzielna osada, ale jako przedmieście Żywca. Z opisów XIX-wiecznego księdza Franciszka Augustina zamieszczonych w księdze parafialnej wynika, że dawniej tereny te należały do możnego rodu Thurzonów, którzy zajmowali się poszukiwaniem minerałów na Grojcu, jak również w Węgierskiej Górce i innych miejscowościach Żywiecczyzny. Sprowadzili oni do wykonywania prac górniczych niemieckich osadników, którzy ok. 1200 roku założyć mieli wioskę Rudzę i zbudowali w niej mały kościółek. Według dalszych relacji księdza Augustina rodzina Thurzonów wymarła około roku 1400, a ich dobra przypadły książętom oświęcimskim. 
Najstarszy opis Rudzy: 
Na placu pomiędzy ul. Batorego i Bracką, zwanym później Rudzą Solną lub Rudzą Zieloną (obecnie ul. 3 Maja) w każdy poniedziałek odbywał się jarmark, który był jedynym miejscem zaopatrzenia rzeźników żywieckich.
W latach 1910–1911 na Rudzy wybudowano gmach Wydziałowej Szkoły Żeńskiej, która w 1924 roku otrzymała imię Stanisława Staszica. Od 1925 roku zaczęło w nim działać Żeńskie Seminarium Nauczycielskie, a w 1932 roku w szkole wprowadzono klasy koedukacyjne.
25 marca 1945 roku, w wyniku działań wojennych, spłonęła prawie cała zabytkowa, drewniana zabudowa.

</doc>
<doc id="1218838" url="https://pl.wikipedia.org/wiki?curid=1218838" title="Jacek Rotmil">
Jacek Rotmil

Jacek Rotmil (ur. 24 listopada 1888 w Petersburgu, zm. 26 lipca 1944 w Warszawie) – pochodzący z Rosji niemiecki i polski inżynier, scenograf filmów międzywojennych.
Życiorys.
Rotmil był z wykształcenia architektem. Współpracę z branżą filmową rozpoczął w Berlinie tuż po I wojnie światowej. Dla wytwórni niemieckich pracował jako Jacques (lub Jack) Rotmil. Tworzył scenografię m.in. do znanych filmów "Die Königin des Weltbades" (1926) i "Die blaue Maus" (1928).
Z powodu żydowskiego pochodzenia po przejęciu władzy przez nazistów przeniósł się na stałe do Polski. Z inż. Stefanem Norrisem założył firmę, która zmonopolizowała polski rynek dekoracji filmowej.
W okresie międzywojennym pracował przy ponad 170 filmach niemieckich i polskich. W wielu z nich był także dyrektorem artystycznym.
W czasach okupacji ukrywał się. Aresztowany, został rozstrzelany przez Niemców w ruinach warszawskiego getta.
Stanisław Janicki nakręcił o nim w 2013 film dokumentalny "Scenograf rekordzista – Jacek Rotmil".
Filmografia.
Był twórcą scenografii w następujących filmach:
1919 
1920 
1921 
1922
1923 
1924 
1925
1926 
1927
1928 
1929 
1930
1931 
1932
1933
1934
1935
1936
1937
1938
1939

</doc>
<doc id="1218841" url="https://pl.wikipedia.org/wiki?curid=1218841" title="Stare Sady">
Stare Sady

Stare Sady (niem. "Schaden") – wieś w Polsce, położona w województwie warmińsko-mazurskim, w powiecie mrągowskim, w gminie Mikołajki, nad jeziorem Tałty.
W latach 1975–1998 miejscowość administracyjnie należała do województwa suwalskiego.
Przystań nad jeziorem Tałty należąca do "Intersteru" zdobyła w latach 1986 i 1987 tytuł "Przystani roku" w konkursie czasopisma "Żagle" i Mazurskiej Organizacji Żeglarskiej.

</doc>
<doc id="1218843" url="https://pl.wikipedia.org/wiki?curid=1218843" title="Gruczoły autokrynowe">
Gruczoły autokrynowe



</doc>
<doc id="1218845" url="https://pl.wikipedia.org/wiki?curid=1218845" title="Artur Radziwiłł">
Artur Radziwiłł

Artur książę Radziwiłł na Nieświeżu herbu Trąby (ur. 10 stycznia 1901 w Sichowie, zm. 13 września 1939 pod Ołtarzewem) – polski ziemianin, właściciel folwarku i zakładów przemysłowych w Rytwianach oraz młynów w Staszowie, porucznik piechoty Wojska Polskiego, kawaler Orderu Virtuti Militari.
Życiorys.
Syn Macieja Mikołaja Radziwiłła i Róży z Potockich. Miał trzech braci: Krzysztofa, Konstantego i Macieja. Ukończył Gimnazjum im. Św. Stanisława w Warszawie. W 1920 roku wstąpił jako ochotnik do Wojska Polskiego. W szeregach 4 pułku piechoty Legionów walczył w wojnie polsko-bolszewickiej. Został odznaczony Krzyżem Walecznych. Na stopień podporucznika został mianowany ze starszeństwem z 1 marca 1920, a na stopień porucznika ze starszeństwem z 1 stycznia 1935 i 13. lokatą w korpusie oficerów rezerwy piechoty.
Po zakończeniu wojny zarządzał dobrami rodzinnymi, potem prowadził interesy w Indochinach. W 1927 pojął za żonę Krystynę Broel-Plater herbu Plater, w wyniku podziału ojcowizny uposażony Rytwianami. Małżeństwo doczekało się 3 dzieci: Joanny Marii, Macieja Mikołaja i Róży Gabrieli.
W czasie kampanii wrześniowej dowodził 2. kompanią strzelecką 2 pułku piechoty Legionów. Walczył pod Borową Górą, zginął pod Ołtarzewem. Pochowany został w zbiorowym grobie. W 1940 szczątki ekshumowano i przeniesiono do mogiły rodzinnej w klasztorze pokamedulskim Pustelni Złotego Lasu w Rytwianach. Krzysztof Radziwiłł twierdził, że rodzinie Artura Radziwłła pomagał po wojnie Józef Maślanka "dygnitarz władzy ludowej". W latach 50. XX wieku na miejscu śmierci Artura Radziwiłła ustawiono tablicę pamiątkową.
W 1990 w Rytwianach ostatni Prezydent RP na uchodźstwie Ryszard Kaczorowski wręczył rodzinie Order Virtuti Militari. Odznaczenia bojowe Artura Radziwiłła rodzina przekazała zarządcy klasztoru w Rytwianach i obecnie są eksponowane w gablocie przy rodzinnym grobowcu.

</doc>
<doc id="1218846" url="https://pl.wikipedia.org/wiki?curid=1218846" title="Sygnalizacja autokrynna">
Sygnalizacja autokrynna



</doc>
<doc id="1218847" url="https://pl.wikipedia.org/wiki?curid=1218847" title="Regulacja autokrynowa">
Regulacja autokrynowa



</doc>
<doc id="1218851" url="https://pl.wikipedia.org/wiki?curid=1218851" title="Arcyksiężna Zofia">
Arcyksiężna Zofia



</doc>
<doc id="1218853" url="https://pl.wikipedia.org/wiki?curid=1218853" title="Ogień zaporowy">
Ogień zaporowy

Ogień zaporowy – sposób prowadzenia ognia przez pododdziały (oddziały) wojskowe.
Celem jest stworzenie zapory ogniowej, która ma uniemożliwić szturm na bronione pozycje. Ogień wykonywany jest przez, w miarę możliwości, ciągły ostrzał artyleryjski pasa ziemi pomiędzy pozycjami obrony a pozycjami nieprzyjaciela. Ogień zaporowy wykorzystywany był przede wszystkim w I wojnie światowej na froncie zachodnim.
Podobnie jak w przypadku ognia artyleryjskiego chodzi o stworzenie zapory ogniowej, jednak na mniejszą skalę. Zazwyczaj używane wtedy, gdy trzeba osłonić kogoś (np. medyka, rannego) lub coś (np. beczki z chemikaliami). Tworzony przez ciągły ostrzał z broni maszynowej w danym kierunku.

</doc>
<doc id="1218857" url="https://pl.wikipedia.org/wiki?curid=1218857" title="Cesar Sampaio">
Cesar Sampaio



</doc>
<doc id="1218858" url="https://pl.wikipedia.org/wiki?curid=1218858" title="Brian Marshall">
Brian Marshall

Brian Aubrey Marshall (ur. 24 kwietnia 1973 w Fort Walton Beach) – amerykański muzyk, aktualny gitarzysta basowy zespołu Creed, i basista rockowo-metalowej formacji Alter Bridge. Marshall odszedł z Creed w 2000 roku, po incydencie z wokalistą Scottem Stappem. Na płycie "Weathered", gitarę basową grał Mark Tremonti. Na koncertach na gitarze basowej grał Brett Hestla.
Po rozpadzie Creed, Marshall dołączył do stworzonej przez Tremontiego, formacji Alter Bridge, gdzie razem z perkusistą Scottem Philipsem i byłym wokalistą The Mayfield Four Mylesem Kennedym, nagrał cztery płyty: "One Day Remains" (2004), "Blackbird" (2007), "AB III" (2010), "Fortress"(2013)
Podczas grania w Creed, Marshall grał bardzo ciekawe melodie basowe, co we współpracy z Markiem Tremontim dawało doskonały efekt dźwiękowy.
W 2009, po reaktywowaniu zespołu Creed, Marshall wznowił działalność w zespole. Wraz z resztą zespołu Creed nagrał nowy album zatytułowany Full Circle.

</doc>
<doc id="1218859" url="https://pl.wikipedia.org/wiki?curid=1218859" title="Autostrada A7 (Włochy)">
Autostrada A7 (Włochy)

Autostrada A7 (Autostrada Kwiatów) (wł. "Autostrada dei Fiori") – autostrada w północno-zachodnich Włoszech łącząca aglomerację mediolańską z Genuą.
Trasa początkowo biegnie przez nizinne rejony Lombardii i południowo-wschodniego Piemontu. Odcinek na południe od miejscowości Serravalle Scrivia prowadzący przez Alpy Liguryjskie jest bogaty w obiekty techniczne: tunele i wiadukty. Trasa na całej swej długości stanowi fragment magistrali E62. Autostrada A7 jest ważnym połączeniem Mediolanu i portów morskich Ligurii. Pierwszy odcinek autostrady (z Mediolanu do Serravalle) został oddany do użytku w roku 1935. Bezpłatną drogą alternatywną dla A7 jest droga krajowa SS35. Operatorami autostrady są dwie spółki: Autostrade per l’Italia (50 km. odcinek z Genui do Serravalle) oraz Milano Serravalle – Milano Tangenziali na pozostałej części trasy.
Autostrada A10 także nosi nazwę "Autostrada Kwiatów", przez co obie trasy są mylone.

</doc>
<doc id="1218867" url="https://pl.wikipedia.org/wiki?curid=1218867" title="Numenius americanus">
Numenius americanus



</doc>
<doc id="1218868" url="https://pl.wikipedia.org/wiki?curid=1218868" title="Illecebrum">
Illecebrum



</doc>
<doc id="1218870" url="https://pl.wikipedia.org/wiki?curid=1218870" title="Limosa fedoa">
Limosa fedoa



</doc>
<doc id="1218871" url="https://pl.wikipedia.org/wiki?curid=1218871" title="Bogusław Kreja">
Bogusław Kreja

Bogusław Kreja (ur. 17 marca 1931 w Skórczu, zm. 26 grudnia 2002) – polski językoznawca, profesor zwyczajny, członek Rady Języka Polskiego, Komitetu Językoznawstwa PAN, Zarządu Głównego Towarzystwa Miłośników Języka Polskiego, i Komisji Słowotwórczej przy Międzynarodowym Komitecie Slawistów. Był jednym z redaktorów czasopisma "Język Polski"
W 1955 ukończył polonistykę na Katolickim Uniwersytecie Lubelskim.
Od 1956 pracował naukowo na Uniwersytecie im. Adama Mickiewicza w Poznaniu. W 1960 uzyskał tam doktorat, a w 1969 habilitację. W późniejszych latach powrócił na Pomorze, gdzie był pracownikiem Uniwersytetu Gdańskiego. W 1976 został profesorem nadzwyczajnym, a w 1987 zwyczajnym.
Opublikował 15 książek i ponad 350 rozpraw i artykułów. Odznaczony Krzyżem Oficerskim Orderu Odrodzenia Polski (2001).
Został pochowany na Cmentarzu Oliwskim w Gdańsku (kwatera 7-13-6).

</doc>
<doc id="1218872" url="https://pl.wikipedia.org/wiki?curid=1218872" title="Limosa haemastica">
Limosa haemastica



</doc>
