<doc id="1221400" url="https://pl.wikipedia.org/wiki?curid=1221400" title="Robert Lewandowski">
Robert Lewandowski

Robert Lewandowski (ur. 21 sierpnia 1988 w Warszawie) – polski piłkarz, występujący na pozycji środkowego napastnika w hiszpańskim klubie FC Barcelona oraz w reprezentacji Polski, której jest kapitanem.
Uważany za jednego z najlepszych piłkarzy swojego pokolenia na świecie i jednego z najlepszych środkowych napastników w historii piłki nożnej. Zdobywca ponad 600 goli w seniorskich rozgrywkach klubowych i reprezentacyjnych.
Po zdobyciu korony króla strzelców polskiej trzeciej i drugiej ligi w 2008 trafił do Lecha Poznań, z którym sięgnął po mistrzostwo Polski i tytuł króla strzelców Ekstraklasy. W 2010 został zawodnikiem Borussii Dortmund, w barwach której zdobył dwa krajowe tytuły, koronę króla strzelców Bundesligi i dotarł do finału Ligi Mistrzów UEFA. W 2014 przeniósł się do Bayernu Monachium, z którym zdobywał mistrzostwo Niemiec w każdym z ośmiu rozegranych sezonów, poza tym sześciokrotnie został najlepszym ligowym strzelcem i przekroczył barierę 250 goli w Bundeslidze, dokonując tego najszybciej w historii. W 2020 sięgnął z klubem po potrójną koronę, wygrywając mistrzostwo, puchar Niemiec i rozgrywki Ligi Mistrzów UEFA, ponadto został królem strzelców wszystkich rozgrywek, w których występował. W 2021 sięgnął z Bayernem po Klubowe mistrzostwo świata, a sam został wybrany najlepszym zawodnikiem turnieju. Jest drugim najlepszym strzelcem w historii Bundesligi, najskuteczniejszym obcokrajowcem w Bundeslidze, a także rekordzistą pod względem goli strzelonych w jednym sezonie Bundesligi (41 bramek). W 2022 za 45 milionów euro opłaty stałej jako najdroższy polski piłkarz w historii został zawodnikiem hiszpańskiego klubu FC Barcelona. W 2023 zdobył z klubem Superpuchar Hiszpanii, zostając najlepszym strzelcem turnieju i zdobywając bramkę oraz asystując w finałowym El Clásico z Realem Madryt.
Jest jednym z sześciu polskich piłkarzy – zdobywców Pucharu Europy i trzecim najlepszym strzelcem w historii Ligi Mistrzów UEFA.
Od 2008 występuje w reprezentacji Polski w piłce nożnej, od 2014 jest kapitanem drużyny narodowej. Jest członkiem Klubu Wybitnego Reprezentanta, rekordzistą pod względem liczby występów w reprezentacji Polski i jej najlepszym strzelcem w historii, wybranym do najlepszej drużyny stulecia Polskiego Związku Piłki Nożnej. Z dorobkiem 78 goli jest jednym z najlepszych strzelców w historii reprezentacji narodowych. Z reprezentacją Polski w piłce nożnej wystąpił na Mistrzostwach Świata 2018 i 2022, a także Mistrzostwach Europy 2012, 2016 i 2020. Jest jedynym polskim piłkarzem, który zdobywał bramki podczas trzech turniejów finałowych mistrzostw Europy.
Jako jedyny Polak w historii otrzymał nagrody Piłkarza Roku FIFA (dwukrotnie) i Piłkarza Roku UEFA, a także Europejski Złoty But (dwukrotnie). Laureat 2. miejsca w plebiscycie Złotej Piłki oraz zdobywca nagrody dla Napastnika Roku w 2021, przyznawanej przez „France Football”. Jest najwyżej sklasyfikowanym Polakiem w historii w tym plebiscycie. Z dorobkiem 27 trofeów jest najbardziej utytułowanym polskim piłkarzem w historii. Zdobywając pięć goli w ciągu dziewięciu minut, w ligowym meczu z Wolfsburgiem w 2015, zapisał się w księdze rekordów Guinnessa. Jedenastokrotnie wybierany był Piłkarzem Roku w plebiscycie „Piłki Nożnej”, ponadto trzykrotnie zwyciężył w plebiscycie „Przeglądu Sportowego” oraz został wybrany polskim piłkarzem stulecia. Jest laureatem Wielkiej Honorowej Nagrody Sportowej Polskiego Komitetu Olimpijskiego za osiągnięcia w 2020, a także najlepszym strzelcem na świecie 2020 i członkiem drużyny dekady według Międzynarodowej Federacji Historyków i Statystyków Futbolu. W 2020 został uznany przez Światowe Stowarzyszenie Prasy Sportowej (AIPS) za najlepszego wśród mężczyzn Sportowca Roku w Europie i dwukrotnie na świecie w 2020 i 2021, ponadto został uznany sportowcem roku w Europie w Ankiecie PAP i najbardziej wpływowym człowiekiem w polskim sporcie według magazynu „Forbes”. W 2021 został odznaczony Krzyżem Komandorskim Orderu Odrodzenia Polski za „wybitne osiągnięcia sportowe i promowanie Polski na arenie międzynarodowej”.
Młodość i wykształcenie.
Urodził się w Warszawie jako drugie dziecko Iwony (z d. Dembek) i Krzysztofa Lewandowskich. Pochodzi z rodziny o sportowych tradycjach – ojciec uprawiał judo i grał w piłkę nożną w trzecioligowym Hutniku Warszawa, a matka była siatkarką pierwszoligowego AZS Warszawa oraz lekkoatletką, a po śmierci męża w 2005 objęła po nim funkcję kierownika hali sportowej w Lesznie, następnie pełniła funkcję wiceprezesa miejscowego klubu Partyzant i była nauczycielką wychowania fizycznego. Robert ma starszą o trzy lata siostrę, Milenę, która należała do kadry narodowej juniorek w siatkówce.
Wychowywał się w Lesznie, gdzie ukończył naukę w szkole podstawowej i gimnazjum w Zespole Szkół Publicznych im. Stefana Batorego. Uczęszczał do LXII Liceum Ogólnokształcącego Mistrzostwa Sportowego im. Generała Broni Władysława Andersa w Warszawie, ale w 2005 – chcąc poświęcić się codziennym treningom w Legii Warszawa – podjął naukę wieczorową w LVIII LO im. Krzysztofa Kamila Baczyńskiego w Warszawie. Po dołączeniu do Znicza Pruszków w 2006 powrócił jednak do swojego macierzystego liceum, w którym w maju 2007 zdał maturę. Następnie rozpoczął studia w Wyższej Szkole Edukacji w Sporcie w Warszawie. 9 października 2017 z wyróżnieniem obronił pracę licencjacką na kierunku wychowanie fizyczne o specjalizacji trenersko-menedżerskiej, a 5 października 2020 uzyskał tytuł magistra, broniąc pracy dotyczącej analizy składu ciała i wydolności tlenowej studentów WSES.
Od dzieciństwa interesował się grą w piłkę nożną, podbijał piłkę nogą także m.in. podczas odrabiania lekcji oraz spożywania posiłków z rodziną. Chcąc udoskonalić technikę gry, nagrywał swoje treningi w przydomowym ogrodzie, po czym analizował nagrania. Jego piłkarskimi idolami byli Roberto Baggio, Alessandro Del Piero i Thierry Henry. W młodości próbował sił także w innych dyscyplinach sportu: w okresie od szkoły podstawowej do końca gimnazjum trenował biegi przełajowe i był mistrzem województwa mazowieckiego swojej kategorii wiekowej, poza tym przez krótki czas trenował judo, boks i siatkówkę, a także tenisa stołowego.
Kariera klubowa.
Początki.
Karierę piłkarską rozpoczął w Partyzancie Leszno – nie był oficjalnie zawodnikiem tego klubu, ale mógł uczestniczyć w treningach dzięki swemu ojcu, który był trenerem i prezesem klubu, a czasem był wystawiany w meczach. W 1994, mając sześć lat, został zapisany do Varsovii Warszawa, gdzie występował przez siedem lat w drużynach młodzieżowych i juniorskich. Początkowo z powodu braku grupy szkoleniowej w jego wieku trenował ze starszymi o dwa lata od siebie zawodnikami, z czasem dołączył do nowo powstałej w klubie drużyny o nazwie „Żaki”, dedykowanej chłopcom z rocznika 1988. W czasie, gdy występował w grupie dedykowanej rocznikowi 1986, rocznik ten został włączony do Polonii Warszawa i przez ponad rok występował jako „Polonia/Varsovia Warszawa”. Jego pierwszym trenerem był Marek Siwecki, następnie trenował pod okiem Krzysztofa Sikorskiego i Marka Krzywickiego. W tamtym czasie wyróżniał się niskim wzrostem i niewielką masą ciała, dlatego nosił pseudonim „Bobek”. Z powodu mikrej postury w 2002 zrezygnowano z powoływania go do kadry Mazowsza.
Znacząca poprawa warunków fizycznych tuż przed ukończeniem 16. roku życia (w połączeniu z prezentowanymi umiejętnościami) spowodowała, że w drugiej połowie 2004 zainteresowała się nim Legia Warszawa. W lutym 2005 trafił do IV-ligowej Delty Warszawa, która uchodziła za zaplecze Legii. Nim jednak zdążył zagrać pierwszy mecz w zespole seniorskim, zmarł jego ojciec. W końcówce sezonu 2004/2005 strzelił dla Delty cztery bramki w lidze, a jego drużyna zajęła piąte miejsce w tabeli mazowieckiej grupy IV ligi.
Po rozwiązaniu Delty przeszedł do Legii, z którą 1 lipca 2005 podpisał roczny kontrakt, stając się oficjalnie zawodnikiem klubu. Cały sezon 2005/2006 rozegrał w III-ligowych rezerwach Legii, zdobył dwie bramki. Pod koniec sezonu doznał kontuzji (naderwanie mięśnia w przyczepie kości guza kulszowego). 30 czerwca 2006 wygasła jego umowa z Legią i choć pojechał z pierwszą drużyną na letnie zgrupowanie, a ówczesny trener Dariusz Wdowczyk widział dla niego miejsce w zespole, nie zaproponowano mu nowego kontraktu. Lewandowski często określał tę sytuację „pierwszym ciosem sportowym od życia”.
Znicz Pruszków.
W lipcu 2006 podpisał umowę z trzecioligowym Zniczem Pruszków, który zapłacił za niego 5 tys. zł. Szkoleniowiec klubu, Andrzej Blacha, już rok wcześniej chciał ściągnąć Lewandowskiego do prowadzonego przez siebie Hutnika Warszawa. 6 czerwca 2007 strzelił dwa gole w meczu z Concordią Piotrków Trybunalski, po którego wygraniu 4:0 klub awansował do drugiej ligi. W ciągu dwóch sezonów strzelił dla Znicza 38 goli – 37 w rozgrywkach ligowych i jedną w Pucharze Polski. W sezonach 2006/2007 oraz 2007/2008 był królem strzelców odpowiednio trzeciej i drugiej ligi.
Lech Poznań.
18 czerwca 2008 został sprzedany do Lecha Poznań za kwotę prawie 1,5 mln zł. W Ekstraklasie zadebiutował 8 sierpnia w 67. minucie meczu 1. kolejki z GKS-em Bełchatów; w trakcie spotkania zdobył swojego pierwszego gola w lidze. W grudniu został uznany przez tygodnik „Piłka Nożna” za największe odkrycie 2008 roku w Polsce. W styczniu 2009 redakcja serwisu imscouting.com umieściła go na liście „10 najbardziej obiecujących piłkarzy”, znalazł się także na 32. miejscu listy „50 najbardziej obiecujących zawodników do lat 23.”, sporządzonej przez brytyjski dziennik „The Times”.
W sezonie 2008/2009 zdobył z Lechem Puchar Polski, pokonując w finale Ruch Chorzów (1:0). Latem 2009 sięgnął po Superpuchar Polski, a w meczu o to trofeum (przeciwko Wiśle Kraków) strzelił jednego gola oraz wykorzystał „jedenastkę” w konkursie rzutów karnych. 15 maja 2010 zdobył z Lechem mistrzostwo Polski, a sam – z 18 bramkami na koncie – wywalczył koronę króla strzelców Ekstraklasy. Wystąpił łącznie w 82 oficjalnych spotkaniach Lecha, strzelił w nich 41 bramek i zanotował 20 asyst.
Borussia Dortmund.
2010/2011: Pierwsze mistrzostwo Niemiec.
Po zakończeniu sezonu 2009/2010 trwały negocjacje w sprawie transferu Lewandowskiego. 11 czerwca 2010 Lech Poznań osiągnął porozumienie z niemieckim klubem, Borussia Dortmund, uzgadniając warunki transakcji na kwotę 4,5 mln euro. Piłkarz podpisał kontrakt obowiązujący do 30 czerwca 2014. 22 sierpnia 2010 zadebiutował w Bundeslidze w meczu z Bayerem 04 Leverkusen (0:2), zmieniając w 63. minucie kapitana drużyny, Sebastiana Kehla. 19 września zdobył swojego pierwszego ligowego gola – w wygranych 3:1 Derbach Zagłębia Ruhry z FC Schalke 04. W pierwszym sezonie (2010/2011), w którym występował głównie na pozycji ofensywnego pomocnika, zdobył z klubem mistrzostwo Niemiec. W tym sezonie zagrał w 33 meczach, w których strzelił 8 goli i zaliczył 3 asysty.
2011/2012: Hat trick w finale Pucharu Niemiec.
Latem 2011 powrócił do pozycji napastnika. 13 września zadebiutował w Lidze Mistrzów UEFA, w zakończonym remisem (1:1) meczu przeciwko Arsenalowi – spędził na boisku pełne 90 minut. 1 października strzelił dla Borussii swojego pierwszego hat-tricka, w wygranym 4:0 ligowym spotkaniu przeciwko Augsburgowi. 19 października zdobył swoją premierową bramkę w Lidze Mistrzów, w przegranym 1:3 meczu z Olympiakosem. W meczu 17. kolejki ligi niemieckiej zdobył dwa gole przeciwko Freiburgowi i tym samym całą rundę jesienną Bundesligi zakończył z 12 trafieniami i 6 asystami na koncie. 5 maja 2012 powtórzył ten wyczyn w spotkaniu z Freiburgiem, ostatnim meczu sezonu. Ostatecznie ukończył rozgrywki z dorobkiem 22 bramek (w rundzie wiosennej uzbierał 10 trafień). Tym samym zajął 3. miejsce wśród najlepszych strzelców ligi w ówczesnym sezonie. Jednocześnie pobił rekord goli strzelonych przez Polaka w Bundeslidze, należący wówczas do Jana Furtoka (20 bramek). Został również najlepszym strzelcem Borussii Dortmund w ligowych rozgrywkach. Ponadto władze ligi uznały go za najlepszego piłkarza minionego roku, a dziennik „Bild” umieścił go w gronie 11 najlepszych piłkarzy sezonu. Lewandowski drugi raz z rzędu zdobył z Borussią mistrzostwo oraz sięgnął z nią po Puchar Niemiec, strzelając w meczu finałowym (5:2) trzy bramki Bayernowi Monachium. Został jednocześnie królem strzelców tamtej edycji Pucharu Niemiec (siedem goli) i jednym z trzech piłkarzy w historii tych rozgrywek, którzy uzyskali hat-tricka w finale. W sezonie 2011/2012 rozegrał 47 meczów we wszystkich rozgrywkach, zdobywając 30 bramek.
2012/2013: Cztery gole przeciwko Realowi Madryt.
16 marca 2013, w meczu z Freiburgiem, pobił klubowy rekord Friedhelma Konietzki, który zdobywał bramki w siedmiu kolejnych meczach Borussii w połowie lat 60. 13 kwietnia, w 29. kolejce Bundesligi (przeciwko SpVgg Greuther Fürth), przedłużył serię do 11 kolejnych spotkań, dzięki czemu stał się drugim graczem w historii Bundesligi pod względem liczby meczów z rzędu ze strzelonym golem, po Gerdzie Müllerze (16 spotkań). Strzelił łącznie 14 bramek w 12 meczach ligowych, w których jego rywalami byli, kolejno: TSG 1899 Hoffenheim, Werder Brema, 1. FC Nürnberg, Bayer 04 Leverkusen, Hamburger SV, Hannover 96, FC Schalke 04, SC Freiburg, VfB Stuttgart, FC Augsburg, SpVgg Greuther Fürth i 1. FSV Mainz 05.
W pierwszym półfinałowym meczu Ligi Mistrzów przeciwko Realowi Madryt (4:1), rozegranym 24 kwietnia 2013 na Signal Iduna Park w Dortmundzie, zdobył cztery bramki – w 8., 50., 55. i 60. minucie spotkania. Został wówczas pierwszym piłkarzem w historii, który zdobył hat-tricka w półfinale Ligi Mistrzów. W przegranym 1:2 meczu finałowym z Bayernem Monachium, rozgrywanym na Wembley, grał przez pełne 90 minut. Z 10 trafieniami był drugim najlepszym strzelcem rozgrywek, ustępując jedynie Cristiano Ronaldo (12 goli). W sezonie 2012/2013 został także wicekrólem strzelców Bundesligi, zdobywając 24 bramki, a Borussia sięgnęła po wicemistrzostwo kraju.
2013/2014: Król strzelców Bundesligi.
27 lipca 2013 sięgnął z zespołem po Superpuchar Niemiec, pokonując w finale 4:2 Bayern Monachium.
15 kwietnia 2014, w meczu Pucharu Niemiec z Wolfsburgiem, zdobył swoją 100. bramkę dla Borussii Dortmund, biorąc pod uwagę wszystkie rozgrywki. 3 maja, przed meczem z TSG 1899 Hoffenheim, który był ostatnim występem Lewandowskiego w barwach Borussii na własnym stadionie, został oficjalnie pożegnany przez władze i kibiców klubu. Jego ostatnim spotkaniem w drużynie z Dortmundu było starcie z Herthą BSC (4:0), do którego doszło 10 maja 2014 i w którym strzelił dwa gole – w tym jednego, premierowo w swojej karierze, bezpośrednio z rzutu wolnego. W całym sezonie 2013/2014 strzelił w lidze 20 bramek i po raz pierwszy został królem strzelców najwyższej klasy rozgrywkowej w Niemczech. W ekipie Borussii występował wspólnie z dwoma innymi reprezentantami Polski – Jakubem Błaszczykowskim i Łukaszem Piszczkiem, z którymi tworzył tzw. „polskie trio z Dortmundu”. W klubie rozegrał łącznie 187 meczów, w których strzelił 103 bramki i zanotował 43 asysty.
Bayern Monachium.
2014/2015: Pierwszy sezon w Bayernie.
4 stycznia 2014 podpisał pięcioletni kontrakt z Bayernem Monachium, którego zawodnikiem został 1 lipca, po wygaśnięciu umowy z Borussią Dortmund. Umowa była warta 60 mln euro. 9 lipca został oficjalnie zaprezentowany przez Bayern – jednocześnie poinformowano, że będzie występował z numerem „9” na koszulce meczowej. W nowych barwach zadebiutował 13 sierpnia w przegranym 2:0 meczu z Borussią Dortmund o Superpuchar Niemiec. 22 sierpnia zagrał w wygranym 2:1 meczu 1. kolejki Bundesligi przeciwko VfL Wolfsburg – na boisku spędził 79 minut, zaliczył asystę przy golu Arjena Robbena na 2:0. Pierwszą bramkę w barwach Bayernu zdobył 30 sierpnia na stadionie Gelsenkirchen, w zremisowanym 1:1 meczu ligowym z FC Schalke 04. 1 listopada strzelił bramkę w ligowym meczu z Borussią, zakończonym wygraną Bayernu 2:1.
28 kwietnia 2015, w 117. minucie półfinału Pucharu Niemiec przeciwko Borussii Dortmund (przegranego przez Bayern po rzutach karnych), doznał kontuzji w starciu z bramkarzem rywali, Mitchellem Langerakiem. Lewandowski zdołał dokończyć spotkanie, lecz nie wziął już udziału w konkursie rzutów karnych, a bezpośrednio po meczu został przewieziony do szpitala. Badania wykazały, że wskutek starcia z przeciwnikiem doznał złamania nosa, pęknięcia kości twarzy oraz wstrząśnienia mózgu – ponadto nie pamiętał ostatnich minut gry. 6 maja, w półfinałowym meczu Ligi Mistrzów UEFA pomiędzy Barceloną a Bayernem Monachium (3:0), rozgrywanym na Camp Nou, wystąpił w specjalnej, przygotowanej dla niego karbonowej masce ochronnej, mającej chronić uszkodzone kości. W rewanżu ponownie wystąpił w masce i strzelił jedną z bramek dla swojego zespołu. Ostatecznie niemiecka drużyna wygrała 3:2, lecz nie wystarczyło to do awansu (bilans bramkowy 3:5). W sezonie 2014/2015 zdobył z zespołem z Monachium mistrzostwo Niemiec, a sam, z dorobkiem 17 goli w lidze, zajął drugie miejsce w klasyfikacji strzelców Bundesligi – ex aequo ze swoim klubowym kolegą – Arjenem Robbenem.
2015/2016: Pięć goli w dziewięć minut i 200 bramek ligowych.
22 września 2015, w ligowym meczu Bayernu Monachium z Wolfsburgiem, zakończonym wynikiem 5:1, wszedł na boisko na początku drugiej połowy (z powodu lekkiego urazu opuścił poprzedni mecz ligowy z SV Darmstadt 98) i w ciągu zaledwie dziewięciu minut strzelił pięć bramek (w 51., 52., 55., 57. i 60. minucie meczu). Pobił przy tym szereg rekordów, które zostały następnie zapisane w księdze rekordów Guinnessa – był to najszybszy hat-trick (202 s) oraz najszybciej strzelone cztery i pięć bramek (łącznie 539 s) w historii Bundesligi. Lewandowski został pierwszym piłkarzem, który osiągnął taką liczbę goli, rozpoczynając mecz na ławce rezerwowych, a jego pięć bramek to także najszybciej zdobyte trafienia w historii czterech najmocniejszych lig Europy: niemieckiej, włoskiej, hiszpańskiej i angielskiej. Ponadto ostatni z pięciu został uznany golem sezonu 2015/2016 w Bundeslidze. Cztery dni później, w meczu z 1. FSV Mainz 05, zdobył swojego 100. gola w Bundeslidze, stając się 50. zawodnikiem w historii, który strzelił 100 bramek w najwyższej klasie rozgrywkowej w Niemczech.
29 września 2015, w meczu drugiej kolejki fazy grupowej Ligi Mistrzów pomiędzy Bayernem Monachium a Dinamem Zagrzeb (5:0), zdobył hat-tricka, zostając dzięki temu najskuteczniejszym Polakiem w historii europejskich pucharów. Pobił tym samym dotychczasowy rekord Włodzimierza Lubańskiego, wynoszący 31 trafień.
11 stycznia 2016 zajął czwarte miejsce w plebiscycie Złotej Piłki FIFA, zdobywając 4,17% głosów. 16 marca, podczas rewanżowego meczu 1/8 finału Ligi Mistrzów z Juventusem (wygranego 4:2 po dogrywce), Lewandowski rozegrał swoje 48. spotkanie w Lidze Mistrzów, ustanawiając nowy rekord występów polskiego zawodnika w tym turnieju; wyprzedził Jerzego Dudka, który zagrał 47 razy w LM. Został także najskuteczniejszym polskim zawodnikiem w historii rozgrywek. Dotarł z Bayernem do półfinału, gdzie niemiecki klub przegrał w dwumeczu z Atlético Madryt. W tamtej edycji Ligi Mistrzów strzelił łącznie dziewięć goli, zajmując drugie miejsce w klasyfikacji strzelców, tuż po Cristiano Ronaldo, który zdobył 16 bramek. 7 maja 2016 w meczu przeciwko FC Ingolstadt Lewandowski strzelił 2 bramki, przy czym druga z nich była zarazem 200. ligową bramką w karierze.
W sezonie 2015/2016 obronił z Bayernem mistrzostwo Niemiec – był to historyczny dla klubu, zdobyty czwarty raz z rzędu (i 26. ogółem) tytuł mistrzowski. Sam napastnik, z dorobkiem 30 goli, po raz drugi w swojej karierze został królem strzelców Bundesligi – osiągnął taki wynik bramkowy jako pierwszy zawodnik od czasów Dietera Müllera z 1. FC Köln, który w kampanii 1976/1977 sięgał po koronę króla strzelców z 34 trafieniami na koncie. Został również pierwszym zagranicznym piłkarzem w historii, który strzelił 30 bramek w jednym sezonie najwyższej klasy rozgrywkowej w Niemczech. 21 maja 2016 po raz drugi w karierze zdobył Puchar Niemiec. Jego zespół pokonał w finale na Stadionie Olimpijskim w Berlinie Borussię Dortmund po rzutach karnych (0:0, k. 4:3), zaś sam Lewandowski skutecznie wykorzystał jedną z „jedenastek”. Wspomniany finał był 100. meczem Polaka w Bayernie, biorąc pod uwagę wszystkie rozgrywki. Piłkarz stał się także piątym zawodnikiem w historii, który sięgał po to trofeum z dwoma różnymi klubami.
W 51 meczach Bayernu w ówczesnym sezonie Lewandowski strzelił 42 bramki – 30 w Bundeslidze, dziewięć w Lidze Mistrzów i trzy w Pucharze Niemiec. Wraz z Thomasem Müllerem stworzyli wówczas jeden z najskuteczniejszych duetów napastników w historii Bundesligi, zdobywając łącznie 74 gole. 30 maja 2016 znalazł się w drużynie sezonu Ligi Mistrzów. 21 lipca magazyn „Kicker” okrzyknął go najlepszym napastnikiem Bundesligi w sezonie 2015/2016, prezentującym „klasę światową”.
2016/2017: 100 goli dla klubu.
14 sierpnia 2016 zdobył drugi w swojej karierze, a pierwszy w barwach Bayernu Superpuchar Niemiec, po pokonaniu Borussii Dortmund 2:0. Było to dla niego szóste starcie o wspomniane trofeum, wcześniej dokonało tego tylko dwóch zawodników – Philipp Lahm i Thomas Müller. Pierwsze trafienia w nowym sezonie Lewandowski zanotował 19 sierpnia 2016, zdobywając hat-tricka w wygranym 5:0 meczu pierwszej rundy Pucharu Niemiec przeciwko FC Carl Zeiss Jena. 26 sierpnia strzelił trzy gole w pierwszej kolejce Bundesligi z Werderem Brema (6:0), stając się drugim po Gerdzie Müllerze piłkarzem Bayernu, który strzelił hat-tricka w pierwszej serii spotkań.
1 października rozegrał swój 200. mecz w Bundeslidze (1:1 z 1. FC Köln), zostając tym samym dziewiątym polskim zawodnikiem, który osiągnął taką liczbę występów w najwyższej klasie rozgrywkowej w Niemczech. 2 grudnia, w 90. minucie ligowego meczu z 1. FSV Mainz 05, zdobył bramkę bezpośrednio z rzutu wolnego, ustalając wynik na 3:1. Był to pierwszy tego typu gol strzelony przez Lewandowskiego w barwach Bayernu. Swój wyczyn powtórzył cztery dni później, w meczu fazy grupowej Ligi Mistrzów z Atlético Madryt, kiedy to strzałem w okienko bramki strzeżonej przez Jana Oblaka zapewnił swojej drużynie zwycięstwo 1:0. Po zdobyciu tej bramki, poprzez charakterystyczną cieszynkę (włożenie piłki pod koszulkę i kciuka do ust), poinformował opinię publiczną, że spodziewa się dziecka. 13 grudnia przedłużył kontrakt z Bayernem – do 30 czerwca 2021.
20 stycznia 2017 strzelił dwie bramki w wygranym 2:1 meczu z SC Freiburg, dzięki czemu z dorobkiem 135 goli awansował na drugie miejsce w klasyfikacji zagranicznych strzelców Bundesligi, wyprzedzając zdobywcę 133 bramek, Giovanego Élbera. 25 lutego zdobył trzy gole w wygranym 8:0 ligowym spotkaniu z Hamburgerem SV i po raz pierwszy w karierze skompletował dwa hat-tricki w jednym sezonie ligowym. 1 marca, w ćwierćfinale Pucharu Niemiec z FC Schalke 04 (3:0), zdobył dwa gole – drugi był jednocześnie dwusetnym trafieniem Lewandowskiego dla niemieckich klubów. 11 marca, w spotkaniu 24. kolejki Bundesligi przeciwko Eintrachtowi Frankfurt (3:0), również strzelił dwie bramki – tym samym w 136. występie zdobył swojego 100. gola dla Bayernu.
8 kwietnia 2017 strzelił dwa gole w wygranym 4:1 meczu z Borussią Dortmund, kompletując w ten sposób 26 trafień po 28 kolejkach Bundesligi, jako pierwszy zawodnik od sezonu 1980/1981. 12 kwietnia z powodu urazu barku nie wystąpił w pierwszym meczu ćwierćfinału Ligi Mistrzów z Realem Madryt, przegranym 1:2.
Spotkanie rewanżowe, rozgrywane 18 kwietnia na Estadio Santiago Bernabéu, rozpoczął już w wyjściowym składzie Bayernu – w 53. minucie otworzył wynik strzałem z rzutu karnego, stając się pierwszym zawodnikiem, który strzelił Realowi Madryt sześć goli na poziomie Ligi Mistrzów. Ostatecznie Bayern przegrał po dogrywce 2:4 i odpadł z rozgrywek, a Lewandowski zakończył tamtą edycję turnieju z dorobkiem ośmiu goli. W 2020, w wywiadzie dla katalońskiego „Sportu”, Lewandowski ujawnił, że po wspomnianym dwumeczu Cristiano Ronaldo i Sergio Ramos przekonywali go do transferu do Realu Madryt.
13 maja 2017, w wygranym 5:4 meczu 33. kolejki Bundesligi z RB Leipzig, strzelił dwa gole, uzyskując 30 bramek w dwóch kolejnych sezonach Bundesligi – jako drugi po Gerdzie Müllerze zawodnik w historii, a zarazem pierwszy od 43 lat (sezon 1973/1974). Ponadto pierwsze trafienie było 150. golem strzelonym przez Lewandowskiego w jego 226. występie w Bundeslidze.
W sezonie 2016/2017 zdobył z Bayernem piąte w swojej karierze mistrzostwo Niemiec (trzecie z rzędu w barwach Bayernu), a sam powtórzył swój ligowy dorobek bramkowy z poprzedniego sezonu, zdobywając 30 goli, co zagwarantowało mu drugie miejsce w klasyfikacji strzelców Bundesligi – za zdobywcą 31 bramek, Pierre-Emerickiem Aubameyangiem. Biorąc pod uwagę wszystkie rozgrywki w tamtym sezonie, Lewandowski w 47 meczach Bayernu strzelił 43 gole, dzięki temu o jedno trafienie poprawił indywidualny rekord bramek, strzelonych we wszystkich rozgrywkach klubowych w jednym sezonie, ustanowiony rok wcześniej. Z dorobkiem pięciu goli został również królem strzelców ówczesnej edycji Pucharu Niemiec, mimo że Bayern odpadł z tych rozgrywek na poziomie półfinału – po porażce 2:3 z Borussią Dortmund. Ponadto znalazł się w najlepszych „jedenastkach” sezonu Bundesligi i Ligi Mistrzów UEFA. 5 czerwca 2017 został wybrany najlepszym piłkarzem Bundesligi sezonu 2016/2017 przez samych zawodników, a następnie przez magazyn „Kicker”.
2017/2018: Najlepszy zagraniczny strzelec w historii klubu.
5 sierpnia 2017 zdobył z Bayernem Monachium kolejny, trzeci Superpuchar Niemiec. Jego zespół, w meczu rozgrywanym na Signal Iduna Park w Dortmundzie, pokonał po serii rzutów karnych miejscową Borussię (2:2, k. 5:4). 17 sierpnia Lewandowski został nominowany do nagrody Piłkarza Roku FIFA. 18 sierpnia strzelił bramkę w wygranym 3:1 ligowym meczu z Bayerem 04 Leverkusen, a dzięki odniesionemu wówczas zwycięstwu stał się pierwszym piłkarzem w historii, który wygrał siedem z rzędu meczów pierwszej kolejki Bundesligi. 9 października znalazł się w gronie 30 nominowanych do Złotej Piłki. 14 października, w wygranym 5:0 meczu z SC Freiburgiem, strzelił 160. bramkę w Bundeslidze. 28 października, zdobywając gola w wygranym 2:0 meczu z RB Leipzig, został pierwszym piłkarzem Bayernu od czasów Giovanego Élbera (sezon 2002/2003), który wpisał się na listę strzelców w każdym z pięciu pierwszych domowych spotkań Bundesligi w sezonie. 18 listopada, w meczu z Augsburgiem (3:0), strzelił 163. i 164. bramkę w Bundeslidze, co pozwoliło mu wyprzedzić w klasyfikacji wszech czasów tych rozgrywek niemieckiego napastnika, Karla-Heinza Rummenigge.
22 listopada 2017, w wygranym 2:1 meczu Ligi Mistrzów z RSC Anderlechtem, zdobył 50. bramkę w roku, biorąc pod uwagę rozgrywki klubowe i reprezentację, osiągając taki wynik bramkowy (w jednym roku kalendarzowym) po raz pierwszy w karierze. 4 grudnia 2017 amerykańska telewizja sportowa ESPN uznała go za najlepszego środkowego napastnika na świecie. Dzień później, w meczu z Paris Saint-Germain (3:1), zanotował 50. trafienie w europejskich pucharach (a 43. w rozgrywkach Ligi Mistrzów). 13 grudnia, w spotkaniu przeciwko 1. FC Köln, zdobył 166. gola w Bundeslidze i awansował do dziesiątki najlepszych strzelców w historii rozgrywek.
21 stycznia 2018, w meczu z Werderem Brema (4:2), strzelił 93. i 94. ligową bramkę dla Bayernu, zostając najskuteczniejszym zagranicznym strzelcem w historii tego klubu w ramach Bundesligi. 4 lutego został wybrany Piłkarzem Roku 2017 w plebiscycie „Piłki Nożnej”. Sześć dni później, zdobywając bramkę w 22. kolejce Bundesligi w wygranym 2:1 meczu z FC Schalke 04, wyrównał wieloletni rekord Juppa Heynckesa (ówczesnego trenera Bayernu) – w sezonie 1972/1973 strzelał co najmniej jednego gola w każdym z pierwszych 11 domowych spotkaniach w Bundeslidze (w barwach Borussii Mönchengladbach).
W lutym 2018 światło dzienne ujrzała informacja o zakończeniu współpracy pomiędzy Lewandowskim a jego wieloletnim menedżerem, Cezarym Kucharskim. Piłkarz związał się wówczas z izraelskim agentem, Pinhasem Zahavim, mającym swój udział m.in. w transferze Neymara z FC Barcelony do Paris Saint-Germain w 2017. Ruch ten wywołał lawinę spekulacji transferowych odnośnie do ewentualnej zmiany barw klubowych przez Lewandowskiego.
20 lutego 2018, dzięki dubletowi uzyskanemu w starciu z Beşiktaşem JK (5:0), Lewandowski awansował do dziesiątki najlepszych strzelców w historii Ligi Mistrzów (z dorobkiem 45 goli). Cztery dni później, w zremisowanym 0:0 meczu 24. kolejki Bundesligi z Herthą, rozegrał swój 250. mecz w Bundeslidze. 10 marca, kompletując hat-tricka w meczu z Hamburgerem SV (6:0), zdobył 100. ligową bramkę w barwach Bayernu Monachium, czego wcześniej dokonało tylko pięciu zawodników: Gerd Müller (365 goli), Karl-Heinz Rummenigge (162), Roland Wohlfarth (119), Dieter Hoeneß (102) i Thomas Müller (wtedy 102), jednak to Polak uzyskał wspomniany wynik szybciej niż jakikolwiek inny piłkarz, strzelając setnego gola w swoim 120. występie dla Bayernu w Bundeslidze. Z dorobkiem 142 goli został również najskuteczniejszym zagranicznym piłkarzem w historii tego klubu. Żaden inny zagraniczny zawodnik nie osiągnął takiego rezultatu od początku istnienia ligi, tj. od 1963.
31 maca 2018 zdobył trzy gole w meczu z Borussią Dortmund (6:0) i z dorobkiem 177 goli awansował na 8. miejsce w klasyfikacji strzelców wszech czasów Bundesligi, zrównując się z Dieterem Müllerem i Klausem Allofsem. Gole zdobyte w meczu przeciwko Borussii pozwoliły mu także awansować na 5. miejsce w klasyfikacji najlepszych strzelców w historii Bayernu. 21 kwietnia, w ligowym meczu z Hannoverem 96 (3:0), strzelił 106. bramkę dla Bayernu Monachium w Bundeslidze i został najskuteczniejszym obcokrajowcem w barwach pojedynczego klubu w tych rozgrywkach.
W sezonie 2017/2018 wystąpił łącznie w 48 meczach, strzelając w nich 41 goli – zdobył ponadto szóste w swojej karierze, a czwarte z rzędu w barwach Bayernu mistrzostwo Niemiec. Z drużyną dotarł także do finału Pucharu Niemiec (porażka 1:3 z Eintrachtem Frankfurt) oraz półfinału Ligi Mistrzów, gdzie lepszy w dwumeczu okazał się Real Madryt. Indywidualnie, z dorobkiem 29 goli, po raz trzeci w karierze został królem strzelców Bundesligi, dokonując tego jako pierwszy zagraniczny zawodnik. Został też najskuteczniejszym strzelcem ówczesnej edycji Pucharu Niemiec, zdobywając sześć bramek. Występy w rozgrywkach Ligi Mistrzów zakończył wówczas z pięcioma golami, uzyskanymi w 11 występach. 18 maja 2018 znalazł się także w najlepszej „jedenastce” sezonu Bundesligi.
2018/2019: Najskuteczniejszy obcokrajowiec w historii Bundesligi.
Pomimo narastających spekulacji odnośnie do transferu Lewandowskiego, polski napastnik ostatecznie pozostał w Bayernie. Sezon 2018/2019 Bawarczycy rozpoczęli pod wodzą nowego szkoleniowca, Niko Kovača. 12 sierpnia 2018, w spotkaniu o Superpuchar Niemiec przeciwko Eintrachtowi Frankfurt, Lewandowski skompletował hat-tricka, stając się pierwszym zawodnikiem w historii, który zdobył trzy bramki w starciu o to trofeum. Bayern zwyciężył 5:0, a Lewandowski mógł cieszyć się ze zdobycia 15. klubowego trofeum w karierze, stając się najbardziej utytułowanym polskim piłkarzem w historii – obok Huberta Kostki, Erwina Wilczka i Macieja Żurawskiego. Został także najlepszym strzelcem w historii Superpucharu Niemiec (z łącznym dorobkiem pięciu bramek), a sam mecz był ósmym tego typu, w którym wystąpił.
15 września 2018, w wygranym 3:1 meczu trzeciej kolejki Bundesligi z Bayerem 04 Leverkusen, rozegrał 200. mecz w barwach Bayernu Monachium. 19 września, w spotkaniu fazy grupowej Ligi Mistrzów z Benfiką (2:0), zdobył 400. bramkę w profesjonalnej karierze, a także 46. w rozgrywkach samej Ligi Mistrzów, co pozwoliło mu zrównać się w klasyfikacji wszech czasów tych rozgrywek z Eusébio oraz Filippo Inzaghim. Wcześniej jedynymi wówczas aktywnymi zawodnikami, którzy przekroczyli barierę 400 goli w karierze, byli: Cristiano Ronaldo (678), Lionel Messi (651), Zlatan Ibrahimović (500), Luis Suárez (430) i David Villa (407).
7 listopada 2018, w wygranym meczu czwartej kolejki fazy grupowej Ligi Mistrzów z AEK Ateny (2:0), Lewandowski rozegrał 100. mecz w europejskich pucharach. Dzięki dwóm zdobytym wtedy trafieniom polski napastnik awansował na 7. miejsce w tabeli najlepszych strzelców Ligi Mistrzów, zrównując się z Alfredo Di Stéfano (49 bramek).
2 marca 2019 strzelił dwa gole w meczu z Borussią Mönchengladbach w 24. kolejce Bundesligi (5:1), dzięki czemu wyrównał rekord, ustanowiony przez Claudio Pizarro – z dorobkiem 195 goli został najskuteczniejszym obcokrajowcem w historii Bundesligi. 9 marca, w ligowym meczu przeciwko Wolfsburgowi, zdobył 196. i 197. bramkę w Bundeslidze, zostając samodzielnym zagranicznym liderem strzelców tych rozgrywek. 6 kwietnia strzelił dwie bramki w wygranym 5:0 meczu z Borussią Dortmund w 28. kolejce Bundesligi, z czego pierwszy gol był jego 200. trafieniem w Bundeslidze, dzięki czemu stał się pierwszym obcokrajowcem w historii ligi niemieckiej, który zdobył w niej 200 goli.
W sezonie 2018/2019 wystąpił łącznie w 47 meczach i strzelił 40 bramek. Ponadto sięgnął po siódme w karierze, a piąte z rzędu (w barwach Bayernu) mistrzostwo Niemiec, jak również po trzeci (a drugi dla Bawarczyków) Puchar Niemiec. Ponadto po raz czwarty został królem strzelców Bundesligi, strzelając 22 bramki w sezonie, a także zanotował najwięcej trafień (siedem) w ówczesnej edycji krajowego pucharu. Poza tym w rozgrywkach Ligi Mistrzów zdobył osiem goli w ośmiu spotkaniach i dotarł z drużyną do 1/8 finału, gdzie Bayern odpadł w dwumeczu (1:3) z Liverpoolem.
2019/2020: Potrójna korona.
Sezon 2019/2020 rozpoczął 3 sierpnia 2019 przegranym 0:2 meczem o Superpuchar Niemiec z Borussią Dortmund. 16 sierpnia 2019 zdobył dwie bramki, zapewniając drużynie remis w meczu 1. kolejki Bundesligi z Herhą BSC (2:2). 29 sierpnia przedłużył umowę z Bayernem Monachium do 30 czerwca 2023. 
18 września 2019, w wygranym meczu I kolejki fazy grupowej Ligi Mistrzów z Crveną zvezdą Belgrad (3:0), zdobył swoją 200. bramkę w barwach Bayernu Monachium. Oprócz niego tę barierę przekroczyło tylko dwóch zawodników: Gerd Müller (508) oraz Karl-Heinz Rummenigge (217). 28 września, zdobył bramkę w wygranym 3:2 meczu 6. kolejki Bundesligi z SC Paderborn 07, zostając pierwszym zawodnikiem w historii Bundesligi, który w pierwszych sześciu kolejkach strzelił 10 goli. Został też pierwszym zawodnikiem w historii Bayernu Monachium, który strzelał gole w każdym z sześciu pierwszych spotkań sezonu Bundesligi.
1 października 2019 zdobył dwie bramki w wygranym meczu II kolejki fazy grupowej Ligi Mistrzów z Tottenhamem Hotspur (7:2), zrównując się z Ruudem van Nistelrooyem w klasyfikacji strzeleckiej Ligi Mistrzów i zarazem awansując na 5. miejsce z 56 golami w tych rozgrywkach. 5 października, w przegranym meczu 7. kolejki Bundesligi z TSG 1899 Hoffenheim (1:2), zdobył swoją 213. bramkę w Bundeslidze, dzięki czemu awansował na 4. miejsce w klasyfikacji strzelców wszech czasów Bundesligi, zrównując się z Manfredem Burgsmüllerem. 19 października, w meczu 8. kolejki Bundesligi z FC Augsburg (2:2), zdobył swoją 214. bramkę w Bundeslidze, dzięki czemu pozostał samodzielnie na 4. miejscu w klasyfikacji strzelców wszech czasów Bundesligi, a także wyrównał dwa rekordy – zrównał się z Carstenem Janckerem (który jako jedyny piłkarz w historii Bayernu Monachium zdobył przynajmniej jedną bramkę w 11 meczach z rzędu) oraz wyrównał rekord Pierre-Emericka Aubameyanga, który w sezonie 2014/2015 strzelał gole w każdej z pierwszych ośmiu pierwszych kolejek Bundesligi. 9 listopada, w wygranym meczu 11. kolejki Bundesligi z Borussią Dortmund (4:0), zdobył dwie bramki, bijąc 50-letni rekord Gerda Müllera, który w sezonie 1968/1969 jako pierwszy zawodnik w historii zdobywał bramki w pierwszych 11. kolejkach Bundesligi (15 goli w 11 meczach); Lewandowski na tym etapie rozgrywek zdobył 16 goli w 11 meczach.
26 listopada 2019, w wygranym meczu V kolejki fazy grupowej Ligi Mistrzów z Crveną zvezdą (6:0), Lewandowski zdobył cztery bramki i awansował na 5. miejsce w klasyfikacji strzelców wszech czasów Ligi Mistrzów. Były to również najszybszej strzelone cztery bramki historii rozgrywek – Polakowi zajęło to 14 minut i 31 sekund (53', 60' 64', 68'). Z dorobkiem 45 goli został wówczas najskuteczniejszym zawodnikiem Bayernu Monachium w Lidze Mistrzów, a także stał się drugim piłkarzem w historii tych rozgrywek, który zdobył dwukrotnie cztery gole w jednym spotkaniu. 2 grudnia 2019 zajął 8. miejsce w plebiscycie „Złotej Piłki”, zdobywszy 44 pkt. Podczas uroczystej gali plebiscytu, odbywającej się w paryskim teatrze Châtelet, zasiadł w pierwszym rzędzie obok Lionela Messiego oraz Virgila van Dijka i wręczył Alissonowi Beckerowi "trofeum Lwa Jaszyna", nagrodę dla najlepszego bramkarza 2019.
14 grudnia 2019, w wygranym meczu 15. kolejki Bundesligi z Werderem Brema (6:1), zdobył dwie bramki, zrównując się z Juppem Heynckesem na 3. miejscu w klasyfikacji strzelców wszech czasów Bundesligi z 220 golami. 25 stycznia 2020, w wygranym meczu 19. kolejki Bundesligi z FC Schalke 04 (5:0), zdobył bramkę, zostając pierwszym zawodnikiem w historii Bundesligi, który strzelał gole w dziewięciu meczach z rzędu przeciwko FC Schalke 04, a także wyrównał 50-letni rekord Bundesligi, zostając drugim zawodnikiem w historii tych rozgrywek po Klausie Fischerze, który w latach 1969–1974 strzelał gole w dziewięciu meczach z rzędu jednemu klubowi: z VfB Stuttgart.
25 lutego 2020 zdobył bramkę oraz zaliczył dwie asysty, w rozgrywanym na Stamford Bridge, wygranym meczu 1/8 finału Ligi Mistrzów z Chelsea (3:0). Podczas tego spotkania doznał kontuzji kolana, która wyłączyła go z gry na miesiąc. Do gry powrócił 17 maja, po przerwie spowodowanej pandemią COVID-19, w meczu 26. kolejki Bundesligi przeciwko Unionowi Berlin. Rozegrał w tym meczu 90 minut i zdobył bramkę z rzutu karnego. W następnej kolejce zdobył bramkę w meczu z Eintrachtem Frankfurt, przyczyniając się do wygranej Bayernu 5:2. 30 maja strzelił dwie bramki w meczu z Fortuną Düsseldorf. 6 czerwca w ligowym meczu z Bayerem Leverkusen uzyskał kolejne trafienie, zdobywając swoją 30. bramkę w sezonie, jako pierwszy piłkarz spośród pięciu najlepszych europejskich lig. 16 czerwca zdobył zwycięską bramkę w meczu z Werderem Brema (1:0), co pozwoliło Bayernowi na zapewnienie sobie tytułu mistrzowskiego na dwie kolejki przed końcem rozgrywek. Był to 30. tytuł mistrzowski Bayernu, a 8. w karierze i 6. z rzędu Lewandowskiego.
20 czerwca 2020 w meczu z SC Freiburg zdobył swoje 32. i 33. trafienie w sezonie, bijąc rekord należący do Pierre Emericka-Aubameyanga i tym samym zostając najlepszym obcokrajowcem pod względem liczby zdobytych bramek w jednym sezonie Bundesligi. 27 czerwca zdobył bramkę z wygranym 4:0 meczu z VfL Wolfsburg i, notując 34 trafienia, po raz piąty w karierze zdobył tytuł króla strzelców Bundesligi. Klubowe rozgrywki ligowe zakończył również jako lider klasyfikacji Europejskiego Złotego Buta. 4 lipca 2020 strzelił dwie bramki w meczu finałowym przeciwko Eintrachtowi Frankfurt (4:2), wraz z Bayernem zdobył tym samym Puchar Niemiec. Z dorobkiem sześciu goli jako pierwszy zawodnik w historii, po raz piąty w karierze został królem strzelców Pucharu Niemiec.
Zwycięstwo w Lidze Mistrzów.
8 sierpnia 2020 powrócił z Bayernem do rozgrywek Ligi Mistrzów UEFA. W 10. minucie rewanżowego spotkania 1/8 finału z Chelsea został sfaulowany w polu karnym przez bramkarza gości, Wilfredo Caballero, a następnie skutecznie wykorzystał rzut karny. W 83. minucie zdobył swoją drugą bramkę, ustalając wynik spotkania na 4:1. Poza tym zanotował także asysty przy bramkach Ivana Perisicia (na 2:0) oraz Corentina Tolisso (na 3:1) i został wybrany zawodnikiem meczu. Druga bramka Lewandowskiego w tym spotkaniu była jego 66. w historii rozgrywek, co pozwoliło mu wyprzedzić Karima Benzemę i awansować na 4. miejsce w klasyfikacji strzelców wszech czasów Ligi Mistrzów. W dwumeczu Bayern pokonał Chelsea 7:1, a Lewandowski miał udział we wszystkich zdobytych przez jego drużynę bramkach. W ćwierćfinałowym meczu Bayernu z Barceloną, z uwagi na historię pojedynków i klasę sportową drużyn określanym przez media jako „hit” tej fazy rozgrywek, Lewandowski zdobył bramkę i zanotował asystę przy otwierającym wynik meczu, golu Thomasa Müllera, w 4. minucie spotkania, które zakończyło się zwycięstwem Bayernu 8:2. Był to pierwszy przypadek od 1949, kiedy Bayern stał się pierwszą drużyną w historii, która zdobyła osiem bramek w jednym meczu ćwierćfinału Ligi Mistrzów. Rywalem Bayernu w półfinale okazał się francuski Olympique Lyon, a media w Polsce zapowiadały mecz jako pojedynek dwóch byłych gwiazd Ekstraklasy, Lewandowskiego i Marcelo, byłego defensora Wisły Kraków. W meczu półfinałowym, rozegranym 19 sierpnia 2020, Lewandowski zdobył bramkę oraz asystował przy golu Serga Gnabry’ego i ostatecznie po zwycięstwie 3:0 po raz drugi w karierze awansował do finału Ligi Mistrzów. W finale, rozegranym 23 sierpnia 2020 na Estádio da Luz, przeciwnikiem Bayernu był zespół Paris Saint-Germain. Spotkanie zakończyło się zwycięstwem Bayernu Monachium 1:0 po bramce Kingsleya Comana. Lewandowski jako jeden z liderów drużyny rozegrał całe spotkanie, mając szanse na zdobycie gola i po raz pierwszy w karierze, jako piąty Polak w historii (po Zbigniewie Bońku, Józefie Młynarczyku, Jerzym Dudku i Tomaszu Kuszczaku), zdobył puchar Ligi Mistrzów UEFA.
W zwycięskim dla swojej drużyny sezonie zdobywał w bramki w 9 z 10 rozegranych spotkań i z dorobkiem 15 goli pierwszy raz w karierze został królem strzelców Ligi Mistrzów. Zwycięstwo w rozgrywkach zadedykował swojej rodzinie – żonie, córkom oraz nieżyjącemu ojcu.
Rozgrywki klubowe zakończył z dorobkiem 55 goli i 10 asyst uzyskanych w 47 występach, zdobywając mistrzostwo Niemiec, Puchar Niemiec, wygrywając rozgrywki Ligi Mistrzów UEFA, a także zostając królem strzelców wszystkich rozgrywek w jakich występował. Po zakończeniu sezonu został wybrany najlepszym piłkarzem Bundesligi oraz jako szósty obcokrajowiec w historii, piłkarzem roku w Niemczech.
2020/2021: Piłkarz z największą liczbą goli w jednym sezonie Bundesligi.
Sezon rozpoczął od wygranego meczu 1. kolejki Bundesligi z FC Schalke 04 (8:0). W 31. minucie spotkania wykorzystał rzut karny podyktowany po faulu na nim, a także zaliczył dwie asysty, w tym jedną po dośrodkowaniu raboną. Dzięki zdobytej bramce stał się pierwszym zawodnikiem w historii Bundesligi, który zdobywał bramki przeciwko FC Schalke 04 w 10 meczach z rzędu. 
24 września 2020, pokonując drużynę Sevilli, zdobył z klubem Superpuchar Europy UEFA. Mecz pomiędzy triumfatorami Ligi Mistrzów UEFA i Ligi Europy UEFA został rozegrany na stadionie Puskás Aréna w Budapeszcie i zakończył się zwycięstwem Bayernu 2:1 po dogrywce. Lewandowski rozegrał całe spotkanie oraz zanotował asystę przy bramce Leona Goretzki na 1:1 w 34. minucie. 
30 września zanotował dwie asysty przy golach Corentina Tolisso oraz Joshuy Kimmicha i, pokonując 3:2 zespół Borussii Dortmund, zdobył z Bayernem szósty w karierze Superpuchar Niemiec.
Piłkarz Roku UEFA.
23 września 2020 ogłoszono nominację Lewandowskiego do nagrody dla najlepszego piłkarza w Europie, przyznawanej przez UEFA. W finałowej trójce corocznego plebiscytu znalazł się wraz z Manuelem Neuerem oraz Kevinem De Bruyne. 1 października podczas ceremonii losowania grup Ligi Mistrzów w Nyonie został wybrany najlepszym napastnikiem minionego sezonu oraz jako pierwszy Polak w historii otrzymał nagrodę Piłkarza Roku UEFA, przyznawaną dla najlepszego piłkarza występującego w europejskim klubie. W głosowaniu wzięło udział 80 trenerów europejskich klubów piłkarskich, a także 55 dziennikarzy. Lewandowski zwyciężył w plebiscycie, zdobywając 477 punktów, z przewagą 387 nad drugim w klasyfikacji De Bruyne.
4 października zdobył wszystkie cztery bramki dla Bayernu w wygranym 4:3 ligowym meczu z Herhą BSC. Pierwsza bramka Polaka w tym spotkaniu, była jego 100. strzeloną na stadionie Bayernu – Allianz Arenie, natomiast druga – 500. trafieniem w jego seniorskiej karierze. Był to drugi przypadek, kiedy to Lewandowski strzelił co najmniej cztery bramki w jednym meczu Bundesligi. 17 października zdobył dwie bramki i zanotował asystę w meczu z Arminią Bielefed, trafiając tym samym przeciwko ostatniej drużynie spośród występujących w Bundeslidze w sezonie 2020/2021, której bramkarza dotychczas nie miał okazji pokonać. 24 października trafił trzykrotnie w spotkaniu z Eintrachtem Frankfurt i stał się pierwszym piłkarzem w historii Bundesligi, który uzyskał 10 trafień w pierwszych pięciu kolejkach. 3 listopada w meczu fazy grupowej z Red Bull Salzburg zdobył dwie pierwsze bramki w nowym sezonie Ligi Mistrzów. 7 listopada zdobył bramkę oraz zaliczył asystę w ligowym meczu z Borussią Dortmund. Mecz był jego 300. oficjalnym spotkaniem w barwach Bayernu Monachium, dla którego zdobył w tym czasie 259 goli.
10 listopada 2020 został wybrany najlepszym piłkarzem świata w plebiscycie "Goal 50", organizowanym przez największy, międzynarodowy portal informacyjny o piłce nożnej. 14 grudnia włoski dziennik „Tuttosport” uhonorował go nagrodą "Golden Player Award", dzięki czemu Lewandowski został pierwszym zawodnikiem wyróżnionym tą nagrodą.
16 grudnia w wygranym 2:1 meczu z VfL Wolfsburg zdobył swoją 250. i 251. bramkę w Bundeslidze, stając się trzecim w historii, po Gerdzie Müllerze (365 goli) i Klausie Fischerze (268 goli), zawodnikiem, który tego dokonał.
Piłkarz Roku FIFA.
11 listopada 2020 został nominowany do nagrody dla najlepszego piłkarza na świecie, przyznawanej corocznie przez FIFA. Osiągnięcia drużynowe i indywidualne stawiały go w roli faworyta do zwycięstwa. 17 grudnia podczas gali plebiscytu jako pierwszy Polak w historii otrzymał nagrodę Piłkarza Roku FIFA. Wygrał plebiscyt, uzyskując maksymalną liczbę 52 punktów, na które składały się głosy selekcjonerów reprezentacji narodowych, kapitanów tych drużyn, a także przedstawicieli światowych mediów. W głosowaniu trenerów otrzymał 554 punkty, ponad dwuipółkrotnie więcej niż Leo Messi (196), natomiast w wyborach kapitanów reprezentacji, 631 pkt, tj. ponad dwa razy więcej niż Cristiano Ronaldo (259). W głosowaniu przedstawicieli mediów uzyskał 807 na 945 możliwych punktów. Mimo wirtualnej formy gali wręczenia nagród, Lewandowski otrzymał trofeum osobiście z rąk prezydenta FIFA, Gianniego Infantino, który specjalnie w tym celu przyleciał do Monachium. Po ceremonii piłkarz wziął udział w konferencji prasowej, podczas której poza podziękowaniami docenił klasę sportową swoich rywali, Messiego i Ronaldo, którzy także oddali na niego swoje głosy.
Po odebraniu nagrody z Lewandowskim w formie wideorozmowy połączył się jego idol piłkarski z czasów młodości, Thierry Henry, który pogratulował mu sukcesu. Dwa dni po otrzymaniu nagrody Lewandowski wraz z drużyną Bayernu udał się do Leverkusen, gdzie czekał go kolejny ligowy mecz – w spotkaniu z Bayerem strzelił dwie bramki: pierwszą, dającą remis, w końcówce pierwszej połowy, natomiast drugą w ostatniej doliczonej minucie spotkania. Tym samym zapewnił swojej drużynie zwycięstwo, jak również awans na pozycję lidera rozgrywek na czas przerwy świąteczno-noworocznej.
Rok 2020 zakończył jako najskuteczniejszy strzelec roku kalendarzowego w Europie, z dorobkiem 47 goli uzyskanych w 43 spotkaniach. 24 grudnia został wybrany piłkarzem roku w plebiscycie dziennika „The Guardian”. 26 grudnia jako trzeci Polak w historii, po Zdzisławie Krzyszkowiaku i Irenie Szewińskiej, został wybrany najlepszym sportowcem roku w Europie, w 63. Ankiecie Polskiej Agencji Prasowej, jednym z najstarszych plebiscytów sportowych świata, organizowanym od 1958 – w głosowaniu 25 europejskich agencji prasowych otrzymał 180 pkt, wyprzedzając m.in. Lewisa Hamiltona i Armanda Duplantisa. 27 grudnia został wybrany piłkarzem roku w plebiscycie "Globe Soccer Awards"; po zdobyciu wyróżnienia jego wizerunek został wyświetlony na najwyższym budynku świata – Burdż Chalifie. Na uroczystej gali plebiscytu odbywającej się w Dubaju, wraz z Ikerem Casillasem i Cristiano Ronaldo wziął udział międzynarodowej konferencji sportowej pod hasłem „Football at the Top” (pol. Futbol na szczycie), a także – jako przedstawiciel Bayernu Monachium – odebrał nagrodę dla najlepszego klubu roku.
1 stycznia 2021 wraz z Naomi Ōsaką został wybrany najlepszym sportowcem roku 2020 na świecie w głosowaniu Światowego Stowarzyszenia Prasy Sportowej AIPS, a dzień później wraz z Igą Świątek triumfował w 38. plebiscycie AIPS Europe jako najlepszy sportowiec w Europie. 3 stycznia zdobył dwie bramki oraz zanotował asystę w wygranym 5:2 ligowym meczu z 1. FSV Mainz 05. Był to szósty mecz w trwającym sezonie Bundesligi, w którym Lewandowski zdobył co najmniej dwie bramki, a także 56. dublet strzelony w historii jego występów w Bundeslidze. Pobił tym samym rekord należący do Gerda Müllera, wynoszący 55 dubletów. 8 stycznia zdobył bramkę z rzutu karnego w spotkaniu z Borussią Mönchengladbach, po raz pierwszy w karierze kompletując 20 goli już po 15 ligowej kolejce. 9 stycznia wraz z Igą Świątek został laureatem Wielkiej Honorowej Nagrody Sportowej Polskiego Komitetu Olimpijskiego im. Piotra Nurowskiego w kategorii „Zawodnik” za osiągnięcia w 2020, a także zwyciężył w 86. Plebiscycie Przeglądu Sportowego na najlepszego sportowca Polski 2020, triumfując w plebiscycie po raz drugi w karierze.
17 stycznia 2021 dzięki bramce zdobytej w ligowym meczu z Freiburgiem (2:1) stał się pierwszym piłkarzem w historii, który zdobył 21 goli po rundzie jesiennej sezonu Bundesligi. Pobił rekord należący do Gerda Müllera, który na tym samym etapie sezonu 1968/1969 zgromadził 20 bramek. 20 stycznia znalazł się w wybranej głosami kibiców drużynie roku UEFA. 24 stycznia, strzelając bramkę w meczu z Schalke 04, stał się pierwszym piłkarzem w historii, który zdobywał bramki w ośmiu z rzędu wyjazdowych spotkaniach, a także poprawił rekord najdłuższej serii meczów z golem przeciwko jednemu klubowi do 11 spotkań.
W lutym 2021 Międzynarodowa Federacja Historyków i Statystyków Futbolu (IFFHS) z dorobkiem 47 goli uznała go za najskuteczniejszego napastnika na świecie, a także uhonorowała tytułem piłkarza roku 2020 i umieściła w najlepszej drużynie dekady.
Klubowe mistrzostwo świata.
1 lutego 2021 znalazł się w składzie Bayernu Monachium na Klubowe Mistrzostwa Świata 2020. Bayern jako zwycięzca Ligi Mistrzów UEFA zmagania na rozgrywanym w Katarze turnieju rozpoczął od półfinału, w którym zmierzył się ze zdobywcą afrykańskiej Ligi Mistrzów, egipskim Al-Ahly. W spotkaniu rozegranym 8 lutego na Ahmed bin Ali Stadium Lewandowski strzelił dwa gole, a także został wybrany zawodnikiem meczu i dzięki zwycięstwu 2:0 awansował z drużyną do finału. Rozgrywając mecz z Al-Ahly, Lewandowski stał się pierwszym Polakiem, który zagrał na klubowych mistrzostwach świata, a zarazem pierwszym polskim strzelcem i najskuteczniejszym zawodnikiem Bayernu Monachium w historii turnieju. W finale, rozegranym 11 lutego 2021 na Education City Stadium w Ar-Rajjan, Bayern mierzył się ze zwycięzcą Ligi Mistrzów CONCACAF, meksykańskim zespołem Tigres UANL. Lewandowski rozegrał w tym spotkaniu 73 minuty i miał udział przy zwycięskiej bramce Benjamina Pavarda z 59. minuty spotkania, które zakończyło się zwycięstwem niemieckiej drużyny 1:0. Po zakończeniu meczu Lewandowski otrzymał Złotą Piłkę dla najlepszego zawodnika turnieju, a także został wybrany najlepszym zawodnikiem meczu finałowego. Stał się wówczas drugim, po Tomaszu Kuszczaku, polskim piłkarzem, który sięgnął po klubowe mistrzostwo świata, i trzecim, biorąc pod uwagę Puchar Interkontynentalny, natomiast Bayern jako druga drużyna w historii, po FC Barcelonie z 2009, zdobył szóste trofeum podczas jednej kampanii.
13 lutego 2021 po raz dziewiąty w karierze został wybrany piłkarzem roku w plebiscycie „Piłki Nożnej”. 15 lutego w meczu z Arminią Bielefeld (3:3) zdobył swoją 30. bramkę we wszystkich rozgrywkach w trwającym sezonie, osiągając ten wynik najszybciej spośród piłkarzy występujących w pięciu najlepszych europejskich ligach. Z 28 goli zdobytych w tym sezonie Lewandowski 23 z nich zdobył poprzez strzały w dolne rogi bramki, 25 po maksymalnie dwóch kontaktach z piłką, a 10 po uderzeniach z dystansu większego niż 11 metrów. 23 lutego zdobył bramkę w pierwszym meczu 1/8 finału Ligi Mistrzów z S.S. Lazio (4:1). 6 marca zdobył hattricka w meczu z Borussią Dortmund, stając się pierwszym piłkarzem w historii Bundesligi, który zdobywał co najmniej dwie bramki w szóstym meczu z rzędu przeciwko tej drużynie rozgrywanym na Allianz Arena. 12 marca został wybrany piłkarzem roku 2020 w plebiscycie serwisu "433", otrzymując pamiątkowy pierścień na wzór przyznawanych zwycięzcom koszykarskiej NBA. 13 marca w meczu z Werderem Brema (3:1) zdobył swoją 268. bramkę w Bundeslidze, zrównując się z wiceliderem klasyfikacji wszech czasów, Klausem Fischerem. Był to 300. gol Lewandowskiego zdobyty łącznie na najwyższych poziomach ligowych w Polsce i Niemczech. 17 marca zdobył bramkę w rewanżowym meczu 1/8 finału Ligi Mistrzów z Lazio (2:1) i awansował z drużyną do ćwierćfinału. 20 marca strzelił trzy bramki w meczu z VfB Stuttgart i z dorobkiem 271. goli został samodzielnym wiceliderem klasyfikacji strzelców wszech czasów Bundesligi.
Rekord Gerda Müllera.
Ze względu na regularność strzelecką stał się kandydatem do pobicia rekordu liczby bramek strzelonych w jednym sezonie Bundesligi, ustanowionego przez Gerda Müllera, który w sezonie 1971/1972 zdobył 40 ligowych bramek. 28 marca 2021 Lewandowski doznał urazu w meczu drużyny narodowej z Andorą, przez co nie wystąpił w czterech ligowych meczach (z RB Leipzig, 1. FC Union Berlin, VfL Wolfsburg oraz Bayerem Leverkusen), a także opuścił dwumecz 1/4 finału Ligi Mistrzów UEFA z Paris Saint-Germain, po którym Bayern odpadł z rozgrywek. Dążenie Lewandowskiego do poprawienia rekordu stało się jednym z głównych tematów dyskusji sportowej w polskich i niemieckich mediach, a także przedmiotem zakładów bukmacherskich. Portal Sport.pl uruchomił licznik goli Lewandowskiego, a multimedialny nośnik, odliczający bramki pozostałe piłkarzowi do osiągnięcia celu, zawisł przy skrzyżowaniu Alei Jerozolimskich i ul. Marszałkowskiej w Warszawie.
Lewandowski powrócił do gry 24 kwietnia 2021, strzelając w meczu z 1. FSV Mainz 05 (1:2) swoją 36. ligową bramkę w sezonie i wyrównując tym samym wyczyn Gerda Müllera z sezonu 1972/1973. 8 maja dzięki porażce wicelidera tabeli RB Lipsk z Borussią Dortmund 2:3, Bayern przystąpił do meczu 32. kolejki Bundesligi z Borussią Mönchengladbach jako mistrz Niemiec – Lewandowski zdobył w tym spotkaniu (6:0) hat tricka oraz zanotował asystę, kompletując 39 bramek i zbliżając się na dystans jednego gola do legendarnego rekordu. Pierwsza bramka zdobyta przez Lewandowskiego w drugiej minucie gry była najszybciej strzeloną przez niego bramką w historii występów w Bundeslidze. Lewandowski został również najskuteczniejszym polskim piłkarzem w jednym sezonie na najwyższym poziomie ligowym oraz pobił liczący 94 lata rekord, ustanowiony przez Henryka Reymana, który w 1927 zdobył 37 bramek dla Wisły Kraków. 
W meczu 33. kolejki, wykorzystując rzut karny przeciwko SC Freiburg, strzelił swojego 40. gola w rozgrywkach ligowych, tym samym wyrównując rekord Gerda Müllera z sezonu 1971/1972. Po zdobyciu bramki zaprezentował podkoszulkę z wizerunkiem Gerda Müllera i napisem "4ever Gerd" (pol. Na zawsze Gerd), a następnie przebiegł przez szpaler utworzony dla niego przez kolegów z drużyny oraz sztab szkoleniowy. W Monachium i Düsseldorfie zawisły billboardy z hasłem: „Robert Lewandowski – wir sind sehr stolz auf dich in Polen!” (pol. Robert Lewandowski – jesteśmy z ciebie dumni w Polsce!), ufundowane przez grupę Wirtualna Polska.
22 maja 2021 w meczu 34. kolejki Bundesligi z FC Augsburg (5:2) strzelił 41. bramkę w sezonie i pobił rekord Gerda Müllera z sezonu 1971/1972. Dokonał tego w swoim 350. występie w Bundeslidze (250 zwycięskim). Oddał w tym spotkaniu sześć strzałów, natomiast kluczową bramkę zdobył w 90. minucie spotkania, pokonując polskiego bramkarza Rafała Gikiewicza. Ustanowił tym samym nowy rekord bramek strzelonych przez piłkarza w jednym sezonie Bundesligi. Potrzebował do tego 29 występów, zdobywając bramki w 25 z nich. Strzelał gola co 60 rozegranych minut, zdobywając średnio 1,41 bramki na mecz i wyrównał również rekord Bundesligi, który sam ustanowił w poprzednim roku. Po ustanowieniu rekordu wraz z prezydentem klubu Karlem Heinzem-Rummenigge spotkał się w klubowym muzeum z żoną Gerda Mullera, Uschi, której przekazał pamiątkową koszulkę z dedykacją dla jej ciężko chorego już wówczas męża.
Europejski Złoty But.
W sezonie wystąpił w 40 meczach we wszystkich klubowych rozgrywkach, zdobywając w nich 48 goli i notując 8 asyst. Zdobył z Bayernem siódme z rzędu, a dziewiąte w swojej karierze mistrzostwo Niemiec. Sięgnął także po Klubowe mistrzostwo świata, Superpuchar Europy UEFA, Superpuchar Niemiec, a także zdobył najważniejsze piłkarskie nagrody indywidualne na świecie, zostając wybranym Piłkarzem Roku UEFA oraz Piłkarzem Roku FIFA. Zdobywając rekordową liczbę 41 bramek, po raz szósty w karierze został królem strzelców Bundesligi i jako pierwszy piłkarz w historii dokonał tego czwarty raz z rzędu. Jako najlepszy strzelec spośród wszystkich najwyższych lig zrzeszonych w UEFA został laureatem Europejskiego Złotego Buta, dokonując tego jako pierwszy Polak w historii. Po zakończeniu sezonu został wybrany najlepszym piłkarzem Bundesligi w głosowaniu zawodników zorganizowanym przez niemiecki związek piłkarzy, a także znalazł się w najlepszej drużynie sezonu. 9 czerwca 2021 został wybrany polskim piłkarzem stulecia w plebiscycie „Sportowiec Stulecia" Przeglądu Sportowego. 25 lipca 2021 został wybrany piłkarzem roku w Niemczech. Polak jako pierwszy piłkarz od czasu Michaela Ballacka w 2003 triumfował w plebiscycie magazynu Kicker drugi raz z rzędu i dokonał tego jako szósty ogółem i pierwszy zagraniczny piłkarz w historii.
2021/2022: 2. miejsce w plebiscycie Złotej Piłki.
13 sierpnia 2021 zdobył bramkę, która zapewniła Bayernowi remis 1:1 w meczu 1. kolejki Bundesligi z Borussią Mönchengladbach. Dzięki zdobytej bramce Polak wyrównał indywidualny rekord 11 meczów ligowych z rzędu ze strzelonym golem, a także ustanowił rekord trafiając do siatki w siódmym z rzędu meczu inaugurującym sezon Bundesligi.
17 sierpnia 2021 zdobył dwa gole w wygranym 3:1 finale Superpucharu Niemiec z Borussią Dortmund i trafiając w 14. meczu Bayernu z rzędu, sięgnął po pierwsze trofeum w sezonie.
W drugiej ligowej kolejce, 22 sierpnia zdobył bramkę w wygranym 3:2 meczu z 1. FC Köln i po raz pierwszy od sezonu 2012/2013 uzyskał serię 12 kolejnych, ligowych meczów meczów, w których notował przynajmniej jedno trafienie. 28 sierpnia przed meczem z Herthą BSC odebrał nagrodę magazynu "Kicker" dla najlepszego zawodnika Bundesligi ubiegłego sezonu, a następnie zdobył swojego pierwszego hat-tricka w sezonie, pomagając w zwycięstwie Bayernu 5:0. Lewandowski wyrównał tym samym rekord Gerda Müllera z sezonu 1969/1970, zdobywając bramkę w 16. meczu z rzędu we wszystkich rozgrywkach dla Bayernu. W meczu przekroczył także liczbę 300. goli strzelonych dla Bayernu Monachium. Ostatni gol strzelony przez niego w tym meczu był jego 301. zdobytym dla Bayernu we wszystkich oficjalnych rozgrywkach. 11 września zdobył bramkę z rzutu karnego w wygranym 4:1 meczu z RB Leipzig, trafiając do siatki w 14. meczu ligowym z rzędu (łącznie z poprzednimi rozgrywkami) i z dorobkiem 6. ligowych goli umocnił się na pozycji lidera klasyfikacji strzelców Bundesligi. 14 września zdobył dwie bramki w wygranym 3:0 meczu fazy grupowej Ligi Mistrzów UEFA z Barceloną na Camp Nou, notując 74. i 75. trafienie w Lidze Mistrzów. 18 września trafił w wygranym 7:0 ligowym meczu z VfL Bochum, strzelając gola w 19. kolejnym meczu o punkty i 13. w starciu Bundesligi na własnym stadionie, czym ustanowił rekord Bundesligi. Ustanowił także nowy indywidualny rekord strzelając bramkę w 15 kolejnych ligowych spotkaniach z rzędu. Po spotkaniu trener Bayernu Monachium, Julian Nagelsmann powiedział: "Jest bardzo głodny bramek, ale pomaga też swoim kolegom z drużyny. W sobotę stworzył kilka szans innym zawodnikom. W dalszym ciągu jest najlepszym napastnikiem w lidze i na świecie. Strzeli dla nas jeszcze dużo goli w tym sezonie". 3 października zanotował asystę przy golu Leona Goretzki w meczu z Eintrachtem Frankfurt (1:2). 29 września strzelił dwie bramki w meczu fazy grupowej Ligi Mistrzów z Dynamem Kijów. 16 października 2021, jako pierwszy obcokrajowiec w historii został laureatem brazylijskiej nagrody "Trofeu Mesa Redonda", określanej jako "piłkarskie Oscary Brazylii". 17 października trafił dwukrotnie w wygranym 5:1 meczu na szczycie tabeli z Bayerem Leverkusen. 20 października strzelił bramkę w wygranym 4:0 meczu fazy grupowej Ligi Mistrzów z Benfiką. 23 października zdobył bramkę w domowym meczu z Hoffenheim (4:0). Występ w tym spotkaniu był 359. meczem Lewandowskiego w Bundeslidze, co pozwoliło mu wyprzedzić Brazylijczyka Naldo (358) i awansować na drugie miejsce listy obcokrajowców z największą liczbą występów w Bundeslidze, za Claudio Pizarro, który rozegrał 508. meczów. 30 października w spotkaniu z Unionem Berlin zdobył 11. i 12. bramkę w sezonie. 2 listopada w drugim meczu grupy E Ligi Mistrzów z Benficą, choć nie wykorzystał rzutu karnego podyktowanego przez sędziego Szymona Marciniaka, zdobył trzy gole, a także zanotował asystę przy bramce Serge'a Gnabry'ego i został wybrany zawodnikiem meczu. 6 listopada w meczu z Freiburgiem zdobył swoją 60. bramkę w 2021, osiagajac taki wynik jako trzeci piłkarz w XXI wieku, po Cristiano Ronaldo i Lionelu Messim. 19 listopada zdobył jedyną bramkę dla Bayernu w przegranym 1:2 spotkaniu z Augsburgiem. 22 listopada, za osiągnięcia w 2021, drugi raz z rzędu otrzymał nagrodę "Złotego Gracza" przyznawaną przez Tuttosport dla najlepszego piłkarza roku. Tego samego dnia ogłoszono również nominację zawodnika do nagrody Piłkarza Roku FIFA. 23 listopada 2021 w meczu z Dynamem Kijów zdobył przewrotką swoją 9. bramkę w sezonie Ligi Mistrzów i 18 dla Bayernu, pomagając ustanowić klubowy rekord bramek strzelonych w fazie grupowej rozgrywek. 
8 października 2021 Robert Lewandowski znalazł się na liście nominowanych do Złotej Piłki France Football. 29 listopada 2021 ogłoszono, że zajął 2. miejsce w plebiscycie, ustępując Lionelowi Messiemu. Lewandowski stał się wówczas najwyżej sklasyfikowanym Polakiem w historii plebiscytu, a także trzecim w historii polskim zawodnikiem, po Kazimierzu Deynie (3. miejsce w 1974) i Zbigniewie Bońku (3. miejsce w 1982), który zajął miejsce na podium.
FC Barcelona.
Rekordowy transfer.
16 lipca 2022 Bayern Monachium i FC Barcelona ogłosiły osiągnięcie porozumienia w sprawie transferu Roberta Lewandowskiego. 18 lipca 2022 zawodnik dołączył do drużyny przebywającej na tournée w Stanach Zjednoczonych, a następnie pomyślnie przeszedł testy medyczne. Tego dnia media obiegły jego pierwsze fotografie w klubowych barwach. 19 lipca 2022 podpisał czteroletni kontrakt z hiszpańskim klubem, stając się pierwszym Polakiem w historii sekcji piłkarskiej FC Barcelony.
Kwota transferu wyniosła 45 milionów euro oraz 5 milionów euro zmiennych, a klauzula odstępnego umieszczona w kontrakcie, 500 milionów euro. Robert Lewandowski został tym samym najdroższym polskim piłkarzem w historii, a także najdrożej sprzedanym zawodnikiem w historii Bayernu Monachium. 
20 lipca 2022 w Miami został przedstawiony jako nowy piłkarz Barcelony. 
23 lipca 2022 zadebiutował w wygranym 1:0 El Clásico w Las Vegas przeciwko Realowi Madryt, rozegranym w ramach towarzyskiego turnieju Soccer Champions Tour 2022. Podczas turnieju wystąpił również w meczach z Juventusem i New York Red Bulls. 3 sierpnia 2022 odbył swoją pierwszą sesję treningową w Ciutat Esportiva – ośrodku treningowym Barcelony.
5 sierpnia 2022 odbyła się jego prezentacja na stadionie Camp Nou. Podczas prezentacji piłkarz zgodnie z tradycją wykonał popisową żonglerkę, zagrał z dziećmi La Masii w pokazowego "dziadka", a także wraz z prezydentem klubu Joanem Laportą odbył rundę honorową wokół stadionu, pozdrawiając fanów. Następnie wziął udział w konferencji prasowej gdzie oficjalnie został zaprezentowany z numerem 9. W wydarzeniu wzięło udział 57 300 kibiców. Była to druga co do wielkości prezentacja piłkarza tego klubu (więcej fanów zgromadził w 2009 Zlatan Ibrahimović – 60 tysięcy).
2022/2023.
7 sierpnia 2022 w meczu o Puchar Gampera z meksykańskim Pumas UNAM po raz pierwszy wystąpił na Camp Nou. Spotkanie zakończyło się zwycięstwem Barcelony 6:0, a Lewandowski zdobył pierwszą bramkę oraz asystował przy dwóch golach Pedriego i został wybrany najlepszym zawodnikiem meczu. 
13 sierpnia 2022 w zremisowanym 0:0 meczu z Rayo Vallecano zadebiutował w Primera División jako 21. Polak w historii hiszpańskiej najwyższej klasy rozgrywkowej. 21 sierpnia 2022 w wygranym 4:1 meczu 2. kolejki przeciwko Realowi Sociedad, strzelił swoje pierwsze dwie bramki w Primera División, wpisując się na listę strzelców w 44. sekundzie spotkania. 28 sierpnia 2022 w 3. kolejce meczu ligowym przeciwko Real Valladolid zaliczył drugi dublet w klubie otwierając wynik w 24. minucie a drugiego gola strzelił w 64. minucie, mecz zakończył się zwycięstwem FC Barcelony (4:0) a także były to premierowe gole w oficjalnych meczach na stadionie Camp Nou. 7 września 2022 zadebiutował w Lidze Mistrzów UEFA w barwach FC Barcelony, w wygranym meczu przeciwko Viktorii Pilzno (5:1), zdobywając hat-tricka. W styczniu 2023 zdobył swoje pierwsze trofeum w barwach FC Barcelony – Superpuchar Hiszpanii. Został najlepszym strzelcem turnieju zdobywając bramkę oraz asystując w finale z Realem Madryt. 19 stycznia 2023 zadebiutował w Pucharze Króla zdobywając dwie bramki, a jego zespół wygrał 5:0 w wyjazdowym meczu z AD Ceuta FC.
21 stycznia 2023 po raz jedenasty został wybrany piłkarzem roku w plebiscycie „Piłki Nożnej”.
Kariera reprezentacyjna.
Lata 2008–2012.
25 marca 2008 Lewandowski zadebiutował w reprezentacji Polski do lat 21, w zremisowanym 0:0 meczu towarzyskim z Anglią. Łącznie wystąpił w trzech spotkaniach tej kadry.
We wrześniu 2008 został powołany przez Leo Beenhakkera do reprezentacji Polski na mecze eliminacji Mistrzostw Świata 2010. Zremisowany 1:1 mecz ze Słowenią w całości spędził na ławce rezerwowych, za to 10 września 2008 zadebiutował w seniorskiej kadrze w meczu wyjazdowym przeciwko San Marino, zmieniając w 59. minucie spotkania Marka Saganowskiego. Osiem minut później, dobijając niecelne uderzenie Euzebiusza Smolarka, strzelił pierwszego gola dla reprezentacji, czym ustalił wynik końcowy na 2:0.
2 maja 2012 został powołany przez Franciszka Smudę na Mistrzostwa Europy 2012. W 17. minucie meczu otwarcia z Grecją, po podaniu Jakuba Błaszczykowskiego, zdobył głową pierwszą bramkę mistrzostw, a spotkanie zakończyło się wynikiem 1:1. Po dwóch kolejnych meczach, z Rosją (1:1) i Czechami (0:1), Polacy odpadli z turnieju – po fazie grupowej.
Przed towarzyskim meczem z Urugwajem, który odbył się 14 listopada 2012, Lewandowski odebrał z rąk prezesa PZPN, Zbigniewa Bońka, pamiątkową paterę z okazji 50. występu w reprezentacji. Tym samym stał się drugim (po Władysławie Żmudzie) najmłodszym zawodnikiem w historii, który zaliczył 50 meczów w polskiej kadrze narodowej.
Lata 2013–2016.
W meczu eliminacji Mistrzostw Świata 2014 przeciwko San Marino, Lewandowski wystąpił jako kapitan drużyny (w miejsce Jakuba Błaszczykowskiego, który nie mógł wówczas zagrać z powodu kontuzji) i zdobył dwie bramki z rzutów karnych. 19 listopada 2013, w starciu z Irlandią, rozegrał 60. spotkanie w barwach reprezentacji Polski i dołączył do Klubu Wybitnego Reprezentanta.
1 lutego 2014 został ogłoszony kapitanem kadry narodowej w zastępstwie kontuzjowanego Jakuba Błaszczykowskiego. 7 września strzelił pierwszego hat-tricka dla Polski, zdobywając łącznie cztery bramki podczas meczu z Gibraltarem (7:0), a 11 października zagrał w wygranym 2:0 meczu z Niemcami. 9 grudnia Adam Nawałka poinformował o objęciu przez Lewandowskiego funkcji kapitana reprezentacji Polski na stałe.
13 czerwca 2015 ponownie skompletował reprezentacyjnego hat-tricka, tym razem w meczu z Gruzją (4:0) podczas eliminacji do Mistrzostw Europy 2016. 4 września zdobył jedynego gola w przegranym 1:3 wyjazdowym starciu z Niemcami. Trzy dni później strzelił dwa gole w wygranym 8:1 pojedynku z Gibraltarem. 8 października, w zremisowanym 2:2 spotkaniu ze reprezentacją Szkocji, zdobył dwie bramki, w tym wyrównującą w ostatniej akcji meczu. 11 października, w wygranej 2:1 potyczce z Irlandią, strzelił gola na wagę awansu reprezentacji Polski na mistrzostwa Europy we Francji. Stał się wówczas pierwszym polskim piłkarzem, który wpisywał się na listę strzelców w pięciu kolejnych meczach kadry narodowej o punkty, zdobywając w nich dziewięć bramek.
Łącznie w eliminacjach do Mistrzostw Europy 2016 strzelił 13 goli, dzięki czemu został królem strzelców tych rozgrywek i wyrównał rekord eliminacji, ustanowiony w kwalifikacjach do Mistrzostw Europy 2008 przez Davida Healy’ego z Irlandii Północnej. Został również wybrany najlepszym zawodnikiem eliminacji.
12 maja 2016 został powołany przez Adama Nawałkę do szerokiej kadry na Mistrzostwa Europy 2016 we Francji, a 30 maja do ścisłego składu. Na Euro 2016, Polska – po pokonaniu Irlandii Północnej (1:0) i Ukrainy (1:0), a także po bezbramkowym remisie z Niemcami – zajęła drugie miejsce w grupie C i po raz pierwszy w historii awansowała do fazy pucharowej mistrzostw Europy. Następnie, po wyeliminowaniu w 1/8 finału Szwajcarii (1:1, k. 5:4), odpadła w ćwierćfinale po porażce w rzutach karnych (1:1, k. 3:5) z Portugalią. Lewandowski, jako kapitan zespołu, wystąpił we wszystkich pięciu meczach kadry na turnieju i strzelił jednego gola – we wspomnianym meczu ćwierćfinałowym, kiedy to w 100. sekundzie spotkania, po asyście Kamila Grosickiego, zdobył drugą najszybszą bramkę w historii mistrzostw Europy.
W 2016, strzelając gole kolejno: Portugalii w ćwierćfinale Euro 2016, Kazachstanowi, Danii, Armenii i Rumunii w eliminacjach do Mistrzostw Świata 2018, wyrównał swoje osiągnięcie dotyczące wpisywania się na listę strzelców w pięciu kolejnych meczach kadry o punkty. Zdobywając dwa trafienia z Rumunią, pobił ponadto rekord 25 bramek w spotkaniach reprezentacji o stawkę, należący do Włodzimierza Lubańskiego. 
Od 2017.
26 marca 2017, strzelając bramkę w meczu eliminacji do Mistrzostw Świata 2018, przeciwko Czarnogórze (2:1), został rekordzistą reprezentacji Polski, jako pierwszy w historii, zdobywając bramkę w sześciu kolejnych spotkaniach kadry. Ponadto Lewandowski, dokonał tego wyłącznie w spotkaniach o stawkę. Wspomnianą bramką wyrównał także rekord 8 goli strzelonych przez Polaka, w jednej edycji kwalifikacji do mundialu, ustanowiony w 2001 przez Emmanuela Olisadebe. Gol strzelony w meczu z Czarnogórą był także pierwszą jego bramką w reprezentacji Polski zdobytą bezpośrednio z rzutu wolnego. 10 czerwca 2017, w meczu eliminacji do Mistrzostw Świata, przeciwko Rumunii (3:1), strzelił trzy bramki czym poprawił swoje indywidualne rekordy ustanowione w poprzednim meczu kadry. Lewandowski został pierwszym piłkarzem, który zdobywał bramki w siedmiu kolejnych spotkaniach reprezentacji (ogólnie oraz w spotkaniach o punkty), a także z 11 bramkami, został rekordzistą reprezentacji Polski pod względem goli strzelonych w jednej edycji kwalifikacji do Mistrzostw Świata. Hat-trick w meczu z Rumunią, pozwolił mu również wyprzedzić o jedną bramkę, zdobywcę 45 goli dla Polski, Grzegorza Lato, w klasyfikacji strzelców wszech czasów reprezentacji Polski i awansować na pozycję wicelidera tego rankingu – za zdobywcą 48 goli, Włodzimierzem Lubańskim.
5 października 2017, podczas rozgrywanego w Erywaniu meczu eliminacji Mistrzostw Świata 2018 z Armenią (6:1), Robert Lewandowski zanotował swoje 48, 49 i 50. trafienie w narodowych barwach i pobił tym samym, wynoszący 48 bramek, rekord Włodzimierza Lubańskiego, zostając najlepszym strzelcem w historii reprezentacji Polski.
8 października 2017, odnosząc zwycięstwo 4:2 w meczu z Czarnogórą, awansował z reprezentacją Polski na Mistrzostwa Świata 2018, natomiast sam w tamtym spotkaniu strzelił swoją 16. bramkę w eliminacjach do Mistrzostw Świata 2018, osiągając taki wynik jako pierwszy zawodnik w historii europejskiej edycji eliminacji i zostając królem strzelców ówczesnej edycji.
11 maja 2018 został powołany przez selekcjonera Adama Nawałkę do szerokiej kadry na Mistrzostwa Świata 2018 w Rosji. 4 czerwca 2018 Adam Nawałka oficjalnie powołał go do ścisłego składu na mistrzostwa świata. Na Mundialu zadebiutował 19 czerwca 2018 w przegranym 1:2, pierwszym meczu fazy grupowej z Senegalem. Reprezentacja Polski po porażkach z Senegalem (1:2), Kolumbią (0:3) oraz wygranej z Japonią (1:0) zakończyła udział w turnieju po fazie grupowej; Lewandowski, jako kapitan drużyny, wystąpił we wszystkich trzech spotkaniach.
11 października 2018 na Stadionie Śląskim w Chorzowie, w przegranym 2:3 meczu w Lidze Narodów 2018/2019 z Portugalią, rozegrał 100. spotkanie w barwach reprezentacji Polski.
17 maja 2021 został powołany przez selekcjonera Paulo Sousę na Mistrzostwa Europy 2020. 14 czerwca 2021 w pierwszym meczu grupowym przegranym (1:2) ze Słowacją rozegrał całe spotkanie. 19 czerwca 2021 w drugim meczu fazy grupowej strzelił gola wyrównującego w meczu z Hiszpanią a spotkanie zakończyło się remisem (1:1). 23 czerwca 2021 podczas ostatniego meczu fazy grupowej mistrzostw Europy biało-czerwoni przegrali ze Szwecją (2:3) a dwa gole strzelił Lewandowski i tym samym odpadli z mistrzostw Europy zajmując ostatnie czwarte miejsce w grupie z jednym punktem.
26 listopada 2022 zdobył swoją pierwszą bramkę na Mistrzostwach Świata 2022 i swoją pierwszą w karierze na Mundialu, w wygranym 2:0 meczu 2. kolejki fazy grupowej przeciwko Arabii Saudyjskiej. Swoją drugą bramkę w turnieju zdobył 4 grudnia 2022 w przegranym meczu 1/8 finału przeciwko Francji, wykorzystując rzut karny w ostatniej minucie i ustalając wynik spotkania na 1:3.
Styl gry.
Lewandowski jest zawodnikiem, który występuje na pozycji środkowego napastnika. Cechuje go ponadprzeciętna precyzja i skuteczność w wykończeniu akcji. Bardzo dobrze gra głową, a także obiema nogami, chociaż jego wiodącą jest noga prawa. Do perfekcji opanował wykonywanie rzutów karnych. Zdobywa także bramki bezpośrednio z rzutów wolnych. Większość strzałów oddaje poprzez uderzenia wewnętrzną częścią stopy, nie wykorzystując do tego nadmiernej siły. Przez ekspertów uznawany jest za napastnika kompletnego, jednego z najlepszych we współczesnej piłce nożnej. Posiada wszelkie niezbędne cechy tradycyjnej „dziewiątki”: jest wysoki, dobrze zbudowany, silny, szybki, potrafi bardzo inteligentnie poruszać się na boisku. 
Mimo że występuje jako napastnik, jest bardzo przydatny także w grze obronnej oraz w fazie odbioru piłki. Potrafi umiejętnie się zastawić, utrzymać piłkę, rozprowadzić akcję, a także skupiając na sobie uwagę obrony, stworzyć przestrzeń dla innych zawodników. Wyróżniają go bardzo dobre umiejętności techniczne, wizja gry, przygotowanie i siła fizyczna. Oprócz umiejętności czysto piłkarskich, Lewandowski przez ekspertów, zawodników i trenerów jest również chwalony za wybitną etykę pracy, profesjonalizm, wzorową mentalność, dyscyplinę, prowadzenie zdrowego stylu życia i skrupulatne przestrzeganie diety.
Lewandowski a Złota Piłka.
Do 2022 siedmiokrotnie znalazł się na liście nominowanych do tej nagrody – w 2013, 2015, 2016, 2017, 2019, 2021 i 2022. Jego najwyższą pozycją było 2. miejsce z 2021 kiedy ustąpił jedynie Lionelowi Messiemu.
W 2015 zajął 4. miejsce z 2015, kiedy wyprzedzili go Lionel Messi, Cristiano Ronaldo i Neymar. W 2016 sięgnął z Bayernem Monachium po mistrzostwo Niemiec, Puchar Niemiec i Superpuchar Niemiec, zdobywając przy tym 46 bramek we wszystkich rozgrywkach, a także dotarł z reprezentacją Polski do ćwierćfinału Mistrzostw Europy we Francji. Mimo tego zajął odległe 16. miejsce w plebiscycie. Po ogłoszeniu wyniku skomentował plebiscyt, zamieszczając na swoim profilu na Twitterze post w języku francuskim: „le cabaret” (pol. kabaret), co odbiło się szerokim echem w mediach. W odpowiedzi francuski dziennik „L’Équipe” wypomniał Polakowi na swoich łamach zdobycie tylko jednego gola podczas finałów minionych mistrzostw Europy. W 2018 Lewandowski został pominięty na liście 30 nominowanych do nagrody. Decyzję tłumaczono niezadowalającą postawą reprezentacji Polski na mistrzostwach świata i odpadnięciem z turnieju już po fazie grupowej.
W 2019 przybył na galę Złotej Piłki „France Football” jako strzelec 52 bramek w 55 meczach. Była to jego pierwsza wizyta na uroczystej gali francuskiego plebiscytu. Spekulacje odnośnie do pozycji Lewandowskiego podsycił przeciek medialny, dotyczący układu miejsc na widowni paryskiego teatru Châtelet, który zdradził, że podczas ceremonii Polak zasiądzie obok Lionela Messiego i Virgila van Dijka, wymienianych jako faworytów do miejsc 1–2. Ostatecznie zajął ósme miejsce, co spotkało się z rozżaleniem m.in. polskich i niemieckich mediów, a także kibiców. Pozycja Lewandowskiego po raz kolejny wywołała medialną dyskusję na temat wpływu popularności, rozpoznawalności i globalnej pozycji marketingowej piłkarzy na ich wyniki w tego rodzaju plebiscytach. Sam zainteresowany wspomniał, że traktuje wyniki plebiscytu z „przymrużeniem oka”. Polskie media zgodnie określały status Lewandowskiego w zestawieniach „France Football” jako „niedocenianego”. W czerwcu 2020 serwis football365.com umieścił go na 9. miejscu w rankingu najbardziej niedocenianych piłkarzy.
Przez ekspertów i bukmacherów wymieniany był jako faworyt do zdobycia Złotej Piłki za rok 2020, której ze względu na pandemię COVID-19 nie przyznano po raz pierwszy w historii plebiscytu. W grudniu 2020, po zdobyciu tytułów Piłkarza Roku UEFA, a następnie Piłkarza Roku FIFA, Lewandowski udzielił okładkowego wywiadu magazynowi „France Football”, w którym ocenił swoje szanse na nagrodę.
W 2021 był wymieniany jako jeden z głównych faworytów do zwycięstwa w plebiscycie. Kandydował do nagrody jako najlepszy strzelec roku kalendarzowego 2021 na świecie, uzyskując w nim 64 trafienia. W ocenianym roku odegrał kluczową rolę w zdobyciu dla Bayernu mistrzostwa Niemiec, bijąc przy tym 49-letni rekord Gerda Müllera w liczbie bramek zdobytych w jednym sezonie Bundesligi, poprzez zdobycie 41 goli w 34 kolejkach (gdzie Lewandowski zdobył to rekordowo – 41 goli w 29 meczach), a także zdobył trzy trafienia w finałach Mistrzostw Europy. Bukmacherzy upatrywali w nim faworyta naprzemiennie z Lionelem Messim. Jako faworyt do zwycięstwa wymieniany był również przez wielu byłych piłkarzy i osobistości futbolu, m.in. Rivaldo, Paolo Maldiniego, Michaela Owena, Olivera Kahna i wielu innych.
29 listopada 2021 wraz z żoną, najbliższą rodziną i współpracownikami przybył na galę plebiscytu do paryskiego Théâtre du Châtelet, gdzie został owacyjnie powitany przez publiczność zgromadzoną wokół czerwonego dywanu. Plebiscyt po raz siódmy w historii wygrał Lionel Messi, natomiast Robert Lewandowski z dorobkiem 580. punktów (Messi, 613) zajął 2. miejsce. Lewandowski stał się wówczas najwyżej sklasyfikowanym Polakiem w historii plebiscytu „France Football”, a także trzecim w historii, który znalazł się w finałowej trójce, po Kazimierzu Deynie oraz Zbigniewie Bońku, którzy zajmowali 3. pozycję odpowiednio w 1974 i 1982 roku. 
Robert Lewandowski otrzymał na gali nagrodę dla Napastnika Roku, przyznaną przez „France Football” po raz pierwszy w historii plebiscytu Złotej Piłki i wygłosił przemówienie. 
Zwycięzca plebiscytu Lionel Messi w przemówieniu po odebraniu nagrody stwierdził, że Robert Lewandowski powinien otrzymać Złotą Piłkę za 2020 rok. 
Kulisy transferów.
Transfer do Lecha Poznań.
W 2008 jako piłkarz Znicza Pruszków otrzymał oferty m.in. z Lecha Poznań, Wisły Kraków, Legii Warszawa, Cracovii i Jagiellonii Białystok. Ze względu na chęć występów w europejskich pucharach rozważał transfer do Wisły, Lecha i Legii, co do której był jednak zniechęcony po sytuacji z 2006, kiedy to nie zdecydowano się na dalszą współpracę z nim. Z czasem do historii polskich mediów piłkarskich przeszły słowa ówczesnego dyrektora sportowego Legii Warszawa, Mirosława Trzeciaka, pt.: „Możesz sprzedawać Lewandowskiego, mamy nowego piłkarza, Arruabarrenę”, wypowiedziane w rozmowie telefonicznej z prezesem Znicza Pruszków, Sylwiuszem Muchą-Orlińskim. Ostatecznie sprowadzenie do warszawskiego klubu Hiszpana, okazało się fiaskiem, a wybór Trzeciaka określono jedną z największych pomyłek transferowych w Polsce. W tym czasie Lewandowski odrzucił także ofertę z Sybiru Nowosybirsk. Ostatecznie najbardziej zdeterminowany do pozyskania perspektywicznego napastnika okazał się Lech Poznań.
Transfer do Borussii Dortmund.
Franciszek Smuda, były trener Lecha, przyznał, że podczas sezonu 2009/2010 niemal na każdym meczu Lewandowskiego obecni byli wysłannicy Borussii Dortmund, a dwukrotnie na meczach poznańskiej drużyny pojawił się trener Jürgen Klopp. Klub miał zaproponować 2,5 mln euro za transfer Lewandowskiego, jednak władze Lecha odrzuciły ofertę. Zainteresowane transferem Lewandowskiego był także m.in. niemiecki TSG 1899 Hoffenheim oraz kluby ze Wschodu, Zenit Petersburg, Fenerbahçe SK i Szachtar Donieck, który oferował za transfer 6 mln euro. Lewandowski i jego menedżer rozważali jedynie transfer do zachodniej ligi. Piłkarz rozmawiał także z Blackburn Rovers, natomiast realizację kolejnego etapu negocjacji, jakim miała być wizyta Polaka w angielskim klubie, uniemożliwiła erupcja wulkanu Eyjafjallajökull, która zatrzymała połączenia lotnicze. Chęć zakupu napastnika miały też władze Genoi CFC – od transferu Lewandowskiego dzieliły tylko testy medyczne, jednak na ostatnim etapie, transakcji nie zatwierdził prezydent włoskiego klubu, Encrico Preziosi, poza tym Genoa nie spełniła finansowych oczekiwań Lecha. W 2018 pojawiła się informacja o tym, że w archiwum włoskiego klubu ciągle miał znajdować się przygotowany dla Lewandowskiego kontrakt, który traktowany był przez działaczy klubu jako ostrzeżenie przed popełnieniem kolejnych transferowych błędów i zachęta do podejmowania ryzyka.
Ze względu na rosnącą pozycję w światowym futbolu, Lewandowski podczas występów w Borussii Dortmund zaczął wzbudzać zainteresowanie największych klubów świata. Po strzeleniu czterech bramek w półfinałowym spotkaniu Ligi Mistrzów z Realem Madryt media informowały, że "Królewscy" interesują się kupnem piłkarza. W 2020 potwierdzono, że siedem lat wcześniej Lewandowski otrzymał ofertę podpisania kontraktu z Realem Madryt. Portal Onet.pl dotarł do sporządzonego w grudniu 2013 kontraktu, formalizującego szczegóły przenosin Polaka na Santiago Bernabéu, który to dokument miał obowiązywać do 30 czerwca 2020 i opiewać na kwotę ok. 75,5 mln euro. Lewandowski za podpisanie umowy miał otrzymać premię w wysokości 10,9 mln euro brutto, za każdy sezon inkasowałby 8,6 mln euro, natomiast za każdy rok spędzony w Madrycie – kolejne 1,5 mln euro brutto. Onet.pl ustalił, że klauzula wykupu Polaka miała opiewać na 150 mln euro. Mimo że umowę podpisami firmowali: José Angel Sánchez, ówczesny dyrektor generalny, jeden z najbliższych współpracowników prezydenta klubu Florentino Péreza, oraz Manuel Redondo Sierra, szef gabinetu prezydenta, transakcja nie doszła do skutku, gdyż w chwili złożenia propozycji Lewandowski był związany umową ustną z władzami Bayernu Monachium, a w styczniu 2014 podpisał już niezbędne dokumenty dotyczące transferu do klubu.
W 2014, po potwierdzeniu transferu do Bayernu, francuski trener Arsène Wenger przyznał, że był zainteresowany sprowadzeniem polskiego napastnika do Arsenalu. W sierpniu 2020 holenderski trener piłkarski Louis van Gaal, zdradził, że w 2014, po objęciu Manchesteru United, chciał sprowadzić Lewandowskiego do swojej drużyny. W 2020 w wywiadzie dla „France Football” ujawnił, że w 2012 był bliski transferu do Manchesteru United i odbył rozmowę z ówczesnym trenerem tej drużyny, sir Alexem Fergusonem, który chciał sprowadzić go na Old Trafford. Przyznał, że był gotowy na transfer, natomiast Borussia Dortmund nie zdecydowała się na jego sprzedaż.
Transfer i okres występów w Bayernie Monachium.
Mimo przenosin Lewandowskiego do Bayernu, temat transferu piłkarza do Madrytu pojawiał się na okładkach czołowych sportowych gazet jeszcze podczas kilku następnych okien transferowych. W 2015 hiszpański dziennik „AS” poinformował o rozmowach, jakie Kucharski miał odbywać z Realem w związku z ewentualnym transferem Lewandowskiego. Ostatnie doniesienia o możliwości transferu Lewandowskiego do Realu pojawiły się w 2018 – przy okazji zmiany przez niego menedżera, którym został izraelski agent Pini Zahavi. Wśród klubów zainteresowanych Polakiem wymieniano wówczas również m.in. drużyny angielskie, Chelsea i Manchester United, a także Juventus oraz Paris Saint-Germain. Spekulacje medialne podsycały wypowiedzi ekspertów w Niemczech, a także incydent, kiedy to zmieniony w jednym z ligowych meczów Lewandowski nie podał ręki trenerowi Juppowi Heynckesowi. Piłkarz w wywiadzie dla Onet.pl z 2019 potwierdził, że w sezonie 2018/2019 rzeczywiście rozważał zmianę barw klubowych i był to dla niego dość trudny czas. Spekulacje transferowe i gorącą medialną atmosferę zakończyło podpisanie przez Lewandowskiego nowego kontraktu z Bayernem, obowiązującego do 30 czerwca 2023. W 2016 poinformował, że nie przyjął oferty od jednego z klubów z Bliskiego Wschodu. 
W 2020 w wywiadzie dla katalońskiego „Sportu” przyznał, że 18 kwietnia 2017, po rewanżowym spotkaniu ćwierćfinału Ligi Mistrzów pomiędzy Realem Madryt a Bayernem Monachium, Cristiano Ronaldo i Sergio Ramos namawiali go do transferu do Realu.
Biznes.
Prowadzi działalność m.in. w branżach: reklamowej, inwestycyjnej, deweloperskiej, mieszkaniowej i biotechnologicznej. Jest udziałowcem spółki "Protos Venture Capital", przez którą inwestuje w startupy, e-commerce i serwisy internetowe. Posiada własną agencję "Stor9_", specjalizującą się w komunikacji marketingowej, która zajmuje się zawodowym wizerunkiem piłkarza oraz jego żony, ułatwiając zarządzanie ich działaniami o charakterze biznesowym.
Jest właścicielem akademii piłkarskiej w Warszawie.
Jest udziałowcem serwisów internetowych, w tym sporticos.com, lokalnyrolnik.pl i wedding.pl. Posiada udziały m.in. w spółkach "LS Investments", "RL Investments" czy "RL Management", zajmującej się wynajmem i zarządzeniem nieruchomościami, a także w sklepie piłkarskim "Zgoda FC". W 2017 za pośrednictwem "RL Investments" nabył 49 proc. udziałów w domu mediowym "RL Media", uruchomionym przez holding marketingowy Group One.
W 2019 wprowadził na rynek markę "RL9 Pro", mającą na celu sprzedaż produktów przeznaczonych dla sportowców i osób aktywnych fizycznie. Pierwszym produktem, który trafił do sprzedaży, był napój izotoniczny sygnowany inicjałami Lewandowskiego, który powstał przy ścisłej współpracy z firmą Oshee. W 2020 do sprzedaży trafiły kawy sygnowane logo "RL9 Coffee", poinformowano także o inwestycji piłkarza w otwarcie restauracji w budynku XIX-wiecznej zabytkowej warzelni na terenie Browarów Warszawskich, ostatecznie sportowy lokal i restaurację otwarto w październiku 2021 pod nazwą "Nine’s". Uwagę opinii publicznej przyciągnęły plany Lewandowskiego dotyczące planów jego wielomilionowej inwestycji w wybudowanie restauracji na wodzie na Mazurach w ramach projektu "Wodny Świat". Ostatecznie piłkarz wycofał się ze spółki Nowe Mazury 8 odpowiedzialnej za inwestycję.
W sierpniu 2020 podpisał umowę inwestycyjną z "Movie Games", notowanym na warszawskiej giełdzie producentem i wydawcą gier komputerowych, dzięki czemu stał się udziałowcem spółki zajmującej się produkcją gier o tematyce sportowej. W tym samym roku zainwestował m.in. w aplikację "Less", umożliwiającą handel używanymi ubraniami. W styczniu 2021 zainwestował w firmę Bio-lider, która oferuje biopreparaty dla rolników.
W 2019 znalazł się na trzecim miejscu w rankingu 50. najbardziej wpływowych ludzi w polskim sporcie według „Forbesa” i Pentagon Research, a także zajął 21. miejsce w rankingu 50. najbardziej wpływowych Polaków tygodnika „Wprost”. W 2020 dotarł do pierwszego miejsca rankingu najbardziej wpływowych ludzi w polskim sporcie według „Forbesa” i Pentagon Research.
Majątek.
Zarobki piłkarza początkowo były dość niewielkie: za grę w klubie Delta Warszawa otrzymywał ponad 1 tys. zł miesięcznie, w III-lidze Legii Warszawa inkasował 2,5 tys. zł miesięcznie, a Zniczu Pruszków – 1,8 tys. zł. Podczas gry w Lechu Poznań zarabiał już kilkadziesiąt tysięcy miesięcznie.
Odkąd trafił do Niemiec, jego zarobki kalkulowane były w milionach – po przejściu do Borussii w 2010 ustalił pensję w wysokości 1,5 mln euro miesięcznie. Znalazł się m.in. w rankingu najlepiej opłacanych piłkarzy 2020 według „Forbesa” (miał wówczas zarobić 28 mln dolarów – 24 mln z kontraktu i 4 mln z umów reklamowych).
W 2018, z majątkiem szacowanym na 353 mln zł, wraz z żoną zajął 94. miejsce w rankingu 100 najbogatszych Polaków tygodnika „Wprost”. Rok później, z majątkiem 450 mln złotych, para uplasowała się na 88. pozycji, natomiast w 2020 zajęli 80. pozycję, gromadząc pół miliarda złotych.
Sponsorzy.
W 2013 podpisał kontrakt z koncernem Nike, który został sponsorem jego wyposażenia sportowego – występuje w obuwiu linii Hypervenom i Phantom.
Współpracuje reklamowo z koncernem Procter &amp; Gamble, od 2011 był jedną z twarzy marki Gillette. W 2018, kiedy współpraca dobiegła końca, Lewandowski po raz pierwszy od dawna zaprezentował się publicznie w zaroście, czego zakazywał kontrakt z firmą. Do współpracy z Gillette powrócił w 2020. Od 2016 jest jedną z twarzy kampanii reklamowej Head &amp; Shoulders.
Reklamował firmy Panasonic oraz T-Mobile. Współpracował reklamowo z koncernem Coca-Cola, następnie został międzynarodowym ambasadorem marketingowym firmy Oshee Polska, produkującej napoje izotoniczne.
Współpracował m.in. z firmą Vistula. W 2021 został ambasadorem marki 4F, polskiego producenta odzieży i akcesoriów sportowych.
W 2018 podpisał międzynarodowy kontrakt z Lagardere Sports, jedną z największych agencji marketingowych działających w sferze sportu i rozrywki.
W 2015 rozpoczął współpracę z chińską marką Huawei, a w 2020 został ambasadorem firmy na Europę. 7 marca 2022 zakończył współpracę marketingową z przedsiębiorstwem, wstrzymując tym samym realizację świadczeń promocyjnych. Choć oficjalnie nie podano przyczyn zakończenia współpracy, nastąpiło ono bezpośrednio po doniesieniach Daily Mail sugerujących, że chiński koncern wspiera rząd Federacji Rosyjskiej w zwalczaniu cyberataków po inwazji na Ukrainę.
Wpływ na popkulturę.
Znalazł się na okładkach polskich wersji gier "FIFA 14" i "FIFA 15". W 2016 na platformy Android i iOS wydana została gra "Lewandowski: Euro Star 2016". W grze "FIFA 18" pojawiła się cieszynka Lewandowskiego, ręce skrzyżowane w kształt litery „X” i palce wskazujące skierowane ku górze. W grze "FIFA 20" otrzymał najlepszą możliwą kartę w grze z oceną ogólną 99. Znalazł się w drużynie roku "FIFA 21".
Jest najpopularniejszym Polakiem w mediach społecznościowych – w serwisach Facebook, Twitter i Instagram obserwuje go łącznie ponad 28 mln ludzi, a jego działalność na TikToku była komentowana przez opinię publiczną. W czerwcu 2020 niemiecki „Sport Bild” poinformował, że Lewandowski za publikację jednego sponsorowanego posta na Instagramie może otrzymywać nawet 85 tys. euro. Administratorem profili Lewandowskiego w mediach społecznościowych jest jego wieloletni przyjaciel, Tomasz Zawiślak.
Działalność społeczna.
Czynnie wspiera wiele inicjatyw społecznych i charytatywnych. Bierze udział w akcji Szlachetna Paczka, a także wspiera finały Wielkiej Orkiestry Świątecznej Pomocy i pomaga potrzebującym. W 2020 wraz z żoną przekazał 500 tys. złotych na rzecz Centrum Zdrowia Dziecka, dzięki czemu szpital mógł wyremontować oddział rehabilitacji, który został zalany i częściowo zniszczony w wyniku nawałnicy, jaka przeszła nad Polską w październiku 2017. W tym samym roku para przekazała także darowiznę w wysokości miliona euro na rzecz walki z pandemią COVID-19. Wykorzystując zasięg swoich kont w mediach społecznościowych, zaapelował o noszenie maseczek w okresie światowej pandemii COVID-19. W 2021 przekazał na aukcję WOŚP koszulkę, w której wystąpił podczas finału Ligi Mistrzów UEFA 2019/2020; pamiątkę wylicytowano za ponad 100 tys. zł.
Od 2014 jest ambasadorem dobrej woli UNICEF. W czerwcu 2014, w ramach misji tej organizacji, odwiedził obóz dla uchodźców Zaatari w Jordanii i wziął udział w kampanii "Głos Dzieci," w której z ramienia UNICEF i Unii Europejskiej apelował o wsparcie dla dzieci dotkniętych kryzysami humanitarnymi. Wspierał również działania prowadzone przez UNICEF po trzęsieniu ziemi w Nepalu o nazwie #PamiętamyPomagamy oraz akcję "Reszta w Twoich rękach", w której ramach zaprojektował pamiątkowy dukat przedstawiający uśmiechniętego chłopca z piłką.W 2018 wsparł akcję charytatywną mającą na celu zbiórkę pieniędzy niezbędnych do rehabilitacji polskiego kolarza Ryszarda Szurkowskiego.
9 stycznia 2022 za 280 tys. zł. wylicytował złoty medal olimpijski Dawida Tomali, który zwyciężył w konkurencji chodu na 50 kilometrów podczas igrzysk olimpijskich w Tokio. Dochód z licytacji został przeznaczony na sfinansowanie operacji ciężko chorego chłopca. W marcu 2022 Lewandowski zwrócił lekkoatlecie wylicytowany wcześniej medal. 
W 2022 potępił inwazję Rosji na Ukrainę i wyraził solidarność z narodem ukraińskim występując z opaską w barwach narodowych Ukrainy podczas meczu Bundesligi. Opaska trafiła następnie na licytację w Radiu 357, a dochód z niej, wynoszący 27 tys. złotych, został przekazany na zakup materiałów pierwszej pomocy medycznej i ich transport na Ukrainę.
Pozostała działalność.
W 2017 tworząc projekt pod nazwą "Stamina", rozpoczął współpracę z producentem muzycznym, Donatanem. Został producentem wykonawczym, będąc odpowiedzialnym za przygotowanie materiałów muzycznych, dobór zapraszanych wykonawców, realizację oraz promocją, a także wystąpił w teledysku pt. "Mansa Musa""." Był także producentem wykonawczym singla Cleo pt. „Kły”.
W 2020 został ambasadorem Jubileuszu 65-lecia Totalizatora Sportowego.
W 2021 był gościem specjalnym na Expo 2020 w Dubaju. Jako laureat nagród Globe Soccer Award udzielił wywiadu w Al Wasl Plaza, a następnie wraz z żoną odwiedził Pawilon Polski. 
W 2022 wraz z żoną gościł na 75. Międzynarodowym Festiwalu Filmowym w Cannes.
Odznaczenia i uhonorowanie.
19 listopada 2015 został uhonorowany tytułem „Zasłużony dla powiatu warszawskiego zachodniego”, zaś w lipcu 2015 został honorowym obywatelem gminy Leszno. W 2017 jego imieniem nazwano jedną z ulic w Kuźni Raciborskiej.
14 czerwca 2018, z okazji inauguracji Mistrzostw Świata w Piłce Nożnej 2018, Poczta Polska wprowadziła znaczek obiegowy z podobizną Roberta Lewandowskiego.
Jest laureatem Wielkiej Honorowej Nagrody Sportowej za 2020 rok.
22 marca 2021 Prezydent RP Andrzej Duda odznaczył go Krzyżem Komandorskim Orderu Odrodzenia Polski za „wybitne osiągnięcia sportowe, za promowanie Polski na arenie międzynarodowej”.
30 kwietnia 2022 na wniosek dzieci i młodzieży został odznaczony Orderem Uśmiechu. 
Konflikt z Cezarym Kucharskim.
Lewandowski przez ponad 10 lat reprezentowany był przez Cezarego Kucharskiego, byłego piłkarza, a później menedżera piłkarskiego, którego poznał pod koniec swojej kariery w Zniczu Pruszków. Kucharski pośredniczył przy transferach Lewandowskiego do Lecha Poznań, Borussii Dortmund i Bayernu Monachium. Relacje pomiędzy stronami zostały zachwiane w 2016, kiedy to rzeczywista wysokość wynegocjowanego nowego kontraktu Lewandowskiego z Bayernem różniła się od tej ustalonej pomiędzy piłkarzem a jego agentem.
We wrześniu 2020 „Der Spiegel” poinformował, że Kucharski złożył pozew do sądu przeciwko firmie marketingowej RL Managment, twierdząc, że Lewandowski nieprawidłowo rozlicza się z dochodów swojej firmy i wykorzystywał firmowe pieniądze do prywatnych celów. Menedżer wypowiedział umowę spółki i domagał się zwrotu wniesionych kosztów, szacując roszczenie na kwotę 39 mln zł. Lewandowski zaprzeczył tym oskarżeniom, uznając je za bezpodstawne i stwierdził, że jego były agent nie może pogodzić się z zakończeniem współpracy. Jak podał „Puls Biznesu”, Kucharski wniósł do spółki RL Management aportem prawa do wizerunku wspólnika (piłkarz sprzedał mu je w 2008) wycenione na 3,5 mln zł, a Lewandowski objął 98 proc. udziałów. Kucharski pełnił również rolę prezesa spółki, która w 2015 wykazała 9,9 mln zł zysku netto, w 2016 – 8,5 mln zł, a w 2017 – 7,3 mln zł.
„Die Welt” podał, że 23 października 2020 adwokat Lewandowskiego złożył do prokuratury zawiadomienie o uzasadnionym podejrzeniu popełnienia przestępstwa przez Kucharskiego. Wcześniej mec. Tomasz Siemiątkowski miał wysłać list do redaktora naczelnego „Der Spiegel”, w którym poinformował o kulisach sporu Lewandowskiego z Kucharskim, dając do zrozumienia, że piłkarz był szantażowany, a były agent miał żądać od niego pieniędzy za milczenie. Pełnomocnik piłkarza stwierdził również, że Kucharski był w stałym kontakcie z dziennikarzem „Der Spiegel” Rafaelem Buschmannem, zajmującym się tematem "Football Leaks" i nieprawidłowościami podatkowymi wśród piłkarzy, sugerując, że to właśnie były menedżer Lewandowskiego mógł być autorem doniesień i spekulacji przedstawionych na łamach tego dziennika, a ich publikacja realizacją szantażu.
27 października 2020 Kucharski został na wniosek prokuratury zatrzymany przez policję. 29 października 2020 Business Insider ujawnił nagranie fragmentu rozmowy Lewandowskiego z Kucharskim, podczas której padły słowa określane mianem szantażu. Były menedżer piłkarza nie przyznał się do zarzucanych mu czynów.
Życie prywatne.
22 czerwca 2013 w kościele Zwiastowania Najświętszej Maryi Panny Parafii św. Anny w Serocku poślubił Annę Stachurską, zawodniczkę karate i specjalistkę do spraw żywienia. Drużbą na ich ślubie był Sławomir Peszko. Mają dwie córki, Klarę (ur. 4 maja 2017) i Laurę (ur. 6 maja 2020). Mieszkali w dzielnicy Bogenhausen, nieopodal Ogrodu Angielskiego w Monachium, poza tym są właścicielami posiadłości w miejscowości Stanclewo, nad jeziorem Jełmuń, w okolicach Zakopanego oraz na Majorce. W 2017 otrzymali klucze do apartamentu Złota 44.
Poza ojczystym językiem polskim, biegle posługuje się językami: angielskim i niemieckim, poza tym dobrze zna język rosyjski. Jak przyznał w 2017 Rafał Maserak, jest świetnym tancerzem.
Chroni swoją prywatność, a także nie ujawnia swoich poglądów politycznych. Wyjątkiem kiedy zabrał głos w kwestii politycznej było potępienie inwazji Rosji na Ukrainę w 2022 roku. Jest katolikiem. W 2012 wziął udział w akcji "Nie wstydzę się Jezusa" zainicjowaną przez Stowarzyszenie ks. Piotra Skargi. W 2014 podczas prywatnej audiencji dla piłkarzy Bayernu po meczu z Romą spotkał się w Watykanie z papieżem Franciszkiem.
Jako kibic bywa na różnorodnych zawodach sportowych, a także wspiera reprezentantów Polski innych dyscyplin. 
Jest fanem i amatorem tenisa. Grywał m.in. z Aną Ivanović, żoną swojego przyjaciela Bastiana Schweinsteigera. Zna osobiście Novaka Djokovicia. Gościł na meczach serbskiego tenisisty podczas turniejów ATP w Katarze i Zjednoczonych Emiratach Arabskich, kiedy wraz z Bayernem przebywał w tych krajach na zgrupowaniach. W czerwcu 2022 gościł na meczach finałowych turnieju Roland Garros. Po finale kobiet osobiście pogratulował zwycięstwa Idze Świątek. W 2015 podczas pobytu na zgrupowaniu Bayernu Monachium w Katarze, spotkał się z reprezentantami Polski w piłce ręcznej, przygotowującymi się do rozgrywanych w tym kraju mistrzostw świata. W 2019 gościł na zawodach Pucharu Świata w skokach narciarskich w Oberstdorfie, gdzie spotkał się z reprezentantami Polski w tej dyscyplinie. Jest fanem żużla. Był m.in. gościem na meczu Stali Gorzów Wielkopolski. 
Gra w golfa, jest wielbicielem sportów motorowodnych oraz motoryzacji. W 2017 i 2022 (jako gość Astona Martina) gościł na wyścigach Formuły 1 o Grand Prix Monako. 
Korzysta z prywatnych jachtów i odrzutowców. Był właścicielem aut: Maserati GranTurismo Sport, Lamborghini Gallardo, Ferrari F12berlinetta, Ferrari 599 GTB Fiorano, Ferrari 812 Superfast, Porsche Cayenne GTS, Porsche 911 Speedster z limitowanej kolekcji modelu, Bentley Continental GT Speed Convertible, Mercedes S560 Maybach i wielu innych.

</doc>
<doc id="1221402" url="https://pl.wikipedia.org/wiki?curid=1221402" title="Saxifraga nivalis">
Saxifraga nivalis



</doc>
<doc id="1221404" url="https://pl.wikipedia.org/wiki?curid=1221404" title="War &amp; Peace Vol. 1 (The War Disc)">
War &amp; Peace Vol. 1 (The War Disc)

War &amp; Peace Vol. 1 (The War Disc) – szósty solowy album amerykańskiego rappera Ice Cube'a. Płytę promowały dwa single. Nagrany z metalowym zespołem KoRn „Fuck Dying” i „Pushin' Weight” z udziałem rappera Mr. Short Khopa. Krążek w USA uzyskał status platynowej płyty.

</doc>
<doc id="1221408" url="https://pl.wikipedia.org/wiki?curid=1221408" title="Studia trzeciego stopnia">
Studia trzeciego stopnia

Studia trzeciego stopnia (studia doktoranckie, studia doktorskie) – w myśl uchylonej ustawy Prawo o szkolnictwie wyższym studia umożliwiające uzyskanie zaawansowanej wiedzy w określonej dziedzinie lub dyscyplinie nauki, przygotowujące do samodzielnej działalności badawczej i twórczej. Kształcenie na studiach doktoranckich kończyło się uzyskaniem kwalifikacji trzeciego stopnia (w Polsce absolwent otrzymuje "Świadectwo ukończenia studiów doktoranckich"). Ukończenie studiów trzeciego stopnia nie oznaczało uzyskania stopnia naukowego doktora, należy jednak wskazać, że studia doktoranckie stwarzały warunki do przygotowania rozprawy doktorskiej. Studia doktoranckie mogły być prowadzone przez uprawnione jednostki organizacyjne uczelni, instytut naukowy Polskiej Akademii Nauk, instytut badawczy lub międzynarodowy instytut naukowy działający na terytorium Rzeczypospolitej Polskiej.
W Polsce studia doktoranckie trwały nie krócej niż 2 lata i nie dłużej niż 4 lata, z możliwością przedłużenia w uzasadnionych przypadkach o 2 lata (np. prowadzenia długotrwałych badań naukowych).
W Polsce w roku akademickim 2011/2012 w ramach studiów doktoranckich kształciły się 40 263 osoby, w tym 29 943 w trybie stacjonarnym i 10 320 w trybie niestacjonarnym.
Nauka na studiach doktoranckich wymagała ukończenia studiów II stopnia lub jednolitych studiów magisterskich.
Studia "doktoranckie" czy "doktorskie".
W obiegu językowym funkcjonują dwa warianty wyrażenia: „studia doktoranckie” i „studia doktorskie”, przy czym zapis w Rozporządzeniu podaje sformułowanie „studia doktoranckie” (mniej konsekwentne, gdyż podobnie jak "studia magisterskie" kończą się uzyskaniem dyplomu "magistra", tak studia doktorskie prowadzą do stopnia "doktora", a nie "doktoranta"). Wielki Słownik Języka Polskiego nie zarejestrował słów „doktorancki”, „doktoranckie”.

</doc>
<doc id="1221411" url="https://pl.wikipedia.org/wiki?curid=1221411" title="Serhij Ostapenko">
Serhij Ostapenko

Serhij Ostapenko (ur. 18 listopada 1881 w Trojanowie k. Żytomierza, zm. w 1937) - ukraiński działacz polityczny, ekonomista, członek Ukraińskiej Centralnej Rady, premier Ukraińskiej Republiki Ludowej.
Był uczestnikiem ze strony URL rokowań w Brześciu, a od 13 lutego do 9 kwietnia 1919 - premierem rządu URL. 
W latach 1919 - 20 - profesor Ukraińskiego Uniwersytetu Państwowego w Kamieńcu Podolskim, wykładowca statystyki i demografii. Po upadku państwowości URL pozostał w USRR i przeniósł się do Kijowa. 13 maja 1921 aresztowany przez Czeka w "sprawie KC Ukraińskiej Partii Socjalistów-Rewolucjonistów" i 29 maja 1921 skazany przez "Najwyższy Nadzwyczajny Trybunał Rewolucyjny" na pięć lat obozu koncentracyjnego z zamianą na pięć lat pracy przymusowej z wykorzystaniem wykształcenia. W latach 20. i 30. był wykładowcą na wyższych uczelniach Kijowa i Charkowa, współpracował z pismem "Czerwonyj szlach" w popularnej problematyce ekonomicznej. Podczas "wielkiego terroru" aresztowany w 1937 przez NKWD, zamordowany w nieznanych okolicznościach.

</doc>
<doc id="1221416" url="https://pl.wikipedia.org/wiki?curid=1221416" title="SPLD">
SPLD

SPLD (ang. "Simple Programmable Logic Device") – grupa prostych programowalnych układów elektronicznych pierwszej generacji. 
W jej skład wchodzą układy PLE, PAL, PLA oraz GAL. Z powodu stosunkowo ograniczonych możliwości logicznych służyły głównie jako układy zastępujące klasyczne obwody logiczne, budowane z wykorzystaniem układów scalonych w technologii TTL lub CMOS.

</doc>
<doc id="1221432" url="https://pl.wikipedia.org/wiki?curid=1221432" title="Gammelstad">
Gammelstad

Gammelstad – miasto-kościół w pobliżu Luleå w północnej Szwecji. Uważane jest za najlepiej zachowany spośród tego rodzaju obiektów, niegdyś często spotykanych na północy Skandynawii. Z tego względu zostało w 1996 wpisane na listę światowego dziedzictwa UNESCO. 
Miasta-kościoły budowane były w regionach, gdzie ze względu na ukształtowanie terenu, warunki atmosferyczne i małą gęstość zaludnienia niektórzy wierni mieli do najbliższego kościoła tak daleko, że nie byli w stanie wykonać podróży w obie strony jednego dnia. Dlatego wokół świątyń budowano dla nich miejsca noclegu, tworząc niewielkie miasteczka. Były one zaludniane wyłącznie w niedziele oraz podczas świąt religijnych. 
Gammelstad powstało na początku XV wieku. Składa się kamiennego kościoła oraz otaczających go 424 drewnianych domków.

</doc>
<doc id="1221436" url="https://pl.wikipedia.org/wiki?curid=1221436" title="Anne Lamott">
Anne Lamott

Anne Lamott (ur. 10 kwietnia 1954 w San Francisco) – amerykańska powieściopisarka. 
Mieszka w San Francisco w Kalifornii. Jej powieści najczęściej dotykają tematów takich jak narkomania, alkoholizm, homoseksualizm. Jest autorką literatury faktu.

</doc>
<doc id="1221446" url="https://pl.wikipedia.org/wiki?curid=1221446" title="Felix Steiner">
Felix Steiner

Felix Martin Julius Steiner (ur. 23 maja 1896 w Stołupianach, Prusy Wschodnie, zm. 12 maja 1966 w Monachium) – niemiecki wojskowy, kapitan Reichswehry, SS-Obergruppenführer i generał Waffen-SS.
W marcu 1914 roku zaciągnął się do armii pruskiej jako kadet. W listopadzie 1914 został ciężko ranny, w 1915 otrzymał awans na podporucznika. Walczył na froncie wschodnim i zachodnim, w październiku 1918 roku awansował na porucznika. Po zakończeniu wojny wstąpił do wschodniopruskiego Freikorpsu. W 1921 roku powrócił do Reichswehery, gdzie pozostał do 1933 roku, kończąc karierę w stopniu kapitana.
W 1935 roku został członkiem SS-Verfügungstruppe, będącej prekursorem Waffen-SS. W 1936 uzyskał stopień SS-Standartenführera.
Podczas kampanii wrześniowej dowodził pułkiem SS „Deutschland” (w składzie Dywizji Pancernej „Kempf”), walczył m.in. pod Mławą i Modlinem; później na tym samym stanowisku brał udział w kampanii francuskiej 1940 roku. Za zasługi podczas zdobywania wyspy Walcheren w Holandii został w sierpniu 1940 roku odznaczony Krzyżem Rycerskim.
W listopadzie 1940 awansowany na SS-Brigadeführera i generała majora Waffen-SS, a wkrótce później Himmler powierzył mu stworzenie i dowodzenie ochotniczą Dywizją SS „Wiking”. Za sukcesy w dowodzeniu dywizją, w styczniu 1942 roku awansowany na SS-Gruppenführera, a w grudniu tego samego roku odznaczony Liśćmi Dębu do Krzyża Rycerskiego. W 1943 został dowódcą III Germańskiego Korpusu Pancernego SS. W lipcu 1943 awansował do stopnia SS-Obergruppenführera i generała Waffen-SS. Za dowodzenie korpusem został w sierpniu 1944 odznaczony Mieczami do Krzyża Rycerskiego. W październiku 1944 ciężko zachorował na żółtaczkę, a po wyzdrowieniu, 28 stycznia 1945 roku objął dowodzenie 11 Armii Pancernej SS, która była częścią Grupy Armii Wisła.
W końcu kwietnia został mianowany przez Hitlera na dowódcę Grupy Armii Steiner i otrzymał rozkaz przyjścia na odsiecz okrążonemu Berlinowi. Wobec braku praktycznych możliwości wykonania rozkazu, odmówił jego wykonania i 27 kwietnia został zwolniony z dowodzenia. 3 maja 1945 dostał się do niewoli amerykańskiej.
Podczas procesów norymberskich został oczyszczony z zarzutów zbrodni wojennych i zwolniony z więzienia w 1948 roku. Po wojnie działał w HIAG, organizacji byłych członków Waffen-SS. Napisał też kilka książek dotyczących II wojny światowej m.in. "Die Freiwilligen: Idee und Opfergang", oraz własne wspomnienia i powieści. Publikował je w należącym do nurtu skrajnej prawicy wydawnictwie Plesse-Verlag związanym z neonazistowską DRP gloryfikując w nich Waffen-SS jako patriotyczną organizację ochotniczą, podobną do Korpusu Lützowa.

</doc>
<doc id="1221449" url="https://pl.wikipedia.org/wiki?curid=1221449" title="Red Boys Differdange">
Red Boys Differdange

Football Association Red Boys Differdange - luksemburski klub piłkarski z siedzibą w mieście Differdange.
Historia.
Chronologia nazw:
Sport Club Differdange założony został w 1907 roku, rok po najstarszym w Luksemburgu klubie Fola Esch. W 1910 zespół debiutował w Mistrzostwach Luksemburga. W sezonie 1911/12 nie uczestniczył w rozgrywkach, a w następnym sezonie mistrzostwa nie rozgrywane z powodu nieporozumień w Związku Piłkarskim. Dopiero w sezonie 1913/14 ponownie startował w Éischt Divisioun. W sezonie 1915/16 roku klub występował w drugiej lidze luksemburskiej. W 1917, 1918 i 1919 był drugim w tabeli. Po zakończeniu sezonu 1918/19 zmienił nazwę na Red Boys Differdange, a w 1920 zdobył mistrzostwo drugiej ligi i wrócił do Éischt Divisioun. Wkrótce klub sięgnął po liczne trofea na krajowej arenie.
W latach 20. i 30. "Red Boys" wspólnie ze Sporą Luksemburg dominowali w krajowych rozgrywkach, dzieląc się tytułami. W latach 1923 - 1936 "Red Boys" zdobył 13 krajowych trofeów - o 5 więcej od stołecznej "Spory", swego największego rywala. Nigdy w historii luksemburskiego futbolu nie zdarzyło się, by jakiś klub w równie krótkim czasie dokonał takich osiągnięć. Pomimo tego, że klub nie funkcjonował w czasie drugiej wojny światowej, po wojnie "Red Boys" znów należał do krajowej czołówki. Klub wciąż jest rekordzistą, jeśli chodzi o Puchar Luksemburga, który zdobywał 15 razy. Do drużyny Differdange należy jeszcze jeden rekord - najwyższa porażka w historii europejskich pucharów (14:0 z Ajaxem Amsterdam w Pucharze Europy 1984/85).
"Red Boys" zakończył swoje istnienie w 2003 roku, w trakcie trwania sezonu 2003/04. Klub w tym czasie błąkał się w dolnych rejonach tabeli drugiej ligi. W wyniku fuzji z trzecioligowym klubem AS Differdange powstał nowy klub Differdange 03, który zastąpił w luksemburskiej lidze klub "Red Boys".

</doc>
<doc id="1221450" url="https://pl.wikipedia.org/wiki?curid=1221450" title="The Flaming Lips">
The Flaming Lips

The Flaming Lips – amerykański zespół muzyczny grający rock psychodeliczny założony w 1983 roku w Oklahoma City, Oklahoma.

</doc>
<doc id="1221451" url="https://pl.wikipedia.org/wiki?curid=1221451" title="Tara Fuki">
Tara Fuki

Tara Fuki – czeski zespół muzyczny, grający muzykę z pogranicza folku, world music i avant-pop. Zespół powstał w Brnie w roku 2000.
Członkiniami Tara Fuki są dwie czeskie wiolonczelistki polskiego pochodzenia, Andrea Konstankiewicz (ur. 1972; obecnie Konstankiewicz-Nazir) i Dorota Blahutova (ur. 1975; obecnie Barová).
Nazwa zespołu pochodzi od słowa „tarafury” – romskich grup, które za czasów Marii Teresy grywały żołnierzom idącym na wojnę. Liderki zespołu przerobiły ją na „Tara Fuki”, tak aby nazwa była unikalna i łatwa do wymówienia.
Pierwsza płyta, "Piosenki do snu" charakteryzowała się tym, że jedynymi używanymi instrumentami były wiolonczele, zaś wszystkie piosenki zostały zaśpiewane w języku polskim. W trzech utworach: "Piosenka", "Widzę, widzę", "Kołysanka" wykorzystane zostały teksty Krzysztofa Kamila Baczyńskiego. Tara Fuki otrzymał w 2001 nagrody czeskiej Akademii Muzycznej w kategoriach „Muzyka alternatywna – world music” oraz „Odkrycie roku”.
Druga płyta Tara Fuki, "Kapka" zawierała teksty w języku czeskim, francuskim i polskim. Trzecia płyta, "Auris" była ponownie w całości wypełniona polskimi tekstami, tym razem zespół zaprosił gościnnych muzyków, którzy grali m.in. na pianinie i tabli.
W 2015 ukazała się pierwsza kompilacja "The Best of", uzupełniona o utwór w języku czeskim: "V rytmu s deštěm".
Tara Fuki występował w niemal całej Europie, a także w Ameryce Środkowej. Zespół, mimo polskich korzeni oraz tekstów tylko sporadycznie odwiedza Polskę. Wystąpił:
Dorota Barová wydała w 2018 swój pierwszy album solowy, zatytułowany "Iluzja", zawierający – podobnie jak w przypadku Tara Fuki – piosenki zaśpiewane po polsku. Album zdobył nagrodę czeskiej Akademii Muzycznej (Ceny Anděl) za rok 2018 w kategorii „Jazzowy album roku”.

</doc>
<doc id="1221455" url="https://pl.wikipedia.org/wiki?curid=1221455" title="Eugène Tisserant">
Eugène Tisserant

Eugène-Gabriel-Gervais-Laurent Tisserant (ur. 24 marca 1884 w Nancy, zm. 21 lutego 1972 w Albano Laziale) – francuski kardynał.
Życiorys.
Pochodził z Nancy. W latach 1900–1907 (z przerwą 1905, gdy odbył służbę wojskową w armii francuskiej) studiował języki orientalne w Nancy, Jerozolimie i Paryżu. W 1907 uzyskał tytuł profesorski i przyjął święcenia kapłańskie. W tym samym roku przybył do Rzymu na zaproszenie Piusa X i objął funkcję kuratora Biblioteki Watykańskiej (1908–1914). W latach 1914–1919 służył w armii francuskiej w czasie I wojny światowej. Papież Pius XI mianował go proprefektem Biblioteki Watykańskiej (15 listopada 1930), kardynałem (18 czerwca 1936), sekretarzem św. Kongregacji Kościołów Wschodnich (1936–1959), tytularnym arcybiskupem Ikonium (1937) i przewodniczącym Papieskiej Komisji Biblijnej (1938–1971). Uczestniczył w konklawe 1939. 
Sprawował urząd biskupa Porto-Santa Rufina w latach 1946–1972. Od 1948 do 1951 był subdziekanem, a od 1951 dziekanem Świętego Kolegium i biskupem Ostii. Sprawował także funkcje prefekta św. Kongregacji ds. Ceremonii (1951–1968), bibliotekarza i archiwisty św. Kościoła Rzymskiego (1957–1971) oraz wielkiego mistrza zakonu bożogrobców (od 19 sierpnia 1961). W 1961 został członkiem Akademii Francuskiej. Brał udział w obradach Soboru Watykańskiego II (jako członek ciała przewodniczącego) oraz Światowego Synodu Biskupów (w 1967 i 1969). 
Przewodniczył konklawe 1958 i konklawe 1963. 1 stycznia 1971 w związku z wprowadzoną przez Pawła VI reformą w motu proprio "Ingravescentem aetatem" utracił prawo do udziału w konklawe; był jednym z głównych oponentów tej zmiany. Zmarł w Albano Laziale i został pochowany w kościele katedralnym Porto e Santa Rufina.
Kardynał Tisserant, poza ojczystym francuskim, władał biegle 12 językami: amharskim, angielskim, aramejskim, asyryjskim, greckim, hebrajskim, łaciną, niemieckim, perskim, rosyjskim, syriackim i włoskim.

</doc>
<doc id="1221458" url="https://pl.wikipedia.org/wiki?curid=1221458" title="Diahann Carroll">
Diahann Carroll

Diahann Carroll, właściwie Carol Diahann Johnson (ur. 17 lipca 1935 w Nowym Jorku, zm. 4 października 2019 w Los Angeles) – amerykańska aktorka i piosenkarka. Przeszła do historii jako pierwsza Afroamerykanka, która została laureatką teatralnej nagrody Tony. Jako bohaterka serialu "Julia" (1968) otrzymała Złoty Glob dla najlepszej debiutantki. W 1975 była nominowana do Oscara za główną rolę w komediodramacie "Claudine" (1974). Wcieliła się w rolę diwy Dominique Deveraux – przyrodniej siostry Blake’a Carringtona w operze mydlanej ABC "Dynastia" ("Dynasty", 1984–1987). W 1990 otrzymała własną gwiazdę w Alei Gwiazd w Los Angeles znajdującą się przy 7005 Hollywood Boulevard.
Życiorys.
Wczesne lata.
Półtora roku po jej narodzeniu w Bronx, w dzielnicy Nowego Jorku, rodzice Frank Johnson i Mabel (z domu Faulk) przenieśli się do nowojorskiego Harlemu, gdzie mając sześć lat śpiewała w chórze gospel na porannych mszach w Abyssinian Baptist Church. W wieku dziesięciu lat otrzymała stypendium z Metropolitan Opera. W School of Performing Arts na Manhattanie jej szkolnym kolegą był Billy Dee Williams. Podczas nauki w szkole średniej High School of Music and Art w Nowym Jorku pracowała w nocnych klubach. Studiowała socjologię na Uniwersytecie Nowojorskim na Manhattanie. Dorabiała jako modelka dla Johnson Publications i Ebony Fashion Fair w Chicago, w stanie Illinois.
Kariera.
W 1953 odebrała nagrodę w wysokości trzech tysięcy dolarów i przez kilka tygodni gościła w teleturnieju ABC "Życiowa szansa" ("Chance of a Lifetime"), w którym śpiewała w nocnym klubie Latin Quarter. W 1954 roku podbiła publiczność Broadwayu w musicalu Harolda Arlena i Trumana Capote’a "Dom kwiatów" ("House of Flowers") jako Ottilie. Następnie trafiła na kinowy ekran w dramacie muzycznym Otto Premingera "Carmen Jones" (1954) u boku Harry’ego Belafonte, filmowej wersji Gershwina, melodramacie muzycznym Otto Premingera "Porgy i Bess" ("Porgy and Bess", 1959) z Sidneyem Poitierem i Sammy Davisem Jr. i dramacie muzycznym "Paryski blues" ("Paris Blues", 1961) z udziałem Paula Newmana, Joanne Woodward, Louisa Armstronga i Sidneya Poitiera.
W 1962 była pierwszą czarną kobietą, która zdobyła nagrodę Tony za rolę Barbary Woodruff w musicalu Richarda Rodgersa "Bynajmniej niesmyczkowe" ("No Strings"). Za postać Ruby Jay w jednym z odcinków serialu ABC "Nagie miasto" ("Naked City", 1962) była nominowana do nagrody Emmy. Była pierwszą Afroamerykanką, która za rolę pielęgniarki Julii Baker w serialu NBC "Julia" (1968–1971) została uhonorowana nagrodą Złotym Globem i Groundbreaking Show, a także w 1969 zdobyła nominację do nagrody Emmy. Jej tytułowa kreacja w komediodramacie muzycznym "Claudine" (1974) przyniosła jej nominację do nagrody Oscara i Złotego Globu. Była gospodarzem swojego programu rozrywkowego CBS "Diahann Carroll zaprasza" ("The Diahann Carroll Show", 1976), gdzie gościła m.in. takie sławy jak Merv Griffin, Johnny Carson i Judy Garland. W jednym z odcinków sitcomu ABC "Statek miłości" ("The Love Boat", 1977) zagrała postać trzykrotnie rozwiedzionej piosenkarki Roxy Blue.
Po występie w telewizyjnym dramacie familijnym NBC "Siostra, siostra" ("Sister, Sister", 1982) u boku Paula Winfielda, w 1983 roku odniosła sceniczny sukces na Broadwayu w sztuce "Tajemnica Klasztoru Marii Magdaleny" ("Agnes of God") jako zakonnica Agnes, która urodziła martwe dziecko. Za postać Marion Gilbert w sitcomie NBC "Odmienny świat" ("A Different World", 1989–1993) była nominowana do nagrody Emmy.
W roku 1984 dołączyła do obsady opery mydlanej ABC "Dynastia" ("Dynasty"), w której wcieliła się w rolę pełnej temperamentu zamożnej piosenkarki chanson Dominique Deveraux (z domu Millie Cox), córki Toma Carringtona i Laury Matthews, przyrodniej siostry Blake’a (John Forsythe) i Bena (Christopher Cazenove), a jej stroje projektował Nolan Miller. W 1984 na łamach magazynu „People” powiedziała: Jej postać Dominique Deveraux była obecna w "Dynastii" do roku 1987 i gościła też w spin-off "Dynastia Colbych" ("The Colbys", 1985–1986).
W 1995 wystąpiła w roli Normy Desmond w kanadyjskim musicalu Andrew Lloyda Webbera "Bulwar Zachodzącego Słońca" ("Sunset Boulevard"). W 1999 na Off-Broadwayu grała w sztuce Eve Ensler "Monologi waginy" w Westside Theatre / Downstairs.
Na małym ekranie można ją było zobaczyć w telewizyjnym dramacie kryminalnym NBC "A Perry Mason Mystery: The Case of the Lethal Lifestyle" (1994), serialu CBS "Prawo Burke’a" ("Burke’s Law", 1994) i serialu NBC "Dotyk anioła" ("Touched by an Angel", 1995). W serialu ABC "Chirurdzy" ("Grey's Anatomy", 2006–2007) pojawiła się jako Jane Burke, wymagająca matka doktora Prestona Burke’a (Isaiah Washington). Od 2009 w "Białych kołnierzykach" grała postać June, bogatej wdowy, która wynajmuje mieszkanie Nealowi Caffreyowi.
Życie prywatne.
Była czterokrotnie mężatką. 26 lutego 1956 poślubiła Monte Kaya (1956–1963), z którym ma córkę dziennikarkę Suzanne Ottilie Kay Bamford (ur. 9 września 1960). 14 stycznia 1963 rozwiodła się. 21 lutego 1973 wyszła za mąż za Fredricka (Fredde'go) Jacka Glusmana, 20 lipca 1973 doszło do rozwodu. 25 maja 1975 po raz trzeci wzięła ślub z Robertem DeLeonem, który zmarł 31 marca 1977. Prawie dziesięć lat później, 3 stycznia 1987 poślubiła piosenkarza ballad Vica Damone, ale i ten związek małżeński przetrwał do 12 września 1996.
Spotykała się także z Sammy Davisem Jr., aktorem Maxem Julienem, zawodnikiem futbolu amerykańskiego Jimem Brownem, Marlonem Brando (1954), Sidneyem Poitierem (1963–1965), aktorem Donem Marshallem (1969–1970) i dziennikarzem Davidem Frostem (przez trzy lata; 1970–1972).
W 1998, kiedy miała 63 lata, po rutynowych badaniach mammograficznych zdiagnozowano u niej raka piersi, pokonała chorobę, a potem zachęcała publicznie inne kobiety, iż „troska o zdrowie leży w interesie kobiet, a wiedza o tym, jak najlepiej o siebie zadbać, daje ogromną siłę”.
Zmarła 4 października 2019 w swoim domu w Los Angeles w wieku 84 lat. Przyczyną śmierci był rak piersi.

</doc>
<doc id="1221460" url="https://pl.wikipedia.org/wiki?curid=1221460" title="Red Boys Differdingen">
Red Boys Differdingen



</doc>
<doc id="1221461" url="https://pl.wikipedia.org/wiki?curid=1221461" title="FA Red Boys Differdange">
FA Red Boys Differdange



</doc>
<doc id="1221462" url="https://pl.wikipedia.org/wiki?curid=1221462" title="Football Association Red Boys Differdange">
Football Association Red Boys Differdange



</doc>
<doc id="1221465" url="https://pl.wikipedia.org/wiki?curid=1221465" title="Upper Hutt">
Upper Hutt

Upper Hutt (maor. "Orongomai") to miasto w Nowej Zelandii. Położone na południu Wyspy Północnej, około 30 km na południowy wschód od Wellington.

</doc>
<doc id="1221472" url="https://pl.wikipedia.org/wiki?curid=1221472" title="Premierzy Krymu">
Premierzy Krymu



</doc>
<doc id="1221484" url="https://pl.wikipedia.org/wiki?curid=1221484" title="Andrzej Brodij">
Andrzej Brodij



</doc>
<doc id="1221491" url="https://pl.wikipedia.org/wiki?curid=1221491" title="Rachid Azzouzi">
Rachid Azzouzi

Rachid Azzouzi (arab. راشد عزّوزي; ur. 10 stycznia 1971 w Fezie) – marokański piłkarz grający na pozycji pomocnika.
Grał w amatorach 1. FC Köln, MSV Duisburg, Fortuna Köln, SpVgg Greuther Fürth i chiński Chongqing Lifan.
Z reprezentacją Maroka wystąpił na Mistrzostwach Świata w piłce nożnej w 1994 i 1998 roku oraz na i Letnich Igrzyskach Olimpijskich w 1992 roku.
W maju 2012 został dyrektorem sportowym w klubie FC St. Pauli.

</doc>
<doc id="1221500" url="https://pl.wikipedia.org/wiki?curid=1221500" title="HTC-Highroad">
HTC-Highroad

HTC-Highroad – zawodowa grupa kolarska istniejąca w latach 1991-2011. Grupa powstała na bazie kolarzy startujących wcześniej w barwach T-Mobile Team. Sponsor tytularny rozwiązał umowę pod koniec 2007 wskutek afery dopingowej, podobnie uczyniła większość pomniejszych sponsorów. Menadżer grupy, Bob Stapleton postanowił jednak dalej prowadzić kolarzy pod nazwą własnej firmy, "High Road". Grupa otrzymała licencję ProTour na sezon 2008. Począwszy od Tour de France 2008 grupa występowała pod nazwą Team Columbia.
4 sierpnia 2011 menedżer grupy, Bob Stapleton ogłosił, że 2011 jest ostatnim rokiem dla HTC-Highroad, ponieważ nie udało mu się znaleźć sponsora na kolejny sezon.

</doc>
<doc id="1221507" url="https://pl.wikipedia.org/wiki?curid=1221507" title="Sandie Shaw">
Sandie Shaw

Sandie Shaw, właśc. Sandra Ann Goodrich (ur. 26 lutego 1947 roku w Dagenham, Anglia) – piosenkarka brytyjska lat 60.
Sandie Show urodziła się i wychowała w rodzinie robotniczej. Bardzo wcześnie, bo już w wieku 17 lat zdecydowała się przerwać naukę w college’u i zostać piosenkarką.
W 1967 roku Sandie Shaw odniosła największy życiowy sukces wygrywając Konkurs Piosenki Eurowizji z piosenką" Puppet On A String".
Do jej największych przebojów należą piosenki Burta Bacharacha "(There's) Always Something There To Remind Me" i "Long Live Love".

</doc>
<doc id="1221509" url="https://pl.wikipedia.org/wiki?curid=1221509" title="Matej Bel">
Matej Bel

Matej Bel (, , , ; ur. 22 marca 1684 w Očovéj, zm. 29 sierpnia 1749 w Preszburgu) – kaznodzieja ewangelicki, polihistor, filozof, pedagog, encyklopedysta. Prekursor słowackiego oświecenia, pionier nowoczesnych nauk historyczno-geograficznych na Węgrzech, jeden z najwybitniejszych uczonych XVIII w. w tej części Europy. Członek wielu zagranicznych towarzystw naukowych i akademii. O sobie mówił "lingua Slavus, natione Hungarus, eruditione Germanus" („według języka Słowianin, według narodowości Węgier, z wykształcenia Niemiec”).
Życiorys.
W latach 1704–1707 studiował na uniwersytecie w Halle. W latach 1708–1714 był prorektorem, a następnie rektorem liceum ewangelickiego w Bańskiej Bystrzycy i kaznodzieją w słowackim kościele ewangelickim w tym mieście. W 1714 przeniósł się do Bratysławy, gdzie do 1719 pełnił funkcję rektora liceum ewangelickiego. W 1719 został powołany na proboszcza niemieckiego kościoła ewangelickiego w Bratysławie, którą to funkcję pełnił do 1748.
Poza działalnością duszpasterską i teologią zajmował się wieloma dziedzinami nauki, m.in. historią, geografią, etnografią, językoznawstwem, pedagogiką. Był autorem wielu prac naukowych, kompendiów i podręczników szkolnych. Pisał jeszcze przeważnie po łacinie, ale wiele prac opublikował również w językach: niemieckim, węgierskim, słowackim, czeskim.
W roku 1722 wspólnie z Danielem Krmanem na podstawie czeskiej Biblii kralickiej wydał edycję Pisma Świętego opracowaną dla Słowaków ("Biblia sacra, to jest: Biblí svatá").
Jego najważniejszym dziełem jest nieukończona "Notitia Hungariae Novae Historico Geografica" (Viennae 1735–1742, tom 1–4). Opisał w nim większość komitatów ówczesnych Węgier, w tym także te obejmujące część dzisiejszej Słowacji. M.in. w dziele tym znalazł się opis Liptowa, a w tym także najstarszy w ogóle drukowany opis Tatr Liptowskich.
Pochowany jest w Bratysławie.
W Očovéj uczonego upamiętnia izba pamięci, duży pomnik z pracowni Jána Kulicha w centrum miejscowości oraz tablica pamiątkowa na miejscowej szkole.

</doc>
<doc id="1221512" url="https://pl.wikipedia.org/wiki?curid=1221512" title="Hathumod">
Hathumod



</doc>
<doc id="1221514" url="https://pl.wikipedia.org/wiki?curid=1221514" title="Księstwo Dwóch Mostów">
Księstwo Dwóch Mostów



</doc>
<doc id="1221523" url="https://pl.wikipedia.org/wiki?curid=1221523" title="Przytulia bagienna">
Przytulia bagienna

Przytulia bagienna ("Galium uliginosum" L.) – gatunek rośliny należący do rodziny marzanowatych. Jest pospolity na całym obszarze Polski.
Biologia i ekologia.
Bylina, hemikryptofit. Kwitnie od maja do czerwca. Rośnie na podmokłych łąkach, torfowiskach, brzegach wód. Preferuje stanowiska umiarkowanie naświetlone, umiarkowanie ciepłe warunki klimatyczne. Gleby świeże lub wilgotne, obojętne lub zasadowe, umiarkowanie ubogie (mezotroficzne). W klasyfikacji zbiorowisk roślinnych, gatunek charakterystyczny dla rzędu (O.) "Molinietalia caerulae".

</doc>
<doc id="1221524" url="https://pl.wikipedia.org/wiki?curid=1221524" title="SquashFS">
SquashFS

SquashFS (.sfs) – skompresowany system plików tylko do odczytu, przeznaczony dla systemu operacyjnego Linux i wydany na wolnej licencji. SquashFS kompresuje pliki, i-węzły oraz katalogi. W celu poprawy stopnia kompresji, rozmiar jednostki alokacji został ograniczony do maksymalnie 1024 kB.
SquashFS projektowany był z myślą o ogólnym użytku tylko do odczytu, archiwizacji (np. wszędzie tam, gdzie można użyć programu tar), ograniczonych urządzeniach blokowych (np. systemy wbudowane), w których wymagany jest mały narzut związany z zarządzaniem plikami. SquashFS używa do kompresji programu gzip lub opcjonalnie algorytmu LZMA.
Zastosowanie.
SquashFS używany jest przez różne dystrybucje Live CD (np. Knoppix) oraz w systemach wbudowanych (np. OpenWrt). SquashFS często występuje razem z UnionFs i aufs. Takie połączenie dostarcza środowiska zdolnego zarówno do odczytu jak i zapisu, daje to możliwość stworzenia Live CD, które uruchomione, da się modyfikować (np. można instalować dodatkowe pakiety oprogramowania).
Takiej kombinacji używają np. Slax, Backtrack LiveCD, Debian Live, cdlinux.pl.
Mimo wszystkich swoich zalet, system plików Squashfs nie jest jeszcze ustabilizowany i jego przyszłe wydania mogą nie być kompatybilne wstecz. Nie nadaje się więc do długoterminowej archiwizacji (tak jak tar).

</doc>
<doc id="1221526" url="https://pl.wikipedia.org/wiki?curid=1221526" title="Odon de Châteauroux">
Odon de Châteauroux

Odon de Châteauroux (ur. 1190 w Châteauroux-en-Berry – zm. 25 lutego 1273 w Orvieto) – francuski duchowny katolicki, teolog i filozof scholastyczny.
Życiorys.
Studiował na Uniwersytecie Paryskim, zdobywając tytuł magistra w 1229 roku; następnie został profesorem na tym uniwersytecie. 1238-44 był kanclerzem oraz członkiem kapituły katedralnej w Paryżu. W 1240 zaangażował się w tzw. dysputę paryską, która zakończyła się potępieniem Talmudu. W 1244 został mianowany kardynałem biskupem Tusculum. Uczestniczył w Soborze Lyońskim I w 1245 roku. Towarzyszył królowi Francji Ludwikowi IX w VI krucjacie jako legat papieski. W trakcie tej legacji mianował greckich biskupów na Cyprze, pośredniczył także w podejmowanych przez Innocentego IV próbach zawarcia sojuszu z Mongołami przeciw muzułmanom. Dziekan Kolegium Kardynalskiego od 12 grudnia 1254 roku. Przewodniczył papieskim elekcjom 1261, 1264-65 i 1268-71.
Odon de Châteauroux był wielkim promotorem idei krucjaty w celu odzyskania Jerozolimy z rąk muzułmanów, a także autorem zbioru homilii. Zmarł w Orvieto.

</doc>
<doc id="1221533" url="https://pl.wikipedia.org/wiki?curid=1221533" title="Fidol">
Fidol

Fidol — imię męskie nieznanego pochodzenia. Na gruncie łacińskim, który jest najbardziej prawdopodobny, może ono stanowić formę pochodną od przydomka "Fidus" – „zawierający, wierny, bezpieczny”. Imię to może także wywodzić od gr. "Pheidolās" – „współprzysięgający”, lub posiadać pochodzenie celtyckie, oznaczając „człowiek z lasu”. Patronem tego imienia jest św. Fidol, opat z VI wieku.
Fidol imieniny obchodzi 16 maja.

</doc>
<doc id="1221537" url="https://pl.wikipedia.org/wiki?curid=1221537" title="Zakon Rycerski świętych Maurycego i Łazarza">
Zakon Rycerski świętych Maurycego i Łazarza



</doc>
<doc id="1221539" url="https://pl.wikipedia.org/wiki?curid=1221539" title="Order domowy świętych Maurycego i Łazarza">
Order domowy świętych Maurycego i Łazarza



</doc>
<doc id="1221540" url="https://pl.wikipedia.org/wiki?curid=1221540" title="Jerzy Józef Pilarczyk">
Jerzy Józef Pilarczyk



</doc>
<doc id="1221541" url="https://pl.wikipedia.org/wiki?curid=1221541" title="Krystyna Skarżyńska-Bocheńska">
Krystyna Skarżyńska-Bocheńska

Krystyna Skarżyńska-Bocheńska (ur. 15 czerwca 1935 w Warszawie) – polska arabistka i islamistka, literaturoznawczyni, emerytowana profesor w Katedrze Arabistyki i Islamistyki Uniwersytetu Warszawskiego.
Życiorys.
Ukończyła warszawską turkologię, ze ścieżką arabistyczną. Była uczennicą prof. Józefa Bielawskiego i to z nim zaczynała tworzyć warszawską arabistykę. W latach 1980–1981 była kierowniczką Zakładu Arabistyki i Islamistyki UW. Prowadziła zajęcia z zakresu klasycznej i współczesnej literatury arabskiej. Jest członkinią Union Européenne des Arabisants et Islamisants. W 1991 została profesorem UW, a od 2011 profesor emeritus UW.
Na początku swoich badań zajmowała się klasyczną literaturą arabską, a następnie w latach 80. współczesną literaturą tunezyjską. Wynikiem jej pracy i innych warszawskich arabistów było wydanie dwóch tomów "Nowej i współczesnej literatury arabskiej" (Warszawa 1978 i 1989).

</doc>
<doc id="1221545" url="https://pl.wikipedia.org/wiki?curid=1221545" title="Linia kolejowa nr 215">
Linia kolejowa nr 215

Linia kolejowa nr 215 – niezelektryfikowana, jednotorowa, drugorzędna linia kolejowa łącząca Laskowice z Bąkiem przez Osie, Szlachtę i Czersk. Położona w granicach województw kujawsko-pomorskiego i pomorskiego oraz na obszarze PKP PLK S.A. Zakładów Linii Kolejowych w Bydgoszczy oraz Gdyni.
Linia na całej długości wyposażona jest w elektromagnesy SHP. Na 71% długości linii pasażerów obsługuje prywatny przewoźnik Arriva RP. Na linii istnieje czynna mijanka w Osiu. Pociągi mogą się również mijać na stacjach węzłowych Szlachta i Czersk.
Historia.
Odcinek Laskowice Pomorskie-Czersk.
20 lipca 1902 r. władze pruskie wydały ustawę, na mocy której Laskowice i Czersk miała połączyć linia kolejowa. 2 października 1906 r. oddano do użytku odcinek o długości ok. 55 km łączący te dwie miejscowości.
Niezrealizowana magistrala Gdańsk-Czersk.
Gdańsk miał wprawdzie dostęp do kolei już wcześniej, jednakże jazda z Gdańska do Berlina wymagała obrócenia parowozu w Tczewie. Z tego względu postanowiono zbudować magistralę z Gdańska do Czerska, by nie trzeba było wykonywać długotrwałych manewrów. Inwestycja została ukończona tylko na odcinku Wrzeszcz-Stara Piła, natomiast w pozostałych miejscach wykonano jedynie prace ziemne. Część nasypów została wykorzystana później między innymi do budowy odcinka linii 215 Bąk-Karsin-Czersk. Linia ta miała początkowo mieć inny przebieg i nieco inny wlot do stacji Czersk.
Odcinek Czersk-Bąk.
W lipcu 1925 r. rozpoczęły się prace budowlane mające na celu przedłużenie linii kolejowej do miejscowości Bąk. Po otwarciu tego ok. 20-kilometrowego odcinka w 1928 r. linią transportowane były materiały potrzebne do budowy magistrali węglowej. 
po 1989.
Stopniowa degradacja szlaków spowodowała wprowadzenie licznych ograniczeń prędkości między Laskowicami Pomorskimi a Szlachtą. W grudniu 2016 ze względu na zły stan toru roku obniżono prędkość szlakową do 50 km/h na odcinkach Kwiatki - Osie, Osie - Tleń - Łążek oraz Śliwiczki - Śliwice.
W 2004 r. zawieszono kursowanie pociągów na odcinku Czersk-Bąk, jednak po kilku miesiącach decyzję cofnięto. Sytuacja powtórzyła się w 2006 r. Od 2007 linię na odcinku Laskowice Pomorskie - Czersk przejęło konsorcjum Arriva i PCC Rail. 
9 października 2020 PKP PLK SA podpisały z firmą Transprojekt Gdański umowę na przygotowanie do jesieni 2023 projektu modernizacji i elektryfikacji odcinka Tczew - Czersk wraz z odcinkiem Czersk - Bąk o wartości ponad 18 mln zł. Realizacja prac budowlanych będzie możliwa w kolejnej perspektywie finansowej UE na lata 2021-2027. Przewiduje się m.in. powstanie nowego przystanku Szlachta Zachód.
Czasy przejazdów.
Czasy przejazdów na podstawie rozkładów jazdy.
Przewoźnicy.
Linia kolejowa numer 215 jest obsługiwana w ruchu pasażerskim przez Polregio (odcinek Bąk - Szlachta) oraz Arriva RP (odcinek Czersk - Laskowice Pomorskie). Rozkład pociągów na tej linii znajduje się w tabeli 429 Sieciowego Rozkładu Jazdy Pociągów.. 
Polregio.
Na 33 kilometrowym fragmencie linii pomiędzy Bąkiem a Szlachtą kursowały pociągi relacji Kościerzyna - Wierzchucin przez Czersk; czasami bywała to tylko jedna para pociągów. Dodatkowo do stacji Laskowice Pomorskie docierają pociągi kursujące w innych relacjach. Przewozy Regionalne zakończyły obsługę tego odcinka w 2009 roku i ponownie od 2011 roku kursowały.
Arriva RP.
55-kilometrowy odcinek tej trasy pomiędzy Laskowicami Pomorskimi a Czerskiem obsługiwany jest przez prywatnego przewoźnika Arriva RP.
Przepustowość linii według rozkładu 2008/09.
W latach 2009–2010 zwiększono liczbę pociągów na tej linii o 2 składy. Obecnie funkcjonują 4 pociągi osobowe relacji Laskowice Pomorskie-Szlachta oraz 6 pociągów Szlachta-Laskowice Pomorskie. Wyremontowano również most w Tleniu, dzięki czemu pociągi nie muszą już na nim zwalniać. Częściej niż w latach poprzednich można na tej linii spotkać pociąg towarowy.

</doc>
<doc id="1221551" url="https://pl.wikipedia.org/wiki?curid=1221551" title="Trylogia jakości">
Trylogia jakości

Trylogia jakości – koncepcja zarządzania opracowana w 1986 roku przez Josepha Jurana, które powinno składać się z trzech etapów: planowania jakości, kontroli jakości i usprawniania jakości.
Powszechnie się twierdzi iż usprawnianie jakości jest "sercem TQM, który jest procesem niekończącym się. Polega on na nieustannym poszukiwaniu ulepszeń jakości produktów, usług oraz przede wszystkim procesów.

</doc>
<doc id="1221554" url="https://pl.wikipedia.org/wiki?curid=1221554" title="Kelly MacDonald">
Kelly MacDonald



</doc>
<doc id="1221557" url="https://pl.wikipedia.org/wiki?curid=1221557" title="Události komentáře">
Události komentáře

Události komentáře – rozszerzenie programu informacyjnego Události. W tym programie omawiane są najważniejsze wydarzenia mijającego dnia. Program emitowany jest codziennie na kanale ČT24 o godzinie 22:00.
Gospodarzami programu są:
Daniela Drtinová, Jakub Železný i Martin Veselovský. 
W przeszłości program prowadzili także: Petra Pyšová, Zdeněk Šámal, Veronika Sedlačkova, Jan Némec, Eva Souhradová, Tereza Engelová, Michal Schuster.

</doc>
<doc id="1221558" url="https://pl.wikipedia.org/wiki?curid=1221558" title="Physignathus">
Physignathus



</doc>
<doc id="1221559" url="https://pl.wikipedia.org/wiki?curid=1221559" title="Bitwa na Morzu Barentsa">
Bitwa na Morzu Barentsa

Bitwa na Morzu Barentsa, znana też jako bitwa noworoczna, została stoczona 31 grudnia 1942 między okrętami brytyjskimi a niemieckimi, na północ od przylądka Nordkapp (Północnego), w obronie alianckiego konwoju JW-51B, jako rezultat niemieckiej operacji „Regenbogen”.
Podłoże i siły.
Podczas II wojny światowej bardzo istotne dla wysiłku zbrojnego ZSRR, na którym spoczywał główny ciężar walk lądowych z Niemcami, były dostawy sprzętu i zaopatrzenia z zachodnich państw alianckich, dostarczane drogą morską przez Arktykę. Konwoje statków spotykały się głównie z przeciwdziałaniem niemieckiego lotnictwa i okrętów podwodnych (U-Bootów), natomiast stosunkowo silna flota niemieckich okrętów nawodnych stacjonujących w portach północnej Norwegii, była używana jedynie na małą skalę. Wśród przyczyn tego była nieufność Hitlera wobec wartości bojowej okrętów nawodnych (spowodowana m.in. utratą pancernika „Bismarck”) oraz chęć zachowania floty do odparcia ewentualnej inwazji alianckiej na Norwegię. Pod koniec 1942 zdecydowano jednak przeprowadzić operację przeciw konwojom przy użyciu ciężkich okrętów nawodnych stacjonujących w Altafjordzie w północnej Norwegii. W tym czasie na froncie wschodnim toczyły się ciężkie walki o Stalingrad i istotne było dla Niemców osłabienie radzieckiego zaopatrzenia. Jednocześnie Hitler, niespokojny o los floty, wydał dyrektywy unikania starć z przeważającym przeciwnikiem, kiedy okręty niemieckie mogłyby zostać utracone. Operację nazwano "Regenbogen" (pol. "tęcza").
30 grudnia 1942 niemiecki okręt podwodny U-354 wykrył aliancki konwój JW-51B płynący do ZSRR. Konwój JW-51B składał się z 14 statków handlowych przewożących materiały wojenne do ZSRR, w tym 202 czołgi, 2046 samochodów, 87 myśliwców, 33 bombowce, 11.500 t oleju opałowego, 12.650 t benzyny lotniczej i 54.320 t innych materiałów wojennych. Statki te eskortowane były przez niszczyciele brytyjskie: HMS „Onslow”, „Orwell”, „Oribi”, „Obedient” i „Obdurate” (typu O), starszy niszczyciel eskortowy HMS „Achates”, dwie korwety typu "Flower" (HMS „Rhododendron” i „Hyderabad”), trałowiec HMS „Bramble” i dwa patrolowce – uzbrojone trawlery „Vizalma” i „Northern Gem”. Eskortą dowodził komandor Robert St. Vincent Sherbrooke na „Onslow”. Daleką osłonę konwoju zapewniały dwa krążowniki lekkie HMS „Sheffield” i „Jamaica”, tworzące Zespół R ("Force R"), patrolujący na trasie konwoju pod dowództwem kontradmirała Roberta Burnetta.
Konwój wypłynął z Loch Ewe 22 grudnia 1942, a jego eskorta dołączyła na Islandii 25 grudnia, po czym popłynął na północny wschód w stronę arktycznych portów ZSRR w Zatoce Kolskiej. Podczas sztormów 28 i 29 grudnia konwój uległ częściowemu rozproszeniu, odłączyło się pięć statków, niszczyciel „Oribi” i patrolowiec „Vizalma”. W celu nawiązania z nimi kontaktu wysłany został trałowiec „Bramble”. Trzy statki dołączyły do konwoju 30 grudnia, pozostałe podążały niezależnie do portu przeznaczenia.
W celu przechwycenia i zniszczenia konwoju niemieckie dowództwo wysłało w morze wieczorem 30 grudnia zespół wiceadmirała Oskara Kummetza, którego trzon stanowiły dwa krążowniki ciężkie „Admiral Hipper” i „Lützow”, ten drugi należący do serii szczególnie silnych tzw. pancerników kieszonkowych. Ponadto w skład zespołu weszło 6 dużych niszczycieli: „Friedrich Eckoldt”, „Richard Beitzen”, „Theodor Riedel” (typu 1934/1934A) i Z29, Z30, Z31 (typu 1936A).
Siły niemieckie zostały podzielone na dwa zespoły. „Admiral Hipper” z niszczycielami „Friedrich Eckoldt”, „Richard Beitzen” i Z29 miały zaatakować konwój od północnego zachodu, odciągając eskortę, a wówczas druga grupa z krążownikiem „Lützow” miała zniszczyć konwój od południa.
Starcie.
Starcie Niemców z konwojem odbyło się podczas nocy polarnej, w trudnych warunkach atmosferycznych, z opadami śniegu, a zespoły przeciwników były rozproszone, stąd starcie przebiegało dość chaotycznie i często zespoły nie miały precyzyjnej informacji o atakującym przeciwniku. Skutkiem tego były też pojedynki na stosunkowo małe odległości, przez co niemieckie krążowniki nie mogły odnieść korzyści z większego zasięgu artylerii.
31 grudnia ok. 8.40 niszczyciel „Obdurate”, osłaniający konwój od południa, dostrzegł trzy niezidentyfikowane niszczyciele za konwojem na zachód od niego. Spotkanie nastąpiło około pozycji . Przypuszczano, że napotkane okręty mogą być radzieckie, lecz kiedy ok. 9.30 otworzyły ogień, zorientowano się, że konwój natrafił na Niemców. Niszczyciele „Onslow”, „Orwell”, „Obedient” i „Obdurate” ruszyły wówczas w kierunku okrętów niemieckich, a „Achates” pozostał przy konwoju, tworząc zasłonę dymną. Brytyjskie okręty były słabsze od niemieckich niszczycieli, jedynie „Onslow” i „Achates” uzbrojone były w działa kalibru 120 mm (ten ostatni tylko w dwa), a pozostałe w działa 102 mm, podczas gdy niemieckie niszczyciele miały działa kalibru 127 mm i 150 mm. Zespół niemieckich okrętów miał w składzie także ciężki krążownik uzbrojony w działa 203 mm. O 9.40 ogień otworzył krążownik „Admiral Hipper”, najpierw do „Achatesa”, lekko go uszkadzając.
Po bezskutecznej wymianie ognia z obu stron, manewrujące pod niecelnym ogniem brytyjskie niszczyciele zaczęły pozorować ataki torpedowe, nie chcąc tracić w niepewnych warunkach ich jedynego atutu, jakim były torpedy. Podstęp zadziałał i „Admiral Hipper” czasowo odstąpił na północ w obawie przed torpedami. Po pewnym czasie jednak ponownie ruszył w stronę brytyjskich niszczycieli i ok. 10.20 zdołał poważnie uszkodzić czterema pociskami „Onslowa” (17 zabitych). Komandor Sherbrooke został ranny w głowę, lecz kontynuował wydawanie rozkazów, po czym dowodzenie siłami brytyjskimi przekazał na „Obedient” (kmdr ppor. D.C. Kinloch). Niszczyciele następnie dołączyły pod zasłoną dymną do konwoju, który zmienił w tym czasie kurs ze wschodniego na południowy.
O 10.36 „Admiral Hipper”, prześladując konwój od północy, natknął się na trałowiec HMS „Bramble” i uszkodził go. W celu dobicia trałowca odkomenderowano niszczyciele „Friedrich Eckoldt” i „Richard Beitzen” (Z29 pozostał w tym czasie w tyle). Trałowiec został zatopiony przez „Eckoldta” o 11.21 z całą załogą (120 ludzi). „Admiral Hipper” tymczasem zwrócił się ponownie na południe ku konwojowi, celnie ostrzeliwując ok. 11.15 niszczyciel „Achates”, który później zatonął o 13.14 (81 członków załogi uratował trawler „Northern Gem”, zginęło 113). „Hipper” uszkodził też lekko niszczyciel „Obedient”.
W czasie walki Niemców z eskortą, od północy nadeszły zaalarmowane lekkie krążowniki brytyjskie Zespołu R, zaskakując Niemców. O 11.30 otworzyły one ogień do „Hippera”, trafiając go szybko trzema pociskami 152 mm, które spowodowały umiarkowanie poważne uszkodzenia, przede wszystkim zalanie jednej z kotłowni, powodujące spadek prędkości. Admirał Kummetz początkowo wziął ostrzał krążowników za pochodzący od niszczycieli brytyjskich, a po zidentyfikowaniu przeciwników jako krążowniki zarządził wycofanie się z boju na zachód, mimo że jego okręt był silniejszy od obu przeciwników. Jego ogień do krążowników był z kolei niecelny. Nadpływające w tym czasie na miejsce boju niszczyciele „Friedrich Eckoldt” i „Richard Beitzen” wzięły omyłkowo brytyjskie krążowniki za własne okręty. Gdy spostrzeżono pomyłkę, było za późno i ok. godz. 11.55, salwami z niewielkiej odległości HMS „Sheffield” zatopił „Friedricha Eckoldta” z całą załogą i sztabem 5. Flotylli Niszczycieli (ok. 340 osób wraz z dowódcą flotylli KzS (kmdr) Alfredem Schemmelem). „Richard Beitzen” uszedł pod zasłoną dymną. Pod koniec starcia „Beitzen” i Z29 osłaniały odchodzącego „Hippera”.
Drugi zespół niemiecki z „Lützowem”, podchodzący od południa, minął tymczasem kierujący się na południe konwój i znalazł się na wschód od niego. „Lützow” zdołał jedynie o 11.42 ostrzelać z odległości 3–7 mil zasłonięty dymem konwój, lecz ostrzał był mało skuteczny i uszkodzono tylko jeden statek (wystrzelił 87 pocisków 280 mm i 75 pocisków 150 mm). Ponownie brytyjskie niszczyciele „Orwell”, „Obedient” i „Obdurate” zdołały utrzymać Niemców na dystans groźbą ataków torpedowych. Kierując się na północ na spotkanie z „Hipperem”, „Lützow” natknął się na brytyjskie krążowniki i obie strony otworzyły ogień, lecz następnie krótko po południu zerwały kontakt w obawie przed atakami torpedowymi z obu stron. Zespół R trzymał się jeszcze przez pewien czas za Niemcami, nie podchodząc z obawy przed atakami torpedowymi niemieckich niszczycieli i upewniając się, że niemiecki zespół odchodzi. Wszystkie statki konwoju dotarły następnie do portu przeznaczenia.
Podsumowanie.
Starcie było porażką Niemców, którzy mimo znacznej przewagi jakościowej swoich okrętów i potencjalnie dobrego planu ataku w dwóch grupach, nie zdołali rozbić konwoju, ponosząc porównywalne straty z zadanymi. Jedną z głównych przyczyn było pasywne dowodzenie niemieckimi krążownikami i niszczycielami, w odróżnieniu od śmiałych działań brytyjskich niszczycieli, powstrzymujących silniejszego przeciwnika. Dowodzący eskortą komandor Robert Sherbrooke został za to odznaczony Krzyżem Wiktorii.
Bitwa miała dalsze następstwa, gdyż Adolf Hitler wpadł we wściekłość z powodu bezużyteczności okazanej przez ciężkie okręty nawodne i był bliski decyzji wycofania ich ze służby i złomowania na korzyść okrętów podwodnych. Konsekwencje ograniczyły się jednak do dalszego ograniczenia aktywności niemieckich okrętów nawodnych, z których część skierowano do rezerwy lub zadań szkolnych. Głównodowodzący Kriegsmarine wielki admirał Erich Raeder, między innymi na skutek tej bitwy, podał się 30 stycznia 1943 do dymisji i został zastąpiony przez Karla Dönitza.

</doc>
<doc id="1221560" url="https://pl.wikipedia.org/wiki?curid=1221560" title="Thor’s Hammer">
Thor’s Hammer

Thor’s Hammer – polski zespół grający NSBM powstały w 1997 we Wrocławiu.
Zespół zakończył swoją działalność w 2003. Lider grupy Capricornus argumentuje ten fakt tym, iż dokonał tego czego chciał i nie ma nic więcej do przekazania słuchaczom, a co za tym idzie, nie widzi sensu w dalszym prowadzeniu tego projektu.
Tekst do "Grand Isolation" na "Fate Worse Than Death" napisał członek Fanisk – Vitholf.

</doc>
<doc id="1221562" url="https://pl.wikipedia.org/wiki?curid=1221562" title="Wahania przypadkowe">
Wahania przypadkowe



</doc>
<doc id="1221564" url="https://pl.wikipedia.org/wiki?curid=1221564" title="Ciężkie krążowniki typu Deutschland">
Ciężkie krążowniki typu Deutschland



</doc>
<doc id="1221565" url="https://pl.wikipedia.org/wiki?curid=1221565" title="Agama błotna">
Agama błotna

Agama błotna, wodnogama indochińska ("Physignathus cocincinus") – gatunek ziemnowodnej jaszczurki z rodziny agamowatych (Agamidae).
Opis.
Najbardziej charakterystycznymi cechami agam błotnych jest zielono-oliwkowy kolor ciała, szeroka głowa i "grzebień" od czubka głowy, aż po nasadę ogona.
Długość życia.
Długość życia to średnio 9 lat, przy opiece weterynaryjnej może żyć nawet do 20 lat.
Rozmiary.
Długość ciała ok. 90 cm, maksymalnie ok. 100 cm z czego 2/3 stanowi ogon (chociaż samice są wyraźnie mniejsze od samców).
Biotop.
Tropikalne lasy deszczowe, niskie gałęzie drzew porastających brzegi rzek.
Terrarium.
Dla pojedynczego osobnika min. 150x70x120 cm, dla trójki osobników min. 200/70/150 cm, zaopatrzone w liczne korzenie do wspinania, rośliny i duży basen.
Pokarm.
Głównie świerszcze, noworodki mysie lub szczurze, karaczany, drewnojady oraz owoce (stanowiące ok. 20% diety).
Zachowanie.
Prowadzą dzienny tryb życia. Komunikują się ze sobą kiwaniem głową i tzw. "wavingiem" czyli machaniem przedniej łapy (w ten sposób zaznaczają własne terytorium). Bardzo mocno zakorzeniony terytorializm.
Rozmnażanie.
Okres godów przypada dla agam od grudnia do stycznia. Samica składa około 8-12 jaj i zagrzebuje je w wilgotnym podłożu na głębokość około 20 cm. Rozwój zarodkowy w temperaturze 27-30 °C trwa 65-101 dni. Małe agamy, po wykluciu, tworzą grupy i żyją w nich aż do osiągnięcia dojrzałości płciowej.
Samice mogą rozmnażać się partenogenetycznie.
Występowanie.
Południowe Chiny, Tajlandia.

</doc>
<doc id="1221566" url="https://pl.wikipedia.org/wiki?curid=1221566" title="Bitwa noworoczna">
Bitwa noworoczna



</doc>
<doc id="1221570" url="https://pl.wikipedia.org/wiki?curid=1221570" title="Dean Oliver">
Dean Oliver

Dean Oliver (ur. 5 listopada 1978 w Quincy, w stanie Illinois) – amerykański koszykarz, grający na pozycjach rozgrywającego lub rzucającego obrońcy, od zakończenia kariery zawodniczej trener koszykarski, obecnie asystent trenera w drużynie akademickiej Wisconsin Badgers.
Zawodnik swoją karierę rozpoczął na University of Iowa w zespole Iowa Hawkeyes. W 2001 roku nie został wybrany w drafcie, lecz mimo to podpisał dwuletni kontrakt z Golden State Warriors. W NBA rozegrał w sumie 35 meczów - grał średnio 6,6 min i notował 1,8 pkt/mecz. Po przygodzie z NBA koszykarz grał m.in. w Słowenii (Geoplin Slovan, 2003/2004) i w Chorwacji (KK Zadar, 2004/2005). W sezonie 2006/2007 grał z powodzeniem we wrocławskim Śląsku, z którym to zdobył brązowy medal Mistrzostw Polski. Na swoim koncie ma również występ w Meczu Gwiazd PLK 2007. Aktualnie występuje w Eiffel Towers. Jego ulubiony numer to 20, który ma wytatuowany na lewym ramieniu.

</doc>
<doc id="1221572" url="https://pl.wikipedia.org/wiki?curid=1221572" title="Sophie Auguste Tilebein">
Sophie Auguste Tilebein

Sophie Auguste Caroline Tilebein z domu Pepin, ur. 1771 - zm. 1854 – niemiecka patrycjuszka, malarka, mecenas kultury i sztuki. 
Pochodziła z rodziny francuskich hugenotów, osiadłych w Szczecinie. Była córką filologa anglisty, Philippa Heinricha Pepina i Henrietty Louise z domu de Perard. Pierwszym jej mężem był Jean Rodolphe Buyrette (w latach 1790 - 1796), drugim (od 1798) Karl Gotthilf Tilebein, kupiec zajmujący się handlem winem. Dzięki powodzeniu ekonomicznemu męża Sophie prowadziła ceniony w Szczecinie i zasłużony dla życia kulturalnego miasta salon artystyczny na Żelechowej (niem. "Züllchow", dziś dzielnica Szczecina). Sama pani Tilebein była utalentowana plastycznie - zajmowała się malarstwem i rysunkiem.
Żyła w bliskiej przyjaźni z księżną Elżbietą Krystyną Brunszwicką, rozwiedzioną z królem pruskim, która zmuszona do osiedlenia się w Szczecinie bez możliwości wyjazdu, również prowadziła własny salon i wspierała życie artystyczne miasta. 
W salonie pani Tilebein prezentowali swoje utwory znani artyści, jak poeta i filozof Ludwig Giesebrecht, znany berliński dramaturg August Wilhelm Iffland czy najwybitniejszy kompozytor szczeciński Carl Loewe, który chętnie grał i śpiewał dla pani Tilebein oraz dedykował mecenasce swoje kompozycje. 

</doc>
<doc id="1221573" url="https://pl.wikipedia.org/wiki?curid=1221573" title="Yogi (film 2007)">
Yogi (film 2007)

Yogi (Telugu: యోగి) – film indyjski w języku telugu, wyreżyserowany przez V.V. Vinayak, w którym po raz pierwszy Prabhas i Nayantara grają parę. Ramana Gogula, który skomponował muzykę do wcześniejszego filmu V.V. Vinayaka "Lakshmi", jest twórcą utworów w filmie. Teledyski kręcono w Kanadzie, Egipcie i Malezji.
Film jest remakiem filmu kannada pod tym samym tytułem.
Podtytuł filmu: Uczucie nie mające końca.
Fabuła.
Prasad (Prabhas) to zwykły chłopak beztrosko żyjący na wsi. Rozpieszczony, bardzo kochany przez rodziców, a szczególnie matkę (Sharada Urvashi), która z trudem wydała go na świat. Jego dni mijają na braku obowiązków. Pomimo tego Prasad ma wielkie serce i w życiu kieruje się zasadami, których nauczyła go nadopiekuńcza matka. Niestety życie wiecznie lekkie nie będzie, a Prasadowi przyjdzie się zmierzyć z trudną rzeczywistością egzystencji w mieście Hajdarabadzie. Zostanie niejako zmuszony do przemocy i stanie się Yogi – Young Rebel Star. Przyjdzie mu walczyć ze złymi charakterami i stać się Super Herosem. Jednakże w sercu nadal będzie tym samym wiejskim chłopakiem bezgranicznie kochającym matkę, która z rodzinnej wsi wyrusza do Hajdarabadu w poszukiwaniu swojego syna.
Muzyka.
Premiera ścieżki dźwiękowej 15 grudnia 2006

</doc>
<doc id="1221575" url="https://pl.wikipedia.org/wiki?curid=1221575" title="HMS Glowworm (H92)">
HMS Glowworm (H92)



</doc>
<doc id="1221580" url="https://pl.wikipedia.org/wiki?curid=1221580" title="Funktor zapominania">
Funktor zapominania



</doc>
<doc id="1221581" url="https://pl.wikipedia.org/wiki?curid=1221581" title="Exit (polecenie)">
Exit (polecenie)

exit – polecenie służące do zamknięcia okna wiersza poleceń systemu Windows. Zazwyczaj jest nim cmd.exe, ale może też być command.com.
Polecenie to użyte z przełącznikiem "/b" w skrypcie wsadowym (ang. "batch script") powoduje wyjście ze skryptu.
Exit w językach programowania.
W językach programowania instrukcja codice_1 stosowane jest jako:

</doc>
<doc id="1221584" url="https://pl.wikipedia.org/wiki?curid=1221584" title="Anafi">
Anafi

Anafi (gr. Ανάφη) – grecka wyspa na Morzu Egejskim, należy do archipelagu Cyklad. Populacja wyspy wynosi 273 mieszkańców natomiast powierzchnia 40,4 km². Anafi leży na wschód od innej wyspy Santorini.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Thira, w gminie Anafi. 
Geografia.
Anafi jest dość górzystą wyspą z licznymi wzgórzami oraz pagórkami. Oprócz tego na wyspie znajdują się swie popularne wśród turystów plaże: Klisidi oraz Raukounas. Na wschodnim krańcu wyspy znajduje się największa śródziemnomorska góra: Kalomos wznosi się na 584 m n.p.m. Wyspa przeszła trzęsienie ziemi w 1950 roku, po którym musiał zostać odbudowany m.in. kościół i wiele domów. Na wyspę można się dostać tylko za pomocą łodzi, od kiedy dodano kilka dodatkowych połączeń w trakcie kursu na wyspę czas podróży wzrósł do około 19 godzin.
Historia.
Pochodzenie oraz nazewnictwo wyspy ma pochodzenie z mitologii greckiej. Jeden z nich mówi, że wyspa wyłoniła się z morza i uratowała argonautów przed sztormem. Inny mit miał twierdzić, że na wyspie nie występowały żadne węże, stąd nazwa "An Ofisi" (brak węży). Wyspą interesują się także archeolodzy ze względu na ruiny świątyni Appolona. Eksponaty z tych i innych wykopalisk na wyspie znajdują się w lokalnym Muzeum Archeologicznym.

</doc>
<doc id="1221586" url="https://pl.wikipedia.org/wiki?curid=1221586" title="Cyklobarbital">
Cyklobarbital

Cyklobarbital () – organiczny związek chemiczny, lek nasenny z grupy barbituranów, pochodna kwasu barbiturowego. Wprowadzony do lecznictwa w 1924 roku przez koncern farmaceutyczny "Bayer" pod nazwą handlową "Phanodormium".
Cyklobarbital podany doustnie w dawce 0,1–0,4 g wywołuje w ciągu 15 minut sen (pozbawiony marzeń sennych) trwający ok. 5–7 godzin. Obecnie cyklobarbital jest w większości krajów wycofany z lecznictwa.
Dawniej w Polsce dostępne były preparaty:

</doc>
<doc id="1221587" url="https://pl.wikipedia.org/wiki?curid=1221587" title="Domenico Fetti">
Domenico Fetti

Domenico Fetti lub Feti (ur. ok. 1589 w Rzymie, zm. 1624 w Wenecji) – włoski malarz epoki baroku. Nawiązywał w swej twórczości do szkoły weneckiej i Caravaggia. Działał głównie w Rzymie, Mantui i Wenecji. Malował obrazy o treści religijnej (zwłaszcza nawiązujące do tematyki biblijnej, freski i portrety.
Urodzony w Rzymie w rodzinie mało znanego malarza, Pietro Fettiego, Domenico terminował początkowo u Ludovico Cigoliego, lub jego ucznia Andrea Commodiego w latach 1604-1613. Następnie pracował w Mantui od 1613 do około 1621-1622, kiedy to patronował mu kardynał, a później książę Ferdinando Gonzaga. W "Palazzo Ducale di Mantova" namalował "Cud chleba i ryb".
W 1622 r., po zatargu z kilkoma prominentnymi mieszkańcami Mantui, przeniósł się do Wenecji, gdzie zmienił styl malowania, wzbogacając m.in. kolorystykę swych obrazów. Zabiegał usilnie o znalezienie weneckiego patrona, lecz zmarł w roku 1623 bądź 1624. Jego malarstwo miało wpływ na twórczość artystów weneckich, takich jak Pietro della Vecchia i Sebastiano Mazzone.

</doc>
<doc id="1221592" url="https://pl.wikipedia.org/wiki?curid=1221592" title="Little Rebel">
Little Rebel

CSS Little Rebel – amerykański okręt rzeczny – taranowiec z okresu wojny secesyjnej, przebudowany ze statku cywilnego, używany przez wojska Konfederacji, a następnie Unii, jako USS „Little Rebel”, podczas kampanii na Missisipi.
Budowa.
"Little Rebel" został zbudowany w Belle Vernon w stanie Pensylwania nad rzeką Monongahela w 1859 jako cywilny drewniany parowiec o napędzie śrubowym "R. E. &amp; A. N. Watson".
Po wybuchu wojny domowej w USA został zakupiony w Nowym Orleanie przez rząd Konfederacji, po czym 25 stycznia 1862 rozpoczęto jego przebudowę na okręt – taranowiec. Otrzymał nazwę "Little Rebel" – "Mały rebeliant".
Przebudowa polegała przede wszystkim na wzmocnieniu jego dziobu przez pokrycie osłoną z drewna dębowego grubości 10 cm (4") i żelaznych płyt grubości 25 mm (1"). Wzmocniono osłonę maszynowni przez dodatkowe drewniane przegrody, a ściany nadbudówki osłonięto belami sprasowanej bawełny umieszczonymi pomiędzy dodatkowymi przegrodami, co dawało niewielką ochronę przed ostrzałem, stąd zaliczany był do okrętów typu "cottonclad". Zamontowano też na nim uzbrojenie w postaci 3 dział gładkolufowych 12-funtowych (118 mm). Przebudowę ukończono 11 kwietnia 1862. "Little Rebel" był nietypowy wśród okrętów walczących na Missisipi z uwagi na swój napęd śrubowy (praktycznie wszystkie pozostałe miały napęd kołowy).
Służba w siłach Konfederacji.
Po przebudowie, "Little Rebel" w kwietniu 1862 wszedł w skład Flotylli Obrony Rzeki (River Defense Fleet) Armii Konfederacji (nie należącej do Marynarki), jako okręt flagowy jej dowódcy komandora (Capt.) J. E. Montgomery'ego. Skierowany z Nowego Orleanu pod Fort Pillow w stanie Tennessee, wziął następnie udział w walkach na Missisipi. Dowodził nim komandor (Capt.) J. White Fowler.
10 maja "Little Rebel" jako okręt flagowy wziął udział w zwycięskiej bitwie Flotylli pod Fort Pillow z kanonierkami pancernymi Unii, aczkolwiek bezpośrednio nie atakował taranem, jedynie ostrzeliwał okręty Unii.
6 czerwca 1862 doszło do bitwy pod Memphis z pancernymi kanonierkami i nowymi taranowcami Unii, przegranej przez Konfederatów. Podczas niej "Little Rebel" usiłował zaatakować taranowiec "Monarch", lecz bez skutku, za to "Monarch" uszkodził go taranując i zmusił do wyrzucenia się na brzeg po stronie Arkansas, gdzie został następnie zdobyty przez siły Unii. Dodatkowo okręt został uszkodzony ogniem kanonierki pancernej USS "Carondelet".
Służba w siłach Unii.
9 stycznia 1863 okręt został zakupiony przez Marynarkę Wojenną USA od sądu pryzowego stanu Illinois ("Prize Court") i po remoncie i modernizacji w Cairo został wcielony do służby pod nazwą USS "Little Rebel". Dowódcą został Acting Master William R. Sanford. Został zaliczony do grupy lekko opancerzonych kanonierek "tinclads", z numerem 16. Jego uzbrojenie stanowiły dwa działa 24-funtowe (147 mm) i 2 działa gwintowane 12-funtowe (93 mm).
W służbie Unii w 1863 "Little Rebel" głównie prowadził działania patrolowe i przeciwpartyzanckie na Missisipi i jej dopływach. 21 sierpnia 1863 dołączył do flotylli. W październiku zatrzymał parowiec
"City of Alton" i prowadził rozpoznanie w rejonach Bird’s Point, Cypress Bend, na rzece Yazoo i w rejonie Hopefield w stanie Arkansas, gdzie okręty Unii w grudniu 1863 zlikwidowały działalność partyzancką.
Na początku kampanii na Red River, "Little Rebel" w marcu 1864 patrolował od Red River do Fortu Adams nad Missisipi. W kwietniu powrócił do patrolowania Missisipi. W maju 1865 uczestniczył w dozorowaniu rzeki w celu zapobieżenia ucieczce prezydenta Konfederacji Jeffersona Davisa. 28 maja konwojował transporty żołnierzy na Red River, pozostając w ujściu rzeki w okresie redukcji eskadry w czerwcu.
Dowódcą USS "Little Rebel" w początkowym okresie był m.in. kmdr ppor.
(Capt.) Willaim Hoel.
USS "Little Rebel" wycofano ze służby wojskowej w Mound City 24 lipca 1865, po czym został 29 listopada 1865 sprzedany prywatnemu armatorowi Danielowi Jacobsowi.
4 marca 1867 zmieniono nazwę na "Spy". Statek służył w żegludze handlowej do 1874.

</doc>
<doc id="1221593" url="https://pl.wikipedia.org/wiki?curid=1221593" title="Where Have All the Flowers Gone?">
Where Have All the Flowers Gone?

"Where Have All The Flowers Gone?" (pol. Gdzie są kwiaty z tamtych lat?) – antywojenna piosenka skomponowana przez Pete'a Seegera w 1955 roku i opublikowana w amerykańskim kwartalniku muzycznym „Sing Out!”. W 1960 roku Joe Hickerson dopisał dalsze zwrotki tekstu (oryginalny tekst Seegera kończył się na 3 zwrotkach).
Inspiracją Seegera był tekst pieśni kozaków dońskich wspomnianej w powieści "Cichy Don" oraz melodia tradycyjnej pieśni irlandzkich drwali zawierającej słowa „Johnson says he'll load more hay”, której tempo Seeger znacznie spowolnił.

</doc>
<doc id="1221596" url="https://pl.wikipedia.org/wiki?curid=1221596" title="Deleatur">
Deleatur

Deleatur, kasownik (z łac.: "ma zostać usunięty, usunięta") – znak korektorski, którym oznacza się fragmenty tekstu, które mają zostać usunięte (pojedyncze litery, słowa, zdania czy całe akapity).
Kształt znaku pochodzi od litery "d" w odręcznym piśmie niemieckim (kurrenta).

</doc>
<doc id="1221598" url="https://pl.wikipedia.org/wiki?curid=1221598" title="Efi Eitam">
Efi Eitam



</doc>
<doc id="1221599" url="https://pl.wikipedia.org/wiki?curid=1221599" title="Thang-ta">
Thang-ta

Thang-ta (manipuri "thang" - miecz, "ta" - oszczep, dzida) - hinduska szkoła walki. Doskonali ona umiejętności walki zawodników posiadających różną broń: jeden z nich ma miecz a drugi oszczep. Znajduje ona swoje zastosowanie w walce, gdzie jeden z zawodników ma broń (oszczep, miecz) a drugi nie ma jej wcale (sarit-sarak).
Rodzaje thang-ta.
Wyróżnia się następujące rodzaje thang-ta:
Historia.
Początki thang-ta wiążą się z podaniami mitologicznymi. Bóg mający postać smoka Lainingthou Pakhangba polecił królowi Mungyamba zabić demona Moydana z Khagi. Miał do tego wykorzystać miecz i oszczep. Natomiast jedno z indyjskich podań mówi, że bóg rozpoczął tworzenie świata od miecza i oszczepu. Inne, że bóg i król Nongda Lairel Pakhangba używał tych narzędzi w boju.
Szkoła walki powstała ok. XVII wieku, a jej rozwój przypada na czasy istnienia samodzielnego królestwa Manipurów. Za panowania Brytyjczyków zakazano uprawiania dawnych sztuk walki. Po 1947 r., gdy Indie odzyskały niepodległość odrodziła się także stara tradycja a w tym thang-ta.

</doc>
<doc id="1221600" url="https://pl.wikipedia.org/wiki?curid=1221600" title="Effie Eitam">
Effie Eitam



</doc>
<doc id="1221602" url="https://pl.wikipedia.org/wiki?curid=1221602" title="SM-6">
SM-6



</doc>
<doc id="1221603" url="https://pl.wikipedia.org/wiki?curid=1221603" title="Kurrenta">
Kurrenta



</doc>
<doc id="1221606" url="https://pl.wikipedia.org/wiki?curid=1221606" title="68k">
68k



</doc>
<doc id="1221608" url="https://pl.wikipedia.org/wiki?curid=1221608" title="Rundll">
Rundll

Rundll – program ten umożliwia uruchomienie funkcji wyeksportowanych z plików DLL. Działa on w środowisku Microsoft Windows. Wprowadza się go z wiersza poleceń (cmd.exe lub command.com). Wersja Rundll.exe otwiera pliki 16-bitowe (nie działa ona w systemie Windows NT 4.0), a wersja Rundll32.exe pliki 32-bitowe. Jeśli do programu dodana zostanie nieodpowiednia biblioteka, np. próbując otworzyć programem rundll32.exe 16-bitową bibliotekę program, nic nie zrobi nie wyświetlając komunikatu o błędzie. Kolejnym minusem jest to, że nie każdą funkcję można uruchomić. Daje się wyeksportować funkcje tylko z tych bibliotek które zostały zaprojektowane do wykorzystania z narzędziem rundll. Początkowo było ono stworzone tylko do wewnętrznego użytku Microsoftu. Opis poniższy będzie głównie o rundll32.exe, ponieważ biblioteki obsługujące architekturę 16-bitową już praktycznie nie występują, a świat powoli przestawia się na 64 bity.
Bezpieczeństwo.
Standardowo narzędzie to występuje w folderze:
 C:\Windows\System32 (przy założeniu, że dysk C jest dyskiem systemowym) lub C:\Windows\SysWow64 (jeżeli mamy system 64-bitowy)
W momencie, w którym odnajdzie się plik rundll32.exe w innym miejscu należy go usunąć, ponieważ prawdopodobnie podszył się pod niego jeden z wirusów:
Można też sprawdzić za pomocą polecenia tasklist jakie pliki biblioteki DLL używa nasz rundll32.exe.
 tasklist /m /fi "IMAGENAME eq rundll32.exe" &gt;C:\rundll32.txt
Polecenie to zapisze nam spis uruchomionych bibliotek do pliku „rundll32.txt” na dysku C. Można oczywiście uruchomić je bez „&gt;C:\rundll32.txt” co będzie skutkowało wyświetleniem tych bibliotek na ekranie zamiast zapis do pliku.
Sposób użycia.
 Rundll.exe [nazwa_biblioteki_dll], [punkt_wejścia] [argumenty]
 Rundll32.exe [nazwa_biblioteki_dll], [punkt_wejścia] [argumenty]
przykład:
 Rundll32.exe shell32.dll, Control_RunDLL
Spowoduje wyświetlenie panelu sterowania.

</doc>
<doc id="1221611" url="https://pl.wikipedia.org/wiki?curid=1221611" title="Frumka Płotnicka">
Frumka Płotnicka

Frumka (Fruma) Płotnicka (Plotnitzki) (ur. w 1914 w Pińsku na Polesiu, zm. 3 sierpnia 1943 w Będzinie) – żydowska działaczka ruchu oporu w czasie II wojny światowej.
Życiorys.
Członkini syjonistycznej organizacji Dror, łączniczka Żydowskiej Organizacji Bojowej (ŻOB) na terenie kraju, organizatorka samoobrony w getcie warszawskim oraz w Zagłębiu Dąbrowskim, uczestniczka powstania w getcie warszawskim oraz współorganizatorka (wraz z Józefem Kożuchem, Bolesławem Kożuchem i Cwi Brandesem) powstania w getcie będzińsko-sosnowieckim. Zginęła 3 sierpnia 1943 w bunkrze w Będzinie, broniąc się przed Niemcami.
Była posiadaczką paszportu paragwajskiego wystawionego przez Grupę Ładosia.
Upamiętnienie.
Pamięci Frumki Płotnickiej jest poświęcony jeden z pamiątkowych bloków sjenitowych, znajdujący się przy skrzyżowaniu ulic Niskiej i Dubois w Warszawie. Blok jest częścią Traktu Pamięci Męczeństwa i Walki Żydów, biegnącego od zbiegu ulic Zamenhofa i Anielewicza aż do skrzyżowania ulic Dzikiej i Stawki.
13 marca 1957 została zarejestrowana w Jad Waszem jako ofiara Holokaustu na wniosek bratanicy Ilany Aviam.

</doc>
<doc id="1221612" url="https://pl.wikipedia.org/wiki?curid=1221612" title="Cwi Brandes">
Cwi Brandes

Cwi Brandes, również Zvi Brandes (ur. 1917 w Żarkach, zm. 1943) – żydowski działacz ruchu oporu w czasie II wojny światowej, a także organizacji Ha-Szomer Ha-Cair.
Wraz z Józefem Kapłanem założył w Żarkach organizacyjną fermę rolniczą Haszomer Hacair. Był współorganizatorem ruchu oporu w Zagłębiu Dąbrowskim; od stycznia 1943 r. członkiem kierownictwa Żydowskiej Organizacji Bojowej (ŻOB) w getcie będzińskim. Wraz z Józefem, Bolesławem Kożuchami i Frumką Płotnicką był współorganizatorem oporu w getcie będzińsko-sosnowieckim, gdzie uczestniczył w obronie bunkrów. Poległ na początku sierpnia 1943 r.

</doc>
<doc id="1221613" url="https://pl.wikipedia.org/wiki?curid=1221613" title="The Night Watch">
The Night Watch

The Night Watch. Live at the Amsterdam Concertgebouw November 23rd 1973 – podwójny, koncertowy album grupy King Crimson nagrany w listopadzie 1973 podczas występu w Amsterdamie i wydany w 1997. Okładka albumu pochodzi z obrazu P.J. Crook.
Muzycy.
Twórcami albumu są:
Spis utworów.
Dysk 1:
Dysk 2:

</doc>
<doc id="1221614" url="https://pl.wikipedia.org/wiki?curid=1221614" title="Płotnicka">
Płotnicka



</doc>
<doc id="1221615" url="https://pl.wikipedia.org/wiki?curid=1221615" title="Płotnicki">
Płotnicki



</doc>
<doc id="1221616" url="https://pl.wikipedia.org/wiki?curid=1221616" title="Zbigniew Nozdryn-Płotnicki">
Zbigniew Nozdryn-Płotnicki

Zbigniew Nozdryn-Płotnicki (ur. 8 czerwca 1946) – polski lekarz weterynarii, profesor doktor habilitowany nauk weterynaryjnych, specjalność anatomia patologiczna zwierząt.
Jest emerytowanym kierownikiem Katedry Anatomii Patologicznej Wydziału Medycyny Weterynaryjnej Uniwersytetu Przyrodniczego w Lublinie. Należy do Polskiego Towarzystwa Nauk Weterynaryjnych. Tytuł profesorski otrzymał 18 października 2002 roku. Współautor opracowania "Patologia szczegółowa zwierząt".

</doc>
<doc id="1221617" url="https://pl.wikipedia.org/wiki?curid=1221617" title="Mojżesz Merin">
Mojżesz Merin

Mojżesz (Mosze, Moniek) Merin (ur. 1905 w Sosnowcu, zm. ok. 1943 w Auschwitz-Birkenau) – przewodniczący Centrali Żydowskich Rad Starszych na Wschodnim Górnym Śląsku ("Zentrale der Judischen Altestenrate in Oberschlesien") w czasie okupacji niemieckiej.
Życiorys.
Przed wojną miał w Sosnowcu opinię politycznego lawiranta i hazardzisty. Według relacji świadków o wyborze na stanowisko przewodniczącego CŻRS zadecydowało jego zgłoszenie się na żądanie niemieckiego oficera, który nakazał wystąpienie spośród więźniów przetrzymywanych w piwnicach ratusza przedstawiciela społeczności żydowskiej. Stał się nie tylko przywódcą Judenratu w getcie sosnowieckim, ale odpowiedzialny był za organizację zarządów wszystkich Judenratów w rejencji katowickiej, z wyjątkiem Bytomia, Zabrza i Gliwic oraz w rejencji opolskiej – Zawierciu i Blachowni. Od grudnia 1939 r. pełnił, z nominacji Hansa Dreiera, kierownika referatu do spraw żydowskich katowickiego Gestapo, funkcję leitera (przełożonego nad wszystkimi Żydami zarządzanego obszaru).
Merin prezentował – podobnie jak Chaim Rumkowski w łódzkim getcie – koncepcję, że tylko stanie się użytecznymi gospodarczo dla Niemców daje szansę przetrwania. W początkowym okresie jego koncepcja przetrwania Żydów Zagłębia dzięki pracy na rzecz okupanta i przez zachowanie bezwzględnego posłuszeństwa, przynosiła skutki i cieszyła się ich pewną akceptacją. Gdy jednak prześladowania i deportacje do obozów zagłady nasiliły się, Żydzi zagłębiowscy zaczęli coraz sceptyczniej podchodzić do polityki Merina. Według niektórych relacji na jego polecenie fabrykowano listy od osób deportowanych do Auschwitz-Birkenau, w których miały one pisać o swoim bezpieczeństwie.
Merin odrzucił propozycję współpracy z ŻOB-em złożoną mu przez Mordechaja Anielewicza goszczącego w 1942 r. w Zagłębiu Dąbrowskim.
Wezwany wraz ze swoimi współpracownikami 19 czerwca 1943 r. do siedziby Prezydium Policji w Sosnowcu, został aresztowany wraz z bratem Chaimem i zastępczynią, Fanny Czarną (Fani Czarny z d. Lubelski) (ur. 1911, zm. ok. 1943), a następnie deportowany do obozu zagłady Auschwitz-Birkenau, gdzie został zamordowany.
Był szwagrem Abrahama Gancwajcha, kolaboranta, kierownika Urzędu do Walki z Lichwą i Spekulacją (tzw. Trzynastki) w getcie warszawskim.

</doc>
<doc id="1221619" url="https://pl.wikipedia.org/wiki?curid=1221619" title="Juan Carreño de Miranda">
Juan Carreño de Miranda

Juan Carreño de Miranda [wym. Huan Karreńo de Miranda] (ur. 25 marca 1614 w Avilés w prow. Asturia, zm. 3 października 1685 w Madrycie) – hiszpański malarz okresu baroku. 
Był uczniem Pedra de Las Cuevas i Bartolomé Romana w Madrycie. W 1669 został mianowany malarzem królewskim ("pintor de cámara"), a w 1671, po śmierci Sebastiana Herrery Barnuevo (ok. 1619-1671) – nadwornym malarzem. Jego obrazy namalowane dla klasztoru Doñi Marii de Aragón i kościoła El Rosario zwróciły uwagę Velazqueza. Dzięki jego protekcji został przyjęty na dwór królewski. W 1655 wykonał dekorację Sali Lustrzanej w madryckim Alkazarze (malowidła o tematyce mitologicznej uległy zniszczeniu w pożarze w 1734). Po pożarze Escorialu w 1671 nadzorował jego odbudowę. Kilka jego fresków zachowało się w katedrze w Toledo. 
Malował obrazy religijne, ale przede wszystkim portrety dworskie, pozostając pod silnym wpływem Velazqueza i van Dycka. Portretował króla Karola II (wielokrotnie), jego matkę, członków dworu oraz karłów i błaznów. 
Odmówił przyjęcia tytułu szlacheckiego Zakonu Santiago twierdząc, że "malarstwo nie potrzebuje zaszczytów".
Jego uczniami byli m.in. Mateo Cerezo (1637-1666), Juan Martín Cabezalero (1633–1673) i Josef de Ledesma (1630–1670). 

</doc>
<doc id="1221620" url="https://pl.wikipedia.org/wiki?curid=1221620" title="Ferdynand I Gonzaga">
Ferdynand I Gonzaga

Ferdynand I Gonzaga (ur. 26 kwietnia 1587 w Mantui, zm. 29 października 1626 tamże) – książę Mantui i Montferratu w latach 1612–1626, kardynał w latach 1607–1615.
Życiorys.
Urodził się w Mantui jako syn Wincentego I Gonzagi i Eleonory Medycejskiej.
10 grudnia 1607 papież Paweł V wyniósł go do godności kardynalskiej, nadając mu stopień kardynała diakona. 9 lipca 1610 otrzymał kościół tytularny Santa Maria in Domnica, a 19 listopada 1612 kościół Santa Maria in Portico Octaviae. Gdy jego starszy brat, książę Franciszek IV, zmarł bezpotomnie w roku 1612 odziedziczył po nim księstwo Mantui i Montferratu. W roku 1615 zrezygnował z godności kardynalskiej.
W 1616 roku poślubił potajemnie Camillę Faà di Bruno, z którą rozwiódł się jednak jeszcze w tym samym roku. Małżeństwo miało jedno dziecko - Giacinto Teodoro Giovanni. Nie został on jednak dziedzicem ojca, pomimo uznania przez sąd ojcostwa Ferdynanda I. Syn zmarł w wyniku zarazy lub został zamordowany podczas oblężenia Mantui w 1630 roku. 16 lutego 1617 Ferdynand ożenił się z Katarzyną Medycejską (1593–1629), córką Ferdynanda I Medyceusza, wielkiego księcia Toskanii.
Ferdynand Gonzaga zmarł w roku 1626, a jego młodszy brat Wincenty odziedziczył po nim oba księstwa.

</doc>
<doc id="1221621" url="https://pl.wikipedia.org/wiki?curid=1221621" title="Sobierajski">
Sobierajski



</doc>
<doc id="1221623" url="https://pl.wikipedia.org/wiki?curid=1221623" title="Kuś">
Kuś



</doc>
<doc id="1221624" url="https://pl.wikipedia.org/wiki?curid=1221624" title="Stanisław Kuś">
Stanisław Kuś



</doc>
<doc id="1221625" url="https://pl.wikipedia.org/wiki?curid=1221625" title="Dysplazja przegrodowo-oczna">
Dysplazja przegrodowo-oczna

Dysplazja przegrodowo-oczna (zespół de Morsiera, zespół Hoyta-Kaplana-Grumbacha, ang. septo-optic dysplasia, SOD, de Morsier syndrome, Hoyt-Kaplan-Grumbach syndrome) – zespół wad wrodzonych, na który składają się hipoplazja nerwów wzrokowych, niedoczynność przysadki oraz agenezja przegrody przezroczystej. W najcięższej postaci objawia się wielohormonalną niedoczynnością przysadki, ślepotą i opóźnieniem umysłowym. Wiele przypadków przebiega jednak w łagodniejszy sposób. Etiologia nie jest znana, w rzadkich przypadkach rodzinnego występowania zespołu udowodniono związek z mutacjami w genie homeotycznym "HESX1". Chorobę opisał jako pierwszy szwajcarski neurolog Georges de Morsier (1894-1982). Przed nim Reeves w 1941 roku opisał agenezję przegrody przezroczystej.

</doc>
<doc id="1221626" url="https://pl.wikipedia.org/wiki?curid=1221626" title="Zespół de Morsiera">
Zespół de Morsiera



</doc>
<doc id="1221628" url="https://pl.wikipedia.org/wiki?curid=1221628" title="Lewisburg (Tennessee)">
Lewisburg (Tennessee)

Lewisburg – miasto w Stanach Zjednoczonych, w stanie Tennessee, w hrabstwie Marshall. Według danych z 2000 roku miasto miało 10413 mieszkańców.

</doc>
<doc id="1221630" url="https://pl.wikipedia.org/wiki?curid=1221630" title="Columbia (Tennessee)">
Columbia (Tennessee)

Columbia – miasto w Stanach Zjednoczonych, w stanie Tennessee, w hrabstwie Maury. Według danych z 2000 roku miasto miało 33 055 mieszkańców.

</doc>
<doc id="1221631" url="https://pl.wikipedia.org/wiki?curid=1221631" title="Karabin AAA Leader Dynamics SAC">
Karabin AAA Leader Dynamics SAC

SAR/SAC - australijski karabin automatyczny (w terminologii angielskiej "karabin szturmowy") opracowany w zakładach Australian Automatic Arms/Leader Dynamics SAC jako następca karabinu FN FAL używanego wówczas przez Armię Australijską. SAR/SAC używał nabój pośredni 5,56 x 45 mm, działał na zasadzie odprowadzenia gazów prochowych. Opracowano trzy wersje broni SAR/SAC/SAP (odpowiednio karabin, karabinek i karabinek bez kolby) ale broń nie weszła do produkcji ponieważ Armia Australijska zdecydowała na przyjęcie karabinu Steyr AUG jako standardowej broni strzeleckiej.

</doc>
<doc id="1221632" url="https://pl.wikipedia.org/wiki?curid=1221632" title="Georg Schweinfurth">
Georg Schweinfurth

Georg August Schweinfurth (ur. 29 grudnia 1836 w Rydze, zm. 19 września 1925 w Berlinie) – niemiecki botanik, etnolog i podróżnik we wschodniej i środkowej Afryce.
Życiorys.
Wykształcenie zdobywał na uniwersytetach w Heidelbergu, Monachium i w Berlinie w latach 1856–1862 szczególnie poświęciwszy się botanice i paleontologii. Wyznaczony do uporządkowania kolekcji znalezisk przywiezionych z Sudanu przez Freiherra von Barnima i dr. Hartmanna, zainteresował się tym regionem i w 1863 odbył podróż wzdłuż brzegów Morza Czerwonego, przemierzając tereny dzielące wybrzeże od Nilu dotarł do Chartumu, a do Europy wrócił w 1866. Obserwacje poczynione przezeń podczas podróży wzbudziły takie zainteresowanie, że w 1868 Fundacja Alexandra von Humboldta w Berlinie powierzyła mu ważną naukową misję, polegającą na zbadaniu wnętrza wschodniej Afryki. Wyruszywszy z Chartumu w styczniu 1869 Schweinfurth udał się w górę Białego Nilu do regionu Bahr el Ghazal, a następnie, dołączywszy do grupy handlarzy kością słoniową, przemierzył terytoria zamieszkane przez plemiona Diur, Dinka, Bongo i Niam-Niam; pokonawszy rozlewiska Nilu wkroczył do krainy plemienia Mangbetu i 19 marca 1870 odkrył rzekę Uele, którą – jako że płynęła na zachód – uznał za niezależną od Nilu.
Schweinfurth wyciągnął z tego wniosek, że Uele należy do zlewiska Jeziora Czad; dopiero po kilku latach dowiedziono, że należy ona do systemu rzeki Kongo. Odkrycie Uele było największym geograficznym osiągnięciem Schweinfurtha, znacznie więcej dokonał dla ustalenia hydrografii regionu Bahr el Ghazal. Największe znaczenie miało poszerzenie przezeń wiedzy na temat mieszkańców oraz flory i fauny Afryki Środkowej. Opisał w szczegółach ludożercze praktyki ludu Mangbetu i odkrył Pigmejów z plemienia Akka, rozstrzygając tym samym kwestię istnienia karłowatej rasy ludzkiej w tropikalnych dżunglach Afryki. Wielką stratą było zniszczenie przez pożar, jaki wybuchł w jego obozowisku w grudniu 1870, prawie wszystkich zebranych okazów. Do Chartumu wrócił w lipcu 1871, a wyniki swych badań opublikował w Lipsku w 1874 ("Im Herzen von Afrika").
W latach 1873–1874 towarzyszył niemieckiemu badaczowi Friedrichowi Rohlfsowi w wyprawie na Pustynię Libijską. Osiadłszy w 1875 w Kairze, założył towarzystwo geograficzne pod patronatem kedywa Ismaila i poświęcił się całkowicie studiowaniem historii i ethnografii Afryki. W 1876 przemierzył Pustynię Arabską wspólnie z Paulem Güssfeldtem, kontynuując badania tego rejonu z przerwami do 1888, znajdując czas na geologiczne i botaniczne studia w oazie Fajum. W 1889 wrócił do Berlina, ale w latach 1891, 1892 i 1894 odwiedzał jeszcze włoską kolonię w Erytrei.
Wyniki swych podróży i badań zawarł – prócz książek – w artykułach w periodykach "Petermanns Mitteilungen" i "Zeitschrift fur Erdkunde". Z opublikowanych prac należy na pierwszym miejscu wymienić wydaną w Anglii "Artes Africanae; Illustrations and Descriptions of Productions of the Industrial Arts of Central African Tribes" (1875).

</doc>
<doc id="1221633" url="https://pl.wikipedia.org/wiki?curid=1221633" title="Addams (krater wenusjański)">
Addams (krater wenusjański)

Krater Addams – krater uderzeniowy na planecie Wenus o średnicy 87 km, położony na współrzędnych 56,2° S i 98,9° E, nazwany na cześć Jane Addams.

</doc>
<doc id="1221634" url="https://pl.wikipedia.org/wiki?curid=1221634" title="Corona 73">
Corona 73

Corona 73 – również OPS 2268, CORONA 9060 – niedoszły amerykański satelita rozpoznawczy. Był to statek serii Keyhole-4 tajnego programu CORONA. Jego zadaniami było wykonanie wywiadowczych zdjęć Ziemi, jednak start satelity nie powiódł się.
Start 9 listopada 1963 (godz. 20:27:54 GMT), z kosmodromu Vandenberg zakończył się niepowodzeniem. 
Start oznaczono w katalogach COSPAR/SATCAT: 1963-F14/F00260 

</doc>
<doc id="1221639" url="https://pl.wikipedia.org/wiki?curid=1221639" title="Kaniów (przystanek kolejowy)">
Kaniów (przystanek kolejowy)

Kaniów – przystanek kolejowy w Kaniowie, w województwie śląskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1221641" url="https://pl.wikipedia.org/wiki?curid=1221641" title="Port lotniczy Suva">
Port lotniczy Suva

Port lotniczy Suva (IATA: SUV, ICAO: NFNA) – międzynarodowy port lotniczy położony 23 km od Suvy. Jest drugim co do wielkości portem lotniczym na Fidżi.

</doc>
<doc id="1221646" url="https://pl.wikipedia.org/wiki?curid=1221646" title="Der Stürmer (zespół muzyczny)">
Der Stürmer (zespół muzyczny)

Der Stürmer (en. The Striker) - grecka grupa grająca NSBM z Aten. 
Grupa Lamentation (również Nachtkaiser), gdzie grali Hanker i JVH była ich projektem ambientowym sprzed czasów stworzenia Der Stürmer. "Der Stürmer" - antyżydowska gazeta wydawana w latach 1933-1945, w Niemczech.
Wiele materiałów jest wciąż tworzonych, jak np. split z Spear of Longinus. Grupa wzięła również udział w trybucie Graveland, wydanym w roku 2006, a zagrali cover piosenki "For Pagan and Heretic's Blood".
W ich twórczości można usłyszeć mieszankę wczesnego, surowego black metalu oraz lżejszych brzmień, jak RAC czy Hatecore. Sami muzycy stanowczo mówią, że ważniejszy dla nich jest przekaz, a dopiero potem liczy się muzyka.

</doc>
<doc id="1221648" url="https://pl.wikipedia.org/wiki?curid=1221648" title="Translacja białka">
Translacja białka



</doc>
<doc id="1221649" url="https://pl.wikipedia.org/wiki?curid=1221649" title="Corendon Airlines">
Corendon Airlines

Corendon Airlines – turecka czarterowa linia lotnicza z siedzibą w Antalyi. Głównym węzłem jest port lotniczy Antalya. Linia powstała w 2004 roku, a pierwsze loty rozpoczęły się w kwietniu 2005. W roku 2010 linia powołała swój holenderski oddział Corendon Dutch Airlines. Z lotów czarterowych linii korzystają biura podróży, np. Rainbow.
Flota.
Flota przewoźnika składa się z 14 samolotów. Średnia wieku maszyn (na dzień 10 lipca 2020 r.) to 13,3 lat.

</doc>
<doc id="1221650" url="https://pl.wikipedia.org/wiki?curid=1221650" title="Fregaty rakietowe typu Duke">
Fregaty rakietowe typu Duke



</doc>
<doc id="1221651" url="https://pl.wikipedia.org/wiki?curid=1221651" title="I Shalt Become">
I Shalt Become

I Shalt Become - amerykański jednoosobowy projekt z Illinois grający black metal. Głównymi tematami poruszanymi w piosenkach są sprawy abstrakcyjne, przygnębienie czy samotność.
W 1999 pod nazwą zespołu "Birkenau" zostało wydane demo "In the Falling Snow", ponownie wydane w 2008 z powrotem jako "I Shalt Become".

</doc>
<doc id="1221654" url="https://pl.wikipedia.org/wiki?curid=1221654" title="Kosmos 21">
Kosmos 21

Kosmos 21 – niedoszła radziecka sonda kosmiczna, której celem był Mars lub Wenus. Z powodu usterki elektrycznej ostatniego członu rakiety nośnej (odpalenie silnika nastąpiło w złym kierunku), sonda nie opuściła parkingowej orbity okołoziemskiej.
Nie można wykluczyć, że misja była jedynie próbą technologiczną sondy i planowo miała pozostać na orbicie okołoziemskiej (podobnie do misji Kosmos 27).

</doc>
<doc id="1221663" url="https://pl.wikipedia.org/wiki?curid=1221663" title="Timothy Ferris">
Timothy Ferris

Timothy Ferris (ur. 29 sierpnia 1944) – amerykański naukowiec. Zajmuje się astronomią, fizyką, historią i filozofią nauki.
Sporządził zapis z odgłosami Ziemi, muzyką oraz zdjęciami, który w 1977 wysłano w kosmos na pokładzie sondy Voyager 1. Jego książki były nominowane do National Book Award i Nagrody Pulitzera. Jest honorowym profesorem Berkeley. Mieszka w San Francisco.

</doc>
<doc id="1221665" url="https://pl.wikipedia.org/wiki?curid=1221665" title="Albumy numer jeden w roku 2002 (Polska)">
Albumy numer jeden w roku 2002 (Polska)

Artykuł prezentuje listę albumów numer jeden w notowaniu OLiS w roku 2002.

</doc>
<doc id="1221667" url="https://pl.wikipedia.org/wiki?curid=1221667" title="Jennifers Body">
Jennifers Body



</doc>
<doc id="1221668" url="https://pl.wikipedia.org/wiki?curid=1221668" title="Wszechkozackie Zrzeszenie w Rzeszy Niemieckiej">
Wszechkozackie Zrzeszenie w Rzeszy Niemieckiej

Wszechkozackie Zrzeszenie w Rzeszy Niemieckiej (ros. Общеказачье Объединение в Германской Империи) – emigracyjna kozacka organizacja polityczna w Niemczech w latach 1939-1945.
W 1939 r. w Protektoracie Czech i Moraw powstało Wszechkozackie Zrzeszenie w Protektoracie Czech i Moraw. W 1940 r. rozwinęło ono swoją działalność na obszar Niemiec, zmieniając nazwę na Wszechkozackie Zrzeszenie w Rzeszy Niemieckiej. Na jego czele stanął b. generał rosyjski ataman Jewgienij I. Bałabin. Celem było reprezentowanie interesów Kozaków przed hitlerowskimi władzami oraz przygotowanie się do walki z ZSRR. Zrzeszenie podlegało Głównemu Zarządowi ds. Rosyjskiej Emigracji w Niemczech. Ataman J.I. Bałabin popierał rosyjski ruch wyzwoleńczy kierowany przez gen. Andrieja A. Własowa. W rezultacie w listopadzie 1944 r. jako przewodniczący Zrzeszenia i reprezentant Kozaków został dokooptowany do Komitetu Wyzwolenia Narodów Rosji. Działalność Zrzeszenia zakończyła się w związku z zakończeniem II wojny światowej.
Linki zewnętrzne.
Historia Wszechkozackiego Zrzeszenia w Rzeszy Niemieckiej (jęz. rosyjski)

</doc>
<doc id="1221669" url="https://pl.wikipedia.org/wiki?curid=1221669" title="Grudki perliste">
Grudki perliste



</doc>
<doc id="1221670" url="https://pl.wikipedia.org/wiki?curid=1221670" title="Warszawski Okręg Wojenny">
Warszawski Okręg Wojenny



</doc>
<doc id="1221671" url="https://pl.wikipedia.org/wiki?curid=1221671" title="Miroslav Tyrš">
Miroslav Tyrš

Miroslav Tyrš, nazwisko rodowe Friedrich Tirsch (ur. 17 września 1832 w Děčínie, zm. 8 sierpnia 1884 Oetz w Tyrolu), profesor na Uniwersytecie Karola oraz na ČVUT w Pradze, z pochodzenia Niemiec, był czeskim krytykiem i historykiem sztuki oraz założycielem ogólnoświatowego ruchu gimnastycznego Sokół oraz twórcą metody gimnastyki sokolej.
Miroslav Tyrš był synem niemieckiego lekarza osiadłego w Mladá Boleslav, gdzie spędził również lata dziecięce. Następnie naukę kontynuował w gimnazjum w Pradze, gdzie również ukończył studia. W roku 1862 wraz z Jindřichem Fügnerem założyli w Pradze organizację, której celem była troska o poprawę sprawności fizycznej oraz podniesienie ogólnego poziomu wykształcenia ludzi dorosłych.
Gimnastyczny ruch Sokoli rozprzestrzenił się obejmując swym zasięgiem Polskę, Jugosławię, Bułgarię, Rosję, USA i Kanadę.
Miroslav Tyrš zmarł śmiercią tragiczną podczas wyprawy w Alpy.

</doc>
<doc id="1221673" url="https://pl.wikipedia.org/wiki?curid=1221673" title="Jewgienija Miedwiediewa-Arbuzowa">
Jewgienija Miedwiediewa-Arbuzowa

Jewgienija Władimirowna Miedwiediewa-Arbuzowa (ros. Евгения Владимировна Медведева-Арбузова, ur. 4 lipca 1976 r. w Kondopodze) – rosyjska biegaczka narciarska, dwukrotna medalistka olimpijska, dwukrotna srebrna medalistka mistrzostw świata.
Kariera.
Pierwszą dużą imprezą w jej karierze były mistrzostwa świata w Val di Fiemme w 2003 r. Zajmowała tam jednak miejsca w trzeciej dziesiątce. Dwa lata później, podczas mistrzostw świata w Oberstdorfie zaprezentowała się dużo lepiej zajmując między innymi 10. miejsce w biegu na 10 km techniką dowolną oraz zdobywając wraz z Larisą Kurkiną, Natalią Baranową-Masałkiną i Juliją Czepałową srebrny medal w sztafecie 4x5 km. W 2007 r. na mistrzostwach w Sapporo jej najlepszym indywidualnym wynikiem było 11. miejsce w biegu na 10 km stylem dowolnym. Ponadto na mistrzostwach świata w Libercu zdobyła srebrny medal w biegu na 30 km techniką dowolną ulegając tylko Polce Justynie Kowalczyk.
Na igrzyskach zadebiutowała w 2006 r. podczas igrzysk olimpijskich w Turynie osiągając bardzo dobre wyniki. Razem z Baranową-Masałkiną, Czepałową i Kurkiną zdobyła złoty medal w sztafecie 4x5 km, a indywidualnie zdobyła brązowy medal w biegu łączonym na 15 km. Startowała także na igrzyskach olimpijskich w Vancouver zajmując indywidualnie 7. miejsce w biegu na 10 km techniką dowolną. Rosjanki z Miedwiediewą w składzie zajęły także 7. miejsce w sztafecie 4x5 km.
Najlepsze wyniki w Pucharu Świata osiągnęła w sezonie 2004/2005, kiedy to zajęła 17. miejsce w klasyfikacji generalnej.
Jej mężem jest Aleksiej Miedwiediew, jednocześnie jej trener i menedżer. Mają córkę Darię, mieszkają w Petersburgu.

</doc>
<doc id="1221674" url="https://pl.wikipedia.org/wiki?curid=1221674" title="Jewgienia Miedwiediewa">
Jewgienia Miedwiediewa



</doc>
<doc id="1221675" url="https://pl.wikipedia.org/wiki?curid=1221675" title="Credit in the Straight World">
Credit in the Straight World



</doc>
<doc id="1221678" url="https://pl.wikipedia.org/wiki?curid=1221678" title="Predictor-Lotto">
Predictor-Lotto



</doc>
<doc id="1221680" url="https://pl.wikipedia.org/wiki?curid=1221680" title="Uda (dopływ Dońca)">
Uda (dopływ Dońca)

Uda, Udy ( "Udy" lub "Uda", "Udy") – rzeka w Rosji i na Ukrainie, prawy dopływ Dońca.
Jej długość wynosi 164 km, powierzchnia dorzecza – 3890 km².
Jest wykorzystywana do nawadniania. Nad Udą, przy ujściach jej dopływu Łopań i rzeki Charkow leży miasto Charków.

</doc>
<doc id="1221681" url="https://pl.wikipedia.org/wiki?curid=1221681" title="The Ramones">
The Ramones



</doc>
<doc id="1221684" url="https://pl.wikipedia.org/wiki?curid=1221684" title="4 Brygada Pancerna">
4 Brygada Pancerna



</doc>
<doc id="1221685" url="https://pl.wikipedia.org/wiki?curid=1221685" title="Hit the Lights (demo)">
Hit the Lights (demo)

Hit the Lights – pierwsze demo amerykańskiego zespołu heavymetalowego Metallica. Nagrane zostało w dwóch wersjach; pierwsza pod koniec 1981 roku, druga w marcu 1982 r.

</doc>
<doc id="1221686" url="https://pl.wikipedia.org/wiki?curid=1221686" title="Zespół Guérina-Sterna">
Zespół Guérina-Sterna

Zespół Guérina-Sterna (ang. Guérin-Stern syndrome), zespół Ottona (Otto's syndrome), zespół Rochera-Sheldona (Rocher-Sheldon syndrome), zespół Rossiego (Rossi's syndrome) – historyczne już, zarzucone terminy na określenie zespołu (sekwencji) wad wrodzonych, wynikającego z hipokinezji wewnątrzmacicznej płodu. W obrazie klinicznym zespołu opisywano mnogie przykurcze stawowe (artrogrypozę), hipoplazję mięśni, mnogie fałdy skórne ("pterygia"), syndaktylię, amputacje części kończyn, kamptodaktylię.

</doc>
<doc id="1221689" url="https://pl.wikipedia.org/wiki?curid=1221689" title="Łopań">
Łopań

Łopań (ros. "Łopań") – rzeka w Rosji i na Ukrainie, lewy i zarazem największy dopływ Udy w dorzeczu Dońca.
Długość rzeki wynosi 93 km, powierzchnia dorzecza 2000 km². Rzeka przepływa przez Charków.

</doc>
<doc id="1221691" url="https://pl.wikipedia.org/wiki?curid=1221691" title="Horyzont prognozy">
Horyzont prognozy

Horyzont prognozy – przedział czasowy formula_1 gdzie formula_2 to okres dla którego posiadamy ostatnie dane, a formula_3 jest tzw. długością horyzontu prognozy, określający okresy, dla których wyliczana jest prognoza. Zwykle im dłuższy horyzont prognozy, tym mniej dokładne przewidywania.
Maksymalny horyzont prognozy to najdłuższy horyzont prognozy, dla którego prognoza jest dopuszczalna, czyli jej błąd nie przekracza założonej wartości.

</doc>
<doc id="1221692" url="https://pl.wikipedia.org/wiki?curid=1221692" title="Tour Down Under">
Tour Down Under

Santos Tour Down Under – etapowy wyścig kolarski rozgrywany wokół australijskiego miasta Adelaide.
Impreza została zorganizowana po raz pierwszy w 1999 i od tego czasu odbywa się corocznie w połowie stycznia. Wiele europejskich drużyn ProTour traktuje Tour Down Under jako przygotowanie do rozpoczynającego się w lutym sezonu. 
Większość etapów to płaskie odcinki, stanowiące pole rywalizacji sprinterów. Od 2002 regularnie pojawia się etap kończący się w mieście Wilunga, a czasami zakończony podjazdem pod Old Wilunga Hill, który zazwyczaj decyduje o kolejności w klasyfikacji generalnej. W 2012 wygrał go, po pasjonującej walce na ostatnich metrach Alejandro Valverde, minimalnie wyprzedzając Simona Gerransa - ostatecznego zwycięzcę całości wyścigu.
Od roku 2005 wyścig zaliczał się do UCI Oceania Tour i miał kategorię 2.HC. Z początkiem sezonu 2008 Tour Down Under został włączony do cyklu UCI ProTour.
Zwycięzcy.
Opracowano na podstawie:

</doc>
<doc id="1221693" url="https://pl.wikipedia.org/wiki?curid=1221693" title="Charkiw (rzeka)">
Charkiw (rzeka)



</doc>
<doc id="1221695" url="https://pl.wikipedia.org/wiki?curid=1221695" title="Sojuz TMAT">
Sojuz TMAT



</doc>
<doc id="1221696" url="https://pl.wikipedia.org/wiki?curid=1221696" title="She Walks on Me">
She Walks on Me



</doc>
<doc id="1221703" url="https://pl.wikipedia.org/wiki?curid=1221703" title="Droga wojewódzka nr 645">
Droga wojewódzka nr 645

Droga wojewódzka nr 645 (DW645) – droga wojewódzka o długości 58 km, łącząca Łomżę z Myszyńcem.

</doc>
<doc id="1221705" url="https://pl.wikipedia.org/wiki?curid=1221705" title="Banksia">
Banksia



</doc>
<doc id="1221708" url="https://pl.wikipedia.org/wiki?curid=1221708" title="Northern blot">
Northern blot



</doc>
<doc id="1221710" url="https://pl.wikipedia.org/wiki?curid=1221710" title="Abaja">
Abaja

Abaja, aba (ar. عَبَايَة) – wierzchnie okrycie noszone w krajach muzułmańskich, z wyglądu przypominające długą sukmanę bez rękawów.
Szeroki, luźny płaszcz bez rękawów, wyrabiany był z wełny wielbłądziej lub koziej. Wyrabiany był w kolorach: jasno- lub ciemnobrązowym, czarnym, białym, w pasy czarno-białe lub biało-brązowe. Szyty był z dwóch kawałków materiału (ok. 70 cm szerokości i 2,8 m długości).
Okrycie to często było wokół szyi ozdabiane haftem ze złota lub srebra, szwy zaś były maskowane sznureczkiem wyrabianym w tych kolorach. Abaja była najbardziej popularna wśród Beduinów, w miastach natomiast noszona była szczególnie przez starsze osoby.
Najsłynniejsze okrycia wyrabiane były w Arabii Saudyjskiej w rejonie Al-Hasa.

</doc>
<doc id="1221714" url="https://pl.wikipedia.org/wiki?curid=1221714" title="Udy">
Udy



</doc>
<doc id="1221718" url="https://pl.wikipedia.org/wiki?curid=1221718" title="Łukasz Palkowski">
Łukasz Palkowski

Łukasz Palkowski (ur. 2 marca 1976 w Warszawie) – polski reżyser i scenarzysta.
Życiorys.
W 2007 roku zrealizował swój pierwszy film pełnometrażowy pod tytułem "Rezerwat", poświęcony fotografowi zamieszkującemu na warszawskiej Pradze, który pod wpływem zauroczenia tamtejszą fryzjerką wikła się w konflikt z mieszkającym wraz z nią kryminalistą. Debiut Palkowskiego otrzymał nagrodę za debiut reżyserski na Festiwalu Polskich Filmów Fabularnych. W 2011 roku Palkowski nakręcił znacznie gorzej przyjętą komedię romantyczną "Wojna żeńsko-męska", na podstawie powieści Hanny Samson. Bohaterką "Wojny żeńsko-męskiej" jest skromna psycholożka, która decyduje się odmienić swoje życie, a która staje się kobietą sukcesu dzięki prowadzeniu kliniki prącia. Krytyce podlegał niskiej jakości scenariusz oraz płytka satyra na polski "show business".
Spełnieniem reżysera okazał się dynamicznie zmontowany film biograficzny "Bogowie" (2014), oparty na epizodzie z życia kardiochirurga Zbigniewa Religi, który wbrew skostniałej biurokracji epoki Polskiej Rzeczypospolitej Ludowej próbuje przeprowadzić pierwszą w Polsce transplantację serca. Z powszechnymi pochwałami spotkała się rola Religi odegrana przez Tomasza Kota, a sam utwór Palkowskiego został uhonorowany Grand Prix FPFF oraz Polską Nagrodą Filmową dla najlepszego filmu. W 2017 roku reżyser usiłował powtórzyć sukces "Bogów", kręcąc kolejny film biograficzny "Najlepszy", inspirowany biografią triathlonisty Jerzego Górskiego. Film zdobył Nagrodę Publiczności FPFF.
Palkowski zajmuje się także reżyserią seriali telewizyjnych. Bohaterem "Belfra" (2016) jest nauczyciel, który po przybyciu na prowincję próbuje dociec przyczyn śmierci młodej dziewczyny. "Pułapka" (2018), której nakręcił sześć pierwszych odcinków (serial dokończył Adrian Panek), poświęcona jest śledztwu, jakie przeprowadza domorosła pisarka powieści kryminalnych w sprawie śmierci nastolatki. W 2019 roku Palkowski ukończył adaptację popularnej powieści kryminalnej Wojciecha Chmielarza "Żmijowisko""."

</doc>
<doc id="1221722" url="https://pl.wikipedia.org/wiki?curid=1221722" title="Pēteris Stučka">
Pēteris Stučka

Pēteris Stučka (ur. w Pakuli, zm. 25 stycznia 1932 w Moskwie) – łotewski, rosyjski i radziecki polityk oraz adwokat. W 1917 i 1918 ludowy komisarz sprawiedliwości Rosyjskiej Federacyjnej Socjalistycznej Republiki Radzieckiej. W latach 1918–1920 przewodniczący Rady Komisarzy Ludowych marionetkowej Łotewskiej Socjalistycznej Republiki Radzieckiej. Od 1923 do 1932 pełnił funkcję przewodniczącego Sądu Najwyższego RFSRR. 
Życiorys.
Działalność w Imperium Rosyjskim.
Urodził się jako syn wiejskiego nauczyciela w gminie Koknese w Inflantach. Po ukończeniu gimnazjum podjął studia prawnicze na uniwersytecie w Petersburgu, które ukończył w 1888 r.. W latach 1888–1897 wraz z Rainisem, z którym związany był rodzinnie (ożenił się z siostrą Rainisa, Dorą Pliekšāne), redagował w rosyjskiej stolicy łotewską gazetę lewicową "Dienas Lapa". Praktykował też prawo jako pomocnik adwokata. Był jednym z liderów rewolucyjno-demokratycznego ruchu łotewskiej inteligencji. Był związany z ruchem "nowej fali" ("Jaunā strāva"), za co w 1897 r. został aresztowany przez władze carskie i skazany na zesłanie. W 1895 r. przystąpił również do Socjaldemokratycznej Partii Robotniczej Rosji. 
Po odzyskaniu wolności, w 1904 r. Stučka został wybrany do Komitetu Centralnego SDPRR na Łotwie, od 1906 r. noszącej nazwę Socjaldemokracji Kraju Łotewskiego. W 1905 r. wziął aktywny udział w wydarzeniach rewolucyjnych w nadbałtyckich guberniach Imperium Rosyjskiego, był członkiem Rady Delegatów Robotniczych w Rewlu. Po rewolucji był ponownie aresztowany i zsyłany. Łącznie w więzieniach i miejscach odosobnienia spędził siedem lat. 
W latach 1911-1914 pisał do bolszewickich pism "Gwiazda" i "Prawdy" i innych wydawnictw partyjnych. Pełnił również funkcję konsultanta ds. prawnych przy bolszewickiej frakcji w IV Dumie (1912-1917). W 1915 r. odpowiadał za łączność między kierownictwem łotewskiej socjaldemokracji a kierownictwem SDPRR (b). W łotewskiej partii socjaldemokratycznej frakcja bolszewików-leninistów była najsilniejsza, a Stučka przewodził jej wespół z Kārlisem Daniševskisem i Jānisem Lencmanisem. 
Rewolucja 1917 r..
Brał udział w rewolucji lutowej 1917 r. W 1917 r. w Piotrogrodzie kierował sekcją łotewską w miejskim komitecie partyjnym. Od marca 1917 r. znowu pisał do "Prawdy", następnie został włączony do komitetu wykonawczego Piotrogrodzkiej Rady Delegatów Robotniczych i Żołnierskich jako przedstawiciel łotewskich socjaldemokratów. Również w marcu 1917 r. został jednym z redaktorów łotewskojęzycznej gazety bolszewickiej Cīņa ("Walka"). W dniach 19-23 kwietnia 1917 r. przewodniczył XIII Konferencji Socjaldemokracji Łotewskiego Kraju, podczas której podjęto decyzje o przyłączeniu organizacji do SDPRR, jako jej sekcji łotewskiej. Konferencja zadeklarowała również chęć walki o autonomię Łotwy w granicach socjalistycznej Rosji, poparła zniesienie przywilejów szlacheckich i likwidację klasy obszarników, a także wezwała do przekształcenia rewolucji rosyjskiej w rewolucję socjalistyczną i zakończenia wojny. W maju łotewscy bolszewicy ze Stučką na czele opuścili Piotrogród i udali się do Rygi, gdzie na szeroką skalę prowadzili agitację. Na II Zjeździe Delegatów Rad Strzelców Łotewskich wystąpił jako członek bolszewickiej delegacji, która przekonała większość strzelców do programu politycznego głoszonego przez partię. Następnie zjazd wybrał komitet wykonawczy, również zdominowany przez bolszewików. W maju 1917 r. bolszewicy faktycznie przejęli również kierownictwo w ryskiej Radzie Delegatów Robotniczych i Żołnierskich, zaś w czerwcu - w Socjaldemokracji Łotewskiego Kraju, w której dotąd istniała również frakcja związana z mienszewikami. Na zjeździe partii w czerwcu 1917 r. Stučka i Daniševskis przejęli przywództwo w KC organizacji, która przyjęła nazwę Socjaldemokracji Łotwy. 
W lipcu 1917 r. partia bolszewicka została zdelegalizowana w związku z próbą obalenia Rządu Tymczasowego (tzw. dni lipcowe w Piotrogrodzie). Także łotewscy bolszewicy kontynuowali działalność w podziemiu. Możliwość publicznej aktywności odzyskali w końcu sierpnia, po tym, gdy stanęli po stronie Rządu przeciwko gen. Korniłowowi. Wybory do Stałej Rady Krajowej Liwonii we wrześniu 1917 r. zakończyły się sukcesem bolszewików, którzy uzyskali 67-70% głosów do Rady, przy jedynie 30% oddanych na łotewski narodowy Związek Chłopski. Na Łotwie bolszewicy zdominowali również rady żołnierskie. Po rewolucji październikowej i przejęciu przez bolszewików władzy w Piotrogrodzie łotewscy bolszewicy przejęli również władzę na północno-wschodniej Łotwie i kontrolowali to terytorium do lutego 1918 r., kiedy zostało zajęte przez wojska niemieckie. 
Podczas rokowań nad niemiecko-rosyjskim traktatem pokojowym w Brześciu Stučka, członek radzieckiej delegacji, protestował przeciwko niemieckim próbom zaanektowania Łotwy. Rada Komisarzy Ludowych z Leninem na czele ostatecznie zgodziła się jednak podpisać traktat brzeski i zrzec się zwierzchności nad Łotwą. 
Od marca do sierpnia 1918 r. był komisarzem sprawiedliwości Rosji Radzieckiej, pracował nad pierwszą radziecką konstytucją. Również w marcu 1918 r. został kandydatem na członka Komitetu Centralnego WKP (b). W lipcu 1918 r. stał na czele komisji badającej sprawę buntu lewicowych eserowców w Moskwie. Był jednym z pierwszych teoretyków i twórców radzieckiego prawa, ujmowanego jako narzędzie w rękach partii komunistycznej. 
Łotewska Socjalistyczna Republika Radziecka (1918-1920).
Rosja Radziecka wypowiedziała pokój brzeski 13 listopada 1918 r., po podpisaniu przez Niemcy rozejmu w Compiègne. W miarę wycofywania się Niemców jednostki Armii Czerwonej wkraczały na opuszczane przez nie ziemie łotewskie. Do 10 grudnia kontrolowały już Łatgalię. 4 grudnia 1919 r. w Rydze odbyła się tajna narada bolszewików zasiadających w radach robotniczych w Rydze i w Valce. W jej trakcie wyłoniono rząd przyszłej radzieckiej Łotwy, a Pēterisa Stučkę wyznaczono na jego przewodniczącego. 10 grudnia Ryska Rada Delegatów Robotniczych i Żołnierskich na tajnym posiedzeniu udzieliła temu rządowi swojego poparcia. 17 grudnia rząd Stučki wydał manifest, w którym ogłosił powstanie socjalistycznej Łotwy. Zapowiadał w nim zniesienie wielkiej własności ziemskiej, nacjonalizację przemysłu i ośmiogodzinny dzień pracy. Socjalistyczna Łotwa miała podjąć walkę z Niemcami, wspierającymi Rząd Tymczasowy Łotwy niepodległej, utworzony w listopadzie 1918 r. 22 grudnia rząd Stučki przeniósł się do Valki. Tego samego dnia Rada Komisarzy Ludowych RFSRR uznała niepodległość Łotwy radzieckiej. 
Stučka był do tej pory przeciwnikiem niepodległości Łotwy, która w jego przekonaniu powinna być częścią socjalistycznej Rosji. On i inni łotewscy bolszewicy byli przekonani, że państwo łotewskie było za małe, by być faktycznie suwerenne. w 1918 r. zgodził się jednak proklamować niepodległość Łotwy, by pozyskać tych robotników łotewskich, którzy popierali ideę samodzielnego państwa. 
28 grudnia 1918 r. rząd Stučki wydał dekret o nacjonalizacji ziemi, jednak zamiast spodziewanego przez chłopów łotewskich uwłaszczenia zalecał tworzenie wspólnot rolniczych zarządzanych przez rady. Decyzja ta zraziła do rządu Stučki wielu biednych chłopów, tym bardziej, że rząd niepodległej Łotwy Karlisa UImanisa zapowiadał uwłaszczenie powszechne. 
Na przełomie stycznia i lutego 1918/1919 jednostki Armii Czerwonej wkroczyły do Rygi, którą w pośpiechu opuścił rząd Ulmanisa i ochraniające go jednostki Bałtyckiej Landeswehry. W nocy z 3 na 4 lutego ryski Komitet Wojskowo-Rewolucyjny przekazał kontrolę nad miastem rządowi Stučki. W dniach 13-15 stycznia 1919 r. I Zjazd Delegatów Robotniczych Łotwy przyjął konstytucję Łotewskiej SRR na podstawie projektu przedstawionego przez Stučkę. Potwierdzono również pozycję Stučki jako przewodniczącego rządu radzieckiej Łotwy. W lutym jego rząd wprowadził ośmiogodzinny dzień pracy, ubezpieczenia społeczne, prawo do nauki i opieki zdrowotnej, otwierał zamknięte wcześniej szkoły (łotewskojęzyczne i dla mniejszości narodowych), znacjonalizował ziemie kościelne, banki, zakłady przemysłowe i własność ziemską. W końcu lutego wycofał się z wcześniejszej polityki rolnej, ogłaszając, że ziemia zostanie przekazana chłopom bezrolnym. Krok ten miał na celu zachęcenie chłopów do zaciągania się do Armii Radzieckiej Łotwy. Decyzję tę jednak cofnięto już 1 marca, zapowiadając całkowitą nacjonalizację ziemi i tworzenie gospodarstw kolektywnych. Sytuacja strategiczna Łotewskiej SRR stawała się bowiem coraz gorsza - do działań przeciwko bolszewikom szykowały się wojska estońskie od północy i wojska niemieckie, które w początku 1919 r. wycofały się do Kurlandii. 28 marca rząd Stučki ogłosił powszechną mobilizację. 
Łotewska SRR jeszcze w 1919 r. straciła Rygę - zajętą w maju przez wojska niemieckie. Poniosła też klęskę w walkach z armią estońską o Liwonię w końcu maja-pierwszych dniach czerwca. Rząd radzieckiej Łotwy wyjechał najpierw do Rzeżycy, a 2 czerwca do Wielkich Łuków, spodziewając się zajęcia całości ziem łotewskich przez siły antybolszewickie. Utrata Liwonii i Kurlandii skłoniła wręcz Komunistyczną Partię Łotwy do rozwiązania rządu radzieckiej Łotwy. Ostatecznie po konsultacji z WKP (b) rząd Stučki wrócił do Rzeżycy 30 czerwca 1919 r. i zapowiedział kontynuowanie działalności. Łotewska SRR przetrwała do stycznia 1920 r., kiedy straciła, po wspólnej operacji wojsk łotewskich i polskich, ostatnie ziemie w Łatgalii. 
Dalsze życie w ZSRR.
W latach 1921-1923 był zastępcą ludowego komisarza sprawiedliwości. Od 1920 r. zasiadał też w komitecie wykonawczym Kominternu, od 1924 r. kierował Międzynarodową Komisją Kontroli. W latach 1925-1927 redagował radziecką encyklopedię państwa i prawa. Od stycznia 1923 do stycznia 1932 stał na czele Sądu Najwyższego ZSRR. Rozwijał teorię prawa, w której koncepcje marksistowskie wiązały się z socjologiczną teorią prawa. Uważał prawo za system obrony interesów klasowych. 
Zmarł w Moskwie. Jego ciało zostało skremowane, a prochy złożone w murze kremlowskim. 

</doc>
<doc id="1221730" url="https://pl.wikipedia.org/wiki?curid=1221730" title="Ron McGovney’s ’82 Garage Demo">
Ron McGovney’s ’82 Garage Demo

Ron McGovney's '82 Garage Demo – drugie demo amerykańskiego zespołu thrashmetalowego Metallica. Nagrane zostało 14 marca 1982 roku.

</doc>
<doc id="1221737" url="https://pl.wikipedia.org/wiki?curid=1221737" title="Leonid Portienko">
Leonid Portienko

Leonid Aleksandrowicz Portienko (ros. "Леонид Александрович Портенко") (ur. 1896, zm. 1972) – rosyjski ornitolog i zoolog. Pracownik Instytutu Arktycznego i Instytutu Zoologicznego Akademii Nauk ZSRR. Badacz awifauny obszarów arktycznych Związku Radzieckiego. 
Podczas swojej pracy w Oddziale Ornitologii Instytutu Zoologii wyjeżdżał w ekspedycje naukowe w mało znane zoologicznie obszary polarne m.in. Północnego Uralu, Nowej Ziemi, Półwyspu Czukockiego, Kamczatki i Wysp Kurylskich, ale również i Azji Środkowej. Tworzył mapy występowania gatunków w ZSRR, które ukazały się później w atlasie rozmieszczenia ptaków palearktyki ("Атлас распространения палеарктических птиц"), wydanego wspólnie przez Akademie Nauk ZSRR i NRD. Dzięki jego pracy północno-wschodnia Azja była jednym z najlepiej zbadanych ornitologicznie obszarów byłego ZSRR. 
Najważniejsze dzieła: 
jak i wkład w czterotomowy przewodnik do identyfikacji ptaków "Птицы СССР" (1951–1954).

</doc>
<doc id="1221745" url="https://pl.wikipedia.org/wiki?curid=1221745" title="Videonystagmografia">
Videonystagmografia



</doc>
<doc id="1221747" url="https://pl.wikipedia.org/wiki?curid=1221747" title="Nick Bollettieri">
Nick Bollettieri

Nick Bollettieri, właściwie Nicholas James Bollettieri (ur. 31 lipca 1931 w Pelham, zm. 4 grudnia 2022 w Bradenton) – amerykański trener i nauczyciel tenisa ziemnego, którego wychowankami byli m.in. liderzy rankingów: Andre Agassi, Boris Becker, Jim Courier, Marcelo Ríos, Martina Hingis, Jelena Janković, Monica Seles, Marija Szarapowa, Venus i Serena Williams. Pracował także m.in. z: Tommym Haasem, Anną Kurnikową, Jimmym Ariasem i Nicole Vaidišovą.
Życiorys.
Był absolwentem Spring Hill College w Mobile w stanie Alabama (rocznik 1953), z licencjatem w filozofii. Po odbyciu służby wojskowej w United States Army, gdzie awansował na porucznika ("First Lieutenant"), w 1956 podjął się instruktażu tenisa ziemnego, przerywając permanentnie studia prawnicze na Uniwersytecie Miami. Pierwszymi wychowankami Bollettieriego byli m.in. Sheryl Smith i Brian Gottfried. Założył swoją pierwszą szkołę tenisową przy prywatnym liceum z internatem, Wayland Academy, w Beaver Dam w stanie Wisconsin.
Był odpowiedzialny za tenis w Dorado Beach Hotel w Portoryko w latach 70., gdy hotel był stowarzyszony w sieci Rockefeller. Jego trenerem-asystentem tamże był Julio Moros, długoletni współpracownik jeszcze w późniejszej Szkole Tenisowej w Bradenton na Florydzie. Ten okres w Dorado nie zaowocował światowej klasy wychowankami, chociaż Boris Becker gościł w hotelu i zagrał mecz charytatywny w pobliskim Cerromar Beach Hotel, siostrzanym obiekcie Dorado Beach Hotel.
Przenosząc się do Longboat Key na Florydzie w 1977, Bollettieri pracował jako instruktor dla Colony Beach and Tennis Resort. W 1981 założył Szkołę Tenisową Nicka Bollettieriego ("Nick Bollettieri Tennis Academy") w Bradenton na Florydzie, na 40-akrowej działce (161 874 m²) na obszarze wiejskim hrabstwa Manatee na zachodnim brzegu Florydy (Zatoka Meksykańska), ok. 80 km (50 mil) na południe od centrum miasta Tampa. W 1987 Szkołę Tenisową przejęła firma IMG, lecz Bollettieri nadal odgrywał ważną rolę w rozwoju szkoły i nauczaniu.
Bollettieri uczył i udzielał się publicznie jako mówca, w tym celu podróżował międzynarodowo. Był redaktorem ds. instrukcji czasopisma „Tennis Magazine”. Napisał i nakładem wydawnictwa HarperCollins wydał autobiografię pt. "My Aces, My Faults", wspólnie z redaktorem sportowym i pisarzem Dickiem Schaapem (1934-2001).
W 2004 wraz z żoną Cindi założył Camp Kaizen, pięciotygodniowy obóz treningowy na zasadzie "non-profit" dla dziewcząt w wieku od 9 do 14 lat z nadwagą.
W 2014 został przyjęty do Międzynarodowej Tenisowej Galerii Sławy.
Ożenił się z Cindi (Eaton) Bollettieri 22 kwietnia 2004. Miał pięcioro dzieci.

</doc>
<doc id="1221748" url="https://pl.wikipedia.org/wiki?curid=1221748" title="Tomáš Netík">
Tomáš Netík

Tomáš Netík (ur. 28 kwietnia 1982 w Pradze) – czeski hokeista, reprezentant Czech.
Kariera.
Wychowanek Sparty Praga. W 2000 wyjechał do Kanady do klubu WHL Medicine Hat Tigers, jednak po rozegraniu 3 spotkań wrócił do Sparty. Po rozegraniu dwóch sezonów w Sparcie (I drużyna oraz drużyna juniorska) i klubach farmerskich został wypożyczony w sezonie 2002/2003 do HC Slovana Usti nad Labem, a w sezonie 2003/2004 do Energie Karlovy Vary. Od sezonu 2004/2005 regularnie występuje w pierwszej drużynie Sparty, z którą wywalczył trzykrotnie mistrzostwo Czech oraz dwukrotnie wystąpił w Pucharze Mistrzów. Został wybrany najlepszym napastnikiem tego turnieju w 2008. Na początku sezonu 2012/2012 krótkotrwale zawodnik Bílí tygři Liberec. Od października 2012 roku gracz Nieftiechimika Niżniekamsk. Od czerwca 2013 zawodnik Slovana Bratysława. W grudniu 2013 rozwiązał swój kontrakt ze Slovanem (w tym czasie z 11 golami był najskuteczniejszym strzelcem drużyny w sezonie KHL (2013/2014)). Od 2013 ponownie zawodnik Nieftiechimika Niżniekamsk. W maju 2014 odszedł z Nieftiechimika (wraz z nim opuścił klub jego rodak Petr Koukal). Od czerwca 2014 ponownie zawodnik Slovana. Od czerwca 2015 ponownie zawodnik macierzystej Sparty Praga. Od czerwca 2017 zawodnik khl Medvescak Zagreb. W czerwcu 2018 został graczem . W styczniu 2019 został zawodnikiem HC Innsbruck. W styczniu 2020 został zaangażowany przez fiński klub Karjalan Kopla.
Wystąpił na turnieju mistrzostw świata juniorów do lat 18 w 2000, w których Czechy zajęły 6 miejsce, a on sam rozegrał wówczas sześć spotkań, strzelił 1 gola i zaliczył 1 asystę. Później został kadrowiczem seniorskiej kadry Czech.

</doc>
<doc id="1221749" url="https://pl.wikipedia.org/wiki?curid=1221749" title="38. ceremonia wręczenia Złotych Globów">
38. ceremonia wręczenia Złotych Globów

Złote Globy za 1980 rok odbyły się 31 stycznia 1981 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymał Gene Kelly.
Laureaci:
Kino.
Najlepszy film dramatyczny.
Zwyczajni ludzie, reż. Robert Redford
nominacje:
Najlepsza komedia lub musical.
Córka górnika, reż. Michael Apted
nominacje:
Najlepszy aktor dramatyczny.
Robert De Niro - Wściekły Byk
nominacje:
Najlepsza aktorka dramatyczna.
Mary Tyler Moore - Zwyczajni ludzie
nominacje:
Najlepszy aktor w komedii lub musicalu.
Ray Sharkey - Idolmaker
nominacje:
Najlepsza aktorka w komedii lub musicalu.
Sissy Spacek - Córka górnika
nominacje:
Najlepszy aktor drugoplanowy.
Timothy Hutton - Zwyczajni ludzie
nominacje:
Najlepsza aktorka drugoplanowa.
Mary Steenburgen - Melvin i Howard
nominacje:
Najlepsza reżyseria.
Robert Redford - Zwyczajni ludzie
nominacje:
Najlepszy scenariusz.
William Peter Blatty - The Ninth Configuration
nominacje:
Najlepsza muzyka.
Dominic Frontiere - Kaskader z przypadku
nominacje:
Najlepsza piosenka.
„Fame” - Sława - muzyka: Michael Gore; słowa: Dean Pitchford
nominacje:
Najlepszy film zagraniczny.
Tess, reż. Roman Polański 
nominacje:
Odkrycie roku - aktor.
Timothy Hutton - Zwyczajni ludzie
nominacje:
Odkrycie roku - aktorka.
Nastassja Kinski - Tess
nominacje:

</doc>
<doc id="1221750" url="https://pl.wikipedia.org/wiki?curid=1221750" title="Tomas Netik">
Tomas Netik



</doc>
<doc id="1221754" url="https://pl.wikipedia.org/wiki?curid=1221754" title="GaSb">
GaSb



</doc>
<doc id="1221756" url="https://pl.wikipedia.org/wiki?curid=1221756" title="GaAs">
GaAs



</doc>
<doc id="1221764" url="https://pl.wikipedia.org/wiki?curid=1221764" title="Beata Andrzejczuk">
Beata Andrzejczuk

Beata Andrzejczuk (ur. 20 stycznia 1966 w Sieradzu) – polska pisarka, członkini Stowarzyszenia Pisarzy Polskich. Laureatka nagród literackich, m.in.: "Sosnowieckie Pióro 89", "O Rubinową Hortensję" (1990), "Polaków pamiętnikarski portret własny", "Młodzież o sobie i o Polsce". Autorka kilkudziesięciu opowiadań dla dorosłych i dzieci publikowanych w Polsce, Stanach Zjednoczonych, Austrii, Australii, na Białorusi. Autorka bajek dla dzieci z dysleksją.
Życiorys.
Wychowywała się w Zduńskiej Woli. Jest córką Leokadii Barczyńskiej, nauczycielki języka polskiego, i Mirosława Barczyńskiego, nauczyciela matematyki w zduńskowolskim liceum. Wychowywana była przez ojca i babcię. Trenowała lekkoatletykę w klubie „Pogoń” w Zduńskiej Woli. W czasie licealnym zafascynowana była ruchem hippisowskim.
Od 1986 roku mieszka we Wrocławiu. Pracowała w Polskim Czerwonym Krzyżu. Działała aktywnie w Stowarzyszeniu na rzecz Dzieci i Młodzieży wobec Zagrożeń Społecznych: "Wyspa". Brała udział jako wolontariuszka w programie: "Starszy Brat – Starsza Siostra" – pomagając dzieciom z problemami. Uczestniczyła w szkoleniach i konferencjach, między innymi: "I Międzynarodowa Konferencja TZA – ART – Stop przemocy – o godność człowieka", "II Dolnośląska Konferencja – Krzywdzenie dzieci". Brała udział w praktycznym treningu niwelowania agresji u dzieci i młodzieży. Publikowała w "Co jest brane?" – piśmie dla zainteresowanych profilaktyką narkomanii.
Jest autorką "Opowiastek Familijnych". Na ich podstawie został stworzony pakiet audio, pomyślany jako pomoc dydaktyczna dla wychowawców i nauczycieli dzieci przedszkolnych i szkolnych klas I–III. Dla audiobooka autorka opracowała zbiór konspektów.
Jest matką trójki dzieci: Krzysztofa (z pierwszego małżeństwa), Dominika, Martyniki (z drugiego małżeństwa). Ma przyrodnie rodzeństwo. Od ponad 30 lat w związku małżeńskim z wrocławianinem Piotrem Andrzejczukiem.

</doc>
<doc id="1221772" url="https://pl.wikipedia.org/wiki?curid=1221772" title="Jānis Kalnbērziņš">
Jānis Kalnbērziņš

Jānis Kalnbērziņš (ros. Ян Эдуардович Калнберзин, "Jan Eduardowicz Kalnberzin"; ur. 17 września 1893 w Katlakalns koło Rygi, zm. 4 lutego 1986 w Rydze) – łotewski komunista, I sekretarz Komunistycznej Partii Łotwy w latach 1940–1959, przewodniczący Rady Najwyższej ŁSRR, Bohater Pracy Socjalistycznej (1963), zwolennik "kursu narodowego" w łonie KPŁ. 
Życiorys.
Od kwietnia 1917 działacz partii bolszewickiej. Jako żołnierz dywizji strzelców łotewskich walczył w szeregach Armii Czerwonej przeciwko niepodległej Republice Łotewskiej, następnie, po wyparciu bolszewików z Łotwy, na innych frontach rosyjskiej wojny domowej. Kształcił się w Uniwersytecie Narodów Zachodnich w Moskwie, później w Instytucie Czerwonej Profesury. 
Od 1935 członek sekcji łotewskiej Międzynarodówki Komunistycznej. W 1939 aresztowany na Łotwie, w czerwcu 1940 zwolniony. W lipcu 1940 mianowany deputowanym do Sejmu Ludowego, który przegłosował włączenie Łotwy w skład ZSRR. 
Od 21 czerwca do października 1940 i ponownie od 21 grudnia 1940 do 25 listopada 1959 stał na czele Komunistycznej Partii Łotwy jako I sekretarz jej KC. W czasie II wojny światowej walczył w Armii Czerwonej, członek Rady Wojennej Frontu Północno-Zachodniego, jednocześnie 1940-1950 był I sekretarzem Komitetu Miejskiego KPŁ w Rydze, a od 20 lutego 1941 do 5 października 1952 zastępcą członka KC WKP(b). Od 14 października 1952 do 30 marca 1971 członek KC KPZR, od 29 czerwca 1957 do 17 października 1961 zastępca członka Prezydium (Biura Politycznego) KC KPZR. Od 27 listopada 1959 do 5 maja 1970 przewodniczący Rady Najwyższej ŁSRR (quasi-prezydentem Łotwy). Deputowany do Rady Najwyższej ZSRR od 1 do 7 kadencji (1937-1970).
W maju 1970 odszedł na emeryturę.
Odznaczenia.
I medale.

</doc>
<doc id="1221775" url="https://pl.wikipedia.org/wiki?curid=1221775" title="Sašo Udovič">
Sašo Udovič

Sašo Udovič (ur. 12 grudnia 1968 w Lublanie) – słoweński piłkarz grający na pozycji napastnika.
W czasie kariery piłkarskiej Udovič występował Hajduku Split, Slovanie Lublana, KSK Beveren, FC Lausanne-Sport, LASK Linz. W latach 90. występował w reprezentacji Słowenii, z którą uczestniczył w Mistrzostwach Europy w 2000 roku.

</doc>
<doc id="1221776" url="https://pl.wikipedia.org/wiki?curid=1221776" title="Madame Satã (film)">
Madame Satã (film)

Madame Satã – brazylijsko-francuski film fabularny z 2002 roku w reżyserii Karima Aïnouza. Obraz przedstawia historię Madame Satã, legendarnego brazylijskiego przestępcy, drag queen i mistrza capoeiry.
Fabuła.
Akcja filmu rozgrywa się w latach 30. i 40. XX wieku, w Lapie, biednej dzielnicy Rio de Janeiro zamieszkanej głównie przez złodziei i prostytutki. Główny bohater, João Francisco dos Santos jest ulicznym bandytą. Marzy o tym, by występować na scenie. Oskarżony niesłusznie o kradzież trafia na 6 miesięcy do więzienia za stawianie oporu policji. Po wyjściu z więzienia zaczyna występować w barze jako drag queen, tworząc postać Madame Satã.
Głosy krytyków.
Paweł T. Felis ("Gazeta Wyborcza"):
Łukasz Maciejewski ("Dziennik"):
Agnieszka Jakimiak ("Kino"):

</doc>
<doc id="1221778" url="https://pl.wikipedia.org/wiki?curid=1221778" title="Okręg wyborczy Great Bedwyn">
Okręg wyborczy Great Bedwyn

Okręg wyborczy Great Bedwyn powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg położony był w hrabstwie Wiltshire. Został zlikwidowany w 1832 r.

</doc>
<doc id="1221782" url="https://pl.wikipedia.org/wiki?curid=1221782" title="Beata Dzianowicz">
Beata Dzianowicz

Beata Dzianowicz (ur. 11 maja 1969 w Katowicach) – polska scenarzystka oraz reżyserka.
W 1996 ukończyła studia reżyserskie na Wydziale Radia i Telewizji Uniwersytetu Śląskiego w Katowicach. 
Pracuje na Wydziale Radia i Telewizji im. K. Kieślowskiego Uniwersytetu Śląskiego w Katowicach.

</doc>
<doc id="1221791" url="https://pl.wikipedia.org/wiki?curid=1221791" title="Okręg wyborczy Lanark Burghs">
Okręg wyborczy Lanark Burghs

Okręg wyborczy Lanark Burghs (zwany również Linlithgow Burghs) powstał w 1708 i wysyłał do brytyjskiej Izby Gmin jednego deputowanego. Okręg obejmował miasta Linlithgow, Lanark, Peebles i Selkirk. Został zniesiony w 1832.

</doc>
<doc id="1221794" url="https://pl.wikipedia.org/wiki?curid=1221794" title="Konstytucja Hesji">
Konstytucja Hesji

Konstytucja Kraju Hesji (niem. "Verfassung des Landes Hessen", w skrócie "HV") – ustawa zasadnicza niemieckiego kraju związkowego Hesja, przyjęta 1 grudnia 1946.
Historia.
W celu stworzenia konstytucji powołano w Hesji specjalną komisję. Każda z działających partii oddelegowała 12 uczestników. Komisja działała od 26 lutego do 14 lipca 1946. Wybory do Zgromadzenia Konstytucyjnego Hesji odbyły się 30 czerwca 1946. Przy frekwencji 71% SPD zdobyła 44,3% głosów, CDU 37,3%, KPD 9,7%, zaś LDP (późniejsza FDP) 6%. W pracach nad konstytucją uczestniczył ponadto kierownik administracji Valentin Heckert, który zajął się m.in. demokratyzacją przepisów o policji.
Zgromadzenie Konstytucyjne przyjęło 30 września 1946 projekt Konstytucji. 1 grudnia 1946 miało miejsce referendum na temat przyjęcia Konstytucji: oddano 76,4% głosów za całością Konstytucji oraz 72% za przyjęciem artykułu 41. Artykuł ten przewidywał nacjonalizację górnictwa, hutnictwa żelaza, energetyki, transportu szynowego oraz napędzanego z sieci trakcyjnej. Jego postanowienia nie zostały jednak nigdy wcielone w życie.
Ponadto Konstytucja regulowała m.in. następujące sprawy: uznanie godności i praw osobistych człowieka, także w aspekcie ekonomicznym, prawo do pracy, ośmiogodzinny dzień pracy, co najmniej 12 dni urlopu, prawo do strajku, jednolite prawo pracy dla robotników, pracowników umysłowych i urzędników oraz zakaz lokautu. Ze względu na to, że Konstytucja powstała krótko po upadku nazizmu, miała charakter znacznie bardziej radykalny niż później przyjęte konstytucje innych krajów związkowych.
Kontrowersje.
Konstytucja Hesji odzwierciedla w znacznym stopniu sytuację politycznego i gospodarczego przełomu pierwszych miesięcy po II wojnie światowej. Liczne przepisy Konstytucji stały się wobec szybko zmieniającej się sytuacji społecznej anachroniczne i miały bardzo ograniczony wpływ na prawodawstwo. Obecnie proponuje się wprowadzenie gruntownych zmian do Konstytucji Hesji.
Główne kontrowersje związane z obecną formą Konstytucji:
Zmiany konstytucji.
Mimo że Konstytucja Hesji jest historycznie starsza od federalnej Ustawy Zasadniczej i przez to w wielu wypadkach martwa (np. wspomniany paragraf 21, ustęp 1, przewidujący karę śmierci), nie dokonano w niej dotychczas większych zmian. Powodem tego była nie tyle konieczność zorganizowania referendum potwierdzającego zmianę, lecz raczej brak zgody między poszczególnymi klubami parlamentarnymi na temat dokładnych zmian. Mimo tego wprowadzono kilka drobnych poprawek.

</doc>
<doc id="1221795" url="https://pl.wikipedia.org/wiki?curid=1221795" title="Roberts Osis">
Roberts Osis

Roberts Osis (ur. 18 września 1900 w Rydze, zm. 9 kwietnia 1973 w Wielkiej Brytanii) – łotewski wojskowy i polityk, w 1945 roku przez krótki okres szef zależnego od Niemiec rządu łotewskiego.
W dwudziestoleciu międzywojennym był adiutantem ministra wojny Republiki Łotewskiej Krišjānisa Berķisa. Studiował historię na Uniwersytecie Łotwy w Rydze, magisterium uzyskał w 1944 roku.
Po wejściu na Łotwę wojsk niemieckich w 1941 roku zorganizował pierwszy batalion policyjny, którego został w 1943 roku komendantem.
Od września 1944 do marca 1945 roku dowodził łotewskim legionem SS. Na krótko przed końcem II wojny światowej w maju 1945 roku opuścił Kurlandię, udając się do Niemiec, gdzie działał w Łotewskiej Radzie Centralnej ("„Latvijas Centrālā Padome”") i Łotewskim Komitecie Narodowym ("„Latvijas Nacionālā Komiteja”"). W latach pięćdziesiątych wyjechał do Wielkiej Brytanii, gdzie zamieszkał i zmarł.

</doc>
<doc id="1221798" url="https://pl.wikipedia.org/wiki?curid=1221798" title="Altea (Hiszpania)">
Altea (Hiszpania)

Altea – miasto w Hiszpanii, we wspólnocie autonomicznej Walencja. W 2007 liczyło 22 648 mieszkańców. Dojazd z Alicante zapewnia linia tramwajowa FGV.

</doc>
<doc id="1221799" url="https://pl.wikipedia.org/wiki?curid=1221799" title="Okręg wyborczy Dumfries Burghs">
Okręg wyborczy Dumfries Burghs

Okręg wyborczy Dumfries Burghs powstał w 1708 r. i wysyłał do brytyjskiej Izby Gmin jednego deputowanego. Okręg obejmował miasta Dumfries, Annan, Lochmaben, Sanquhar oraz Kirkcudbright. Okręg został zniesiony w 1918 r.

</doc>
<doc id="1221801" url="https://pl.wikipedia.org/wiki?curid=1221801" title="Calatayud">
Calatayud

Calatayud – miasto i gmina w Hiszpanii, we wspólnocie autonomicznej Aragonia, w prowincji Saragossa położone nad rzeką Jalón, w centrum gór Iberyjskich. Jest to drugie co do wielkości miasto w prowincji po stolicy Saragossie i największe miasto w Aragonii. Jest siedzibą comarki Comunidad de Calatayud.
Calatayud stało się pierwszą demokratyczną gminą w 1977 roku, ponieważ wybory odbyły się na dzień wcześniej niż w całej Hiszpanii, aby móc przygotować się do wizyty króla Jana Karola I.

</doc>
<doc id="1221803" url="https://pl.wikipedia.org/wiki?curid=1221803" title="Pokój akwizgrański">
Pokój akwizgrański



</doc>
<doc id="1221804" url="https://pl.wikipedia.org/wiki?curid=1221804" title="Ayamonte">
Ayamonte

Ayamonte – miasto i port jachtowy w Hiszpanii, w Andaluzji, przy granicy z Portugalią, nad rzeką Gwadiana. W 2012 liczyło 20 968 mieszkańców.
Miasto jest rozwijającym się ośrodkiem turystycznym. Wokół starego miasta położonego na półwyspie nad ujściem Gwadiany do Zatoki Kadyksu (Atlantyk), szereg nowych osiedli wakacyjnych złożonych z willi i apartementowców. Dwa pola golfowe. Na wyspie Isla Canela szeroka piaszczysta plaża (część wybrzeża Costa de la Luz). W odległości około 3 kilometrów od miasta, na granicy z Portugalią znajduje się nowoczesny most wiszący (rok budowy 1991).
Toponimia.
Istnieje kilka teorii tłumaczących pochodzenie nazwy miasta. Jedna z nich wywodzi ją od arabskiego "Anapote" lub łacińskiego "Anapotemon", które oznaczają estuarium lub lagunę na rzece Gwadianie. Z kolei inna teoria łączy przedrzymskie określenie "Aya" z łacińskim "Montis", gdzie oba człony oznaczają wzgórze, wzniesienie, górę. Sama nazwa Ayamonte po raz pierwszy w źródłach pisanych pojawiła się w XIII wieku, po podbojach króla Portugalii, Sancho II.
Zabytki.
Na terenie miasta znajduje się kilka zabytków, takich jak zabudowania fortyfikacyjne z XVI wieku Baluarte de las Angustias czy XVI-wieczny kościół Nuestra Señora de las Angustias i XVII-wieczny kościół Nuestra Señora de las Mercedes. W mieście znajduje się również XVII-wieczny pałac Palacio del Marqués de Ayamonte, zbudowany przez VI markizą Ayamonte – Francisco Manuel Silvestre de Guzmán y Zúñiga czy pełny azulejo plac Plaza de la Laguna z XVIII wieku.
Klimat.
Klimat w Ayamonte jest umiarkowany ciepły. Temperatury są łagodne zimą i gorące latem. Maksymalne średnie temperatury dzienne osiągane są w miesiącu lipcu oraz sierpniu i osiągają 29,3–29,5 °C, choć potrafią w ciągu dnia przekroczyć i 35 °C. Średnia opadów dla rejonu Ayamonte jest niska.

</doc>
<doc id="1221805" url="https://pl.wikipedia.org/wiki?curid=1221805" title="37. ceremonia wręczenia Złotych Globów">
37. ceremonia wręczenia Złotych Globów

Złote Globy za 1979 rok odbyły się 26 stycznia 1980 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymał Henry Fonda.Nagrodę Henrietty dla najbardziej popularnych aktorów otrzymali Roger Moore i Jane Fonda.
Laureaci:
Kino.
Najlepszy film dramatyczny.
Sprawa Kramerów, reż. Robert Benton
nominacje:
Najlepsza komedia lub musical.
Uciekać, reż. Peter Yates
nominacje:
Najlepszy aktor dramatyczny.
Dustin Hoffman – Sprawa Kramerów
nominacje:
Najlepsza aktorka dramatyczna.
Sally Field – Norma Rae
nominacje:
Najlepszy aktor w komedii lub musicalu.
Peter Sellers – Wystarczy być
nominacje:
Najlepsza aktorka w komedii lub musicalu.
Bette Midler – Róża
nominacje:
Najlepszy aktor drugoplanowy.
nominacje:
Najlepsza aktorka drugoplanowa.
Meryl Streep – Sprawa Kramerów
nominacje:
Najlepsza reżyseria.
Francis Ford Coppola – Czas apokalipsy
nominacje:
Najlepszy scenariusz.
Robert Benton – Sprawa Kramerów
nominacje:
Najlepsza muzyka.
Carmine Coppola i Francis Ford Coppola – Czas apokalipsy
nominacje:
Najlepsza piosenka.
„The Rose” – Róża – muzyka i słowa: Amanda McBroom
nominacje:
Najlepszy film zagraniczny.
Klatka szaleńców, reż. Edouard Molinaro /
nominacje:
Odkrycie roku – aktor.
Rick Schroder – Mistrz
nominacje:
Odkrycie roku – aktorka.
Bette Midler – Róża
nominacje:

</doc>
<doc id="1221806" url="https://pl.wikipedia.org/wiki?curid=1221806" title="Mazarrón">
Mazarrón

Mazarrón – miasto w Hiszpanii, we wspólnocie autonomicznej Murcja. W 2008 liczyło 36 223 mieszkańców.

</doc>
<doc id="1221807" url="https://pl.wikipedia.org/wiki?curid=1221807" title="Królewsko-Pruska Azjatycka Kompania Handlowa">
Królewsko-Pruska Azjatycka Kompania Handlowa

Königlich-Preußische Asiatische Compagnie in Emden nach Canton und China (KPAC, Królewsko-pruska Azjatycka Kompania Handlowa w Emden do handlu z Kantonem i Chinami) – państwowe przedsiębiorstwo handlowe, założone w 1751 roku przez króla Prus Fryderyka Wielkiego. Swą główną siedzibę miała w porcie Emden. Istniała do rozwiązania w roku 1765. Nigdy nie osiągnęła wielkości porównywalnej z np. holenderską Kompanią Zachodnioindyjską.
Do celu handlu z Chinami i Indiami król nakazał budować okręty w swym kraju, lub zamawiał je w Anglii. Tam np. zbudowana została fregata König von Preußen, pierwszy statek kompanii. Jej początkowy kapitał podzielono na 482 akcji, każda po 500 talarów (razem 241 tys. talarów)
Kapitał kompanii w roku 1752 wynosił już 861 tys. talarów (1722 akcje). W tym roku flandryjski kupiec Jean François Michel (1697-1772) wybrał się do Chin reprezentować interesy kompanii. Żeglował od 9 września 1752 do 28 maja 1754 na statku "Burg von Emden". Pozostawił po sobie interesujący dziennik podróży.
Fryderyk Wielki zamierzał połączyć porty w Emden i Szczecina w jedną sieć handlową. W 1757 roku Emden zajęli Francuzi (wojna siedmioletnia), co sparaliżowało działalność kompanii.

</doc>
<doc id="1221808" url="https://pl.wikipedia.org/wiki?curid=1221808" title="Orihuela">
Orihuela

Orihuela, język walencki Oriola – miasto w Hiszpanii, we wspólnocie autonomicznej Walencja. W 2005 liczyło 75 000 mieszkańców.
W mieście rozwinął się przemysł włókienniczy, spożywczy oraz chemiczny.

</doc>
<doc id="1221809" url="https://pl.wikipedia.org/wiki?curid=1221809" title="Ignacy Kim Che-jun">
Ignacy Kim Che-jun

Św. Ignacy Kim Che-jun () (ur. w 1796 w Myeoncheon w Korei – zm. 26 września 1839 w Seulu) – męczennik, święty Kościoła katolickiego.
Życiorys.
Ignacy Kim Che-jun był wnukiem Piusa Kim Chin-hu, męczennika z 1814 roku i ojcem Andrzeja Kim Tae-gŏn (pierwszego księdza katolickiego pochodzenia koreańskiego). Jeden z jego zięciów doniósł władzom, że Ignacy Kim Che-jun jest katolikiem, w efekcie czego został aresztowany. Traktowano go jako przestępcę nie tylko dlatego, że był chrześcijaninem, ale zwłaszcza z powodu, że pozwolił swojemu synowi udać się do seminarium do Makau. Pod wpływem tortur Ignacy Kim Che-jun wyrzekł się wiary. Mimo to nie został uwolniony, ponieważ nie wybaczono mu, że jego syn był seminarzystą. Uwięzieni z nim katolicy, tłumaczyli, że nie odzyska wolności i namawiali go, by odwołał swoją apostazję. W efekcie zwrócił się do wyższego sędziego i odwołał wyrzeczenie wiary. Ponownie poddano go torturom, tym razem nie przyniosły jednak spodziewanych efektów. Został ścięty 26 września 1839 roku w Seulu w miejscu straceń za Małą Zachodnią Bramą razem z ośmioma innymi katolikami (Magdaleną Hŏ Kye-im, Sebastianem Nam I-gwan, Julią Kim, Agatą Chŏn Kyŏng-hyŏb, Karolem Cho Shin-ch’ŏl, Magdaleną Pak Pong-son, Perpetuą Hong Kŭm-ju i Kolumbą Kim Hyo-im).
Dzień obchodów.
20 września (w grupie 103 męczenników koreańskich)
Proces beatyfikacyjny i kanonizacyjny.
Beatyfikowany 5 lipca 1925 roku przez Piusa XI, kanonizowany 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1221816" url="https://pl.wikipedia.org/wiki?curid=1221816" title="Nikita (serial telewizyjny 1997)">
Nikita (serial telewizyjny 1997)

Nikita – serial produkcji kanadyjskiej w reżyserii Joel Surnow. Serial powstał na podstawie francuskiego filmu "Nikita" w reżyserii Luca Bessona.

</doc>
<doc id="1221817" url="https://pl.wikipedia.org/wiki?curid=1221817" title="Karim Aïnouz">
Karim Aïnouz

Karim Aïnouz (ur. 17 stycznia 1966 w Fortalezie) – brazylijski reżyser i scenarzysta filmowy algierskiego pochodzenia.
Życiorys.
Jest synem Brazylijki i Algierczyka. Studiował architekturę na uniwersytecie w Brazylii, następnie na wydziale filmowym Uniwersytetu Nowojorskiego.
Nakręcił wiele filmów krótkometrażowych i dokumentalnych, pracował jako asystent reżysera i montażysty, był również współscenarzystą przy głośnym filmie "W cieniu słońca" (2001) Waltera Sallesa.
Jego debiutem fabularnym była "Madame Satã" (2002), zaprezentowana w sekcji "Un Certain Regard" na 55. MFF w Cannes. Aïnouz zdobył po latach na 72. MFF w Cannes Nagrodę Główną w tej sekcji dzięki filmowi "Niewidoczne życie sióstr Gusmão" (2019).
Zasiadał w jury sekcji "Cinéfondation" na 65. MFF w Cannes (2012) oraz w jury konkursu głównego na 72. MFF w Berlinie (2022).

</doc>
<doc id="1221818" url="https://pl.wikipedia.org/wiki?curid=1221818" title="Russell Brand">
Russell Brand

Russell Edward Brand (ur. 4 czerwca 1975 w Grays) – angielski komik, aktor i felietonista, prezenter radiowy i telewizyjny, pisarz.
Życiorys.
Wczesne lata.
Urodził się w Grays w hrabstwie Essex jako jedyne dziecko sekretarki Barbary Elizabeth (z domu Nichols) i fotografa Ronalda Henry’ego Branda. Miał sześć miesięcy, gdy jego rodzice rozwiedli się. Miał całkiem odizolowane i samotne dzieciństwo. W wieku piętnastu lat wziął udział w szkolnym widowisku "Bugsy Malone" jako Gruby Sam, a jego występy przyniosły mu w prywatnej szkole Italia Conti Academy w Londynie trzyletnie stypendium z centrum dramatycznego w londyńskim Chalk Farm, gdzie występował jako kabareciarz w pubach. Został wydalony zarówno z Italia Conti Academy of Theatre Arts, jak i Drama Centre London za destrukcyjne zachowanie. Krótko pracował jako listonosz.
Kariera.
W 2000 dotarł do prestiżowego konkursu Hackney Empire New Act of Year i chociaż nie zdobył czołowego miejsca w pierwszej trójce, został dostrzeżony przez Malcolma Haya z magazynu „Time Out”" i przyciągnął uwagę agenta, Johna Noela. Sukces podczas Międzynarodowego Festiwalu w Edynburgu poprowadził go do występu w finale programu "So You Think You’re Funny?". Odkryty przez MTV, prowadził własną listę przebojów oraz sztandarowy program "Select". W programie "U.K. Play" przełamywał tematy tabu, prowadził niedzielny program telewizji XFM, pojawił się w telewizyjnej adaptacji Channel 4 "Białe zęby" ("White Teeth", 2002) jako Merlin oraz tworzył i prowadził program "The Russell Brand Show", a następnie show "Królowie komedii" ("Kings of Comedy", 2004) i "Big Brother" (2004-2007). Zadebiutował na kinowym ekranie w komedii romantycznej fantasy "Penelope" (2006) u boku Christiny Ricci, Jamesa McAvoy i Reese Witherspoon.
Magazyn „GQ” nazwał go najbardziej stylowym mężczyzną w Wielkiej Brytanii w 2006 i najmniej stylowym mężczyzną w 2007. W 2006 i 2007 People for the Ethical Treatment of Animals uznała go za najseksowniejszego wegetarianina w Europie. W 2007 napisał najlepiej sprzedającą się autobiografię zatytułowaną "My Booky Wook", w której szczegółowo opisuje niespokojne dzieciństwo i walkę z nałogami. Za swój program Channel 4 "Russell Brand’s Ponderland" (2007–2009) był nominowany do Nagrody Telewizyjnej Akademii Brytyjskiej w kategorii najlepszy program komediowy. W 2010 wydana została druga część autobiografii "Booky Wook 2: This Time It’s Personal". Za rolę legendy rocka, skandalisty Aldousa Snowa w komedii "Idol z piekła rodem" ("Get Him to the Greek", 2010) zdobył nominację do MTV Movie Award za najlepszy występ komediowy i Teen Choice Awards w trzech kategoriach: najlepszy aktor w filmie komediowym, najlepsza filmowa walka i najlepsza scena pocałunku z Jonah Hillem. Tytułowa rola spadkobiercy olbrzymiej fortuny w komedii romantycznej "Arthur" (2011) przyniosła mu nominację do Złotej Maliny dla najgorszego aktora.
Stał się aktywnym patronem Focus 12, organizacji charytatywnej pomagającej ludziom radzić sobie ze wszystkimi aspektami uzależnienia. Otrzymał groźby śmierci po kilku kontrowersyjnych komentarzach podczas organizowania MTV Video Music Awards 2008. Nagrał dwie piosenki podczas ceremonii zamknięcia Igrzysk Olimpijskich 2012 w Londynie.
W 2021 wystąpił na londyńskiej scenie w monodramie "Nasze małe życia: Szekspir i ja" ("Our Little Lives: Shakespeare and Me").
Był na okładkach magazynów takich jak „Rolling Stone” (w czerwcu 2010), „Glamour” (w lutym 2011), „Popcorn” (w lutym 2011), „US Weekly” (w styczniu 2012), „Esquire” (w lutym 2013), „GQ” (w październiku 2013), „London Evening Standard” (w październiku 2016) i „NME” (w maju 2017).
Życie prywatne.
Uzależniony od heroiny i alkoholu, miał liczne problemy z prawem, był 11 razy aresztowany. W trzynastym roku życia został wegetarianinem. Cierpiał na depresję i bulimię. Swoje zmagania z uzależnieniami, zakończone sukcesem, opisał, w przetłumaczonej na język polski, książce "Regeneracja" (wyd. Wydawnictwo KROKI). Założył w Londynie i finansuje kawiarnię, prowadzoną przez osoby, które wyszły z uzależnień.
Spotykał się z Kate Moss (2006), Georginą Baillie (2006), Courtney Love (2006), Imogen Thomas (2007), Holly Madison (2009), Isabellą Brewster (w lipcu 2012) i Geri Halliwell (w sierpniu 2012). 23 października 2010 w egzotycznym kurorcie Aman-I-Khas w Jaipur w stanie Radżastan w Indiach poślubił amerykańską piosenkarkę pop Katy Perry. W 2012 rozwiódł się. W 2015 związał się z Laurą Gallacher. Wzięli ślub 26 sierpnia 2017 w Henley-on-Thames. Mają córkę Mabel (ur. 2016).

</doc>
<doc id="1221819" url="https://pl.wikipedia.org/wiki?curid=1221819" title="Pawilon Wyspiańskiego 2000">
Pawilon Wyspiańskiego 2000



</doc>
<doc id="1221821" url="https://pl.wikipedia.org/wiki?curid=1221821" title="Džoni Novak">
Džoni Novak

Džoni Novak (ur. 4 września 1969 w Lublanie) – słoweński piłkarz grający na pozycji obrońcy.
Podczas kariery piłkarskiej Novak występował w reprezentacji Jugosławii oraz reprezentacji Słowenii, z którą uczestniczył w ME 2000 oraz MŚ 2002.

</doc>
<doc id="1221822" url="https://pl.wikipedia.org/wiki?curid=1221822" title="KPAC">
KPAC



</doc>
<doc id="1221824" url="https://pl.wikipedia.org/wiki?curid=1221824" title="Perpetua Hong Kŭm-ju">
Perpetua Hong Kŭm-ju

Św. Perpetua Hong Kŭm-ju (ko. 홍금주 페르페투아) (ur. 1804 w Korei – zm. 26 września 1839 w Seulu) – męczennica, święta Kościoła katolickiego.
Życiorys.
Perpetua Hong Kŭm-ju urodziła się w okolicach Seulu. Dorastała w domu swojej babki. W wieku 15 lat wydano ją za mąż za poganina. Szybko straciła męża, a niedługo po nim syna. Właściciel domu, w którym mieszkała, uczył ją katechizmu. Podziwiano ją za działalność charytatywną. Podczas prześladowań została aresztowana. Poddano ją torturom, żeby wyrzekła się wiary i wskazała miejsca, gdzie ukrywają się katolicy. Ona jednak się nie załamała. Została ścięta 26 września 1839 roku w Seulu w miejscu straceń za Małą Zachodnią Bramą razem z ośmioma innymi katolikami (Magdaleną Hŏ Kye-im, Sebastianem Nam I-gwan, Julią Kim, Agatą Chŏn Kyŏng-hyŏb, Karolem Cho Shin-ch’ŏl, Ignacym Kim Che-jun, Magdaleną Pak Pong-son i Kolumbą Kim Hyo-im).
Dzień wspomnienia.
20 września (w grupie 103 męczenników koreańskich).
Proces beatyfikacyjny i kanonizacyjny.
Beatyfikowana 5 lipca 1925 roku przez Piusa XI, kanonizowana 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1221825" url="https://pl.wikipedia.org/wiki?curid=1221825" title="Megarachne">
Megarachne

Megarachne (z gr. „wielki pająk”) – rodzaj eurypteryda żyjącego w górnym karbonie (Pensylwan). Długość jego ciała wynosiła około 34 cm, a rozpiętość kończyn 50 cm. Jego skamieniałości zostały odkryte w okolicach argentyńskiej Kordoby i opisane w 1980 roku przez Mario Hünickena, który zaklasyfikował je jako szczątki pająka z grupy Mygalomorphae, co przyczyniło się do uzyskania przez zwierzę tytułu największego przedstawiciela tej grupy zwierząt w dziejach Ziemi. Między innymi cechy takie, jak obecność jednej pary złożonych oczu (a nie kilku par prostych oczu, jak u współczesnych pająków) oraz charakterystyczne elementy szkieletu pozwoliły Paulowi Seldenowi, José A. Corronce i Hünickenowi stwierdzić, że "Megarachne" był w rzeczywistości wielkorakiem, a nie pająkiem.
"Megarachne", pokazany jako pająk polujący na petrolakozaura, miał pojawić się w jednym z odcinków serialu "Zanim przywędrowały dinozaury". Jednakże gdy w trakcie realizacji programu odkryto, że "Megarachne" jest eurypterydem, zamiast niego zdecydowano się uczynić bohaterem odcinka nieokreślonego bliżej pająka z grupy "Mesothelae". Wcześniej "Megarachne" ukazany jako pająk pojawił się w programie dokumentalnym "Giant Monsters", prowadzonym przez Jeffa Corwina.

</doc>
<doc id="1221826" url="https://pl.wikipedia.org/wiki?curid=1221826" title="Kama Sutra – A Tale Of Love">
Kama Sutra – A Tale Of Love

Kama Sutra – A Tale Of Love – kostiumowy film indyjskiej reżyserki Miry Nair, autorki "Monsunowe wesele", "Salaam Bombay!" czy "Imiennik". Akcja filmu stworzonego w 1996 roku rozgrywa się w Indiach i opowiada historię kobiety, która ciało sprzedała królowi, a serce oddała jego rzeźbiarzowi. W filmie są odniesienia do Kamasutry, indyjskiej sztuki miłości zapisanej w książce i w rzeźbach Khajuraho.
Fabuła.
Maya wychowuje się na dworze z książęcą córką Tarą, jej mleczną siostrą. Dzieli z nią wszystkie dziecięce smutki i radości, ale wkrótce obie zaczynają odczuwać dzielącą je nierówność. Tara (Sarita Choudhury) wychowywana jest do władzy i bogactwa, Maya znosi po niej sari, ale przewyższa ją wdziękiem i umiejętnością uwodzenia w tańcu. Zazdrość o Mayę osiąga szczyt, gdy ta wzbudza zainteresowanie króla (Naveen Andrews), który przyjechał poślubić Tarę. Wściekła pluje jej w twarz upokarzając ją publicznie przy wszystkich. Maya mści się oddając się zauroczonemu nią królowi w noc jego ślubu z Tarą. Gdy Tara odjeżdża już na dwór swojego męża, Maya szepcze jej na pożegnanie: „Całe życie używałam twoich starych rzeczy, ale teraz coś, czego ja użyłam, jest twoim na zawsze”. Jej oddanie się królowi podgląda zakochany w niej od lat kaleki brat Tary książę Biki. Mimo tego pragnie ją poślubić. Gdy Maya odrzuca go, mówi wszystkim o jej „nocy poślubnej” z królem. Zhańbiona Maya zostaje wypędzona. Wędrując bezdomna spotyka rzeźbiarza Jai Kumara (Ramon Tikaram), który znajduje dla niej dom u Rasy Devi (Rekha), byłej kurtyzany, która uczy sztuki miłości przygotowując dziewczyny do małżeństwa lub do dawania płatnej rozkoszy. Maya znajduje oparcie w Rasie i wzbudza miłość Jaia. Łączy ich wyrastająca z namiętności czułość, która zaczyna przerażać Jaia. Bojąc się rosnącej zależności, odchodzi od Mayi. Wkrótce zaczyna tego żałować, szuka Mayi, ale ona porzucona w żalu zdecydowała się zostać kurtyzaną króla. Jai próbuje walczyć o jej serce z posiadającym jej ciało królem.

</doc>
<doc id="1221827" url="https://pl.wikipedia.org/wiki?curid=1221827" title="Misteria Paschalia">
Misteria Paschalia

Festiwal „Misteria Paschalia” – europejski festiwal muzyki dawnej poświęcony muzyce renesansu i baroku odbywający się w Krakowie w okresie Świąt Wielkanocnych. Organizatorem festiwalu jest Krakowskie Biuro Festiwalowe. 
Formuła Festiwalu.
Formuła festiwalu opiera się głównie na prezentacji muzyki oscylującej wokół tematyki związanej z okresem Wielkiego Tygodnia i Świąt Wielkiej Nocy, wpisując się w kalendarium obchodów liturgicznych w Kościele katolickim. Muzyka wykonywana jest przez  mistrzów i interpretatorów muzyki dawnej tworząc  niepowtarzalny repertuaru, w tym przedsięwzięcia nowe lub przygotowane specjalnie na „Misteria Paschalia”.
Nagrody.
Festiwal otrzymał nagrodę Polskiej Organizacji Turystycznej jako Turystyczny Produkt 2004 roku. Zajął również pierwsze miejsce w rankingu "Afisz-wydarzenia kulturalne 2007" tygodnika Polityka, w kategorii "Muzyka poważna" (łącznie triumfował trzykrotnie w rankingu wydarzeń kulturalnych tygodnika). W 2008 i 2009 Rzeczpospolita uznała go za jedno z najważniejszych wydarzeń roku. Dwukrotnie był obecny na targach Midem.
Edycje Festiwalu "Misteria Paschalia".
Wydarzeniem towarzyszącym festiwalowi w 2012 roku była prapremiera Pasji według św. Łukasza Krzysztofa Pendereckiego w reżyserii Grzegorza Jarzyny. Spektakl odbył się 31 marca i 1 kwietnia 2012 w Alvernia Studios pod Krakowem. Powstał z inicjatywy Narodowego Instytutu Audiowizualnego w ramach podsumowania Krajowego Programu Kulturalnego Polskiej Prezydencji 2011.
Po raz pierwszy w historii festiwalu organizatorzy przygotowali serię płyt z zapisami archiwalnych koncertów Misteriów. Jako pierwsze do międzynarodowej dystrybucji wprowadzono pozycje w wykonaniu Europa Galante pod dyrekcją Fabio Biondiego (Gian Francesco de Majo – "Gesù sotto il peso della Croce" (Misteria Paschalia 2006), Alessandro Scarlatti – "La Santissima Annunziata" (Misteria Paschalia 2007), Nicola Fago – "Il Faraone Sommerso" (Misteria Paschalia 2009)). Autorem zdjęć promujących festiwal był Robert Wolański.
Koncert 17 marca 2008 był światowym prawykonaniem "Il Re Del Dolore" Antonio Caldary. Następnego dnia miało miejsce pierwsze światowe wykonanie koncertowe projektu Jordiego Savalla – "Lachrimae Caravaggio".

</doc>
<doc id="1221831" url="https://pl.wikipedia.org/wiki?curid=1221831" title="Szakłakowate">
Szakłakowate

Szakłakowate ("Rhamnaceae" L.) – rodzina roślin należąca do rzędu różowców. Obejmuje ok. 50–52 rodzaje roślin z ok. 1050 gatunkami. Rodzina jest niemal kosmopolityczna, przy czym największe zróżnicowanie jej przedstawicieli występuje na obszarze międzyzwrotnikowym. Brak jej przedstawicieli tylko na pustyniach i w strefie arktycznej. We florze Polski występują dwa rodzaje tej rodziny – kruszyna ("Frangula") i szakłak ("Rhamnus").
Rośliny zawierają często glikozydy antrachinonowe i alkaloidy. U szeregu rodzajów na korzeniach wykształcają się brodawki korzeniowe, w których żyją promieniowce z rodzaju "Frankia", mające zdolność asymilowania wolnego (atmosferycznego) azotu.
Drewno niektórych przedstawicieli ("Alphitonia", "Colubrina", howenia "Hovenia" i głożyna "Ziziphus") jest cenionym surowcem konstrukcyjnym i stosowanym do wyrobu mebli, instrumentów muzycznych i w rzeźbiarstwie. "Phylica arborea" jest jedynym rodzimym gatunkiem dostarczającym drewna na archipelagu Tristan da Cunha. Z owoców i kory różnych gatunków szakłaków "Rhamnus" wytwarza się barwniki. Owoce głożyny pospolitej są jadalne, a w przypadku howenii słodkiej spożywane są mięśniejące szypułki owoców. Liczne gatunki z rodzajów prusznik "Ceanothus", howenia "Hovenia", prusznik "Paliurus", "Pomaderris", kollecja "Colletia" i szakłak uprawiane są jako rośliny ozdobne. Rośliny z szeregu rodzajów (np. kruszyna "Frangula", "Colubrina", "Karwinskia") wykorzystywane są w lecznictwie. Węgiel drzewny z kruszyny pospolitej stosowany był do wyrobu prochu.
Systematyka.
Rodzina w dawniejszych systemach (np. Englera) klasyfikowana była w rzędzie szakłakowców "Rhamnales" wspólnie z winoroślowatymi "Vitaceae" i nałużynowatymi "Leeaceae". W systemie Cronquista z 1988 pozostała jedyną rodziną w rzędzie szakłakowców (pozostałe rodziny uznawane za blisko spokrewnione przeniesiono do odrębnego rzędu winoroślowców "Vitales"). W system Thorne'a łączona była z oliwnikowatymi "Elaeagnaceae". Rozważano jej przynależność do takich rzędów jak: dławiszowce "Celastrales", pokrzywowce "Urticales" i wilczomleczowce "Euphorbiales". W końcu analizy molekularne ujawniły jej siostrzaną pozycję w stosunku do rodzin oliwnikowatych "Elaeagnaceae", "Dirachmaceae" i "Barbeyaceae" w obrębie rzędu różowców "Rosales", do którego jest zaliczana od systemu APG II z 2003.
Najstarsze skamieniałości przedstawicieli rodziny datowane są na 90 milionów lat.
Podział systematyczny rodziny.
W obrębie rodziny wyróżnia się trzy główne grupy, w tym dwie tradycyjnie wyróżniane podrodziny "Rhamnoideae" i "Ziziphoideae" oraz grupę Ampeloziziphoids obejmującą trzy monotypowe plemiona "Ampelozizypheae", "Bathiorhamneae", "Doerpfeldieae". W obrębie "Rhamnoideae" wyróżniane są trzy plemiona, w obrębie "Ziziphoideae" – pięć. Szereg rodzajów ma niepewną pozycję w tej klasyfikacji i przypisane są one prowizorycznie jako rodzaje "incertae sedis" do różnych podrodzin:
Plemię "Ventilagineae" 
Plemię "Rhamneae" 
Plemię "Maesopsideae" 
"incertae sedis":
Plemię "Pomaderreae" 
Plemię "Colletieae" 
Plemię "Phylicieae" 
Plemię "Gouanieae" 
Plemię "Paliureae" 
"incertae sedis":

</doc>
<doc id="1221833" url="https://pl.wikipedia.org/wiki?curid=1221833" title="Okręg wyborczy Marlborough">
Okręg wyborczy Marlborough

Okręg wyborczy Marlborough powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg położony był w hrabstwie Wiltshire. W 1868 r. liczbę mandatów przypadających na okręg zmniejszono do jednego. Okręg został zlikwidowany w 1885 r.

</doc>
<doc id="1221834" url="https://pl.wikipedia.org/wiki?curid=1221834" title="Rhamnaceae">
Rhamnaceae



</doc>
<doc id="1221837" url="https://pl.wikipedia.org/wiki?curid=1221837" title="Stanisław Jerzy Biegański">
Stanisław Jerzy Biegański



</doc>
<doc id="1221838" url="https://pl.wikipedia.org/wiki?curid=1221838" title="Haxey Hood">
Haxey Hood

Haxey Hood – brytyjska odmiana gry w piłkę mająca swoje początki w średniowieczu. Rozgrywana jest w angielskiej miejscowości Haxey w północnym Lincolnshire 6 stycznia (jednak jeśli to wypada w niedzielę, to 5 stycznia). Podobna gra jest także uprawiana w Epworth (Epworth Hood).
W grze uczestniczą dwie drużyny. Jedną stanowią Boggoni, a drugą mieszkańcy Haxey i okolicznych miejscowości. Zadaniem zawodników jest doniesienie piłki do jednej z czterech wcześniej wyznaczonych gospód. Zwycięża drużyna, której gracz zrobi to pierwszy. Nagrodą jest obfity poczęstunek, który dostają zwycięzcy jak i przegrani.
Podczas zawodów piłki nie wolno kopać i kozłować nią, a jedynie podrzucać i wyrywać innym. Piłka musi też poruszać się w kierunku jednej z gospód.
Pochodzenie nazwy.
Nazwa gry pochodzi od miejscowości, w której jest rozgrywana. Natomiast Haxey pochodzi najprawdopodobniej z dialektu nazwy "hoxey", co w wolnym tłumaczeniu oznacza "tarmosin" (ang. "hox" – tarmosić, niepokoić).
Hood (ang. "hood" – kaptur) wiąże się z dawnym zwyczajem, wedle którego chłopi chwytali zwiewane przez wiatr przykrycie głowy dziedziczki. Zwyczaj ten uważany jest za prototyp gry.
Natomiast nazwa zawodników czyli Boggons oznacza "unurzani w błocie" (ang. "bog" lub celt.-szkoc. "bogah" – moczary). Prawdopodobnie wiąże się ona z walką zawodników o piłkę na podmokłych terenach wokół miejscowości.
Historia.
Legenda głosi, że w XIV wieku Lady Mowbray, miejscowa dziedziczka jadąc konno zgubiła swój kaptur. Łapało go 13 chłopów. Ponieważ wiatr był silny trwało to jakiś czas. Nagrodą za pomoc było 13 akrów ziemi przyznane parafii, z której pochodzili chłopi. Dochód z niej miał być przeznaczony na organizację święta upamiętniającego wydarzenie. Podczas tej uroczystości miało być także odtwarzane łapanie kaptura, który z czasem został zamieniony na piłkę. Dziedziniec kościoła miejscowej parafii uważany jest za połowę akra ofiarowanej ziemi.
Etnografowie jednak sądzą, że gra wywodzi się z przedchrześcijańskiego rytuału, który wiązał się ze składaniem ofiar w celu zwiększenia plonów oraz końcem zimy i początkiem wiosny.
Przebieg gry.
Tydzień przed mającą odbyć się grą zawodnicy chodzą po okolicznych wsiach i miasteczkach w celu zbierania datków przeznaczonych na pokrycie kosztów organizacji rozgrywek i zapraszają na zawody. Zawodników prowadzi błazen () w czerwonym stroju oraz kapeluszu z piórami i czerwonymi kwiatami. Ubranie ma obszyte różnokształtnymi łatkami. Podobnie ubrana jest reszta drużyny Boggonów, z wyjątkiem łatek. Zawodnicy mają czerwone płaszcze z flaneli ("scarlet flannel coat") i kapelusze z kwiatami.
W dniu, w którym ma odbyć się mecz wszyscy są ubrani jak tydzień wcześniej, a błazen ma dodatkowo twarz ubrudzoną sadzą i ochrą. Błazen niesie również drzewce bicza z umocowaną na końcu skarpetą, w której znajdują się otręby. Biczem dostają ci, którzy za blisko do niego podejdą dając tym wyraz braku szacunku dla jego władzy.
W dniu meczu odbywa się także procesja, która idzie ulicami miasta do kościoła parafialnego. Błazen w tym dniu może całować każdą napotkaną kobietę. Za nim idzie 12 Boggonów (obecnie są to członkowie lokalnego klubu piłkarskiego). Kapitan drużyny nazywany jest Królem Boggonów, Przełożonym Boggonów albo Władcą Piłki Kaptura. Niesie on 13 gałązek wierzbowych związanych 13 prętami łoziny – stanowi to symbol jego władzy nad drużyną i piłką.
Po przybyciu pod kościół błazen wychwala umiejętności graczy i zaprasza do wspólnej zabawy.
Podczas przemówienia odbywa się "wędzenie błazna" ("Smoking the Fool"). Etnograf M. Peacock opisał tę ceremonię następująco: "zawieszano go nad ogniem i kołysano w przód i w tył duszącego się od dymu. Po pewnym czasie pozwalano mu zeskoczyć w kopcącą się jeszcze trawę, dobrze zlaną wodą, i wygramolić się z niej tak szybko jak tylko mógł". Zaniechano jednak tej czynności w 1956 r., ponieważ ktoś zapomniał zalać palenisko wodą i błazen zapalił się. Obecnie wędzenie polega na zapaleniu za jego plecami wilgotnej słomy, która wytwarza dużo dymu.
Po "wędzeniu" błazen prowadzi zebranych na pobliskie wzgórze. Gracze obu drużyn tworzą krąg. Tutaj ma miejsce walka o "pomniejsze kapturki", które rzuca w tłum Król Boggonów. Wykorzystane tu piłki są szmaciane i obwiązane tasiemkami, aby się nie rozpadły podczas walki o nie. Ch. Hole opisał tę walkę następująco: "Gdy tylko pierwsza omotanka zostanie rzucona w górę, rozpoczyna się o nią zacięta walka, a każdy z mężczyzn stara się ją złapać i zanieść poza granice swojej wsi. Jeśli zdoła to uczynić, może zachować piłkę. Aby się to udało musi najpierw zwieść nie tylko czujnych Boggonów, ale wszystkich pozostałych graczy, którzy wyruszają w pościg i starają się wyrwać mu piłkę. Zadaniem Boggonów jest nie dopuścić, by piłka wyszła poza wyznaczone granice. Jeśli któryś z nich zdoła ją posiąść lub choćby tylko dotknąć, taka szmacianka uznawana jest za "martwą" i wraca do Władcy Boggonów, który wykonuje ponowny wyrzut."
Gdy wszystkie piłeczki zostaną wyrzucone rozpoczyna się "Sway" czyli właściwa gra (piłka w Haxey Hood nazywana jest "Sway Hood"). Boggoni ustawiają się w koło. Piłkę wyrzuca Władca Boggonów lub gość honorowy zawodów. Gdy piłka zostanie wyrzucona wszyscy rzucają się na nią, co przypomina grę w rugby. Tłum graczy przemieszcza się w dół wzgórza i zmierza w kierunku którejś z wcześniej wyznaczonych karczm, które pełnią rolę bramek. Zazwyczaj gra trwa 2-3 godziny.

</doc>
<doc id="1221839" url="https://pl.wikipedia.org/wiki?curid=1221839" title="Sosłan Andijew">
Sosłan Andijew

Sosłan Pietrowicz Andijew (ros. Сослан Петрович Андиев; oset. Андиаты Пётры фырт Сослан; ur. 21 kwietnia 1952 we Władykaukazie, zm. 21 listopada 2018 w Moskwie) – radziecki zapaśnik w stylu wolnym, z pochodzenia Osetyjczyk.
W 1969 zwyciężył w młodzieżowych mistrzostwach świata, a w 1970 i 1972 młodzieżowych mistrzostwach Europy. Na igrzyskach olimpijskich w Montrealu w 1976 zdobył złoty medal. Sukces ten powtórzył w Moskwie w 1980. Ma w swoim dorobku również pięć medali mistrzostw świata:cztery złote (1973, 1975, 1977, 1978) i jeden srebrny (1974). Do jego osiągnięć należą także trzy tytuły mistrza Europy (1974, 1975, 1982). Pierwszy w Pucharze Świata w 1973, 1976 i 1981; drugi w 1978 i 1980. Mistrz świata juniorów w 1969. Siedmiokrotnie był mistrzem ZSRR (1973-1978, 1980).
Na Gorsky State University ukończył ekonomię. W latach 1985-1989 był trenerem ZSRR w zapasach. Później był ministrem sportu Osetii Północnej, wiceprzewodniczącym Rosyjskiego Komitetu Olimpijskiego, a także członkiem Komitetu Wykonawczego Rosyjskiego Komitetu Olimpijskiego.

</doc>
<doc id="1221841" url="https://pl.wikipedia.org/wiki?curid=1221841" title="Power Metal (demo)">
Power Metal (demo)

Power Metal – trzecie demo amerykańskiego zespołu heavymetalowego Metallica. Nagrane zostało 24 kwietnia 1982 roku.

</doc>
<doc id="1221843" url="https://pl.wikipedia.org/wiki?curid=1221843" title="Praga Magnacka">
Praga Magnacka



</doc>
<doc id="1221844" url="https://pl.wikipedia.org/wiki?curid=1221844" title="Stanisław Biegański">
Stanisław Biegański

Zobacz też

</doc>
<doc id="1221848" url="https://pl.wikipedia.org/wiki?curid=1221848" title="36. ceremonia wręczenia Złotych Globów">
36. ceremonia wręczenia Złotych Globów

Złote Globy za 1978 rok odbyły się 27 stycznia 1979 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymała Lucille Ball.Nagrodę Henrietty dla najbardziej popularnych aktorów otrzymali John Travolta i Jane Fonda.
Laureaci:
Kino.
Najlepszy film dramatyczny.
Midnight Express, reż. Alan Parker
nominacje:
Najlepsza komedia lub musical.
Niebiosa mogą zaczekać, reż. Warren Beatty
nominacje:
Najlepszy aktor dramatyczny.
Jon Voight – Powrót do domu
nominacje:
Najlepsza aktorka dramatyczna.
Jane Fonda – Powrót do domu
nominacje:
Najlepszy aktor w komedii lub musicalu.
Warren Beatty – Niebiosa mogą zaczekać
nominacje:
Najlepsza aktorka w komedii lub musicalu.
nominacje:
Najlepszy aktor drugoplanowy.
John Hurt – Midnight Express
nominacje:
Najlepsza aktorka drugoplanowa.
Dyan Cannon – Niebiosa mogą zaczekać
nominacje:
Najlepsza reżyseria.
Michael Cimino – Łowca jeleni
nominacje:
Najlepszy scenariusz.
Oliver Stone – Midnight Express
nominacje:
Najlepsza muzyka.
Giorgio Moroder – Midnight Express
nominacje:
Najlepsza piosenka.
„Last Dance” – Dzięki Bogu już piątek – muzyka i słowa: Paul Jabara
nominacje:
Najlepszy film zagraniczny.
Jesienna sonata, reż. Ingmar Bergman 
nominacje:
Najlepszy debiut – aktor.
Brad Davis – Midnight Express
nominacje:
Najlepszy debiut – aktorka.
Irene Miracle – Midnight Express
nominacje:

</doc>
<doc id="1221850" url="https://pl.wikipedia.org/wiki?curid=1221850" title="108 (Azja)">
108 (Azja)

108 – liczba, która w Indiach i na Dalekim Wschodzie w religiach dharmicznych symbolizuje doskonałość i uważana jest za liczbę świętą albo magiczną.
Liczba ta w matematyce indyjskiej wskazywana jest jako doskonała, gdyż stanowi iloczyn trzech pierwszych liczb naturalnych podniesionych każda do potęgi własnej:
formula_1
Oto przykłady występowania liczby 108 w różnych tradycjach Wschodu:

</doc>
<doc id="1221852" url="https://pl.wikipedia.org/wiki?curid=1221852" title="Dillingen/Saar">
Dillingen/Saar

Dillingen/Saar – miasto w Niemczech, w kraju związkowym Saara, w powiecie Saarlouis, niedaleko granicy z Francją. Zamieszkuje go 20 808 mieszkańców (2010). Najbliżej położone duże miasta: Saarlouis, Saarbrücken.
Dzielnice.
Dillingen składa się z trzech dzielnic: Diefflen, Dillingen i Pachten.
Diefflen, położone nad dolnym biegiem rzeki Prims, liczy około 4 800 mieszkańców i zostało przyłączone do gminy w 1969 roku.
Historia.
Pierwsza udokumentowana wzmianka o miejscowości Diefflen pojawiła się w roku 1324. Natomiast w roku 1357 po raz pierwszy pojawiła się wzmianka o Starym Pałacu ("Altes Schloss"). Między 1618 a 1648 w czasie wojny trzydziestoletniej, region dzisiejszego Dillingen został spustoszony. W roku 1685 Ludwik XIV wystawił regionowi zezwolenie na utworzenie hut żelaza. W roku 1815 okolice zostały włączone do Prus.
Współpraca.
Miejscowości partnerskie:
Komunikacja i transport.
Dillingen posiada dworzec kolejowy na trasie Saarbrücken-Trewir-Koblencja.
Poza tym w Dillingen znajduje się port przemysłowy.

</doc>
<doc id="1221860" url="https://pl.wikipedia.org/wiki?curid=1221860" title="ISI Master Journal List">
ISI Master Journal List



</doc>
<doc id="1221861" url="https://pl.wikipedia.org/wiki?curid=1221861" title="Montagu Stopford (wiceadmirał)">
Montagu Stopford (wiceadmirał)

Montagu Stopford (ur. 11 listopada 1798, zm. 10 listopada 1864) – brytyjski arystokrata i wojskowy, najmłodszy syn James Stopford, i lady Mary Scott, córki Henry Scott. Młodszy brat James Stopford.
Służbę w Royal Navy rozpoczął 8 listopada 1810 r. 17 lipca 1819 r. został awansowany do stopnia porucznika. 29 stycznia 1822 r. został komandorem. 8 kwietnia 1825 r. otrzymał rangę kapitana. W latach 1842-1846 dowodził okrętem HMS „Pique” (w Ameryce Północnej i Indiach Zachodnich), w 1850 r. HMS Trafalgar, w 1851 r. HMS „Waterloo”, w 1852 r. HMS „London”, w latach 1852-1853 ponownie „Waterloo”. W 1855 r. został admirałem nadintendentem na Malcie. Jego okrętem flagowym był wówczas HMS „Ceylon”. Od 5 grudnia 1853 r. był kontradmirałem. 25 czerwca 1858 r. został awansowany do stopnia wiceadmirała. Wreszcie 30 listopada 1863 r. został admirałem. Z czynnej służby odszedł 9 lutego 1864 r. 5 lipca 1855 r. został kawalerem Krzyża Komandorskiego Orderu Łaźni.
25 sierpnia 1827 r. poślubił Cordelię Whitmore (zm. 4 września 1851), córkę generała-majora George’a Whitmore’a i Cordelii Ainslie. Montagu i Cordelia mieli razem syna i trzy córki:
29 września 1853 r. poślubił Lucy Cay (zm. 3 grudnia 1883), córkę Johna Caya. Montagu miał z nią syna i dwie córki:

</doc>
<doc id="1221865" url="https://pl.wikipedia.org/wiki?curid=1221865" title="Tsonga (ujednoznacznienie)">
Tsonga (ujednoznacznienie)



</doc>
<doc id="1221874" url="https://pl.wikipedia.org/wiki?curid=1221874" title="Europejskie Stowarzyszenie Klubów">
Europejskie Stowarzyszenie Klubów

Europejskie Stowarzyszenie Klubów (ECA) jest samodzielnym, niezależnym organem bezpośrednio reprezentującym drużyny piłkarskie w Europie. Zadaniem ECA jest ochrona i promocja Europejskiej klubowej piłki nożnej. Do celów organizacji należy także stworzenie nowego, bardziej demokratycznego modelu zarządzania, który podkreśliłby kluczową rolę klubów w piłce nożnej.
Historia.
Utworzone w miejsce rozwiązanej Grupy G-14 w styczniu 2008 oraz Europejskiego Forum Klubowego UEFA zarządzanego przez Karl-Heinza Rummenigge, Europejskie Stowarzyszenie Klubów zostało oficjalnie powołane wraz z podpisaniem Memorandum Porozumienia pomiędzy UEFA a ECA 21 stycznia 2008 roku. Podczas pierwszego Walnego Zgromadzenia ECA, które odbyło się w dniach 7-8 lipca 2008 roku w siedzibie UEFA w szwajcarskim Nyonie, Karl-Heinz Rummenigge został oficjalnie mianowany na stanowisko Prezydenta ECA.
Europejskie Stowarzyszenie Klubów przyjęło strukturę organizacyjną oraz proces selekcji podobną do tych, na których opierało się Europejskie Forum Klubowe, składające się ze 102 członków wybieranych co dwa lata.
Struktura.
Po utworzeniu Europejskiego Stowarzyszenia Klubów w styczniu 2008, uzgodniono, że ECA oraz jego 16 członków-założycieli będą reprezentowani przez tymczasowy Zarząd ECA do czasu zwołania następnego Walnego Zgromadzenia pod koniec sezonu, podczas którego odbędą się wybory nowego Zarządu Wykonawczego. Postanowiono, że poza czterema przedstawicielami mianowanymi przez Zarząd Wykonawczy do Rady Strategii Rozwoju Futbolu Zawodowego UEFA (PFSC), Zarząd ECA będzie obejmował jedenastu członków. Europejskie Stowarzyszenie Klubów miało również zapewnić połowę członków Komisji Rozgrywek Klubowych UEFA.
Z początkiem kadencji 2013-15, Europejskie Stowarzyszenie Klubów reprezentuje 214 drużyn, z których 105 to Członkowie Zwyczajni, a 109 Członkowie Stowarzyszeni i z których co najmniej jeden klub należy do jednej z 53 federacji UEFA. Dokładna liczba klubów-członków zwyczajnych z poszczególnych federacji jest określana co dwa lata pod koniec sezonu UEFA na podstawie rankingu federacji członkowskich UEFA zgodnie z poniższą zasadą:
Z zakończeniem Walnego Zgromadzenia we wrześniu 2015, władze Zarządu Wykonawczego ECA prezentują się następująco: Karl-Heinz Rummenigge (Prezydent; Bayern Monachium), Umberto Gandini (I Wiceprezydent; AC Milan), Pedro López Jímenez (II Wiceprezydent; Real Madryt), Evgeni Giner (III Wiceprezydent, CSKA Moskwa), Ivan Gazidis (Arsenal), Andrea Agnelli (Juventus), Ed Woodward (Manchester United), Jean-Michel Aulas (Olympique Lyon), Theodoros Giannikos (Olympiakos Pireus), Edwin van der Sar (Ajax Amsterdam), Michael Verschueren (RSC Anderlecht), Petter Lawwell (Celtic FC), Aki Riihilhati (HJK Helsinki) i jedyny Polak w decydujących strukturach piłki nożnej Dariusz Mioduski (Legia Warszawa).
W skład Europejskiego Stowarzyszenia Klubów wchodzi wiele podmiotów, w tym grupy robocze, panele ekspertów i komisje. Przedstawiają się one następująco:
Grupy robocze
Od samego początku istnienia ECA, Grupy Robocze stanowiły kamień węgielny struktury organizacyjnej Stowarzyszenia. Aktywnie zapewniają one wsparcie i doradztwo dla Zarządu Wykonawczego ECA oraz przedstawicieli Stowarzyszenia uczestniczących w komisjach lub grupach roboczych na poziomie UEFA, FIFA oraz Unii Europejskiej. Ich udział jest kluczowy i strategiczny dla organizacji. Ponadto, prowadzą one spotkania członkowskie oraz odpowiadają za komunikację wewnątrz całego stowarzyszenia podczas omawiania istotnych spraw, wyzwań czy szans.[9.] Wszystkie grupy robocze składają się zarówno z klubów-członków zwyczajnych, jak i klubów-członków stowarzyszonych z wszystkich czterech kategorii. Do pięciu grup roboczych ECA należą: Grupa Robocza ds. Rozgrywek, Grupa Robocza ds. Finansowych, Grupa Robocza ds. Stosunków Instytucjonalnych, Grupa Robocza ds. Marketingu i Komunikacji oraz Grupa Robocza ds. Młodzieży.
Panele Ekspertów
Podobnie jak Grupy Robocze, Panele Ekspertów ECA oraz Komisje stanowią wsparcie dla Zarządu Wykonawczego i składają się ze specjalnych ekspertów wywodzących się z różnych klubów członkowskich ECA. Członkowie każdego Panelu i Komisji są mianowani przez Zarząd Wykonawczy ECA oraz pełnią funkcję organów doradczych. Obecnie, ECA obejmuje następujące Panele Ekspertów i Komisje: Panel Doradztwa Prawnego, Panel ds. Statutowych, Panel Finansowego Fair Play, Komisja Dialogu Społecznego oraz Komisja ds. Piłkarstwa Kobiecego.
Osiągnięcia.
"Stan: luty 2013"
Zgodnie z Memorandum Porozumienia podpisanego przez UEFA w 2008 roku, Europejskie Stowarzyszenie Klubów zostało uznane jako niezależna organizacja reprezentująca interesy klubów na arenie Europejskiej. W ramach Porozumienia, UEFA zgodziła się również co cztery lata przeznaczać kwotę uzyskaną z puli przychodów z Mistrzostw Europy na rzecz federacji i klubów, które przyczyniły się do sukcesu imprezy. Docelowa suma do przekazania za Euro 2008 wynosi 43,5 miliona euro (62,8 milionów dolarów), z wypłatami około 4000 euro dokonywanymi na zasadzie „za każdy dzień zawodnika na turnieju”. W planach jest również ustalenie szeregu zobowiązań na rzecz klubów przez UEFA i FIFA, w tym udziałów finansowych za uczestnictwo piłkarzy w Mistrzostwach Europy i Mistrzostwach Świata, pod warunkiem uzyskania zgody ich poszczególnych organów.
22 marca 2012 roku ECA i UEFA podpisały odnowione Memorandum Porozumienia na okres 2012-2018 z okazji XXXVI Zwyczajnego Kongresu UEFA. Memorandum zostało podpisane przez Prezydenta ECA Karl-Heinza Rummenigge oraz Prezydenta UEFA Michela Platiniego. Jego celem jest utorowanie drogi do owocnej relacji pomiędzy europejskimi drużynami a organem zarządzającym piłką nożną w Europie, co ma przyczynić się do lepszej równowagi między futbolem narodowym a klubowym. Nowe porozumienie zastępuje to z 2008 roku i pozostaje w mocy do 30 maja 2018 roku. Cztery kluczowe zagadnienia nowego porozumienia prezentują się następująco:
Międzynarodowy Kalendarz Rozgrywek
Międzynarodowy Kalendarz Rozgrywek, kluczowy temat rozmów, zakłada przymusowe zwolnienie reprezentantów krajów ze swoich klubów w wyznaczonych terminach. Międzynarodowy Kalendarz Rozgrywek na lata 2014-18 jest oparty na konkretnej propozycji wystosowanej przez ECA oraz powstał dzięki wysiłkom specjalnej grupy roboczej składającej się z przedstawicieli ECA, EPFL, FIFPro i UEFA. Zalecenia opracowane przez grupę roboczą, które zostały zatwierdzone przez FIFA, oferują bardziej zrównoważony system 9 podwójnych spotkań w okresie 2 lat bez rozgrywania pojedynczych meczów towarzyskich. Jest on korzystny zarówno dla klubów, jak i reprezentacji.
Ubezpieczenie Wynagrodzenia Zawodników
Program Ochrony Klubów, początkowo wprowadzony na koszt UEFA mający objąć EURO 2012 w Polsce i na Ukrainie został przejęty i jest od tamtej pory finansowany przez FIFA po zatwierdzeniu przez Kongres FIFA w Budapeszcie w maju 2012 roku. Obecnie, program obejmuje wszystkie kluby, które oddają zawodników na mecze reprezentacyjne widniejące w Międzynarodowym Kalendarzu Rozgrywek, w tym zobowiązanie FIFA do ubezpieczenia turnieju piłki nożnej na Igrzyskach Olimpijskich. Program Ochrony Klubów przewiduje rekompensaty na rzecz klubów, w przypadku gdy zawodnik grający dla reprezentacji narodowej odniesie fizyczny uraz w wyniku wypadku, tymczasowo wykluczający go z aktywności sportowej. Zawodnicy są ubezpieczani na maksymalnie jeden rok po zakończeniu okresu odroczenia (=dzień odniesienia urazu + 27 dni) na maksymalną kwotę 7 500 000 euro.
Dzielenie się zyskami z EURO
Zgodnie z Memorandum Porozumienia między ECA a UEFA z 2008 roku, Komitet Wykonawczy UEFA zgodził się wydzielić rezerwy w wysokości 43,5 miliona Euro za UEFA EURO 2008 w Szwajcarii i Austrii oraz 55 milionów euro za UEFA EURO 2012 w Polsce i na Ukrainie. Po odnowieniu Memorandum Porozumienia, zyski dla klubów oddających piłkarzy na UEFA EURO 2012 w Polsce i na Ukrainie wzrosły do 100 milionów euro. Suma ta ma się jeszcze zwiększyć do 150 milionów euro za UEFA EURO 2016 we Francji. W świetle zwiększonych korzyści otrzymywanych przez kluby, UEFA i ECA opracowały nowy mechanizm dzielenia się zyskami. Jego głównym celem jest ustanowienie sprawiedliwego i zrównoważonego systemu, zagwarantowanie zwiększonych przychodów dla wszystkich klubów w porównaniu do poprzednich turniejów oraz zapewnienie uprawnień większej ilości klubów do otrzymywania udziałów z korzyści. Za UEFA EURO 2012 w Polsce i na Ukrainie, całkowita suma 100 milionów euro została podzielona względem turnieju finałowego (60%) i fazy kwalifikacyjnej (40%). Dzięki temu nowemu mechanizmowi dystrybucji aż 578 klubów otrzymało odpowiednie rekompensaty od UEFA za wydanie zawodników na mecze eliminacyjne i turniej finałowy. Jest to znaczący wzrost w porównaniu do UEFA EURO 2008, po którym tylko 181 drużyn otrzymało korzyści finansowe.
Zarządzanie
W końcu, nowe Memorandum Porozumienia wzmocniło wkład klubów w procesie decyzyjnym UEFA. W przyszłości, głosy klubów mają być w pełni brane pod uwagę oraz żadna decyzja bezpośrednio dotycząca klubu nie zostanie podjęta bez jego wcześniejszej zgody. Przedstawiciele ECA powoływani są z Zarządu Wykonawczego Komitetu Rozgrywek Klubowych UEFA oraz Rady Strategii Rozwoju Futbolu Zawodowego UEFA.
Publikacje.
Raport Odpowiedzialności Społecznej i Wspólnoty
We wrześniu 2011 roku, Europejskie Stowarzyszenie Klubów opublikowało swój pierwszy Raport Odpowiedzialności Społecznej i Wspólnoty. Celem tej publikacji było ukazanie korzystnego działania klubów piłkarskich w zakresie Wspólnoty i Odpowiedzialności Społecznej. Raport jest zbiorem 54 projektów klubów-członków ECA. Podkreślają one, że piłka nożna, jak i cały sport, odgrywają bardzo ważną rolę w społeczeństwie i edukacji.
Biuletyn Prawny ECA
Od 2011 roku, Europejskie Stowarzyszenie Klubów wydaje coroczny Biuletyn Prawny, w którym przedstawia najważniejsze i powracające problemy prawne, z jakimi borykają się przedstawiciele klubów. Biuletyny te mają na celu zapewnienie wsparcia i doradztwa klubom w radzeniu sobie z poszczególnymi problemami w zakresie odszkodowania za trening, problemów administracyjnych klubów, własności osób trzecich itp.
Raport ECA dotyczący Akademii Młodzieżowych w Europie
We wrześniu 2012 roku, ECA opublikowało Raport dotyczący Akademii Młodzieżowych w Europie[17], który służy jako punkt odniesienia i zapewnia porównawcze spojrzenie na różne metody i filozofie akademii młodzieży w całej Europie.
Przewodnik ECA po zarządzaniu klubami
Przewodnik ECA po zarządzaniu klubami składa się z części opisowych przeplecionych przykładami, kluczowymi informacjami wyniesionymi z praktyki oraz studiami przypadku, zebranymi podczas licznych wywiadów i wizyt w klubach. Tego typu podejście pozwala na przedstawienie możliwie największej liczby przykładów z codziennego życia klubu, służących jednocześnie jako platforma wymiany doświadczeń klubowych w celu przeprowadzania analizy indywidualnej, jak również umożliwiających klubom uczenie się od siebie. Takie “łączone” podejście stanowi główny sposób prezentacji materiału w tym Przewodniku.

</doc>
<doc id="1221877" url="https://pl.wikipedia.org/wiki?curid=1221877" title="Autostrada A61 (Niemcy)">
Autostrada A61 (Niemcy)

Autostrada A61 (niem. "Bundesautobahn 61 (BAB 61)" także "Autobahn 61 (A61)") – autostrada w Niemczech prowadząca z północnego zachodu na południowy wschód, od granicy z Holandią koło Venlo do skrzyżowania z autostradą A6 na węźle "Dreieck Hockenheim" w Badenii-Wirtembergii.
Z powodu rozbudowy kopalni węgla brunatnego Garzweiler odcinek między węzłami "Mönchengladbach-Wanlo" a "Jackerath" jest nieprzejezdny od września 2018 roku, docelowo zostanie rozebrany. Jego odbudowa ma nastąpić dopiero około 2035 roku.
Odcinki międzynarodowe.
Autostrada pomiędzy skrzyżowaniem z autostradą A1 na węźle "Kreuz Bliesheim" a skrzyżowaniem z autostradą A6 na węźle "Dreieck Hockenheim" jest częścią trasy europejskiej E31.
Autostrada pomiędzy skrzyżowaniem z drogą B50 na węźle "Rheinböllen" a skrzyżowaniem z autostradą A60 na węźle "Dreieck Nahetal" jest częścią trasy europejskiej E42.

</doc>
<doc id="1221883" url="https://pl.wikipedia.org/wiki?curid=1221883" title="Pyrkon">
Pyrkon

Festiwal Fantastyki Pyrkon – ogólnopolski festiwal, którego tematyka krąży wokół szeroko pojętej fantastyki, odbywający się co roku w Poznaniu. Jest największym tego typu wydarzeniem w Polsce i jednym z największych w Europie. Celem Pyrkonu jest integracja fanów różnych odmian fantastyki, a także popularyzacja tego gatunku wśród potencjalnych nowych odbiorców. Program festiwalu cechuje się wysoką różnorodnością, dzięki czemu każdy uczestnik może odnaleźć w nim coś dla siebie.
Organizator.
Organizatorem Pyrkonu jest Stowarzyszenie Klub Fantastyki „Druga Era”.
Oprócz Stowarzyszenia Festiwal współtworzy kilkudziesięciu organizatorów. Zaczynają oni swoją pracę na kilka miesięcy przed wydarzeniem, a kończą kilka dni po nim. Podczas trwania samego eventu w pracę przy Festiwalu zaangażowanych jest także kilkuset wolontariuszy, zwanych gżdaczami, którzy rozpoznawalni są dzięki charakterystycznym pomarańczowym koszulkom oraz Pokojowy Patrol (czerwone i żółte koszulki), który dba o bezpieczeństwo uczestników.
Na szczycie hierarchii są orgowie (organizatorzy (fioletowe koszulki)).
Historia.
W 1999 roku Klub Fantastyki „Druga Era” zorganizował Dzień z Fantastyką w osiedlowym klubie „Słońce” na os. Przyjaźni w Poznaniu. To jednodniowe wydarzenie, mające na celu rozpowszechnienie fantastyki wśród lokalnej społeczności, było bezpośrednim poprzednikiem Pyrkonu, a także bodźcem do jego utworzenia.
Pierwsza edycja Pyrkonu przypadła na rok 2000 i odbyła się w Szkole Podstawowej nr 21 przy ul. Łozowej 77 w Poznaniu. Było to niewielkie wydarzenie, które zgromadziło około 500 osób. Z roku na rok liczba uczestników rosła, a Pyrkon zajmował coraz większą powierzchnię. Jego atrakcje mieściły się w kilku budynkach: Gimnazjum nr 43 przy ul. Łozowej 53, Zespole Szkół Licealno-Technicznych nr 19 przy ul. 28 czerwca 1956 roku 352/360 oraz Hotelu Cezamet przy ul. Łozowej 78. O tym okresie mówi się jako o Pyrkonie “w szkole na Dębcu”.
W związku ze stale powiększającą się liczbą uczestników w 2011 roku została podjęta decyzja o przeniesieniu Pyrkonu ze szkół na Międzynarodowe Targi Poznańskie. Festiwal cały czas się rozrastał, a na atrakcje dla uczestników przeznaczane były kolejne hale targowe. Obecnie Pyrkon zajmuje większość powierzchni MTP, a rokrocznie przybywa na niego kilkadziesiąt tysięcy fanów fantastyki.
W roku 2020 organizatorzy ogłosili, że ze względu na zagrożenie związane z pandemią COVID-19 jubileuszowa, 20. edycja Pyrkonu nie odbędzie się, a nową datę spotkania wyznaczono na początek lipca 2021 roku. Również i ta edycja nie odbyła się z powodu zagrożenia epidemiologicznego, nową datę wyznaczono na 17 do 19 czerwca 2022 roku, miały natomiast miejsce dwie mniejsze imprezy – Pyrkonowy Targ Letni (w sierpniu 2021) i Pyrkonowy Targ Zimowy (w grudniu 2021).
W roku 2022 festiwal odwiedziło 55847 osób. Była to edycja rekordowa pod względem liczby uczestników.
Termin.
Pyrkon organizowany jest co roku. Wyjątek stanowi rok 2005, w którym „Druga Era” zajęła się organizacją innego konwentu, Polconu. Festiwal trwa trzy dni, nieprzerwanie od piątku do niedzieli, wiele jego atrakcji dostępnych jest dla uczestników również w nocy.
Pyrkon odbywa się zawsze w okresie wiosennym. Początkowo był organizowany w weekend, w który następowało przejście z czasu zimowego na letni – w informatorach i ogłoszeniach rozmieszczonych na terenie konwentu przypominano uczestnikom o konieczności przestawienia zegarków. W latach 2006–2014 odbywał się w pierwszy weekend po równonocy wiosennej, a od 2015 roku jego dokładna data uzależniona jest od dostępności Międzynarodowych Targów Poznańskich. Data każdej kolejnej edycji ogłaszana jest na oficjalnym zakończeniu poprzedniej.
Atrakcje.
Program Pyrkonu podzielony jest na 17 bloków, wśród których można znaleźć między innymi takie poświęcone filmom i serialom, literaturze, grom planszowym i elektronicznym, a także komiksom czy fantastyce dalekowschodniej. W większości atrakcje na Festiwalu tworzą sami uczestnicy, swoje propozycje prelekcji, paneli czy konkursów zgłaszając przez specjalny formularz. Coraz więcej atrakcji prowadzonych jest w języku angielskim.
Wśród najbardziej obleganych atrakcji Pyrkonu znajdują się spotkania i panele z gośćmi, reprezentującymi wiele różnych dziedzin fantastyki. W czasie festiwalu uczestnicy mają możliwość posłuchania pisarzy, reżyserów, aktorów, twórców gier czy rysowników, porozmawiania z nimi, a nawet zrobienia pamiątkowego zdjęcia czy zdobycia autografu.
Dużą część Pyrkonu zajmują także atrakcje łączące fantastykę ze sztuką. Uczestnicy mają możliwość podziwiania, m.in. prac malarskich, fotograficznych, rzeźbiarskich, a w tematycznych wioskach mogą nauczyć się tańca, tworzenia biżuterii lub płatnerstwa. W czasie Festiwalu wystawiane są także sztuki teatralne i odbywają się koncerty muzyczne.
Ważnym punktem programu jest Maskarada, czyli odbywający się w festiwalową sobotę konkurs na najlepsze przebranie. Co roku Pyrkon odwiedzają także wystawcy, u których można kupić przeróżne gadżety związane z fantastyką.
Wiele atrakcji mających miejsce podczas Pyrkonu odbywa się całodobowo – od rozpoczęcia Festiwalu w piątek, aż do jego zakończenia w niedzielę.
Bloki tematyczne.
Blok Dla Początkujących.
Blok dla początkujących nie jest przeznaczony wyłącznie dla tych, którzy nigdy nie mieli do czynienia z fantastyką. Krótkie, dwudziestominutowe prelekcje, które się w nim odbywają pozwalają zdobyć podstawowe informacje z interesujących tematów także osobom do tej pory skupiającym się na innych jej aspektach i dziedzinach, ale pragnącym poszerzyć swoją wiedzę.
Blok Gier Bez Prądu.
Blok Gier Bez Prądu to miejsce, w którym można zagrać zarówno we wszelkiego rodzaju gry planszowe, jak i bitewne czy karciane. W czynnym całą dobę Games Roomie uczestnicy mają możliwość przetestować gry z listy „Pyrkon poleca” (corocznie publikowanego zestawienia najciekawszych planszówek), ale także poznać wiele innych tytułów. W bloku cały czas obecni są wolontariusze, którzy w razie potrzeby tłumaczą zasady każdej rozgrywki, wprowadzając w nią wszystkich chętnych. Odbywają się tam także turnieje gier bitewnych, nauka gry oraz konkurs malowania figurek.
Blok Gier Elektronicznych.
Strefa przeznaczona dla miłośników gier elektronicznych i wszystkiego, co z nimi związane. Uczestnicy mają tam możliwość spotkania z twórcami gier, wzięcia udziału w panelach dyskusyjnych, a także zagrania w wiele tytułów. Można tam poznać branżę gier elektronicznych od zaplecza nie tylko technicznego, ale także artystycznego.
Blok Dziecięcy.
Blok Dziecięcy przeznaczony jest dla najmłodszych uczestników Pyrkonu (od 4 do 12 roku życia). Mogą oni wziąć tam udział w przygotowanych specjalnie dla nich atrakcjach: warsztatach, konkursach, prelekcjach, zabawach oraz spotkaniach z autorami. W bloku znajdują się również dwa Pyrkąciki oraz Świetlica Fantastyczna, w których atrakcje organizują doświadczeni animatorzy i opiekunowie.
Blok Integracyjny.
Blok Integracyjny to strefa umożliwiająca poznanie nowych znajomych oraz udział w grach i zabawach integracyjnych. Można tam zacieśnić więzy z już znanymi osobami, ale także spotkać innych uczestników o podobnych pasjach.
Blok Filmowo-Serialowy.
Blok Filmowo-Serialowy to przestrzeń dla fanów produkcji z małych i wielkich ekranów. Odbywają się tam prelekcje na temat najpopularniejszych seriali czy najgłośniejszych filmów, ale również mniej znanych dzieł. Uczestnicy mają także możliwość spotkania aktorów i innych osób związanych z branżą, zdobycia ich autografu, zdjęcia z nimi, a także zadania im pytania na przeznaczonych na to punktach programu.
Blok Literacki.
W tym bloku uczestnicy mogą wziąć udział w spotkaniach autorskich zarówno z pisarzami zagranicznymi (na Pyrkonie gościli, między innymi, Graham Masterton, Miroslav Žamboch, Peter V. Brett, Orson Scott Card), jak i polskimi (m.in. Jakub Ćwiek, Andrzej Pilipiuk, Aneta Jadowska). Gośćmi Festiwalu są uznani autorzy, ale też obiecujący debiutanci. Odbywają się tam także liczne panele dyskusyjne oraz prelekcje poświęcone literaturze, a swoje premiery ma wiele wyczekiwanych powieści.
Blok Naukowy.
Miejsce, w którym można dowiedzieć się, ile sensu mają technologie i wynalazki znane z powieści, filmów czy innych dzieł fantastycznych z naukowego punktu widzenia. W Bloku Naukowym specjaliści z wielu dziedzin – od fizyków, przez archeologów, po lekarzy – dzielą się swoją fachową wiedzą i wprowadzają uczestników w tajniki współczesnych osiągnięć.
Blok Komiksowy.
Blok ten w całości poświęcony jest komiksom – można tam posłuchać na temat kultowych pozycji, ale także mniej znanych tytułów. W ramach tego bloku odbywają się także spotkania autorskie ze sławnymi gośćmi, związanymi ze światem komiksu (na Pyrkonie 2019 gościł między innymi Stan Sakai).
Blok Dalekowschodni.
W Bloku Fantastyki Dalekowschodniej odbywają się prelekcje, pokazy, warsztaty i inne atrakcje, powiązane z kulturą Kraju Kwitnącej Wiśni. To miejsce stworzone z myślą o osobach, które fascynują orientalne zwyczaje, układanie origami czy wierzenia ludowe. Można tam porozmawiać o ulubionych tytułach mang i anime, wymienić się poglądami odnośnie do ich fabuły czy bohaterów.
Blok Konkursowy.
W tym bloku odbywają się konkursy dla uczestników Pyrkonu. Zazwyczaj są to quizy dotyczące wiedzy na temat fantastyki, występy sceniczne lub konkursy artystyczne. Można tam zdobyć PyrFunty, oficjalną walutę Festiwalu, i wymienić je na nagrody w PyrSklepiku, będącym stoiskiem z oficjalnymi gadżetami Pyrkonu.
Fantasium Suburbium.
Strefa, w której znajdują się tworzone przez uczestników wioski związane ze światem fantastyki. Odbywają się w nich między innymi warsztaty związane z rękodziełem czy pokazy walk i tańca. Od wystawiających się tam grup uczestnicy mogą posłuchać co nieco o rekonstrukcji, a także nauczyć się nieco sztuki płatnerstwa, szycia czy też tworzenia biżuterii.
Fantasium Creatium.
Miejsce, w którym swoje związane z fantastyką prace wystawiają artyści z całego kraju. Zgłosić swoją wystawę mogą zarówno zawodowi twórcy, jak i początkujący. Wewnątrz Fantasium Creatium znajdują się między innymi strefy science-fiction, fantasy, postapokaliptyczna, rękodzielnicza i naukowa.
Fantasium Ludicrum
Blok, w ramach którego odbywają się występy sceniczne – koncerty i przedstawienia – oraz seanse filmowe. W Fantasium Ludicrum występował między innymi Percival Schuttenbach, aktorzy poznańskiego Teatru Muzycznego, odbyło się również przedstawienie „Arka” Teatru Ósmego Dnia.
Strefa Fabularna
Strefa Fabularna dedykowana jest dwóm rodzajom gier fabularnych – LARP (live-action role playing) i RPG (role-playing game). W jej programie znajdują się prelekcje i panele z udziałem twórców gier, a także sesje. Jest to jeden z bloków, w którym punkty programowe odbywają się przez 24 godziny na dobę.
Strefa Fantastycznych Inicjatyw
Strefa przeznaczona dla organizatorów festiwali i konwentów fantastyki z całej Polski. Służy jako miejsce spotkań, wymiany doświadczeń i nawiązywania kontaktów z potencjalnymi członkami organizacji zajmujących się fantastyką. Reklamują się tam również mniejsze polskie wydarzenia związane z fantastyką.
Krewni Pyrkonu
Cykliczna akcja organizowana przez Pyrkon, podczas której uczestnicy mogą oddawać krew oraz rejestrować się jako potencjalni dawcy szpiku. Stacja krwiodawcza umiejscowiona jest w krwiobusie stojącym każdego roku na placu Marka na terenie Międzynarodowych Targów Poznańskich. Honorowym dawcom krwi i potencjalnym dawcom szpiku organizatorzy inicjatywy w ramach podziękowania wręczają słodycze i specjalnie przygotowaną na tę okazję Talię Kart Krewnych Pyrkonu.
Maskarada
Jednym z głównych punktów programu podczas Pyrkonu jest konkurs cosplayu Maskarada. Jego uczestnicy rywalizują w kategoriach: Najlepszy Cosplay, Najlepszy Projekt Własny, Najlepsza Prezentacja Grupowa i Najlepsza Prezentacja Solo. Główną nagrodę stanowi zaś Grand Prix. Dodatkowo zwyciężczyni Maskarady 2019 otrzymała prawo startu w konkursie Cosplay Champions.
Warunkiem przystąpienia do Maskarady jest stworzenie własnego stroju. Może on przedstawiać postać znaną ze świata fantastyki, musi być jednak wykonany własnoręcznie. Każdy uczestnik prezentuje swoje przebranie najpierw wyłącznie przed jury, które ocenia, czy cosplay naprawdę został stworzony od podstaw.
Maskarada tradycyjnie odbywa się na Sali Ziemi – największej sali znajdującej się na Międzynarodowych Targach Poznańskich. Ze względu na ograniczoną liczbę miejsc na widowni i duże zainteresowanie publiczności pokaz wyświetlany jest również na telebimie na terenie Targów, a także transmitowany na żywo w kanałach social media Pyrkonu.
Nagrody.
Identyfikatory Pyrkonu.
W latach 2014–2015 organizatorzy konwentu, wspólnie z serwisem polter.pl przyznawali nagrodę „Identyfikatory Pyrkonu” wręczaną osobom, "które w szczególny sposób odznaczyły się jako twórcy literatury, komiksu i gier, a także promotorzy fantastyki".

</doc>
<doc id="1221885" url="https://pl.wikipedia.org/wiki?curid=1221885" title="Esad Mekuli">
Esad Mekuli

Esad Mekuli (ur. 17 grudnia 1916 w Plavie w Czarnogórze, zm. 6 sierpnia 1993 w Prisztinie) – albański pisarz, tłumacz i publicysta.
Życiorys.
Syn duchownego muzułmańskiego Haxhi Hoxhy. Uczył się początkowo w szkole serbskiej w Plavie, a następnie w gimnazjum Pejë i w Prizrenie. Po ukończeniu szkoły średniej rozpoczął studia weterynaryjne na Uniwersytecie w Belgradzie. Już w okresie studiów pisał do czasopisma "Beogradski student", potem także do innych czasopism jak belgradzki "Venac" czy zagrzebska "Mladost". W roku 1940 został uwięziony przez władze jugosłowiańskie. Więzienie opuścił na mocy amnestii 2 kwietnia 1941 roku. Po uwolnieniu pracował jako weterynarz wojskowy w Peji. W tym czasie działał w ruchu oporu, pisząc teksty do nielegalnie wydawanego pisma "Lirija". W 1942 roku został ponownie aresztowany, za działalność w ruchu oporu i uwięziony w Sheremeti.
Po uwolnieniu w 1943 roku podjął współpracę z wydawanym przez ruch oporu czasopismem "Lirija" (Wolność). Po zakończeniu wojny pracował jako redaktor w czasopiśmie "Rilindja" (Odrodzenie), a później założył pismo literackie "Jeta e Re" (Nowe życie), którym kierował do 1971 r. Pisywał także do innych pism albańskojęzycznych w Kosowie i w Macedonii, a także do najbardziej znanych czasopism wydawanych w Jugosławii – "Borby" i "Politiki".
Był pierwszym przewodniczącym Stowarzyszenia Pisarzy Kosowa, jak też założycielem Akademii Nauk i Sztuk Kosowa. W latach 1975–1979 był jej przewodniczącym. W 1959 roku obronił pracę doktorską z weterynarii na Uniwersytecie Belgradzkim.
Jako poeta zadebiutował późno, wydając pierwszy tomik w wieku 40 lat. Oprócz pisania powieści i utworów poetyckich zajmował się także translatorstwem. Na jego koncie znalazło się 18 przekładów na język albański, m.in. dzieł Petara Njegośa, Dušana Kosticia, Ćamila Sijaricia i Sretena Asanovicia. Zajmował się także tłumaczeniem literatury albańskiej na język serbski.
Był członkiem korespondencyjnym Jugosłowiańskiej Akademii Nauk i członkiem zagranicznym Słoweńskiej Akademii Nauk i Sztuk.
Był żonaty (żona Sehadete była lekarką), miał dwoje dzieci.

</doc>
<doc id="1221886" url="https://pl.wikipedia.org/wiki?curid=1221886" title="Kazimierz Zimmermann">
Kazimierz Zimmermann

Kazimierz Zimmermann (ur. 25 stycznia 1867 lub 24 stycznia 1874 w Trzemesznie, zm. 6 kwietnia 1925 w Krakowie) – polski ksiądz katolicki, teolog, ekonomista, teoretyk myśli chrześcijańsko-społecznej, rektor Uniwersytetu Jagiellońskiego.
Życiorys.
Działalność w Wielkopolsce.
Jego przodkowie przybyli do Polski w latach trzydziestych XIX wieku z Niemiec. Był synem Jana (doktora medycyny i powstańca) oraz wnukiem Augustyna, profesora gimnazjum w Trzemesznie. Matką Kazimierza była Helena z domu Skarbek-Malczewska, córka Adolfa Skarbka-Malczewskiego, właściciela dóbr Kruchowo.
Urodził się 25 stycznia 1867 lub 24 stycznia 1874 w Trzemesznie. Absolwent Gimnazjum św. Marii Magdaleny. Odbył studia teologiczne w Gnieźnie, Poznaniu i Würzburgu. Święcenia kapłańskie otrzymał w 1897 i podjął pracę w Poznaniu jako prebendarz kościoła podominikańskiego. Był też wikarym w Trzemeńcu i administratorem w Tarnowie. W 1902 został kanonikiem, a później także prałatem-kustoszem Kolegiaty św. Marii Magdaleny w Poznaniu. Od 1903 przez cztery lata odbywał studia ekonomii politycznej w Monachium.
Pracował też aktywnie w redakcjach Księgarni św. Wojciecha w Poznaniu i oraz Dziennika Poznańskiego. W latach 1902–1903 i 1907-1910 był redaktorem czasopisma Ruch Chrześcijańsko-Społeczny.
W 1900 został członkiem Poznańskiego Towarzystwa Przyjaciół Nauk, pełniąc w nim do 1903 funkcję sekretarza Wydziału Historyczno-Literackiego. Po roku 1907 został członkiem komisji powołanej przez Poznańskie Towarzystwo Przyjaciół Nauk, dla reaktywowania Wydziału Prawniczo-Ekonomicznego, przy tymże towarzystwie.
Współpracował z ruchem katolicko-społecznym w Europie Zachodniej, znał także działalność Wilhelma Emmanuela Kettelera oraz ruchu haidzkiego, pozostał w bliskim związku z ruchem społeczno-gospodarczym zapoczątkowanym przez Karola Marcinkowskiego i ks. Augustyna Szamarzewskiego, a kontynuowanym przez ks. Piotra Wawrzyniaka. Był także ściśle związany z działalnością społeczną abpa Floriana Stablewskiego.
Działalność w Krakowie i Wilnie.
W 1908 objął powstałą na Wydziale Teologicznym Uniwersytetu Jagiellońskiego Katedrę Chrześcijańskich Nauk Społecznych. We wrześniu 1910 został profesurem zwyczajnym nauk chrześcijańsko-społecznych w UJ. Jego obecność na uczelni i wykłady z „socjologii chrześcijańskiej” wywołały sprzeciw części słuchaczy, którzy odebrali to jako „klerykalną agitację”. Doszło do strajku, podczas którego Uniwersytet od 31 stycznia do 27 marca 1911 roku był zamknięty. Wydarzenia te znane są pod nazwą „zimmermanniady”, w ich wyniku kilkuset studentów poniosło dotkliwe konsekwencje.
W 1911, ukrywając się pod pseudonimem Tektander, opublikował pracę pt. "Moja Pani. Studium z natury. Przyczynek do psychologii księżych gospodyń". Dziełko to wyśmiane zostało publicznie m.in. przez posła Józefa Putka podczas sejmowej debaty nad budżetem oświaty w 1924.
Po I wojnie światowej należał do twórców Wydziału Teologicznego Uniwersytetu Stefana Batorego w Wilnie. W roku akademickim 1922/1923 był dziekanem Wydziału Teologicznego UJ. Na rok 1924/1925 wybrano go rektorem Uniwersytetu Jagiellońskiego.
Zmarł w nocy 5/6 kwietnia 1925 w Krakowie na atak serca. Został pochowany w rodzinnym grobowcu w Trzemesznie 8 kwietnia 1925.

</doc>
<doc id="1221888" url="https://pl.wikipedia.org/wiki?curid=1221888" title="Nagroda Genie">
Nagroda Genie

Nagroda Genie (, ) – nagrody przyznawane przez Kanadyjską Akademię Filmową i Telewizyjną. Nagroda przyznawano od 1949 do 1979 roku pod nazwą „Kanadyjska Nagroda Filmowa”. Nagrodę reaktywowano w 1980 roku pod nazwą „Nagroda Genie”. Statuetki przyznawane są w 18 kategoriach.

</doc>
<doc id="1221893" url="https://pl.wikipedia.org/wiki?curid=1221893" title="XVI Korpus SS">
XVI Korpus SS

XVI Korpus SS – (niem. "XVI. Waffen-Armeekorps der SS"), jeden z korpusów Waffen-SS, który obejmował jednostki znajdujące się na Pomorzu i został rozwiązany po wycofaniu go z tego regionu. Korpus brał udział w operacji pomorskiej w lutym 1945 roku.
Dowódca:
SS-Obergruppenführer Karl-Maria Demelhuber (styczeń 1945 – luty 1945)
Szef sztabu:
SS-Standartenführer Adolf Ax (od stycznia 1945 – 24 stycznia 1945)
Skład:

</doc>
<doc id="1221897" url="https://pl.wikipedia.org/wiki?curid=1221897" title="28. ceremonia wręczenia nagród Genie">
28. ceremonia wręczenia nagród Genie

28. ceremonia rozdania kanadyjskich nagród filmowych Genie odbyła się 3 marca 2008 roku w Toronto. 29 stycznia 2008 roku ogłoszono nominacje do nagród.
Laureaci i nominowani.
Laureaci nagród wyróżnieni są wytłuszczeniem

</doc>
<doc id="1221901" url="https://pl.wikipedia.org/wiki?curid=1221901" title="Bolesław Kożuch">
Bolesław Kożuch

Bolesław Kożuch właściwie Bencjon Kożuch (ur. 1921 w Sosnowcu, zm. sierpień 1943) – żydowski działacz ruchu oporu w czasie II wojny światowej, działacz syjonistyczny, współorganizator i członek miejskiego oddziału organizacji Hanoar Hacijoni. Młodszy brat Józefa Kożucha. 
Urodził się w Sosnowcu jako syn Zelmana Kożucha. Mieszkał przy ul. Dekerta. Był uczniem Gimnazjum im. Stanisława Staszica w Sosnowcu. Wraz z bratem - Józefem Kożuchem, Cwi Brandesem i Frumką Płotnicką był organizatorem powstania w getcie będzińsko-sosnowieckim, gdzie dowodził jednym z oddziałów. Zginął prawdopodobnie podczas próby przedarcia się z getta w pierwszych dniach sierpnia; inna wersja mówi że zginął wraz z bratem 3 sierpnia podczas nieudanej próby zabicia jednego z niemieckich oprawców. Był posiadaczem paszportu Paragwaju wystawionego przez Grupę Ładosia. 
Na sosnowieckim osiedlu Środula znajduje się plac noszący imię Braci Kożuchów, od 1985 r., jest tam symboliczny pomnik z napisem – "„Pamięci Żydów polskich pomordowanych przez hitlerowców w latach II wojny światowej na terenie getta w Sosnowcu-Środuli”".

</doc>
<doc id="1221903" url="https://pl.wikipedia.org/wiki?curid=1221903" title="Gwiazdosz prążkowany">
Gwiazdosz prążkowany

Gwiazdosz prążkowany, gwiazdosz karzełkowaty ("Geastrum striatum" DC.) – gatunek grzybów należący do rodziny gwiazdoszowatych.
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Ma co najmniej 17 synonimów. Niektóre z nich:
Polską nazwę gwiazdosz prążkowany podała Wanda Rudnicka-Jezierska w 1991 r. (dla "G. striatum"). W polskim piśmiennictwie mykologicznym gatunek ten opisywany był też jako promieniak prążkowany, geaster Bryanta, geaster prążkowany, gwiazdosz Bryanta. W 1933 r. synonim "G. schmidelii" J. Teodorowicz opisywał jako geaster karzełkowaty, Władysław Wojewoda w 2003 r. zaproponował mu nazwę gwiazdosz karzełkowaty.
Morfologia.
Za młodu zamknięte, kulistawe, na szczycie nieco uwypuklone, o średnicy 1,5–4 cm. Powierzchnia pokryta resztkami podłoża grzybni. Okrywa zewnętrzna pęka do połowy na 6-10 trójkątnych ramion, które rozchylają się, a następnie podwijają, wskutek czego owocnik przyjmuje gwiazdkowaty kształt. Z odgiętymi ramionami osiąga średnicę 4–6,5 (9) cm. Okrywa wewnętrzna silnie spłaszczona, jasna, u młodych owocników pokryta gąbczastym nalotem. U podstawy wyraźna apofiza o ostrej krawędzi skierowanej ku dołowi. Szyjka wyraźna, o wysokości 0,4–0,6 cm. Szczytowy otwór (perystom) ma wysokość do 0,5 cm, początkowo jest pokryty mączystym nalotem, później grzebieniasty, z 16–20 karbami, otoczony wałeczkiem lub bez wałeczka.
Kolumella dobrze rozwinięta, dochodząca nawet do szczytu owocnika. Zarodniki kuliste, o rozmiarach 4,3–6 μm. Na powierzchni pokryte brodawkami (w liczbie około 13). Strzępki włośni mają grubość do 6,5 μm.
Występowanie i siedlisko.
W. Wojewoda dla "G. striatum" w 2003 r. przytacza 10 stanowisk. Dla synonimu "G. schmidelii" d0 2020 r. podano 46 stanowisk. Zarówno pod nazwą "G. striatum", jak i ""G. schmidelii" znajduje się na "Czerwonej liście roślin i grzybów Polski". Ma status E – gatunek wymierający. Znajduje się na listach gatunków zagrożonych także w Danii, Austrii, Finlandii, Norwegii, Holandii, Litwie.
W Polsce "G. striatum" był gatunkiem ściśle chronionym, od 9 października 2014 r. nie znajduje się już na liście gatunków chronionych. Jako "G. schmidelii" jednak nadal jest pod ochroną ścisłą bez możliwości zastosowania wyłączeń spod ochrony uzasadnionych względami gospodarki
rolnej, leśnej lub rybackiej.
Występuje od lipca do września w lasach, zaroślach, parkach. Pojedynczo lub gromadnie, chętnie rośnie w towarzystwie innych gatunków gwiazdoszy.
Gatunki podobne.
Gwiazdosz prążkowany może być mylony z gwiazdoszem długoszyjkowym ("Geastrum pectinatum"), od którego różni się apofizą. U gwiazdosza prążkowanego apofiza ma ostrą krawędź skierowaną w dół. Tworzy ona u podstawy endoperydium rodzaj kołnierza.

</doc>
<doc id="1221904" url="https://pl.wikipedia.org/wiki?curid=1221904" title="Montagu Stopford (generał)">
Montagu Stopford (generał)

Montagu George North Stopford (ur. 16 listopada 1892, zm. 10 marca 1971) – brytyjski wojskowy, najstarszy syn pułkownika Lionela Stopforda (wnuka 3. hrabiego Courtown) i Mabel Mackenzie, córki George’a Mackenzie'ego.
Wykształcenie odebrał w Wellington College oraz w Royal Military College w Sandhurst. Brał udział w walkach I wojny światowej. Został wymieniony w rozkazie dziennym i odznaczony Military Cross w 1917 r. Podczas II wojny światowej dowodził 17 Brygadą Piechoty, wchodzącą w skład Brytyjskich Sił Ekspedycyjnego we Francji. Brał udział w kampanii francuskiej 1940 r. Został wówczas odznaczony Orderem Wybitnej Służby. W latach 1940–1941 dowodził 56 Londyńską Dywizją Piechoty. W 1942 r. został kawalerem Orderu Łaźni. W latach 1942–1943 dowodził XII Korpusem, a w latach 1943–1945 indyjskim XXXIII Korpusem. W 1944 r. został kawalerem Krzyża Komandorskiego Orderu Imperium Brytyjskiego, a w 1945 r. amerykańską Legią Zasługi.
Po wojnie stanął na czele 12 Armii w Birmie. W 1946 r. objął dowodzenie nad całością alianckich sił lądowych w Holenderskich Indiach Wschodnich. W latach 1946–1947 dowodził South East Asia Command. W 1947 r. został odznaczony Krzyżem Komandorskim Orderu Łaźni. W latach 1947–1949 dowodził Northern Command. Równocześnie był adiutantem generalny króla Jerzego VI. W 1948 r. został kawalerem Krzyża Wielkiego Orderu Łaźni. Służbę wojskową zakończył w 1949 r. jako generał Brygady Strzelców. W 1962 r. został zastępcą Lorda Namiestnika Oxfordshire.
12 kwietnia 1921 r. poślubił Dorothy Deare (1892 – 4 października 1982), córkę podpułkownika Henry’ego Deare'a i Grace Combe; nie mieli dzieci.

</doc>
<doc id="1221905" url="https://pl.wikipedia.org/wiki?curid=1221905" title="Gerard Maurycy Witowski">
Gerard Maurycy Witowski

Gerard Maurycy Witowski, ps. i krypt.: "G. W.; Pustelnik z Krakowskiego Przedmieścia; Pustelnik z Krak. Przedm.; P... z K... P...; W***; W****; X" (ur. 1787, zm. 8 października 1837 w Warszawie) – polski publicysta, poeta, dramatopisarz i ekonomista.
Życiorys.
W roku 1810 studiował ekonomię w Paryżu, będąc wówczas pod opieką Piotra Maleszewskiego (1767–1828). Mieszkając w Warszawie, był urzędnikiem w Komisji Wyznań Religijnych i Oświecenia Publicznego. Nieco później piastował funkcję asesora w Komitecie Starozakonnym. Zmarł w Warszawie, w wieku 50 lat (8 października 1837), a pochowany został na Cmentarzu Powązkowskim.
Twórczość.
Autor artykułów o obyczajach warszawskich drukowanych w „Gazecie Warszawskiej” (której redaktorem był w latach 1816–1821) pod pseudonimem Pustelnik z Krakowskiego Przedmieścia. Od roku 1818 współpracował z „Pamiętnikiem Warszawskim”. Wydał "Pustelnik z Krakowskiego Przedmieścia, czyli charaktery ludzi i obyczajów" (część: t. 1–2. 1818, całość: t. 1–4. 1828–1829). Ponadto pisał i przerabiał teksty na utwory dramatyczne, na potrzeby teatrów warszawskich.
Ważniejsze utwory.
Witowski utwory swe zamieszczał także w czasopismach: „Gazeta Warszawska” (1816–1821; w dodatku do 1819 nr 20 rec. teatralna z krypt. X), „Gazeta Korespondenta Warszawskiego”, „Kurier Polski” (1830), „Pamiętnik Naukowy” (1819), „Pamiętnik Warszawski” (1818–1821), „Rozmaitości” (Lwów: 1819, 1821), „Tygodnik Polski i Zagraniczny” (1818).

</doc>
<doc id="1221908" url="https://pl.wikipedia.org/wiki?curid=1221908" title="Noureddine Naybet">
Noureddine Naybet

Noureddine Naybet (ur. 10 lutego 1970 w Casablance; ar.:نور الدين نبيت) – były marokański piłkarz grający na pozycji środkowego obrońcy.
Grał w takich klubach jak Wydad Casablanca (1989-1993), FC Nantes (1993-1994), Sporting CP (1994 1996), Deportivo La Coruña (1996-2004) i Tottenham Hotspur (2004-2006).
Z reprezentacją Maroka wystąpił na Mistrzostwa świata w piłce nożnej w 1994 r. 1998 r. a także na Letnich Igrzyskach Olimpijskich w 1992 r. W barwach swojego kraju rozegrał 115 meczów strzelając przy tym 2 bramki.

</doc>
<doc id="1221914" url="https://pl.wikipedia.org/wiki?curid=1221914" title="Ustanówek (przystanek kolejowy)">
Ustanówek (przystanek kolejowy)

Ustanówek – przystanek osobowy Polskich Linii Kolejowych zlokalizowany w Ustanówku części wsi Jeziórko, w gminie Prażmów, w powiecie piaseczyńskim, w województwie mazowieckim.
Na przystanku są dwa, jednokrawędziowe, 200-metrowe perony.
W roku 2017 przystanek obsługiwał 300–499 pasażerów na dobę.
Połączenia.
Z przystanku można dojechać elektrycznymi pociągami podmiejskimi do Skarżyska-Kamiennej, Radomia, Góry Kalwarii, Piaseczna oraz Warszawy.

</doc>
<doc id="1221915" url="https://pl.wikipedia.org/wiki?curid=1221915" title="Polski Cmentarz Wojenny w Casamassima">
Polski Cmentarz Wojenny w Casamassima

Polski Cmentarz Wojenny pod Casamassima, wł. potocznie "il cimitero polacco" lub "il cimitero Korpusu" – pierwszy polski cmentarz wojenny, który powstał w miejscowości Casamassima, niedaleko Bari, na południu Włoch, gdzie znajduje się około 431 grobów. Ten mały, najbardziej "włoski" w charakterze, ozdobiony drzewostanem typowym dla tego regionu śródziemnomorskiego, cmentarz leży między otaczającymi go winnicami.
Pochowano tam uczestników walk na Linii Gustawa nad rzeką Sangro, a także żołnierzy, którzy zostali ranni pod Monte Cassino i zmarli w szpitalach Bari i Neapolu. Spoczął tam także zmarły w 1946 roku obrońca Westerplatte major Henryk Sucharski, który po prawie sześciu latach niemieckiej niewoli został dowódcą batalionu strzelców w II Korpusie Polskim. Jego prochy przewieziono później do kraju. Na bramie wejściowej przypomniano słowa Apostoła Narodów: "W dobrych zawodach uczestniczyłem, wiary ustrzegłem..."
Podczas jednej z wizyt we Włoszech, w dniu 4 czerwca 1957 roku zawitał do Casamassima kardynał Stefan Wyszyński. Złożył hołd poległym żołnierzom na Polskim Cmentarzu Wojskowym i w kilku zdaniach wyraził wielki szacunek za ich oddanie do ojczyzny: 
"Życzę sobie, aby rodziny tych umiłowanych dzieci, którzy walczyli za wolność wszystkich narodów, mogły jak najszybciej przyjechać tutaj i zabrać do ojczyzny radosne wrażenie, którego ja dzisiaj doświadczyłem, widząc te zadbane groby z wielka wrażliwością przez włoskich braci. To kawałek Polski, gdzie zebrano w oczekiwaniu na wieczne życie 431 najlepszych synów, pamiętanych w modlitwie tych, którzy przez długie lata, w imię bólu, który nie ma granic, zastąpili z żalem matki niemogące zapłakać nad grobami ich najdroższych."
Cmentarz jest zadbany, opiekują się nim władze miejskie i Konsul Honorowy w Bari.

</doc>
<doc id="1221918" url="https://pl.wikipedia.org/wiki?curid=1221918" title="Karl Maria Demelhuber">
Karl Maria Demelhuber

Karl-Maria Demelhuber (ur. 25 maja 1896 w Freising, zm. 18 marca 1988 w Seeshaupt) – SS-Obergruppenführer (Generał SS). Służył w obydwu wojnach (I i II wojnie światowej). Dowodził SS-Standarte Germania, rozbitym w bitwie pod Jaworowem, a następnie rozwiązanym, 6 Dywizją Górską SS "Nord", XII Korpusem SS oraz XVI Korpusem SS.

</doc>
<doc id="1221919" url="https://pl.wikipedia.org/wiki?curid=1221919" title="Sierpodudek fioletowy">
Sierpodudek fioletowy

Sierpodudek fioletowy ("Phoeniculus damarensis") – gatunek średniej wielkości ptaka z rodziny sierpodudków (Phoeniculidae). Występuje w dwóch osobnych populacjach we wschodniej i południowo-zachodniej Afryce – w Angoli, Etiopii, Kenii, Namibii i Tanzanii. Nie jest zagrożony.

</doc>
<doc id="1221920" url="https://pl.wikipedia.org/wiki?curid=1221920" title="Santa Luzia (Wyspy Zielonego Przylądka)">
Santa Luzia (Wyspy Zielonego Przylądka)

Santa Luzia (z port. Święta Łucja) jest wyspą należącą do archipelagu 
Wysp Zawietrznych, które wchodzą w skład Wysp Zielonego Przylądka. 
Wyspa leży między São Nicolau a São Vicente. Powierzchnia wyspy wynosi 35 km2 (inne źródła podają 34 km2) przy długości ok. 10,5 km i szerokości średnio 3,5 km. Najwyższym punktem jest Monte Grande o wysokości 395 m n.p.m. W XVIII wieku była domem dla niewielkiej grupy rolników, którzy porzucili wyspę z powodu jej pustynnienia. Później służyła jako pustelnia. Dawniej była siedliskiem wyjątkowej jaszczurki. W XX wieku wybudowano tu stację meteorologiczną.

</doc>
<doc id="1221921" url="https://pl.wikipedia.org/wiki?curid=1221921" title="Hallesches Tor (stacja metra)">
Hallesches Tor (stacja metra)

Hallesches Tor – stacja metra w Berlinie na linii U1 i U6 w Berlinie, w dzielnicy Kreuzberg, w okręgu administracyjnym Friedrichshain-Kreuzberg. Stacja została otwarta w 1902.

</doc>
<doc id="1221922" url="https://pl.wikipedia.org/wiki?curid=1221922" title="Józef Kożuch">
Józef Kożuch

Józef Kożuch właściwie Azriel Kożuch (ur. 16 maja 1919 r., w Sosnowcu, prawdopodobnie 1/2 sierpnia 1943) – żydowski działacz ruchu oporu w czasie II wojny światowej, działacz syjonistyczny, współorganizator, członek i lider miejskiego oddziału organizacji Hanoar Hacijoni. Starszy brat Bolesława Kożucha. 
Urodził się w Sosnowcu jako syn działacza syjonistycznego Zelmana Kożucha. Mieszkał przy ul. Dekerta. Był absolwentem Gimnazjum Państwowego im. Stanisława Staszica w Sosnowcu. W 1938 r., zdał egzamin maturalny. Od połowy lat 30. XX w., był aktywistą syjonistycznym, wierząc w potrzebę powstania wolnego państwa Izrael. W pierwszym okresie okupacji niemieckiej zaangażowany był w tajne nauczanie oraz szkolenie młodzieży w zakresie samoobrony. Nawiązał między innymi współpracę z organizacją Haszomer Hacair. Wraz z bratem – Bolesławem Kożuchem, Cwi Brandesem i Frumką Płotnicką był organizatorem powstania w getcie będzińsko-sosnowieckim. Był posiadaczem paszportu Paragwaju wystawionego przez Grupę Ładosia.
Na sosnowieckim osiedlu Środula znajduje się plac noszący imię Braci Kożuchów, od 1985 r., jest tam symboliczny pomnik z napisem – "„Pamięci Żydów polskich pomordowanych przez hitlerowców w latach II wojny światowej na terenie getta w Sosnowcu-Środuli”".

</doc>
<doc id="1221923" url="https://pl.wikipedia.org/wiki?curid=1221923" title="Abderrahim Ouakili">
Abderrahim Ouakili

Abderrahim Ouakili (ar. عبد الرحيم الوكيلي, ur. 11 grudnia 1970 w Rabacie) – marokański piłkarz grający na pozycji pomocnika.
Grał m.in. w 1. FSV Mainz 05, TSV 1860 Monachium, TeBe Berlin, Skodzie Ksanti i Karlsruher SC.
Znalazł się w składzie reprezentacji Maroka na Mistrzostwa Świata w Piłce Nożnej w 1998 roku.

</doc>
<doc id="1221925" url="https://pl.wikipedia.org/wiki?curid=1221925" title="Teodor Żychliński">
Teodor Żychliński

Teodor Żychliński h. Szeliga (ur. 25 czerwca 1836, zm. 26 sierpnia 1909 w Poznaniu) – polski heraldyk, pamiętnikarz, dziennikarz i działacz kulturalny.
Był synem Teodora, kapitana 11 Pułku Piechoty Księstwa Warszawskiego i Eleonory ze Stablewskich, brat Ludwika. Początkowo był porucznikiem artylerii w armii pruskiej. Po wystąpieniu z czynnej służby (1862?) poświęcił się pracy dziennikarskiej i zamieszkał we Wrocławiu. Podczas powstania 1863 roku brał czynny udział w ruchu konspiracyjnym, m.in. na terenie Wrocławia. W lecie 1863 przeniósł się do Poznania, gdzie rozpoczął pracę w redakcji "Dziennika Poznańskiego" w latach 1864–1870 był jego redaktorem oraz korespondentem szeregu czasopism. W 1871 roku został jednym z dyrektorów spółki akcyjnej teatru narodowego w Poznaniu. W 1872 roku założył Kurier Poznański będący organem kół ziemiańsko–konserwatywnych i do 1876 roku był jego redaktorem. W późniejszym okresie zajmował się heraldyką i genealogią. Wydawca i współautor wydanej w latach 1879–1908 31–tomowej "Złotej księgi szlachty polskiej", zawierających 521 monografii historyczno–genealogicznych rodzin szlacheckich. Opracował także "Kronikę żałobną rodzin wielkopolskich". Swoje wspomnienia z powstania styczniowego zawarł w "Wspomnieniach z roku 1863". W 1869 należał do komisji zajmującej się budową Teatru Polskiego w Poznaniu.

</doc>
<doc id="1221927" url="https://pl.wikipedia.org/wiki?curid=1221927" title="Möckernbrücke (stacja metra)">
Möckernbrücke (stacja metra)

Möckernbrücke – stacja metra w Berlinie na linii U1 i U7, w dzielnicy Kreuzberg, w okręgu administracyjnym Friedrichshain-Kreuzberg. Stacja została otwarta w 1902. 

</doc>
<doc id="1221933" url="https://pl.wikipedia.org/wiki?curid=1221933" title="Lothar Debes">
Lothar Debes

Lothar Debes (ur. 21 czerwca 1890 w Eichstätt, zm. 14 lipca 1960 w Bergisch Gladbach) − SS-Gruppenführer i Generalleutnant Waffen-SS. Służył w I i II wojnie światowej. Podczas tej drugiej dowodził 6. Dywizją Górską SS "Nord" i 10. Dywizją Pancerna SS "Frundsberg".

</doc>
<doc id="1221937" url="https://pl.wikipedia.org/wiki?curid=1221937" title="Mercedes (księżna Asturii)">
Mercedes (księżna Asturii)

María de las Mercedes de Borbón y Habsburgo-Lorena (właściwie: "María de las Mercedes Isabel Teresa Cristina Alfonsa Jacinta Ana Josefa Francisca Carolina Fernanda Filomena María de Todos los Santos de Borbón y Habsburgo-Lorena", ur. 11 września 1880, zm. 17 października 1904) – księżna Asturii i następczyni swojego brata króla Hiszpanii Alfonsa XIII. Najstarsza córka króla Alfonsa XII i jego drugiej żony arcyksiężniczki Marii Krystyny Habsburżanki. 
Życiorys.
Mercedes miała jedynie młodszą siostrę Marię Teresę, ale w chwili śmierci jej ojca w 1886, jej matka była w ciąży. Gdyby Maria Krystyna urodziła kolejną córkę, Mercedes zostałaby królową Hiszpanii. Maria Krystyna urodziła jednak syna - Alfonsa XIII, a chłopiec nigdy nie otrzymał żadnych tytułów, bo od momentu urodzenia został królem. Mercedes utraciła szanse na zostanie królową, ale w dalszym ciągu była następczynią tronu, tytuł ten utraciłaby dopiero w chwili urodzenia się pierwszego dziecka jej brata. Mercedes nie dożyła narodzin infanta Alfonsa w 1907 - pierwszego syna Alfons XIII i królowej Wiktorii Eugenii Battenberg. Tytuł następcy tronu i księcia Asturii do 1907 przypadł jej własnemu synowi, a w 1907 przeszedł na infanta Alfonsa. 
Mercedes w 1901 poślubiła swojego kuzyna - Carlosa Tancrediego, księcia Obojga Sycylii, bratanka obalonego króla Franciszka II. Jej mąż otrzymał po ślubie tytuł infanta Hiszpanii i królewskiego księcia. Mercedes zmarła młodo, kiedy jej dzieci były wciąż małe, po urodzeniu swojej jedynej córki. Jej dziećmi byli:
Po śmierci infantki Maríi de las Mercedes jej mąż ożenił się ponownie z Ludwiką Orleańską, a jedna z ich córek - Maria de las Mercedes Burbon-Sycylijska została nazwana na cześć pierwszej żony.

</doc>
<doc id="1221938" url="https://pl.wikipedia.org/wiki?curid=1221938" title="Sierpodudek czarnodzioby">
Sierpodudek czarnodzioby

Sierpodudek czarnodzioby ("Phoeniculus somaliensis") – gatunek średniej wielkości ptaka z rodziny sierpodudków (Phoeniculidae). Występuje we wschodniej Afryce – w Dżibuti, Erytrei, Etiopii, Kenii, Somalii, Sudanie i Tanzanii. Nie jest zagrożony.

</doc>
<doc id="1221939" url="https://pl.wikipedia.org/wiki?curid=1221939" title="Andrzej Kurzawski">
Andrzej Kurzawski

Andrzej Kurzawski (ur. 31 stycznia 1928 w Poznaniu, zm. 19 kwietnia 2012 tamże) – malarz, profesor poznańskiej ASP.
Życiorys.
W latach 1945-1951 ukończył studia w PWSSP w Poznaniu w pracowniach malarskich prof. prof. Wacława Taranczewskiego, Stanisława Szczepańskiego i Eustachego Wasilkowskiego. Dyplom z malarstwa sztalugowego i technik ściennych otrzymał w 1951 roku w pracowni prof. Wacława Taranczewskiego. 
Od 1949 był zatrudniony w PWSSP w Poznaniu jako asystent, adiunkt, docent, a od 1984 r. profesor ASP w Poznaniu. W latach 1975-1981 i 1984-1987 pełnił funkcję prodziekana Wydziału Malarstwa Grafiki i Rzeźby. W latach 1981-1984 kierownik Katedry Wydziału Malarstwa, Grafiki i Rzeźby.
Od 1951 roku brał udział w ok. 90 wystawach zbiorowych w kraju i za granicą.
Wystawy indywidualne:
Brał również udział w międzynarodowych plenerach w kraju i za granicą m.in. w Pocitelji i w Prilepie w Jugosławii.
Jest laureatem licznych nagród artystycznych i państwowych w tym m.in. Nagród Ministra Kultury i Sztuki III, II i I stopnia, Nagrody Miasta Poznania, Nagrody Senatu ASP w Poznaniu - Scholae Bene Merito. Odznaczony m.in. Krzyżem Kawalerskim Orderu Odrodzenia Polski, Medalem Komisji Edukacji Narodowej, Medalem za Ochronę Zabytków Województwa Poznańskiego, Złotą Odznakę ZPAP.
Żona Jolanta - artysta rzeźbiarz, synowie: Jakub ur. 1955 - inżynier, Piotr ur. 1958 - artysta malarz.

</doc>
<doc id="1221943" url="https://pl.wikipedia.org/wiki?curid=1221943" title="Antoni Kantecki">
Antoni Kantecki

Antoni Kantecki (ur. 1 czerwca 1847 w Wielowsi, zm. 17 listopada 1893 w Strzelnie) – ksiądz katolicki, doktor filozofii, od 1876 do 1887 redaktor naczelny „Kuriera Poznańskiego”, wielkopolski przywódca katolickiego obozu ultramontanów.
Dzieła.
Był autorem książek religijnych oraz tłumaczem literatury starogreckiej i rzymskiej. Napisał m.in. "Żywot Leona XIII" i "Żywot Jakuba starszego Apostoła".

</doc>
<doc id="1221946" url="https://pl.wikipedia.org/wiki?curid=1221946" title="Omer Bakhit">
Omer Bakhit

Omer Mohamed Bakhit (ur. 24 listopada 1984) – piłkarz sudański grający na pozycji prawego obrońcy.
Kariera klubowa.
Piłkarską karierę Bakhit rozpoczął w klubie Al-Hilal z Omdurmanu. W jego barwach zadebiutował w pierwszej lidze sudańskiej i z czasem stał się podstawowym obrońcą. Swój pierwszy sukces osiągnął z nim w 2003 roku po raz pierwszy został mistrzem kraju, a w 2004 roku sięgnął po dublet (mistrzostwo i Puchar Sudanu). Zdobycie prymatu w kraju powtarzał z klubem z Omdurmanu przez kolejne lata aż do roku 2007.
Kariera reprezentacyjna.
W reprezentacji Sudanu Bakhit zadebiutował w 2005 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1221957" url="https://pl.wikipedia.org/wiki?curid=1221957" title="Autostrada A62 (Niemcy)">
Autostrada A62 (Niemcy)

Autostrada A62 (niem. "Bundesautobahn 62 (BAB 62)" także "Autobahn 62 (A62)") – autostrada w Niemczech prowadząca z zachodu szerokim łukiem na południe, od skrzyżowania z autostradą A1 na węźle "Dreieck Nonnweiler" w kraju Saary do skrzyżowania z autostradą A8 na węźle "Dreieck Pirmasens" w Nadrenii-Palatynacie.

</doc>
<doc id="1221958" url="https://pl.wikipedia.org/wiki?curid=1221958" title="Alaadin Katoul Gibril">
Alaadin Katoul Gibril

Alaadin Ahmed Katoul Gibril (ur. 7 grudnia 1978) – piłkarz sudański grający na pozycji środkowego obrońcy lub defensywnego pomocnika.
Kariera klubowa.
Piłkarską karierę Katoul Gibril rozpoczął w klubie Al-Hilal Omdurman. Swój pierwszy sukces osiągnął z nim w 1998 roku, gdy wywalczył swoje pierwsze mistrzostwo Sudanu, a w 1999 powtórzył ten sukces. Natomiast rok później zdobył pierwszy w karierze Puchar Sudanu. Z kolei w 2003 roku po raz drugi został mistrzem kraju, a w 2004 roku sięgnął po dublet. Zdobycie prymatu w kraju powtarzał z klubem z Omdurmanu przez kolejne lata aż do roku 2007.
Kariera reprezentacyjna.
W reprezentacji Sudanu Katoul Gibril zadebiutował w 2000 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1221965" url="https://pl.wikipedia.org/wiki?curid=1221965" title="EasyCALL">
EasyCALL

easyCALL – polski operator telekomunikacyjny, działający na rynku od 2005 r.
easyCALL oferuje usługi telefonii internetowej (bezpłatne połączenia telefoniczne w obrębie sieci, płatne połączenia telefoniczne do sieci stacjonarnych i komórkowych na całym świecie, odbieranie połączeń na własny numer telefoniczny) oraz usługi dodatkowe (takie jak połączenia przez numer dostępowy, aplikacja dla telefonów komórkowych, usługi faksowe).
Usługa oparta jest na protokole SIP.
Operator udostępnia własną numerację we wszystkich strefach numeracyjnych w Polsce, pozwala również na przenoszenie numerów od innych operatorów.
Rozmowy wykonywać można za pomocą bramek voip lub dedykowanego komunikatora Multikontakt.
Od roku 2008 easyCALL oferuje również usługi telefonii stacjonarnej i dostępu do sieci Internet na łączach TP pod marką ekotel. Usługa dostępna jest na terenie całego kraju.
easyCALL oferuje swoje usługi w modelu resellerskim również innym operatorom. Resellerom dostępne są następujące usługi: VoIP, WLR, BSA, IPTV, MVNO
Od 11 kwietnia 2011 Spółka notowana jest na NewConnect – alternatywnym systemie obrotu Giełdy Papierów Wartościowych w Warszawie.
W 2014 firma została sklasyfikowana na 39. miejscu w rankingu Delloite Fast 50 CE.

</doc>
<doc id="1221967" url="https://pl.wikipedia.org/wiki?curid=1221967" title="Orbit Downloader">
Orbit Downloader

Orbit Downloader – darmowy, własnościowy, graficzny menedżer pobierania plików z ukrytą funkcją wykonywania ataków DDoS przeprowadzanych bez zgody i wiedzy użytkownika, dostępny dla systemów operacyjnych z rodziny Windows. Jednym z głównych wabików do zainstalowania programu jest możliwość pobierania plików wideo ze stron takich jak YouTube, Dailymotion czy Metacafe. Od wersji 4.1.1.5 do Orbit Downloadera dołączył komponent orbitdm.exe, który łączy się z witryną programu, skąd dostaje dwa adresy. Z jednego pobiera lokalizację szkodliwego pliku DLL, z drugiego zaś kolejne adresy. DLL pobiera zawoalowaną konfigurację i wykonuje ataki DDoS na podane w niej cele.
Przez firmę Eset klasyfikowany jest jako trojan Win32/DDoS.Orbiter.A.
Oficjalnie program obsługuje protokoły:
Orbit Downloader pracuje z większością przeglądarek, w tym: Opera, Mozilla Firefox, Microsoft Internet Explorer, Maxthon, Netscape oraz Google Chrome.

</doc>
<doc id="1221970" url="https://pl.wikipedia.org/wiki?curid=1221970" title="OA vz.27">
OA vz.27

Obrněný automobil (OA) vz.27 (Škoda PA-III) – czechosłowacki samochód pancerny z okresu międzywojennego, konstrukcji zakładów Škody. W 1929 roku wyprodukowano serię 15 sztuk, używanych przez armię Czechosłowacji do 1939 roku. Samochody te zostały następnie przejęte przez Słowację, Rumunię i Niemcy.
Historia konstrukcji.
W wytwórni Škoda w 1924 roku rozpoczęto opracowywanie nowego samochodu pancernego, który otrzymał oznaczenie fabryczne PA-III. Był on następcą niezaakceptowanych formalnie przez armię samochodów Škoda PA-I i Škoda PA-II i zachowywał pewne ich cechy konstrukcyjne, przede wszystkim nietypowy symetryczny kształt nadwozia, z przedziałem bojowym pośrodku i podobnym przodem i tyłem. Założeniem było uzyskanie samochodu lżejszego i bardziej mobilnego oraz tańszego w produkcji niż PA-II. Charakterystyczny pancerz z wygiętych płyt pancerza, nadający poprzedniemu modelowi potoczną nazwę "żółwia" ("Želva"), został zastąpiony przez nieco łatwiejszy do produkcji, lecz nadal skomplikowany pancerz z licznych płaskich lub wygiętych płyt, poustawianych pod różnymi kątami względem siebie. Samochód ponadto otrzymał ponownie centralnie umieszczoną wieżę obrotową, jak w modelu PA-I. Już w 1925 roku Škoda zbudowała podwozia dla 12 samochodów, natomiast prace nad konstrukcją pancernego nadwozia przeciągały się. W sierpniu 1925 drewniana makieta ostatecznego nadwozia została wybrana przez komisję wojskową, po czym 28 lipca 1927 wojsko przyjęło nieopancerzony prototyp. 16 grudnia 1927 został on zatwierdzony do produkcji i otrzymał oznaczenie wojskowe "Obrněný automobil vz. 27" (OA vz. 27) - samochód pancerny wzór 1927.
Między majem a październikiem 1929 roku Škoda wyprodukowała serię 15 samochodów pancernych, w tym trzy na zamianę PA-II sprzedanych do Austrii.
Planowano zamówienie dalszych 9 samochodów OA vz. 27, na zamianę dalszych samochodów PA-II, lecz z uwagi na wysoki koszt wytwarzania (626 770 koron - ok. 25 000 dolarów USA) i opracowanie lżejszego samochodu pancernego OA vz.30, zrezygnowano ostatecznie z dalszych zamówień. 
Użycie.
Samochód pancerny OA vz. 27 został wprowadzony na uzbrojenie armii czechosłowackiej w 1929 roku. Początkowo sześć weszło w skład pułku pancernego w Milovicach, a dziewięć w skład szwadronu samochodów pancernych kawalerii, ostatecznie po reorganizacji dziewięć weszło w skład 1. Pułku Pancernego (PÚV-1) w Milovicach, a po trzy w skład PÚV-2 w Ołomuńcu i PÚV-3 w Turčianskym Svätým Martinie. Samochód był uważany za udaną konstrukcję, dobrze sprawującą się pod względem eksploatacji. Mimo to, nie spełnił pokładanych oczekiwań, będąc niewiele lżejszy i równie drogi w produkcji, jak PA-II, a przy tym miał niższą o połowę prędkość maksymalną w warunkach drogowych. Konstrukcja spotkała się z zainteresowaniem potencjalnych nabywców zagranicznych z Europy, Chin i Japonii (będąc w chwili powstania jednym z niewielu nowoczesnych samochodów pancernych), ale nie doszło do żadnych zamówień, a przy tym zakłady Škody były wówczas przeciążone produkcją dla armii czechosłowackiej. 
Pod koniec 1938 roku samochody te używane były w walkach przeciwdywersyjnych w Sudetach. W marcu 1939 roku po rozpadzie Czechosłowacji, 3 samochody otrzymała nowo powstająca armia słowacka. Słowackie pojazdy złomowano w lutym 1943.
Trzy samochody zostały przejęte przez Rumunię w marcu 1939, kiedy ich załogi postanowiły przekroczyć granicę z Rumunią uciekając przed zajmującymi Karpato-Ukrainę siłami węgierskimi. Używane były następnie przez jej armię do zadań ochronnych. Dwa z nich zostały zniszczone podczas nalotu alianckiego na zagłębie naftowe Ploesti w 1944. Pozostałe samochody vz. 27 przejęli Niemcy po zajęciu Czech w marcu 1939.
Konstrukcja.
Samochód vz.27 miał podwozie w formie ramy, w której przedniej części umieszczony był silnik z chłodnicą i zbiornikiem paliwa przed nim. Napędzał go 4-cylindrowy silnik gaźnikowy Škoda o pojemności 5700 cm³ i mocy 60 KM (44,3 kW) przy 1600 obr/min, sprzęgnięty z 4-biegową skrzynią biegów. Nadwozie pancerne o skomplikowanym kształcie wykonane było z płaskich i częściowo wygiętych płyt grubości od 3 do 5,5 mm, nitowanych do ramy. Dostęp zapewniały drzwiczki umieszczone centralnie w bocznych ścianach.
Jedną z osobliwości konstrukcyjnych samochodu był napęd przenoszony na przednią lub tylną oś w zależności od tego, w którym kierunku samochód się poruszał (nie był to napęd 4x4). Samochód miał dwóch kierowców i także przednia lub tylna oś była kierowana w zależności od kierunku jazdy. Kierowcy zajmowali miejsce po prawej stronie centralnego przedziału bojowego, dla obu kierunków jazdy. Kierowcy mieli przed sobą oraz za sobą luk obserwacyjny zamykany klapą, w której znajdowała się szczelina obserwacyjna ze szkłem pancernym. 
Wieża miała stożkowe ściany i skomplikowany kształt dachu, w którym znajdował się właz dowódcy. Z przodu wieży był umieszczony karabin maszynowy w jarzmie kulistym, dwa dodatkowe jarzma kuliste znajdowały się w jej bocznych ścianach, a w tylnej ścianie był reflektor szperacz Scintilla, z osłoną pancerną. Drugi karabin maszynowy był zamontowany centralnie w wykuszu w tylnej ściance przedziału bojowego, z polem ostrzału 72°. Chłodzone wodą karabiny maszynowe Schwarzlose vz.7/24 wyposażone były w lunetki celownicze, co polepszało celność broni w porównaniu z samochodem PA-II. Samochód nie był wyposażony w radiostację, pomimo prowadzenia takich prób.
Stosowane były podczas normalnego szkolenia koła z oponami 38×7", a do walki przeznaczono koła z ogumieniem z komorami powietrznymi, o wymiarach 720×30 mm. Samochody były malowane nietypowo dla czechosłowackich pojazdów, całe w kolorze szarym, w chęci lepszego maskowania na szosie.

</doc>
<doc id="1221973" url="https://pl.wikipedia.org/wiki?curid=1221973" title="Hamouda Bashir">
Hamouda Bashir

Hamouda Ahmed El Bashir (ur. 1 lutego 1983) – piłkarz sudański grający na pozycji środkowego pomocnika.
Kariera klubowa.
Piłkarską karierę Bashir rozpoczął w klubie Al-Hilal Omdurman. W jego barwach zadebiutował w pierwszej lidze. Swój pierwszy sukces osiągnął w 2003 roku, kiedy po raz pierwszy w karierze został mistrzem kraju, a w 2004 roku sięgnął po dublet. Zdobycie prymatu w kraju powtarzał z klubem z Omdurmanu przez kolejne lata aż do roku 2007.
Kariera reprezentacyjna.
W reprezentacji Sudanu Bashir zadebiutował w 2003 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1221980" url="https://pl.wikipedia.org/wiki?curid=1221980" title="Mohamed Tahir">
Mohamed Tahir

Mohamed Osman El Tahir (ur. 3 grudnia 1982) – piłkarz sudański grający na pozycji ofensywnego pomocnika lub napastnika.
Kariera klubowa.
Piłkarską karierę Tahir rozpoczął w klubie Merghani Kassala. W jego barwach zadebiutował w pierwszej lidze w 2001 roku. W 2004 roku odszedł do Al-Hilal Omdurman. Swój pierwszy sukces osiągnął w 2003 roku, kiedy po raz pierwszy w karierze został mistrzem kraju, a w 2004 roku sięgnął po dublet. Zdobycie prymatu w kraju powtarzał z klubem z Omdurmanu przez kolejne lata aż do roku 2007. W 2009 i 2010 roku także został mistrzem kraju. W 2009 roku zdobył również Puchar Sudanu.
Kariera reprezentacyjna.
W reprezentacji Sudanu Tahir zadebiutował w 2007 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1221981" url="https://pl.wikipedia.org/wiki?curid=1221981" title="Thomas Müller (oficer)">
Thomas Müller (oficer)

Thomas Müller (ur. 2 lutego 1902, zm. ?) – SS-Standartenführer i oficer Waffen-SS.
Müller urodził się w Monachium w Bawarii 2 lutego 1902. Niewiele wiadomo o tym co działo się z Müllerem w początkowym okresie wojny.
Dowodził 9 Dywizją Pancerną SS "Hohenstaufen", 17 Dywizją Grenadierów Pancernych SS "Götz von Berlichingen" oraz 27 Ochotniczą Dywizją Grenadierów Pancernych SS "Langemarck".

</doc>
<doc id="1221983" url="https://pl.wikipedia.org/wiki?curid=1221983" title="Autostrada A63 (Niemcy)">
Autostrada A63 (Niemcy)

Autostrada A63 (niem. "Bundesautobahn 63 (BAB 63)" także "Autobahn 63 (A63)") – autostrada w Niemczech prowadząca z północy na południe, z Moguncji do skrzyżowania z autostradą A6 na węźle "Dreieck Kaiserslautern" w Nadrenii-Palatynacie.

</doc>
<doc id="1221984" url="https://pl.wikipedia.org/wiki?curid=1221984" title="Mugahid Ahmed Mohamed">
Mugahid Ahmed Mohamed

Mugahid Ahmed Mohamed (ur. 19 stycznia 1976) – piłkarz sudański grający na pozycji lewego pomocnika.
Kariera klubowa.
Piłkarską karierę Mohamed rozpoczął w klubie Al-Hilal Omdurman. W jego barwach zadebiutował w pierwszej lidze. Swój pierwszy sukces osiągnął w 2003 roku, kiedy po raz pierwszy w karierze został mistrzem kraju, a w 2004 roku sięgnął po dublet. Zdobycie prymatu w kraju powtarzał z klubem z Omdurmanu przez kolejne lata aż do roku 2005. W 2006 roku przeszedł do Jazeerat Al-Feel, gdzie grał przez rok. W 2007 roku został zawodnikiem odwiecznego rywala Al-Hilal, Al-Merreikh i w pierwszym sezonie gry wywalczył wicemistrzostwo kraju.
Kariera reprezentacyjna.
W reprezentacji Sudanu Mohamed zadebiutował w 2000 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1221985" url="https://pl.wikipedia.org/wiki?curid=1221985" title="Tomasz Borkowski">
Tomasz Borkowski



</doc>
<doc id="1221987" url="https://pl.wikipedia.org/wiki?curid=1221987" title="Sierpodudek białogłowy">
Sierpodudek białogłowy

Sierpodudek białogłowy ("Phoeniculus bollei") – gatunek średniej wielkości ptaka z rodziny sierpodudków (Phoeniculidae). Występuje w Afryce Subsaharyjskiej. Nie jest zagrożony wyginięciem.
Systematyka.
Gatunek ten po raz pierwszy opisał w 1858 roku Gustav Hartlaub, nadając mu nazwę "Irrisor Bollei". Jako miejsce typowe wskazał Aszanti na Złotym Wybrzeżu (obecnie Ghana). Obecnie gatunek zaliczany jest do rodzaju "Phoeniculus". Wyróżnia się trzy podgatunki "P. bollei".
Zasięg występowania.
Sierpodudek białogłowy występuje w Afryce Subsaharyjskiej na terenie następujących państw: Burundi, Demokratyczna Republika Konga, Ghana, Gwinea, Kamerun, Kenia, Liberia, Mali, Nigeria, Republika Środkowoafrykańska, Rwanda, Sudan Południowy, Tanzania, Uganda i Wybrzeże Kości Słoniowej.
Poszczególne podgatunki występują:
Morfologia.
Długość ciała 30–35,5 cm; masa ciała 45–68 g. Samice są mniejsze od samców i mają sporo krótsze dzioby.
Pożywienie.
Jego pożywienie stanowią głównie stawonogi, w tym chrząszcze i ich larwy, skorki, prostoskrzydłe, mrówki, termity, pająki (w tym kokony z jajami) i gąsienice; zjada również pokarm roślinny – jagody i nasiona.
Status.
IUCN uznaje sierpodudka białogłowego za gatunek najmniejszej troski (LC, "Least Concern"). Liczebność populacji nie została oszacowana; ptak ten opisywany jest jako od rzadkiego po lokalnie pospolity. Trend liczebności populacji oceniany jest jako spadkowy ze względu na niszczenie siedlisk.

</doc>
<doc id="1221988" url="https://pl.wikipedia.org/wiki?curid=1221988" title="Flaga gminy Brudzew">
Flaga gminy Brudzew



</doc>
<doc id="1221989" url="https://pl.wikipedia.org/wiki?curid=1221989" title="Kurier Poznański">
Kurier Poznański

Kurier Poznański – dziennik informacyjno-polityczny założony w Poznaniu w 1872 przez Ludwika Merzbacha. W początkowej fazie organ ultramontanów, ściśle związany z Kościołem katolickim, postulował pracę organiczną i lojalizm wobec Cesarstwa Niemieckiego. Zwalczał socjalizm, liberalizm i warszawski pozytywizm. Redagowany m.in. przez Teodora Żychlińskiego, Antoniego Kanteckiego a później jego brata – Maksymiliana Kanteckiego. W końcu XIX w. przejęty przez liberalnych ziemian (A. Chłapowski, M. Mielżyński, F. Morawski, A. Żółtowski). W 1906 przejęty przez Narodową Demokrację, prowadzony przez Mariana Seydę i Ksawerego Zakrzewskiego (współzałożyciela dziennika). W latach 1915–1922 redagowany przez Bolesława Leonarda Marchlewskiego. Od 1925 „Kurier Poznański” ukazywał się dwa razy dziennie. Był bardzo popularny wśród poznaniaków. Jego nakład systematycznie rósł. W 1906 7000 egzemplarzy, w 1925 25 000–30 000 egzemplarzy, a w 1929 30 000–35 000 egzemplarzy.
Początki.
Za pojawienie się na rynku wydawniczym „Kuriera Poznańskiego” stały sfery konserwatywne miasta Poznania związane z dostojnikami Kościoła Katolickiego. Pierwszy numer „Kuriera” ukazał się 2 stycznia 1872 roku, wydała go firma kierowana przez Ludwika Merzbacha, a pismo redagował Teodor Żychliński. Dziennik ukazywał się na początku w dużym formacie w nakładzie 750 egzemplarzy. Pismo posiadało osobny dział wiadomości religijnych. „Kurier” lansował wówczas zjednoczenie społeczeństwa wokół biskupa Mieczysława Ledóchowskiego. Zwalczał też początkowo organizowane w Wielkopolsce wiece ludowe, widząc w nich zagrożenie dla swojego środowiska.
Okres zaborów.
W latach osiemdziesiątych XIX wieku dziennik zajął się zwalczaniem jakichkolwiek oznak liberalizmu i socjalizmu. Piętnował walkę klas i starał się ukazywać zadowolenie ze swojego losu zarówno rzemieślników, jak i robotników. Nakazywał im aby zajmowali się pracą i modlitwą. Jednak do robotników periodyk prawie w ogóle nie docierał. W polityce „Kurier” zajmował raczej stanowisko bezpartyjne, starając się jednocześnie głosić hasła narodowo-katolickie. Taki kierunek pismu nadawał głównie jego redaktor naczelny w latach 1876–1887 ks. Antoni Kantecki, a od 1.07.1887 do śmierci w 1899 jego brat Maksymilian Kantecki. W sprawach dotyczących stosunku do władzy także zachowywano neutralizm, jednocześnie broniąc polską wiarę i narodowość poprzez pracę organiczną. Jednak po dymisji Bismarcka pismo obrało kurs lojalistyczny, licząc na zmianę polityki zaborcy wobec Polaków.
Nieznane są przyczyny upadku „Kuriera Poznańskiego” w dotychczasowej formule politycznej. Jednak ten upadek dał okazję do przejęcia pisma przez środowisko Ligi Narodowej. Aby przejąć dziennik endecy porozumieli się z Romanem Szymańskim, ten zorganizował spółkę wydawniczą Nowa Drukarnia Polska. Wydawnictwo to we wrześniu 1906 roku przejęło „Kurier Poznański”. Kierownictwo redakcji objął Marian Seyda. Spółka oprócz „Kuriera” wydawała jeszcze pismo Orędownik. „Kurier Poznański” był przeznaczony dla inteligencji, Orędownik dla drobnomieszczaństwa.
W 1906 roku wybuchły strajki szkolne w Wielkopolsce, zza kulis inspirowane i kierowane przez endecję. Na „Kuriera” posypały się wówczas represje, co nie tylko mu nie zaszkodziło, a wręcz pomogło. Nastąpił wzrost popularności pisma, a co za tym idzie zwiększyła się liczba abonentów dziennika. W 1906 roku „Kurier” zaprezentował również swój program polityczny. Z konieczności obrony przed germanizacją był on wyraźnie nacjonalistyczny. W programie napisano: „Nasze życie polityczne to ustawiczne zmaganie się żywiołu polskiego z germanizacyjnym systemem pruskim i napierającym na nas elementem niemieckim”. Redaktorem naczelnym pisma został wtedy Marian Seyda.
Kurier zwracał się głównie do inteligencji, przez co był na wyższym poziomie niż inne wielkopolskie gazety. Formy dziennikarskie miały tam odpowiedni kształt, odpowiednio były też dobierane materiały. Na łamach czasopisma pojawiały się sprawozdania literackie, teatralne i kulturalne. „Kurier” pomagał również w organizacji twórczości kulturalnej, przeciwdziałając jednocześnie niemieckiej polityce kulturalnej.
Okres I wojny światowej.
Dziennik ukazywał się również w okresie I wojny światowej. Przez cały ten okres pełnił funkcję faktycznego organu prasowego endecji. Również w czasie trwania powstanie wielkopolskiego nie zaprzestano wydawania „Kuriera Poznańskiego”. Dziennik informował wówczas o postępie działań wojennych i przekazywał informacje Tymczasowej Naczelnej Rady Ludowej.
Okres II Rzeczypospolitej.
Kurier Poznański w pierwszych latach II RP przedstawiał się skromnie. Wydawano go 6 razy w tygodniu na 4 kolumnach, nie posiadał żadnych ilustracji. Mimo tego nie był pismem deficytowym, jak wiele mu podobnych, czerpał niemałe dochody z reklam i drobnych ogłoszeń, które zajmowały ¼ jego objętości. Do tego co kilkanaście dni dołączano do numeru dodatkowo dwie strony zajęte wyłącznie przez reklamy i ogłoszenia. Od momentu wyjazdu Mariana Seydy do Szwajcarii w 1915 roku pismem zarządzał Bolesław Marchlewski. Oprócz niego w redakcji pracowali między innymi Jan Marweg, Czesław Kędzierski, Celestyn Rydlewski i Jerzy Drobnik. Kilku czołowych działaczy endecji nadsyłało swoje teksty z Warszawy. Po B. Marchlewskim, redakcję przejął Stanisław Kozicki, a po nim stanowisko objął Bolesław Szczepkowski.
Z czasem „Kurier” zaczął się rozwijać, rósł nakład, zwiększała się objętość, dochodziły nowe działy i rubryki. Wraz z rozwojem samego czasopisma rosła liczba jego pracowników i ludzi w nim publikujących. Koniunkturę wspierał również rozwój drukarni należących do Drukarni Polskiej. To też spowodowało, że od 1 października 1925 „Kurier” mógł ukazywać się dwa razy dziennie i pięć razy w tygodniu. Wydanie poranne posiadało 4 strony, wieczorne 16, w niedzielę ukazywało się tylko wydanie poranne w poniedziałek tylko wieczorne. Nakład w tym czasie wynosił 25–30 tys. egzemplarzy.
Po przewrocie majowym endecja była w wyraźnym odwrocie, traciła poparcie, mandaty w sejmie i kolejne stanowiska w wojsku i administracji. Odbiło się to również na prasie wydawanej przez ludzi związanych ze Stronnictwem Narodowym.
Mimo problemów endecji „Kurier Poznański” miał się dobrze. Wielkopolska nadal pozostawała bastionem narodowej demokracji. W wyniku tego sprzedaż gazety w zasadzie nie spadała. Inne wydawnictwa w Polsce przechodziły wzloty i upadki spowodowane niską sprzedażą periodyków, a to dlatego, że uzależnione były od sprzedaży komisowej. Wydawca „Kuriera” – co było rzadkością – prowadził sprzedaż opartą na prenumeracie.
Za wydawanie dziennika odpowiedzialna była Drukarnia Polska. Spółka ta związana był ściśle z kierownictwem Stronnictwa Narodowego. Na czele spółki stał Bolesław Krysiewicz, a na stanowisku dyrektora zasiadali Edward Pawłowski (do 1933) i Roman Leitgeber.
We wrześniu 1926 roku na stanowisko redaktora naczelnego powrócił Marian Seyda. Publicystyką polityczną w „Kurierze” zajmowali się jego zastępcy Stefan Wyrzykowski oraz do kwietnia 1934 roku Ryszard Piestrzyński. Sekretarzem dziennika był przez ten cały czas Czesław Kędzierski. Działem gospodarczym, który był dość obszerny zajmował się Marian Chełmikowski, działem politycznym kierował Feliks Fikus, za bardzo dobry dział kulturalny i naukowy odpowiadał Witold Noskowski. Działem społecznym kierowali najpierw Antoni Konieczny, a następnie Edmund Męclewski. Za depesze i dział sportowy odpowiadał Jerzy Herniczek. Dość dużo uwagi poświęcano sprawom młodzieżowym. Istniały działy takie jak: Życie akademickie, Życie młodzieży sokolej, Z życia młodych Polek. Za kolumny studenckie odpowiadał Franciszek Przytarski.
Współpracownikami pisma było wielu wybitnych publicystów, nie tylko związanych z prawicą, należeli do nich m.in. Artur Maria Swinarski, Bohdan Winiarski, prawnik i polityk Zygmunt Wasilewski, prawnik Bohdan Wasiutyński, dramaturg, poeta i muzyk Karol H. Rostworowski. Do tego dochodzili liczni korespondenci w kraju i za granicą. Korespondentem, który pracował w Berlinie był Jerzy Drobnik (do 1934), z Paryża natomiast pisała Irena Briares. Stałym korespondentem w Warszawie był Hieronim Wierzyński, w Wilnie Piotr Kownacki, ze Lwowa informował pismo Władysław Świrski, a z Gdańska Edward Piszcz.
W latach 30. nadal wychodziły dwa wydania, poranne czterostronicowe i wieczorne szesnastostronicowe. Poranne zawierało tylko informacje bieżące, natomiast wieczorne rozpoczynało się artykułem wstępnym i zawierało komentarze polityczne. „Kurier” posiadał najliczniejszą w Poznaniu klientele ogłoszeniową. W wydaniu niedzielnym liczącym 32 strony, aż 1/3 objętości przeznaczona był na reklamy, ogłoszenia i nekrologi.
Zakończenie działalności.
Kurier Poznański ukazywał się jeszcze po 5 września 1939 roku, kiedy to władze administracyjne i wojskowe opuściły miasto. Dziennik zaprzestano wydawać 10 września 1939 roku po wkroczeniu do Poznania wojsk niemieckich.

</doc>
<doc id="1221991" url="https://pl.wikipedia.org/wiki?curid=1221991" title="Rundll32.exe">
Rundll32.exe



</doc>
<doc id="1221994" url="https://pl.wikipedia.org/wiki?curid=1221994" title="Etonyks">
Etonyks

Etonyks, ("Aetonyx") – mało znany dinozaur z grupy prozauropodów, uważany dziś przez dużą część naukowców nie za odrębny rodzaj, lecz gatunek innego dinozaura (masospondyl).
Nazwa.
"Aetonyx" pochodzi z greki i oznacza "orli szpon". Nazwa ta odnosi się do pazura zwierzęcia przypominającego pazur orła.
Pożywienie.
rośliny
Występowanie.
Żył 198 MLT w późnym triasie (Hettang). Zamieszkiwał dziesiejszą Południową Afrykę

</doc>
<doc id="1221996" url="https://pl.wikipedia.org/wiki?curid=1221996" title="Petras Baguška">
Petras Baguška

Petras Baguška (ur. 24 lipca 1941 we wsi Paškoniai w rejonie poswolskim) – litewski polityk, prawnik, działacz partyjny i samorządowy, od 2006 do 2008 minister sprawiedliwości w rządzie Gediminasa Kirkilasa.
Życiorys.
W 1958 ukończył szkołę średnią w Poswolu. W latach 1966–1972 studiował prawo na Uniwersytecie Wileńskim. Od 1974 do 1976 był studentem Wyższej Szkoły Partyjnej w Leningradzie, zaś w latach 1981–1985 studiował ekonomię i zarządzanie na Litewskiej Akademii Rolniczej w Kownie.
Pracę zawodową zaczął w 1958 jako robotnik w biurze zaopatrzenia Związku Spółdzielczego rejonu poswolskiego. W latach 1961–1964 odbywał służbę w Armii Radzieckiej. Następnie pracował w administracji domów komunalnych w Poswolu. W latach 1966–1971 był przewodniczącym komitetu wykonawczego rady miejskiej w Poswolu, a od 1971 do 1973 kierownikiem wydziału w komitecie rejonowym Komunistycznej Partii Litwy. Po ukończeniu wyższych kursów partyjnych w 1976 objął stanowisko wiceprzewodniczącego rejonowego komitetu wykonawczego w Szyłelach. W latach 1982–1987 kierował rejonowym komitetem wykonawczym w Kupiszkach, a do 1990 pełnił tożsamą funkcję w Kiejdanach.
W latach 1990–1995 był członkiem rady rejonu kiejdańskiego, a do 1994 jednocześnie jej przewodniczącym. Od 1994 do 2002 stał na czele oddziału Litewskiego Banku Rolnego w Kiejdanach. W latach 2003–2004 pełnił funkcję sekretarza rady rejonu kiejdańskiego. 21 grudnia 2004 objął mandat posła na Sejm. Zasiadał m.in. w komisji antykorupcyjnej, a w latach 2005–2006 był jej przewodniczącym. 18 lipca 2006 został powołany na stanowisko ministra sprawiedliwości w rządzie Gediminasa Kirkilasa.
Nie wystartował w wyborach parlamentarnych w 2008. 9 grudnia tego roku zakończył urzędowanie na stanowisku ministra.
W czasach ZSRR był członkiem KPZR. W latach 2003–2005 należał do Partii Pracy, zaś w latach 2006–2008 do Partii Demokracji Obywatelskiej.

</doc>
<doc id="1221998" url="https://pl.wikipedia.org/wiki?curid=1221998" title="Parafia Wniebowzięcia Najświętszej Maryi Panny w Woźnikach">
Parafia Wniebowzięcia Najświętszej Maryi Panny w Woźnikach

Parafia Wniebowzięcia Najświętszej Maryi Panny w Woźnikach – parafia rzymskokatolicka archidiecezji krakowskiej, w dekanacie Wadowice – Północ.
Kościołem parafialnym parafii jest kościół pw. Wniebowzięcia Najświętszej Maryi Panny znajdujący się w centrum Woźnik.
Historia.
Przyjmuje się, że parafia w Woźnikach została erygowana w XIII wieku.
W latach 1335-1780 do parafii w Woźnikach należała parafia Ofiarowania Najświętszej Maryi Panny w Wadowicach.
Kościół parafialny.
Obecny jednonawowy kościół parafialny wzniesiono w połowie XVI wieku. Jest to budowla drewniana, konstrukcji zrębowej z wieżą na słup. Przy wieży znajduje się izbica. Dach pokryto gontem. Po pożarze w 1959 kościół został poddany częściowej rekonstrukcji. Prace zakończono w 1965. W tym samym roku kościół został poświęcony.
Zasięg parafii.
Do parafii należą wierni ze wsi: Woźniki (1262 wiernych) i Zygodowice (410 wiernych).
Grupy parafialne.
Róże Różańcowe, ministranci, lektorzy.

</doc>
<doc id="1222001" url="https://pl.wikipedia.org/wiki?curid=1222001" title="São Nicolau">
São Nicolau

São Nicolau (z port. Święty Mikołaj) jest wyspą należącą do archipelagu 
Wysp Zawietrznych, które wchodzą w skład Wysp Zielonego Przylądka.
Wyspa położona jest między Santa Luzia a Sal. Ludność wynosi 12 864 na obszarze 388 km². Gospodarka bazuje głównie na rolnictwie, rybołówstwie i turystyce w pobliżu plaż. Większość mieszkańców żyje na wsi. Port lotniczy Preguiça mieści się na południu między Vila da Ribeira Brava a Campo.
Geografia.
Górzysta wyspa jest w większości rolnicza, lecz narażona na susze. Płaskie tereny i wzgórza dominują na wybrzeżu i w środkowej części. Wschodni kraniec wyspy tworzy półwysep. Najwyższy punkt na wyspie to Monte Gordo (1 312 m). Inne szczyty to Monte Bissau w środkowej części i Pico do Alberto na wschodzie.
Historia.
Zamieszkana od XVI wieku wyspa znana jest ze swych gór i głównego miasta – Ribeira Brava, które długo pozostawało siedzibą diecezji. Innym miastem wyspy jest Tarrafal, port rybacki i promowy. W latach 40. XX wieku całą wyspę dotknęła klęska głodu, która doprowadziła do emigracji, głównie na Wyspy Świętego Tomasza i Książęcą.
Podział administracyjny.
São Nicolau jest podzielona na dwie jednostki samorządowe: Ribeira Brava i Tarrafal de São Nicolau.
Gminy.
Poprzednio istniały dwie gminy: São João Baptista i Santo André. Obecnie jest jedna gmina. Obejmujące zachodnią część wyspy Tarrafal de São Nicolau, oddzieliło się od reszty wyspy i utworzyło odrębną jednostkę samorządową. Teraz pokrywa północne i wschodnie części wyspy.
Inne.
São Nicolau ma kilka szkół ("colegio"), liceów (szkoła średnia), gimnazjów (szkoła wyższa), kościołów, plaż, portów, pocztę i place ("praças").

</doc>
<doc id="1222002" url="https://pl.wikipedia.org/wiki?curid=1222002" title="Droga wojewódzka nr 647">
Droga wojewódzka nr 647

Droga wojewódzka nr 647 (DW647) – droga wojewódzka o długości 46 km, łącząca Dęby koło Łysych ze Stawiskami.

</doc>
<doc id="1222004" url="https://pl.wikipedia.org/wiki?curid=1222004" title="Khalid Jolit">
Khalid Jolit

Khalid Hassan Ali Jolit (ur. 27 października 1981) – piłkarz sudański grający na pozycji środkowego obrońcy.
Kariera klubowa.
Piłkarską karierę Jolit rozpoczął w klubie Al-Hilal Omdurman. W jego barwach zadebiutował w pierwszej lidze. Swój pierwszy sukces osiągnął z nim w 1999 roku, gdy wywalczył swoje pierwsze mistrzostwo Sudanu. Natomiast rok później zdobył pierwszy w karierze Puchar Sudanu. Z kolei w 2003 roku po raz drugi został mistrzem kraju, a w 2004 roku sięgnął po dublet. Zdobycie prymatu w kraju powtarzał z klubem z Omdurmanu przez kolejne lata aż do roku 2007.
Kariera reprezentacyjna.
W reprezentacji Sudanu Jolit zadebiutował w 2003 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1222008" url="https://pl.wikipedia.org/wiki?curid=1222008" title="Eluru">
Eluru

Eluru, Ellore (telugu ఏలూరు) – miasto we wschodnich Indiach, nad rzeką Godawari, w stanie Andhra Pradesh. W 2001 miasto to zamieszkiwało 389 772 mieszkańców.
W Eluru rozwinął się przemysł spożywczy, skórzany oraz włókienniczy. W mieście znajduje się ośrodek handlowo-usługowy.

</doc>
<doc id="1222010" url="https://pl.wikipedia.org/wiki?curid=1222010" title="Analiza wskaźnikowa">
Analiza wskaźnikowa

Analiza wskaźnikowa jest częścią analizy finansowej, będącą rozwinięciem analizy wstępnej sprawozdań finansowych. Zadaniem analizy wskaźnikowej jest dostarczenie informacji o operacjach gospodarczych, funkcjonowaniu przedsiębiorstwa, a przede wszystkim jego kondycji finansowej. Informacje te są wykorzystywane przez kierownictwo w procesie zarządzania, a także przez otoczenie przedsiębiorstwa: kredytodawców, kontrahentów, inwestorów, audytorów itp.
Charakterystyka.
Analiza ta jest rodzajem badania ilościowego i oparta jest na wskaźnikach, przedstawiających relacje określonych wielkości finansowych, ważnych z punktu widzenia ich wzajemnych związków. Wybór wskaźników możliwych do obliczenia na podstawie danych finansowych przedsiębiorstwa jest bardzo szeroki. Nadmiar wskaźników może jednak zawikłać przeprowadzaną analizę, stąd w krajach gospodarki rynkowej stosuje się na ogół ograniczony zestaw najbardziej efektywnych indykatorów, umożliwiających scharakteryzowanie różnych aspektów funkcjonowania przedsiębiorstwa.
Analiza wskaźnikowa wykonywana jest w oparciu o dokumenty sprawozdawczości finansowej przedsiębiorstwa, uwzględniając w szczególności wielkości ekonomiczne ujęte w bilansie i rachunku zysków strat. Przy obliczaniu wskaźników ważne jest uwzględnienie istotnej różnicy między bilansem, który obrazuje stan finansów przedsiębiorstwa na dzień sporządzenia oraz rachunkiem zysków i strat, który prezentuje dane za okres poprzedzający dzień bilansowy. Przy konstruowaniu wskaźników składających się z wielkości pochodzących z obu tych dokumentów, należy uwzględnić wprost wartość z rachunku zysków i strat oraz średnią arytmetyczną wartości z dnia otwarcia i dnia zamknięcia bilansu.
Wyznaczone wielkości wskaźników oceniane są poprzez przyrównanie do ustalonych norm, wyrażonych przedziałami wartości lub wartościami brzegowymi, a także poprzez ich analizę poziomą, kiedy ocenia się zmianę wskaźników w kolejnych okresach, w tym w szczególności tendencję tych zmian. W interpretacji stosuje się również ocenę uzyskanych wartości na tle branży, w której działa przedsiębiorstwo. Jest to szczególnie istotne z uwagi na fakt, że przyjmowane w literaturze przedmiotu normy wskaźników szacowane są dla wszystkich przedsiębiorstw, działających w różnych branżach, w różnych krajach. Przeprowadzając analizę wskaźnikową należy uwzględnić możliwość braku porównywalności uzyskiwanych wartości, wynikającą bądź ze zmiany warunków makroekonomicznych w gospodarce, bądź z różnic w konstrukcjach poszczególnych wskaźników.
Stosowane w literaturze nazewnictwo obszarów analizy wskaźnikowej, w których klasyfikowane są wskaźniki analityczne, nie jest jednolite.
Wskaźniki zdolności do regulowania zobowiązań (płynności).
Wskaźniki te umożliwiają analizę płynności finansowej przedsiębiorstwa, tj. jego zdolności do regulowania zobowiązań krótkoterminowych, tzn. takich, które są płatne w terminie 1 roku.
Wskaźnik płynności bieżącej.
Wskaźnik płynności bieżącej, CR (ang. "current ratio") określa, ile razy aktywa bieżące będące w dyspozycji przedsiębiorstwa pokrywają jego bieżące zobowiązania wobec osób trzecich – dostawców, pracowników, budżetu państwa, instytucji publicznoprawnych etc., a także kredyty krótkoterminowe i raty kredytów długoterminowych.
W celu wyznaczenia poziomu aktywów bieżących należy skorygować aktywa obrotowe o niepłynną część stanu zapasów (np. zaliczki na poczet dostaw, produkty i towary nie znajdujące nabywców itp.), wartość należności nieściągalnych i spornych, różnicę pomiędzy ceną nabycia a bieżącą ceną papierów wartościowych, stan środków pieniężnych w drodze, poziom blokady środków pieniężnych na rachunku, wynikający z umowy z bankiem i długość zamrożenia nakładów w rozliczeniach międzyokresowych.
Wyznaczenie poziomu bieżących aktywów i pasywów możliwe jest wyłącznie przez samo przedsiębiorstwo, ponieważ informacje niezbędne do korekty aktywów i pasywów obrotowych nie są prezentowane w dokumentach sprawozdawczości finansowej. Z tego powodu przy wyznaczaniu poziomu tych wskaźników stosuje się nieskorygowane wartości aktywów obrotowych i zobowiązań krótkoterminowych lub zmodyfikowaną postać wskaźnika CR.
Optymalna wysokość tego wskaźnika powinna zawierać się w przedziale domkniętym. Wskaźnik CR poniżej 1,2 wskazuje na zagrożenie zdolności przedsiębiorstwa do regulowania swoich bieżących zobowiązań, co może bezpośrednio wpływać na sprawność prowadzenia przez przedsiębiorstwo działalności gospodarczej. Wskaźnik CR wyższy niż 2,0 świadczy zaś o nadpłynności przedsiębiorstwa, tj. o złym gospodarowaniu.
Wskaźnik płynności szybkiej.
Wskaźnik płynności szybkiej, QR (ang. "quick ratio") określa, ile razy aktywa bieżące o wysokim stopniu płynności, będące w dyspozycji przedsiębiorstwa, pokrywają jego bieżące zobowiązania wobec osób trzecich. Wskaźnik ten jest wobec wskaźnika CR skorygowany o najmniej płynne aktywa obrotowe, tj. zapasy i rozliczenia międzyokresowe czynne.
Optymalna wysokość tego wskaźnika powinna wynosić 1,0, tj. pasywa bieżące powinny być w całości pokryte aktywami bieżącymi o wysokim stopniu płynności. W przypadku przedsiębiorstw charakteryzujących się szybką rotacją aktywów (np. handlowych) norma ta jest obniżona do poziomu 0,7.
Niska wartość tego wskaźnika może świadczyć o problemach w zakresie płynności, wysoka zaś o nieproduktywnym nagromadzeniu środków pieniężnych i/lub występowaniu wysokiego stanu należności, co może mieć niekorzystny wpływ na wyniki przedsiębiorstwa.
Wskaźnik płynności gotówkowej.
Wskaźnik ten określa, ile razy środki pieniężne będące w dyspozycji przedsiębiorstwa (w kasie lub na rachunku bankowym) pokrywają jego bieżące zobowiązania wobec osób trzecich.
Optymalna wysokość tego wskaźnika wynosi 0,2. Wskaźnik ten nie odgrywa istotnej roli przy ustalaniu płynności przedsiębiorstwa, ponieważ w myśl reguł zarządzania finansami, środki pieniężne powinny być ograniczone do minimum, gdyż tylko aktywa zaangażowane w obrocie generują wynik finansowy.
Kapitał obrotowy w dniach obrotu.
Wskaźnik ten określa liczbę dni obrotu, na jaką wystarcza kapitał obrotowy. Poziom kapitału obrotowego w dniach maleje przy zwiększeniu sprzedaży, stąd aby uchronić przedsiębiorstwo przed utratą płynności, należy zwiększać kapitał obrotowy proporcjonalnie do obrotu.
Wskaźniki poziomu zadłużenia.
Wskaźniki zadłużenia charakteryzują z jednej strony stopień zadłużenia przedsiębiorstwa, a z drugiej jego zdolność do spłaty zobowiązań.
Wskaźnik ogólnego zadłużenia.
Wskaźnik ogólnego zadłużenia, DR (ang. "debt ratio") – określa, jaki jest udział kapitałów obcych w finansowaniu aktywów przedsiębiorstwa.
Przyjęty, dopuszczalny poziom zaangażowania kapitałów obcych w aktywach przedsiębiorstwa mieści się w przedziale. Wskaźnik poniżej 0,57 może być interpretowany jako nieracjonalne zarządzanie źródłami finansowania, natomiast wskaźnik na poziomie wyższym niż 0,67 świadczy o wysokim ryzyku utraty przez przedsiębiorstwo zdolności do spłaty długów. W przedsiębiorstwach charakteryzujących się wyjątkowo złą sytuacją ekonomiczno-finansową wskaźnik ogólnego zadłużenia osiąga wartość większą od 1.
Wskaźnik zadłużenia długoterminowego.
Wskaźnik ten, zwany też wskaźnikiem długu, wskaźnikiem ryzyka lub wskaźnikiem dźwigni, informuje o poziomie pokrycia zobowiązań długoterminowych kapitałami własnymi. Zgodnie z normą dla tego wskaźnika, jego wysokość powinna zawierać się w przedziale zamkniętym. W przypadku przekroczenia przez ten wskaźnik poziomu 1,0 przedsiębiorstwo uważa się za silnie zadłużone.
Wskaźnik zadłużenia kapitałów własnych.
Wskaźnik ten informuje o poziomie zadłużenia kapitałów własnych przedsiębiorstwa i zarazem relację kapitałów obcych do kapitałów własnych jako źródeł finansowania przedsiębiorstwa. Przyjmuje się, że wielkość tego wskaźnika nie powinna być wyższa niż 1,0 dla przedsiębiorstw dużych i średnich oraz 3,0 dla przedsiębiorstw małych.
Wskaźnik pokrycia obsługi długu z wyniku finansowego netto.
Wskaźnik ten określa, ile razy wynik finansowy netto pokrywa obsługę rat kapitałowych i odsetek. W przedsiębiorstwie o prawidłowej sytuacji finansowej wskaźnik ten powinien być większy od 1,0.
Wskaźnik pokrycia obsługi długu z EBIT-u.
Wskaźnik ten informuje, ile razy zysk przed odliczeniem podatków i odsetek pokrywa spłatę rat kapitałowych i odsetek, czyli w jakim stopniu zysk zapewnia obsługę długu. Wartość minimalna tego wskaźnika wynosi 1,2. Bank Światowy przyjmuje, że powinien on wynosić więcej niż 1,3.
Wskaźnik pokrycia obsługi długu z cash flow.
Wskaźnik ten określa, pokrycie obsługi długu z nadwyżki finansowej netto. Optimum dla tego wskaźnika wynosi 1,5, tj. suma zysku przed opodatkowaniem wraz z amortyzacją powinna być o co najmniej 50% wyższa od rocznej raty kredytu wraz z odsetkami.
Wskaźnik pokrycia zobowiązań odsetkowych.
Wskaźnik ten określa zdolność przedsiębiorstwa do terminowej spłaty odsetek. Jeżeli zarówno odsetki, jak i raty kapitałowe muszą być płacone jednocześnie, nie ma potrzeby uwzględniania tego wskaźnika w wykonywanej analizie.
Wskaźniki związane z wynikiem finansowym (rentowności).
Wskaźniki rentowności są silnie powiązane z wynikami przedsiębiorstwa prezentowanymi w rachunku zysków i strat. Dla części wskaźników z tej kategorii, odnoszących się do zysku, nie istnieją specyficzne normy. Zakłada się, że celem działalności przedsiębiorstwa jest generowanie zysku, tak więc każdy ze wskaźników odnoszących się do niego nie powinien przyjmować wartości niedodatnich.
Wskaźnik pokrycia straty z lat ubiegłych zyskiem bieżącym.
Wielkość wskaźnika większa od 100% wskazuje, że przedsiębiorstwo całkowicie pokryło straty z lat ubiegłych. Wskaźnik w przedziale otwartym (0%-100%) wskazuje, że przedsiębiorstwo pokryło część straty. Jeżeli wskaźnik ten przyjmuje wartość 0% oznacza to, że nie generuje ono zysku bieżącego i nie jest w stanie pokryć strat z lat ubiegłych. W takim wypadku celowe jest również obliczenie wskaźnika pokrycia skumulowanych strat kapitałem własnym:
Jeżeli wskaźnik ten nie przyjmuje wartość powyżej 100%, to sytuacja finansowa przedsiębiorstwa jest szczególnie trudna, ponieważ nie jest ono w stanie pokryć strat kapitałem własnym.
Wskaźnik operacyjności.
Wskaźnik ten informuje o poziomie kosztów w przedsiębiorstwie. Norma dla tego wskaźnika wynosi 50%-90%.
Wskaźnik rentowności sprzedaży.
Wskaźnik rentowności sprzedaży, ROS (ang. "return on sale") określa, jaka jest rentowność sprzedaży przedsiębiorstwa, tj. jaka wielkość zysku przed opodatkowaniem przypada średnio na każdą jednostkę przychodu ze sprzedaży. Wskaźnik ten jest niezależny od stawki podatkowej, która różni się w zależności od kraju prowadzenia działalności.
Optymalna wielkość tego wskaźnika jest zależna od rodzaju działalności przedsiębiorstwa. W przedsiębiorstwach charakteryzujących się krótkim cyklem produkcyjnym i możliwością szybkiej sprzedaży rentowność może być niższa (krótki cykl to mniejsze koszty zamrożenia środków). Zasadnym jest zatem odniesienie się przy ocenie tego wskaźnika do przeciętnej rentowności w branży, w której działa badane przedsiębiorstwo.
Wskaźnik zwrotu ze sprzedaży.
Wskaźnik zwrotu ze sprzedaży, ROS (ang. "return on sales") informuje o udziale zysku netto w wartości sprzedaży. Wskaźnik ten jest zależny od stawki podatkowej. Im niższa jest wartość tego wskaźnika, tym większa wartość sprzedaży musi być zrealizowana dla osiągnięcia zysku. Wysoka wartość tego wskaźnika świadczy o wysokiej efektywności sprzedaży.
Wskaźnik rentowności majątku.
Wskaźnik rentowności aktywów, ROA (ang. "return on assets") określa, jaka jest rentowność aktywów przedsiębiorstwa, tj. jaka wielkość zysku przypada na każdą jednostkę pieniężną zaangażowaną w aktywa przedsiębiorstwa. Wskaźnik ten jest uznawany za najlepszy indywidualny wskaźnik kompetencji kierownictwa w zarządzaniu.
Wskaźnik rentowności kapitału własnego.
Wskaźnik rentowności kapitałów własnych, ROE (ang. "return on equity") wskazuje, jaka jest rentowność kapitałów własnych przedsiębiorstwa, tj. jaki jest zwrot z funduszy zainwestowanych przez jego właścicieli. Wielkość tego wskaźnika porównywana jest z rocznym zwrotem z inwestycji i jego wielkość powinna być co najmniej równa stopie inflacji, aby nie następowała dekapitalizacja w przedsiębiorstwie. W prawidłowo funkcjonującym przedsiębiorstwie zachowana jest następująca zależność: ROE&gt;ROA&gt;ROS.
Wskaźniki sprawności działania na rynku (aktywności).
Wskaźniki analizy aktywności przedsiębiorstwa pozwalają ocenić sprawność gospodarowania przedsiębiorstwa na rynku.
Wskaźniki płynnościowe.
Wskaźnik rotacji należności.
Wskaźnik ten pozwala ocenić sprawność inkasa należności przez przedsiębiorstwo. Przyjmuje się, że prawidłowa wielkość tego wskaźnika powinna być nie mniejsza niż 7 i nie większa niż 10. Wskaźnik rotacji należności na poziomie niższym niż 7 oznacza, że przedsiębiorstwo zbyt długo kredytuje swoich odbiorców, natomiast na poziomie wyższym niż 10 oznacza, że przedsiębiorstwo prowadzi bardzo restrykcyjną politykę ściągania należności, co może mieć wpływ na utratę klientów.
Wskaźnik cyklu należności.
Wskaźnik ten wskazuje, ile dni upływa od momentu sprzedaży do momentu otrzymania zapłaty (długość tzw. kredytu kupieckiego). Przy badaniu tego wskaźnika w skali roku (365 dni) jego wartość powinna się kształtować w przedziale od 37 do 52 dni.
Wskaźnik rotacji zapasów.
Wskaźnik ten pozwala ocenić efektywność gospodarowania zapasami przez przedsiębiorstwo. Przyjmuje się, że prawidłowa wielkość tego wskaźnika powinna być nie mniejsza niż 7 i nie większa niż 10. Wskaźnik rotacji zapasów na poziomie niższym niż 7 oznacza, że przedsiębiorstwo ma problemy ze sprzedażą własnej produkcji lub towarów zakupionych w celu odsprzedaży i ponosi wysokie koszty ich magazynowania i starzenia się, natomiast na poziomie wyższym niż 10 oznacza, że przedsiębiorstwo nie jest w stanie zaspokoić popytu na swoje towary, co może mieć wpływ na problemy z realizacją zamówień.
Przy silnym zróżnicowaniu zapasów w przedsiębiorstwie, proponuje się również kalkulację wskaźników rotacji dla poszczególnych ich grup (np. zapasów gotowych).
Wskaźnik cyklu zapasów.
Wskaźnik ten wskazuje, ile dni przedsiębiorstwo magazynuje zapasy. Przy badaniu tego wskaźnika w skali roku (365 dni) jego wartość powinna się kształtować w przedziale od 37 do 52 dni. W przypadku interpretacji tego wskaźnika pomocne jest również oszacowanie wskaźników szczegółowych, dotyczących rotacji różnych rodzajów zapasów, w szczególności: zapasów surowców i materiałów oraz zapasów wyrobów gotowych.
Wskaźnik okresu płacenia zobowiązań.
Wskaźnik ten określa przeciętny termin regulowania zobowiązań przez przedsiębiorstwo. Wskaźnik ten nie ma powszechnie przyjętej normy, przy czym zbyt krótki cykl zobowiązań może wskazywać na nieracjonalne zarządzanie zobowiązaniami, polegające na nie korzystaniu przez przedsiębiorstwo z nieoprocentowanego kredytu kupieckiego. Cykl zbyt długi może oznaczać zaś, że przedsiębiorstwo ma problem z regulowaniem zobowiązań bądź z powodu braku płynności, bądź w związku ze złym zarządzaniem zobowiązaniami. W obu przypadkach przedsiębiorstwo naraża się na ponoszenie kosztów odsetek ustawowych od przeterminowanych płatności. Może też mieć problemy ze współpracą z podwykonawcami lub dostawcami, co w przypadku ich istotnego udziału w prowadzeniu działalności gospodarczej przez przedsiębiorstwo, może mieć wpływ na jakość i terminowość świadczonych usług.
Wskaźnik cyklu środków pieniężnych.
Wskaźnik ten, określany również jako cykl konwersji gotówki lub cykl kapitału obrotowego netto, informuje o czasie powrotu do przedsiębiorstwa zainwestowanych środków. Im wskaźnik cyklu środków pieniężnych jest niższy, tym korzystniejsza jest sytuacja danego przedsiębiorstwa.
Wskaźniki aktywności oparte na kosztach.
Wskaźnik kontroli kosztów administracyjnych.
Wskaźnik ten informuje o udziale kosztów ogólnozakładowych w wartości sprzedaży. Jego wysokość powinna kształtować się w przedziale. W przypadku interpretacji tego wskaźnika należy odnieść się do jego poziomu średniobranżowego.
Wskaźnik pokrycia kosztów kapitałem obrotowym.
Wskaźnik ten informuje o stopniu pokrycia kosztów działalności przedsiębiorstwa przez środki obrotowe.
Wskaźnik poziomu kosztów finansowych.
Wskaźnik poziomu kosztów finansowych służy do porównania z zyskownością zaangażowanych w przedsiębiorstwie kapitałów. Jego wielkość zależy od wielkości zadłużenia oraz wysokości stopy procentowej kredytów.
Wskaźniki rotacji majątku.
Wskaźnik globalnego obrotu aktywami.
Wskaźnik ten określa, o ile razy sprzedaż przedsiębiorstwa jest większa od jego majątku. Jego wielkość zależy od specyfiki branży – jest on niski w przemyśle o wysokiej kapitałochłonności oraz wysoki w przedsiębiorstwach o dużym udziale pracy ludzkiej. Jest więc on szczególnie pożyteczny do porównań aktywności firm w jednej branży.
Wskaźnik rotacji środków trwałych.
Wskaźnik ten określa stopień generowania przychodów przez środki trwałe. W Stanach Zjednoczonych jego wartość wynosi przeciętnie 1,6. Wskaźnik ten jest przydatny do oceny przedsiębiorstw o wysokim udziale środków trwałych w majątku. Przy interpretacji tego wskaźnika należy wziąć pod uwagę, że w przypadku przedsiębiorstw dysponujących starym majątkiem trwałym, który został już zamortyzowany, wartość tego wskaźnika będzie zawyżona.
Wskaźnik rotacji majątku obrotowego.
Wskaźnik ten określa szybkość obrotu aktywów czynnych (ilość obrotów wykonanych przez środki obrotowe w jednostce czasu). Im jest on wyższy, tym lepsza jest kondycja finansowa przedsiębiorstwa.
Wskaźniki gospodarowania zasobami.
Wskaźnik wydajności pracy.
Wskaźnik ten stanowi o stopniu wykorzystania pracowników, informując o wysokości przychodu ze sprzedaży przypadającego na jednego zatrudnionego. Z uwagi na specyfikę różnych branż konieczne jest porównanie wielkości tego wskaźnika z przedsiębiorstwami z tej samej branży co badane.
Wskaźnik stopnia finansowania przyrostu środków trwałych z amortyzacji.
Wskaźnik ten informuje o stopniu finansowania przyrostu środków trwałych z amortyzacji.
Wskaźnik finansowania przyrostu środków trwałych z cash flow.
Wskaźnik ten informuje o stopniu pokrycia przyrostu środków trwałych z własnych środków przedsiębiorstwa.
Wskaźniki związane z wartością rynkową akcji i kapitału.
Wskaźniki te odnoszą się przede wszystkim do spółek akcyjnych.
Wskaźnik zysku na akcję.
Wskaźnik zysku na akcję, EPS (ang. "earning per share") wskazuje na skalę potencjalnych korzyści akcjonariuszy, tj. ile zysku przedsiębiorstwa przypada na jedną akcję. W interpretacji tej wielkości szczególnie istotna jest ocena jego dynamiki w czasie.
Wskaźnik wartości księgowej akcji.
Wskaźnik wartości księgowej akcji, BVS (ang. "book value per share") informuje o wartości każdej akcji według zapisów bilansu.
Wskaźnik stopy zyskowności akcji.
Wskaźnik stopy zyskowności akcji informuje o relacji między wynikiem finansowym netto a ceną akcji. Jeżeli wartość tego wskaźnika jest niska (i mniejsza od 100%), tym w mniejszym stopniu cena akcji odzwierciedla wyniki finansowe spółki. Wskaźnik ten służy do porównań korzyści z inwestycji w różne przedsiębiorstwa.
Wskaźnik stopy dywidendy.
Wskaźnik ten, zwany również wydajnością akcji, przedstawia bezpośrednie korzyści dla akcjonariuszy w postaci dywidendy. Jego poziom wynosi: w Europie Zachodniej ok. 6%, w Stanach Zjednoczonych ok. 6,5%, w Japonii ok. 1,5%.
Wskaźnik stopy wypłaty dywidendy.
Wskaźnik ten informuje, jaka część zysku netto jest przeznaczana na dywidendy. Im wskaźnik ten jest mniejszy, tym większa część zysku jest zatrzymywana w przedsiębiorstwie na cele rozwojowe.
Wskaźnik celowości inwestycji (PER).
Wskaźnik celowości inwestycji, PER (ang. "price earnings ratio") umożliwia ocenę opłacalności inwestycji w akcje różnych firm. Określa on liczbę lat w ciągu których nastąpi teoretyczny zwrot nakładu na zakup akcji, przy założeniu osiągania przez przedsiębiorstwo zysku w przyszłości. Zakłada się, że część zysku akcjonariusz otrzyma w postaci dywidendy, a część zostanie przeznaczona na rozwój przedsiębiorstwa, co będzie odzwierciedlone we wzroście ceny rynkowej akcji.
Wskaźnik ceny giełdowej.
Wskaźnik ceny giełdowej informuje o cenie akcji, powyżej której jej zakup będzie się wiązał z dużym ryzykiem braku zwrotu z inwestycji.
Wskaźnik ceny do kapitału własnego.
Wskaźnik ceny do kapitału własnego, PEQ (ang. "price to equity ratio") określa relację wartości rynkowej przedsiębiorstwa do jej wartości księgowej. Niska wartość tego wskaźnika oznacza, że spółka osiąga wyjątkowo małe zyski bieżące, a jej majątek nie jest w pełni wykorzystany, mimo znacznej wartości. Stwarza więc on nadzieję na dobre wyniki w przyszłości pod warunkiem poprawy zarządzania przedsiębiorstwem.

</doc>
<doc id="1222011" url="https://pl.wikipedia.org/wiki?curid=1222011" title="Kosmos 22">
Kosmos 22

Kosmos 22 – radziecki satelita wywiadowczy. Był to pierwszy statek typu Zenit-4 należący do programu Zenit, którego konstrukcja została oparta na załogowych kapsułach Wostok. Kapsuła z negatywami opadła na terytorium ZSRR po 6 dniach.

</doc>
<doc id="1222012" url="https://pl.wikipedia.org/wiki?curid=1222012" title="Ingenie">
Ingenie

Ingenie (Ingeniinae) – podrodzina teropodów z rodziny owiraptorów (Oviraptoridae). Została nazwana przez Rinczena Barsbołda w 1981 roku, w jego publikacji opisującej gatunek „Ingenia” "yanshini". Pierwszą definicję filogenetyczną przedstawili w 2004 roku Halszka Osmólska, Philip J. Currie i Barsbołd. Według niej klad Ingeniinae obejmuje ostatniego wspólnego przodka „Ingenia” "yanshini" i "Conchoraptor gracilis" oraz wszystkich jego potomków. Stwierdzili również, że Oviraptoridae dzieli się na dwa główne klady – Ingeniinae oraz Oviraptorinae. Paul Sereno stwierdził, że w takim przypadku lepszym rozwiązaniem mogło być nadanie obu tym grupom definicji typu "branch-based" w oparciu o ich najbardziej zaawansowanych przedstawicieli. Oprócz ingenii i konchoraptora do Ingeniinae w definicji Osmólskiej i współpracowników należą także "Heyuannia" i "Khaan".

</doc>
<doc id="1222013" url="https://pl.wikipedia.org/wiki?curid=1222013" title="Bodbe">
Bodbe

Monastyr św. Jerzego w Bodbe (gruz.:ბოდბის წმინდა გიორგის მონასტერი, "bodbis ts’minda giorgis monasteri") – kompleks klasztorny i siedziba biskupów kachetyjskich, zlokalizowany 2 km od miasta Sighnaghi w rejonie Kachetia w Gruzji. Wybudowany w IX w. przeszedł gruntowną przebudowę w XVII w. Monastyr jest jednym z głównych miejsc pielgrzymek w Gruzji.
Krajobraz i architektura.
Monastyr Bodbe położony jest wśród wysokich cyprysów na stromym zboczu w dolinie rzeki Alazani, skąd roztacza się widok na Kaukaz. 
Na terenie kompleksu przetrwał zabytek gruzińskiej architektury – trójnawowa bazylika z półkolistymi apsydami. Niegdyś kształtem przypominała budowle z wczesnych lat feudalnych zarówno wewnątrz, jak i na zewnątrz pokryta była stiukami. Wolnostojąca trzypiętrowa dzwonnica wzniesiona została między 1862 a 1885, częściowe zniszczenia odbudowano w 2003. 
Około 3 km od klasztoru znajduje się mała kaplica św. Zabulona i św. Sosana, zbudowana w latach 90. Wypływa stamtąd źródło św. Nino, które – jak głosi legenda – posiada uzdrawiającą moc.
Historia.
Według tradycji gruzińskiej, św. Nino uzdrowiła chorą żonę króla Iberii. Władca Mirian III zapytał Nino, jaką nagrodę życzy sobie za uzdrowienie żony, odpowiedziała, że chciałaby zbudować kościół, do którego powinni przyjechać księża z Konstantynopola. Król wysłał więc poselstwo do cesarza Konstantyna Wielkiego i wraz z całą rodziną królewską przyjął chrzest. W ten sposób, według legendy, miała się dokonać chrystianizacja Gruzji w 337. Nino zmarła w Bodbe około 338–340. Król Mirian III rozkazał zbudować mały klasztor w miejscu, gdzie Nino została pochowana. Klasztor zyskał szczególny rozgłos w późnym średniowieczu, faworyzowany zwłaszcza przez królów kachetyjskich, stał się miejscem ich koronacji. Monastyr, zniszczony w 1615 przez wojska szacha Abbasa I, odbudował król Tejmuraz I (1625–1633). Wraz z odnowieniem życia zakonnego w Bodbe powstała szkoła teologiczna. Przy monasterze działała jedna z największych bibliotek w Gruzji. 
Po przyłączeniu Gruzji do Rosyjskiego Imperium w 1801 r. klasztor Bodbe nadal rozwijał się pod opieką metropolity Bodbe Jana (Makaszwilego) i patronatem cara Aleksandra I. W 1823 klasztor odrestaurowano i ozdobiono malowidłami ściennymi. Po śmierci Jana monaster przekształcono w zwykłą parafię. Wcześniej Rosyjski Kościół Prawosławny zlikwidował autokefaliczny Gruziński Kościół Prawosławny i utworzył w Gruzji egzarchat co miało wpływ na spadek znaczenia Bodbe. Do lat 60. XIX w. klasztor podupadał, przywrócenia jego dawnej świetności podjął się archimandryta Makary (Batataszwili), który m.in. założył tu szkołę śpiewu. Kaplicę zawierającą relikwię św. Nino odnowił ikonograf Michaił Sabinin w latach 80. XIX w. W 1889 Bodbe odwiedził car Aleksander III. Z jego inicjatywy w miejscu tym utworzono klasztor żeński ze szkołą rzemiosła artystycznego. 
W 1924 radziecki rząd zamknął klasztor, zamieniając go w szpital, a po rozpadzie Związku Radzieckiego w 1991 Bodbe na nowo zaczęło funkcjonować jako monastyr. Prace remontowe zostały wykonane pomiędzy 1990 a 2000; kolejne w 2003.

</doc>
<doc id="1222016" url="https://pl.wikipedia.org/wiki?curid=1222016" title="Autostrada A64 (Niemcy)">
Autostrada A64 (Niemcy)

Autostrada A64 (niem. "Bundesautobahn 64 (BAB 64)" także "Autobahn 64 (A64)") – autostrada w Niemczech prowadząca z zachodu na wschód, od granicy z Luksemburgiem koło Langsur do skrzyżowania z drogą B52 w Nadrenii-Palatynacie. Planowane jest przedłużenie biegu autostrady do autostrady A1 koło Schweich.
Odcinki międzynarodowe.
Autostrada w całości jest częścią trasy europejskiej E44.

</doc>
<doc id="1222017" url="https://pl.wikipedia.org/wiki?curid=1222017" title="Ellore">
Ellore



</doc>
<doc id="1222024" url="https://pl.wikipedia.org/wiki?curid=1222024" title="Ślęza Wrocław (koszykówka kobiet)">
Ślęza Wrocław (koszykówka kobiet)

Ślęza Wrocław – wrocławski żeński klub koszykarski, mistrz Polski w latach 1987 i 2017.
Historia.
Klub powstał w 1953 roku jako sekcja I KS Ślęza Wrocław.
W grudniu 2003 r. z powodu problemów finansowych Ślęza Wrocław ogłosiła upadłość żeńskiej sekcji koszykarskiej. Jednak kilka miesięcy później, głównie za sprawą jednej z koszykarek wrocławskiego zespołu, Ingridy Ryng sekcja powstała ponownie.
Od 2011 WTK Ślęza występuje jako 1 KS Ślęza Wrocław i stało się integralną częścią najstarszego wrocławskiego klubu sportowego 1 KS Ślęza Wrocław.
Po dwóch sezonach w I lidze Koszykówki Kobiet (2012/2013, 2013/2014), drużyna wywalczyła awans do najwyższej klasy rozgrywkowej i od sezonu 2014/2015 występuje w rozgrywkach Basket Ligi Kobiet.
Zawodniczki.
Do najlepszych koszykarek klubu należały: Janina Gerycz-Spisacka, Urszula Sarna, Mariola Pawlak, Violetta Kuźbik, Maria Bubik-Stawinoga, Teresa Elster, Krystyna Zagórska, Joanna Cupryś, Agnieszka Szott-Hejmej i Ingrida Ryng. Mariola Pawlak w 1980 r. z reprezentacją Polski zdobyła brązowy medal na Mistrzostwach Europy w koszykówce kobiet, rozegranych w Banja Luce.
Zagraniczne.
¹ – zawodniczki z wcześniejszym doświadczeniem w WNBA

</doc>
<doc id="1222027" url="https://pl.wikipedia.org/wiki?curid=1222027" title="The Final Countdown (singel)">
The Final Countdown (singel)

The Final Countdown – singel napisany przez Joeya Tempesta. Pochodzi z trzeciego albumu zespołu Europe pod tym samym tytułem z roku 1986.

</doc>
<doc id="1222030" url="https://pl.wikipedia.org/wiki?curid=1222030" title="Metoda Malawskiego">
Metoda Malawskiego

Metoda Malawskiego – metoda fizjoterapii stosowana do leczenia niskostopniowych skolioz opracowana przez prof. Stefana Malawskiego.
Punktem wyjścia do opracowania tej metody były spostrzeżenia Malawskiego dotyczące powstawania skolioz. Według niego podłożem skoliozy jest przykurcz i zwyrodnienie mięśni krótkich i więzadłowych połączeń kręgosłupa, dopełniony przez przykurcz połączeń więzadłowych segmentów i czynnościowe skrócenie mięśni długich po wklęsłej stronie skrzywienia. Leczenie tą metodą ma na celu przeciwdziałanie przykurczowi oraz spowodowanie zniesienia przykurczu, głównie więzadłowych połączeń kręgosłupa. Osiąga się to za pomocą czynno-biernej gimnastyki zgięciowo-rotacyjnej, uzupełnioną derotacyjną gimnastyką segmentarną oraz sterowania napięciem mięśni kręgosłupowych przez odpowiednie ustawienie miednicy. Według autora wzmacnianie mięśni długich, m.in. mięśnia prostownika grzbietu jest szkodliwe, ponieważ utrwala przykurcz miękkich elementów krzywizny i powoduje pogorszenie się skrzywienia.
Stefan Malawski zaleca:
Znajdują się tu także:
Ponadto zaleca się :

</doc>
<doc id="1222031" url="https://pl.wikipedia.org/wiki?curid=1222031" title="Andrij Jakowliw">
Andrij Jakowliw

Andrij Jakowliw (ur. 11 grudnia 1872 w Czehryniu - zm. 14 maja 1955 w Nowym Jorku) - ukraiński działacz społeczny i polityczny, znany prawnik, pełniący obowiązki premiera rządu Ukraińskiej Republiki Ludowej na emigracji w latach 1944-1945.
Po ukończeniu studiów prawniczych na Uniwersytecie Kijowskim pracował w administracji i adwokaturze. W latach 1917-1918 był członkiem Ukraińskiej Centralnej Rady i dyrektorem jej kancelarii, następnie dyrektorem departamentu w MSZ URL i ambasadorem nadzwyczajnym w Austrii i wreszcie przewodniczącym misji dyplomatycznych URL do Holandii i Belgii.
Po upadku Republiki od 1923 przebywał na emigracji w Pradze, był docentem i profesorem Ukraińskiego Wolnego Uniwersytetu, a w latach 1930-1931 i 1945 - jego rektorem. Był również wykładowcą Ukraińskiej Akademii Gospodarczej w Poděbradach. W 1938 został dyrektorem Ukraińskiego Instytutu Naukowego w Warszawie.
Po II wojnie światowej przebywał w Belgii, w 1952 wyjechał do USA.
Pochowany na cmentarzu w Bound Brook.

</doc>
<doc id="1222033" url="https://pl.wikipedia.org/wiki?curid=1222033" title="8 Diagrams">
8 Diagrams

8 Diagrams – piąty studyjny album amerykańskiej grupy hip-hopowej Wu-Tang Clan, wydany 11 grudnia 2007 roku nakładem SRC Records.
Album zadebiutował na 25. miejscu notowania Billboard 200, 9. miejscu Top R&amp;B/Hip-Hop Albums i 4. notowania Rap albums. Płyta została wyprodukowana przez RZA, Easy Mo Bee, Mathematicsa i George Drakouliasa.
Koncepcja.
Nazwa albumu pochodzi z filmu "Eight-Diagram Pole Fighter" (w Polsce znanego pod nazwą "Niepokonany wojownik"). Grupa, nie wydała studyjnego albumu od czasu "Iron Flag", który ukazał się w 2001 roku. W grudniu 2006 roku zespół podpisał kontrakt z SRC Records. Cztery poprzednie albumy Wu-Tang Clanu ukazywały się w nieistniejącej już Loud Records.
W niedzielę 5 sierpnia 2007 roku, podczas występu w Baltimore na Virgin Festival RZA ogłosił, że nowy album zespołu ukaże się 13 listopada w trzecią rocznicę śmierci byłego członka Wu-Tang Clanu Ol’ Dirty Bastarda. Jednak później premiera została przełożona na 11 grudnia.
Podczas premiery filmu "", w Nowym Jorku Cappadonna ujawnił, że podczas sześciu lat od wydanie płyty "Iron Flag", Wu-Tang nagrał około 50 utworów, z których czternaście znalazło się na albumie. Przed wydaniem płyty Loud Records na swojej oficjalnej stronie umieściło darmowy mixtape na którym, znaleźć można kilka niepublikowanych utworów m.in. „Thug World,” „Life Changes,” „Stick Me for My Riches,” i „Weak Spot”.
Muzyka.
Współpraca.
Na "8 Diagrams" można usłyszeć wszystkich dziewięciu członków grupy włącznie z Ol’ Dirty Bastardem, któremu zadedykowany jest utwór „Life Changes”. Z członków Wu-Family występują Cappadonne i Streetlife’a.
Na stronie nme.com ukazał się artykuł, który mówił, że album ma być wyprodukowany przez Easy Mo Bee, Marley Marla, Q-Tip, DJ Scratcha i Nile’a Rodgersa. Ostatecznie przy produkcji albumu pomagali George Clinton, z P-Funk, Dhani Harrison, John Frusciante z Red Hot Chili Peppers i basista System of a Down – Shavo Odadjian.
Nieporozumienia.
W przeciwieństwie do poprzednich albumów grupy, które wykorzystywały bardziej „mroczne” sample na "8 Diagrams", RZA użył eksperymentalnych dźwięków m.in. orkiestry, skrzypiec i gitar, co nie spodobało się Ghostface Killahowi, który w wywiadzie zapytany co sądzi o nowym albumie odpowiedział:
Single.
W wywiadzie dla BBC 1Xtra, Method Man powiedział, że pierwszym singlem będzie „Watch Your Mouth” wyprodukowany przez DJ Scratcha. Później jednak okazało się, że utwór nie znajdzie się na finalnej wersji albumu.
Zamiast tego pierwszym oficjalnym singlem okazał się „The Heart Gently Weeps”, który jest adaptacją utworu Beatlesów, „While My Guitar Gently Weeps”. Singel wyprodukował RZA, a pomagali mu syn George’a Harrisona, Dhani i gitarzysta Red Hot Chili Peppers, John Frusciante.
Personel.
Opracowano na podstawie źródła

</doc>
<doc id="1222035" url="https://pl.wikipedia.org/wiki?curid=1222035" title="Okurayama">
Okurayama



</doc>
<doc id="1222042" url="https://pl.wikipedia.org/wiki?curid=1222042" title="Albumy numer jeden w roku 2001 (Polska)">
Albumy numer jeden w roku 2001 (Polska)

Artykuł prezentuje listę albumów numer jeden w notowaniu OLiS w roku 2001.

</doc>
<doc id="1222053" url="https://pl.wikipedia.org/wiki?curid=1222053" title="Gunārs Rode">
Gunārs Rode

Gunārs Rode (ur. 8 września 1934 w Rydze) - łotewski dysydent i działacz emigracyjny.
W latach 1945-46 walczył w podziemiu antykomunistycznym w Zemgale (Semigalii). Po ukończeniu liceum studiował w Uniwersytecie Łotwy w Rydze (1953-56) i lokalnej Politechnice (1956-58), z której został relegowany za "działalność antyradziecką". Nie mogąc kontynuować nauki pracował jako kierowca trolejbusów w Rydze.
Na wiosnę 1962 został aresztowany za "posiadanie niesłusznej literatury" i "agitację antykomunistyczną", skazany na 15 lat łagru w Mordowii, wyrok odbywał również we Włodzimierzu.
Po opuszczeniu miejsca odosobnienia pracował jako robotnik w Rydze. W 1977 zawarł związek małżeński z Ieleną Straubergą, Łotyszką zamieszkałą w Szwecji, przez co mógł rok później wyjechać z ZSRR do Sztokholmu. Pracował tam w lokalnej prasie łotewskiej, działał w Zjednoczeniu Wolnych Łotyszów Świata, pisywał artykuły oraz wygłaszał prelekcje wśród łotewskiej społeczności emigracyjnej w Europie i USA na temat sytuacji w ŁSRR.

</doc>
<doc id="1222055" url="https://pl.wikipedia.org/wiki?curid=1222055" title="I Think That I Would Die">
I Think That I Would Die



</doc>
<doc id="1222058" url="https://pl.wikipedia.org/wiki?curid=1222058" title="Krakowskie Forum Kultury">
Krakowskie Forum Kultury

Krakowskie Forum Kultury – gminna instytucja kultury w Krakowie. Jej siedzibą jest zabytkowa kamienica Lamellich przy ul. Mikołajskiej 2. Instytucja działa w tym miejscu od 7 grudnia 1979 r.; do czerwca 2017 r. nosiła nazwę Śródmiejski Ośrodek Kultury w Krakowie.
W strukturze Forum działają: 
Krakowskie Forum Kultury w ramach swej działalności organizuje spotkania literackie, z dziennikarzami, podróżnikami, jest organizatorem licznych kursów (także dla seniorów), koncertów. W ramach sceny monodramu wystawiane są sztuki. W dwóch galeriach – Sala z Widokiem i Galeria MIKO organizowane są wystawy malarstwa i fotografii. Forum jest inicjatorem i organizatorem festiwalu Krakowskie Miniatury Teatralne, koncertów promenadowych w altanie na Plantach. Corocznie KFK organizuje dwa duże festiwale muzyki dawnej - Międzynarodowy Festiwal "Letnie Koncerty Organowe" i Międzynarodowy Festiwal "Zaduszki Organowe im. prof. Jana Jargonia". Przy Forum działają chóry: "Hejnał" i kameralny "Canticum Novum". KFK wydaje miesięcznik informacyjny "Kulturalnik".
Dyrektorami instytucji były Teresa Gondek, Ewa Winnicka, Janusz Paluch, obecnie instytucją kieruje Izabela Kosowska.

</doc>
<doc id="1222060" url="https://pl.wikipedia.org/wiki?curid=1222060" title="Mečislovas Reinys">
Mečislovas Reinys

Mečislovas Reinys (ur. 5 lutego 1884 w Daugaliai, zm. 8 listopada 1953 we Włodzimierzu) – litewski wykładowca uniwersytecki, filozof i psycholog, ksiądz katolicki i arcybiskup wileński (1941-53), polityk chadecji oraz minister spraw zagranicznych w latach 1925-26, represjonowany w czasach stalinizmu.
Życiorys.
Po ukończeniu w 1905 roku wileńskiego seminarium studiował na Akademii Duchownej w Petersburgu. W lipcu 1907 roku został wyświęcony na księdza, dwa lata później uzyskał tytuł doktora teologii. Naukę kontynuował w Louvain (filozofia i biologia) oraz Strasburgu (apologetyka). W 1916 roku podjął pracę w Seminarium w Wilnie jako wykładowca. 
W 1919 roku aresztowany tymczasowo przez wojska bolszewickie. Po przyłączeniu Wilna do II RP w 1922 roku wyjechał na Litwę - osiedlił się w Kownie, gdzie wykładał na Uniwersytecie Witolda Wielkiego teologię, filozofię oraz kierował Wydziałem Psychologii. 
Angażował się w działalność polityczną po stronie chadecji - w 1925 roku został ministrem spraw zagranicznych, podpisał konkordat Republiki Litewskiej z Watykanem, na mocy którego została utworzona odrębna metropolia w Kownie. 
5 kwietnia 1926 roku papież Pius XI mianował go biskupem koadiutatorem Wyłkowyszek na Suwalszczyźnie. 
Działał na rzecz powołania katolickiego uniwersytetu na Litwie, jego starania zakończyły się niepowodzeniem. 
W lipcu 1940 roku został mianowany arcybiskupem tytularnym i pomocniczym Wilna, po aresztowaniu Romualda Jałbrzykowskiego przez Niemców zarządzał diecezją wileńską aż do pojmania przez NKWD w 1947 roku pod zarzutem "„konszachtów z antyradzieckim podziemiem nacjonalistycznym”". 
Skazany na 10 lat więzienia i osadzony we Włodzimierzu, gdzie zmarł. 
Autor prac z dziedziny filozofii, psychologii i socjologii (m.in. "„Rasizmo problema”", wyd. Kowno 1939).

</doc>
<doc id="1222061" url="https://pl.wikipedia.org/wiki?curid=1222061" title="Droga wojewódzka nr 648">
Droga wojewódzka nr 648

Droga wojewódzka nr 648 (DW648) – droga wojewódzka o długości 49 km, łącząca Miastkowo z Przytułami.

</doc>
<doc id="1222062" url="https://pl.wikipedia.org/wiki?curid=1222062" title="Zespół Elejalde">
Zespół Elejalde

Zespół Elejalde (ang. Elejalde syndrome, acrocephalopolydactylous dysplasia) – rzadki zespół wad wrodzonych, opisany u kilku pacjentów. Na fenotyp zespołu składają się akrocefalia, kraniosynostoza, przepuklina pępowinowa, pozaosiowa polidaktylia, organomegalia, uogólnione przesięki do jam ciała, dysplazja wielotorbielowata nerek, nadmiar tkanki podskórnej i inne wady. Chorobę opisał B. Rafael Elejalde z Medical Genetics Institute Uniwersytetu w Wisconsin, Milwaukee.

</doc>
<doc id="1222066" url="https://pl.wikipedia.org/wiki?curid=1222066" title="Sylvester Stadler">
Sylvester Stadler

Sylvester Stadler (ur. 10 grudnia 1910 w Fohnsdorf, zm. 23 sierpnia 1995 w Königsbronn) – SS-Brigadeführer und Generalmajor der Waffen-SS. Dowodził 9 Dywizją Pancerną SS "Hohenstaufen". Kawaler Żelaznego Krzyża Rycerskiego z Liśćmi Dębu i Mieczami ("Ritterkreuz des Eisernen Kreuzes mit Eichenlaub und Schwertern").
Był jednym z najmłodszych niemieckich generałów podczas II wojny światowej, miał tylko 34 lata w roku 1945 kiedy wojna się skończyła.

</doc>
<doc id="1222067" url="https://pl.wikipedia.org/wiki?curid=1222067" title="The Source Hip-Hop Music Awards 1999">
The Source Hip-Hop Music Awards 1999

The Source Hip-Hop Music Awards 1999 to kolejna składanka z serii „Hip-Hop Music Awards” prezentowana przez magazyn „The Source”. Została wydana w 1999 roku.

</doc>
<doc id="1222069" url="https://pl.wikipedia.org/wiki?curid=1222069" title="Otto Tief">
Otto Tief

Otto Tief (ur. 14 sierpnia 1889 w Uusküla zm. 5 marca 1976 w Ahji pod Põlva), estoński adwokat i polityk chłopski, deputowany do Riigikogu III i V kadencji, minister (1926–1927) oraz premier rządu Estonii.
Życiorys.
Studiował prawo w Petersburgu (1910–1916), po czym walczył w wojnie o niepodległość kraju w latach 1918–1920. Tytuł magistra uzyskał już w wolnej Estonii na uniwersytecie w Tartu.
Od 1923 do 1926 pracował jako radca prawny w Ministerstwie Sprawiedliwości. Zaangażował się w politykę po stronie chłopskiej. Był szefem Związku Osadników i deputowanym do Riigikogu III kadencji.
Od lipca 1926 do marca 1927 pełnił funkcję ministra pracy, później zaś (do listopada 1927) kierował resortem sprawiedliwości w rządzie Jaana Teemanta.
W 1928 otworzył własną kancelarię prawniczą, w tym samym roku został też radcą Banku Rolnego w Tallinnie.
Wybrany posłem do parlamentu V kadencji (1938–1940).
Pod koniec okupacji niemieckiej stanął na czele Komitetu Narodowego Republiki Estońskiej. 18 września 1944 roku prezydent Jüri Uluots mianował go szefem rządu. W październiku tego roku próbował się ewakuować do Szwecji, jednak został złapany przez NKWD, a później skazany na 10 lat łagru (karę odbył na Syberii i w Kazachstanie).
W 1956 na krótko wrócił do Estonii by dwa lata później zostać wywiezionym na Ukrainę. W 1965 zamieszkał na Łotwie, na parę lat przed śmiercią znów osiadł w Estonii, jednak z zakazem zbliżania się do Tallinna. Do końca życia przebywał w małym miasteczku Akja koło Tartu, gdzie zmarł.

</doc>
<doc id="1222073" url="https://pl.wikipedia.org/wiki?curid=1222073" title="Autostrada A66 (Niemcy)">
Autostrada A66 (Niemcy)

Autostrada A66 (niem. "Bundesautobahn 66 (BAB 66)" także "Autobahn 66 (A66)") – autostrada w Niemczech prowadząca z zachodu na wschód, z Wiesbaden przez Frankfurt do skrzyżowania z autostradą A7 koło Fuldy w Hesji.
Autostrada zwana jest na odcinku Eltville – Frankfurt "Rhein-Main-Schnellweg" i dalej na odcinku Frankfurt – Fulda "Kinzigtalautobahn".
Autostrada składa się z trzech niepołączonych ze sobą odcinków. Od marca 2014 roku budowa przebiegającego pod Alleenring tunelu łączącego węzeł Frankfurt-Miquelallee z autostradą A661 nie znajduje się w oficjalnych planach.

</doc>
<doc id="1222075" url="https://pl.wikipedia.org/wiki?curid=1222075" title="Lnica wonna">
Lnica wonna

Lnica wonna ("Linaria odora" (M. Bieb) Fisch.) – gatunek roślin należący do rodziny babkowatych ("Plantaginaceae"). Endemit regionu bałtyckiego rosnący na wydmach nadmorskich.
Rozmieszczenie geograficzne.
Endemit regionu bałtyckiego. Występuje na południowo-wschodnim wybrzeżu Bałtyku. W Polsce rośnie od środkowej części wybrzeża (najdalej na zachód sięga do okolic Mielna) po Mierzeję Wiślaną. Rośnie poza tym na wybrzeżu obwodu kaliningradzkiego (Rosja), Litwy i Łotwy. 
W Polsce rośnie na mierzejach oddzielających jeziora przymorskie (Jamno, Sarbsko, Bukowo i Łebsko) od Bałtyku, w rezerwacie Helskie Wydmy, w kilku miejscach nad Zatoką Gdańską i na Mierzei Wiślanej na odcinku od Krynicy Morskiej po Nową Karczmę (granicę polsko-rosyjską). Najbardziej obfite zasoby gatunku występują w Słowińskim Parku Narodowym.
Ekologia.
Roślina żyjąca na piaszczystym podłożu. W syntaksonomii gatunek charakterystyczny dla All. "Ammphilion borealis" i wyróżniający dla All. "Koelerion albescentis" i Ass. "Helichryso-Jasionetum litoralis".
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia:

</doc>
<doc id="1222078" url="https://pl.wikipedia.org/wiki?curid=1222078" title="Gospel (album)">
Gospel (album)

Gospel – trzeci album zespołu Lao Che. Płyta ukazała się 22 lutego 2008 roku.
Motywem przewodnim płyty są tematy religijne. Zespół przemierza historię biblijnego Bożego Objawienia. "Drogi Panie" to analiza grzechu rajskiego, grzechu pierworodnego. "Hydropiekłowstąpienie" pokazuje "od środka" Boże powody zesłania potopu i zagłady rodzaju ludzkiego. "Do syna Józefa Cieślaka" to nic innego, jak pokazanie życia Syna Człowieczego. Płyta wyśmiewa również postawę roszczeniową, także na poziomie religijności człowieka ("Bóg zapłać"). Sam autor tekstów mówi, że płyta jest o poszukiwaniu Boga. Poszukiwaniu, które często jest trudne, podczas którego często człowiek się gubi i z Bogiem kłóci - ale zawsze do niego dąży.
Płyta dotarła do 3. miejsca listy OLiS w Polsce. Nagrania uzyskały status platynowej płyty za sprzedaż ponad 30 tysięcy egzemplarzy oraz wysokie miejsca utworów "Hydropiekłowstąpienie" (dwukrotnie pierwsze) i "Czarne kowboje" na Liście przebojów Trójki.
10 września 2008 roku zespół, za płytę "Gospel" i nie tylko, otrzymał "Mateusza" - Nagrodę Muzyczną Programu Trzeciego Polskiego Radia.
Lista utworów.
Album zawiera ukryty utwór, który rozpoczyna się 2 minuty po zakończeniu "Siedmiu nie zawsze wspaniałych". Nie posiada on tytułu.
Odbiór.
Według dziennikarza „Gazety Wyborczej” Roberta Sankowskiego album może drażnić „stylistycznym poplątaniem”. Z drugiej strony: recenzent chwalił wydawnictwo za warstwę tekstową („seria przewrotnych, czasem dowcipnych impresji”), a także za „zabawę brzmieniami”. Docenił zespół za „odwagę i determinację” w ucieczce od poprzedniego repertuaru. W podsumowaniu Sankowski stwierdził: „To grupa bardziej oryginalna niż cała nasza scena indie rocka razem wzięta”.
Mirosław Pęczak z „Polityki” rozrzut stylistyczny uważa za atut: „żyjemy w multikulturowym galimatiasie i ta płyta świetnie to wyraża”. O przesyconych religią tekstach pisze: „dalekie od mistyki i oazowego uniesienia, bliskie za to chaotycznej codzienności”. Podsumowując, ocenia "Gospel" jako „najlepszy album w dotychczasowym dorobku grupy”.
Dziennikarz portalu Onet scharakteryzował teksty: „Można przymrużyć czasem oko, nie tracąc z pola widzenia spraw istotnych”. Uznał je za „liryczne perełki”. Rezygnując z przypisania albumu do określonego gatunku, charakteryzował go następująco: „Kto (...) ma w miarę otwartą głowę, poczucie humoru i lubi gatunkowe misz-masze, będzie zachwycony”.
Na łamach „Przekroju” Jarosław Szubrycht ocenił stronę muzyczną albumu jako „frywolną”. Religijne podłoże tekstów uznał za „podszyte groteską, czasem nawet słabo maskowanym szyderstwem”, przez co „trudno jednoznacznie powiedzieć, czy "Gospel" broni wartości, czy wręcz przeciwnie, podważa je”.
Piotr Szwed (serwis Screenagers) przyznał płycie ocenę 6/10. Orzekł, że grupa „przeszła suchą nogą przez morze pochwał, w którym niejeden zespół by utonął”. Krytykował jednak muzyczną stronę albumu jako bazującą na „mocno spleśniałym chlebie powszednim polskiego rocka lat 90.”. Chwalił za to warstwę liryczną jako „niezwykle dojrzałą i pomysłową opowieść o współczesnych relacjach pomiędzy człowiekiem a Bogiem”, w której „kpina z dewocjonalnego wymiaru wiary łączy się z przekonaniem o istnieniu niewyrażalnego absolutu”.
Jacek Świąder określa album jako rozczarowanie (ocena 3/10). „Jest wesoło i skocznie, muzycy z siebie zadowoleni. Nie wiadomo czemu, bo w porównaniu z poprzednią płytą zanotowali raczej upadek niż progres - melodie nie wychodzą, teksty słabe, kawałki nudne, bo przewidywalne”. Recenzent zarzuca płycie, że „utwory wydają się przesycone kolejnymi warstwami muzyki, przearanżowane”, a zespołowi w kontekście poprzednich dokonań zaszkodziło „porzucenie narracyjności na rzecz konwencji zwrotka-refren”.

</doc>
<doc id="1222085" url="https://pl.wikipedia.org/wiki?curid=1222085" title="Szkoła policealna">
Szkoła policealna

Szkoła policealna (studium policealne) – rodzaj szkoły w polskim systemie edukacji przeznaczona dla absolwentów szkół średnich. Aby zostać przyjętym do szkoły policealnej, konieczne jest posiadanie wykształcenia średniego, ale matura nie jest wymagana.
Wyróżnia się szkoły policealne publiczne, niepubliczne z uprawnieniami szkół publicznych oraz niepubliczne bez uprawnień szkół publicznych. Czas trwania nauki dla poszczególnych zawodów w policealnej szkole z uprawnieniami szkoły publicznej, bądź w szkole policealnej publicznej, określa program Ministerstwa Edukacji i Nauki. Nauka zwykle trwa dwa lata, czyli cztery semestry, chociaż dla niektórych kierunków jest to pięć semestrów (np. technik dentystyczny), trzy semestry (np. technik bezpieczeństwa i higieny pracy) czy nawet dwa (np. florysta). W szkołach policealnych bez uprawnień szkoły publicznej nauka najczęściej trwa jeden rok, czyli dwa semestry.
W szkołach publicznych oraz szkołach z uprawnieniami szkół publicznych absolwenci otrzymują legitymacje m.in. uprawniające do zniżek oraz mogą otrzymywać indeksy. W trakcie oraz na koniec procesu kształcenia słuchacze szkół posiadających uprawnienia szkół publicznych mogą podejść do zewnętrznego egzaminu potwierdzającego kwalifikacje w zawodzie (dawniej: egzaminu zawodowego) i otrzymać świadectwo w danej kwalifikacji, a po zdaniu wszystkich egzaminów w zakresie kwalifikacji wyodrębnionych w danym zawodzie oraz uzyskaniu odpowiedniego poziomu wykształcenia otrzymać dyplom potwierdzający kwalifikacje zawodowe oraz tytuł technika w danym zawodzie lub równoważny na poziomie ISCED 4.
Szkoły policealne wydają również zaświadczenia do ZUS i WKU.
Szkoły policealne mogą kształcić w formie kwalifikacyjnych kursów zawodowych, których ukończenie daje prawo przystąpienia do egzaminu potwierdzającego kwalifikacje w zawodzie. W odróżnieniu od formy szkolnej, kwalifikacyjny kurs zawodowy obejmuje programem zakres jednej wybranej kwalifikacji, podczas gdy program nauczania szkoły policealnej obejmuje zakres wszystkich kwalifikacji wyodrębnionych w danym zawodzie.

</doc>
<doc id="1222088" url="https://pl.wikipedia.org/wiki?curid=1222088" title="Boa Vista (Wyspy Zielonego Przylądka)">
Boa Vista (Wyspy Zielonego Przylądka)

Boa Vista (z port. "dobry widok") – wyspa należącą do archipelagu Wysp Zawietrznych, które wchodzą w skład Wysp Zielonego Przylądka. Wyspa znana jest z żółwi morskich i tradycyjnej muzyki, jak również z ultramaratonów oraz piaszczystych wydm i plaży.
Historia.
Wyspa odkryta została prawdopodobnie przez António Noli w 1458 i nazwana pierwotnie "São Cristovão", na cześć patrona żeglarzy genueńskich. Obywatel wenecki Alvise Da Mosto donosi natomiast w opracowanym w 1464 sprawozdaniu, jakoby to on wraz z Antoniotto Usodimare odkryli wyspę już w 1454.
W 1498, podczas swojej trzeciej wyprawy, na wyspie zatrzymał się Krzysztof Kolumb. W XVII wieku rozwinęło się wydobycie soli. Założono wtedy miasto Sal Rei, główny ośrodek jej wydobycia. Do zakładania kopalń i ich eksploatacji sprowadzono afrykańskich niewolników. Po tym, jak w 1818 piraci napadli i zrównali z ziemią Sal Rei, na sąsiedniej wyspie Ilhéu de Sal Rei powstał uzbrojony w działa fort. Na początku XIX wieku przedsiębiorca górniczy Manoel Martins wybudował pierwszą w posiadłościach portugalskich linię kolejową dla transportu soli z kopalni do portu w Sal Rei. Z powodu napadów piratów oraz upadku wydobycia soli wyspa wkrótce straciła znaczenie gospodarcze. W 1843 rozpoczęła działalność angielsko-portugalska komisja ds. likwidacji niewolnictwa; w wyniku jej działalności w 1878 na wyspie zostało zniesione niewolnictwo. W XIX wieku wyspa znana była z eksportu oślich skór. Do niedawna zachowywała swój rolniczy charakter. Obecnie następuje coraz bardziej intensywny rozwój bazy turystycznej.
Geografia.
Z powierzchnią 620 km² jest trzecią co do wielkości wyspą po Santiago (991 km²) i Santo Antão (779 km²). Leży 455 km na zachód od wybrzeży Afryki. Większość wyspy jest płaska. Najwyższy punkt wyspy Monte Estância ma 387 m n.p.m. Inne wyższe góry to Pico Santo António (379 m n.p.m.), Tope Vermelho (369 m n.p.m.) i Rocha Estância (354 m n.p.m.). Głównym miastem jest Sal Rei, port na północno-zachodniej stronie wyspy. 
Boa Vista należy wraz z wyspami Sal i Maio do "wysp pustynnych". Jest jednocześnie najbardziej piaszczystą z nich wszystkich. Słynie ze swoich białych piasków i określana jest z tego powodu często "Saharą Wysp Zielonego Przylądka". Piaski te częściowo rzeczywiście nawiewane są na wyspę z Sahary, w większej części pochodzą z miejscowych skał wulkanicznych i rozdrobnionej rafy koralowej. Na wyspie znajduje się pustynia de Viana (Deserto de Viana). 
Okoliczne wysepki obejmują Ilhéu de Sal Rei na zachodzie, wyposażoną w latarnię morską i Ilhéu do Baluate, która jest najdalej na wschód wysuniętym punktem Wysp Zielonego Przylądka. Z cypli wymienić można Ponta Antónia na północy.
Podział administracyjny.
Cała wyspa stanowi jedną jednostkę samorządową Boa Vista.
Gminy.
Jednostka samorządowa zawiera dwie gminy:
Ludność.
Wyspa ma najmniejszą liczbę ludności spośród wszystkich zamieszkanych Wysp Zielonego Przylądka i najmniejszą gęstość zaludnienia w archipelagu. Spośród ok. 4 200 mieszkańców prawie połowa mieszka w Sal Rei (2 000). Inne większe miejscowości to Rabil (800) i Povoação Velha (300).
Gospodarka.
Początkowo gospodarka wyspy opierała się na rolnictwie, ale pustynnienie doprowadziło do tego, że zbieranie soli stało się ważniejsze. Obecnie głównym przemysłem jest uprawa palm daktylowych, rybołówstwo i turystyka.
Inne.
Boa Vista ma szkołę podstawową ("colegio"), średnią i wyższą, kościoły, plaże, hotel, port i plac ("praça").

</doc>
<doc id="1222093" url="https://pl.wikipedia.org/wiki?curid=1222093" title="Mięsień dźwigacz odbytu">
Mięsień dźwigacz odbytu

Mięsień dźwigacz odbytu () – parzysty mięsień wchodzący w skład przepony miednicy. Zaczyna się on na powięzi zasłonowej oraz kości łonowej niedaleko spojenia łonowego. Kończy się on natomiast na kolcu kulszowym.
Podział.
Mięsień ten dzieli się na 2 części:
Inny podział zakłada 4 części:
Uwaga.
Mięśnia nie należy mylić ze zwieraczem odbytu.

</doc>
<doc id="1222095" url="https://pl.wikipedia.org/wiki?curid=1222095" title="Chakram (film)">
Chakram (film)

Chakram (telugu: చక్రం) – indyjski film z 2005 roku. Na podstawie scenariusza i w reżyserii Krishna Vamsi, autora "Murari" i "". Tematem filmu jest godzenie się ze swoją historią życia, ze szczęściem i cierpieniem, przyjmowanie ze spokojem i choroby i śmierci. Film pokazuje pragnienie pozostawienia po sobie w ludziach śladu w postaci miłości, którą się im ofiarowało. Dramat ten przejmująco przedstawia też bliską relację ojca (Prakash Raj) i jego dorosłego syna (Prabhas).
Fabuła.
Pan młody nie odzywa się zza zamkniętych drzwi. Po wyłamaniu ich rodzina zastaje w pokoju tylko kartkę "Nie zgadzam się na ślub. Nie szukajcie mnie – Chakram".
W mieście pojawia się człowiek znikąd (Prabhas). Ujmuje serca ludzi godząc ich ze sobą, pomagając im żyć w zgodzie z wartościami, które ich uszczęśliwiają. Dodaje odwagi niepewnym dzieciom. Godzi skłócona wspólnotę mieszkańców. Pomaga małżeństwom widzieć w sobie też dobro zamiast wciąż wytykać zło. Jego radość życia udziela się innym.
Ojciec szukający wszędzie Chakrama natrafia na jego ślad w Hajdarabadzie. Spotyka człowieka, który prowadzi drugie życie uszczęśliwiając tych, z którymi się styka.

</doc>
<doc id="1222097" url="https://pl.wikipedia.org/wiki?curid=1222097" title="Friedrich-Wilhelm Bock">
Friedrich-Wilhelm Bock

Friedrich-Wilhelm Bock (ur. 5 maja 1897 we Wrześni, zm. 11 czerwca 1978 w Hanowerze) – niemiecki wojskowy, SS-Oberführer.
Życiorys.
W grudniu 1939 został mianowany dowódcą 3 batalionu Policji Porządkowej na terenie Generalnego Gubernatorstwa. Brał udział w działaniach przeciwko ludności polskiej. Od maja 1940 w SS, dowodził trzema dywizjami SS: 9 Dywizją Pancerną SS „Hohenstaufen”, 4 Dywizją Grenadierów Pancernych SS „Polizei” i łotewską 19 Dywizją Grenadierów SS.
Kawaler Żelaznego Krzyża Rycerskiego z Liśćmi Dębu ("Ritterkreuz des Eisernen Kreuzes mit Eichenlaub").

</doc>
<doc id="1222099" url="https://pl.wikipedia.org/wiki?curid=1222099" title="35. ceremonia wręczenia Złotych Globów">
35. ceremonia wręczenia Złotych Globów

Złote Globy za 1977 rok odbyły się 28 stycznia 1978 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymał Red Skelton.Nagrodę Henrietty dla najbardziej popularnych aktorów otrzymali Robert Redford i Barbra Streisand.
Laureaci:
Kino.
Najlepszy film dramatyczny.
Punkt zwrotny, reż. Herbert Ross
nominacje:
Najlepsza komedia lub musical.
Dziewczyna na pożegnanie, reż. Herbert Ross
nominacje:
Najlepszy aktor dramatyczny.
Richard Burton – Jeździec
nominacje:
Najlepsza aktorka dramatyczna.
Jane Fonda – Julia
nominacje:
Najlepszy aktor w komedii lub musicalu.
Richard Dreyfuss – Dziewczyna na pożegnanie
nominacje:
Najlepsza aktorka w komedii lub musicalu.
nominacje:
Najlepszy aktor drugoplanowy.
Peter Firth – Jeździec
nominacje:
Najlepsza aktorka drugoplanowa.
Vanessa Redgrave – Julia
nominacje:
Najlepsza reżyseria.
Herbert Ross – Punkt zwrotny
nominacje:
Najlepszy scenariusz.
Neil Simon – Dziewczyna na pożegnanie
nominacje:
Najlepsza muzyka.
John Williams – 
nominacje:
Najlepsza piosenka.
„You Light Up My Life” – You Light Up My Life – muzyka i słowa: Joseph Brooks
nominacje:
Najlepszy film zagraniczny.
Szczególny dzień, reż. Ettore Scola 
nominacje:

</doc>
<doc id="1222100" url="https://pl.wikipedia.org/wiki?curid=1222100" title="Google Click-to-Call">
Google Click-to-Call

Google Click-To-Call – forma linków sponsorowanych, gdzie kliknięcie nie powoduje przejścia na stronę reklamodawcy lecz połączenie telefoniczne za pomocą komputera z konsultantem. Wygląda to w ten sposób, że przy wynikach wyszukiwania pojawia się specjalna ikona telefonu, która sygnalizuje możliwość połączenia się z reklamodawcą. Po jej kliknięciu użytkownik jest proszony o wpisanie swojego numeru telefonu. Po zrobieniu tego, po chwili zadzwoni do niego Google i połączy z reklamodawcą. Skorzystanie z tej formy kontaktu nic nie kosztuje, za całe połączenie płaci Google (czyli de facto reklamodawca).

</doc>
<doc id="1222102" url="https://pl.wikipedia.org/wiki?curid=1222102" title="Ted Remus Lupin">
Ted Remus Lupin



</doc>
<doc id="1222103" url="https://pl.wikipedia.org/wiki?curid=1222103" title="The Source Presents – Hip Hop Hits Vol. 2">
The Source Presents – Hip Hop Hits Vol. 2

Hip Hop Hits Vol. 2 – trzecia składanka z serii „Hip Hop Hits” prezentowana przez magazyn „The Source”. Została wydana 10 listopada 1998 roku.

</doc>
<doc id="1222109" url="https://pl.wikipedia.org/wiki?curid=1222109" title="Longmen (Luoyang)">
Longmen (Luoyang)

Longmen (chiń.: 龙门镇; pinyin: "Lóngmén Zhèn") – miejscowość i gmina miejska we wschodnich Chinach, w prowincji Henan, w prefekturze miejskiej Luoyang, w dzielnicy Luolong. W 2000 roku gmina miejska liczyła 47 836 mieszkańców.
W Longmen mieści się słynny zespół buddyjskich świątyń skalnych (V-VIII w.). Znajdują się tam liczne inskrypcje, dekoracje płaskorzeźbione i posągi Buddy należące do czołowych zabytków chińskiej rzeźby monumentalnej (zob. Groty Dziesięciu Tysięcy Buddów).

</doc>
<doc id="1222111" url="https://pl.wikipedia.org/wiki?curid=1222111" title="Urządzenie wspomagające pracę komór serca">
Urządzenie wspomagające pracę komór serca

Urządzenie wspomagające pracę komór serca, urządzenie wspomagające czynność komór serca, VAD (z ang. "ventricular assist device") – to jest elektromechaniczna, automatyczna pompa wspomagająca częściowo, lub przejmując całkowicie funkcję niewydolnej komory serca. Stosowane jest jako środek doraźny u chorych z niewydolnością serca (oczekujących na przeszczepienie lub u tych, u których przeszczepienie jest niemożliwe). VAD nie zastępuje komory serca, lecz wspomaga jego pracę (prawej lub lewej komory). Niektóre VAD są przeznaczone do krótkotrwałego stosowania, zazwyczaj dla pacjentów powracających do zdrowia po zawale mięśnia sercowego (ataku serca) i dla pacjentów powracających do zdrowia po operacji kardiochirurgicznej; niektóre są przeznaczone do długotrwałego stosowania (od miesięcy do lat).
Zwykle długoterminowa VAD jest wykorzystywana jako pomost do przeszczepu serca) utrzymując pacjenta przy życiu i w dość dobrym stanie w czasie oczekiwania na przeszczep serca poza szpitalem, ale także u chorych z ostrą niewydolnością krążenia na czas umożliwiający poprawę funkcji serca.
Urządzenie może być montowane wewnątrz lub na zewnątrz ciała pacjenta. Napędzane jest elektrycznie (z baterii zewnętrznej) lub pneumatycznie. 
VAD są zaprojektowane tak, aby wspomagać prawą komorę (RVAD) lub lewą komorę (LVAD) lub wspomagać obie komory (BiVAD). Rodzaj wszczepionego VAD zależy od rodzaju podstawowej choroby serca oraz od oporu w tętnicy płucnej, który determinuje obciążenie prawej komory. Urządzenie wspomagające lewą komorę (LVAD) jest najczęściej stosowanym urządzeniem do wadliwego serca (w większości przypadków wystarcza; prawa strona serca jest wtedy często w stanie wykorzystać znacznie zwiększony przepływ krwi), ale gdy opór w tętnicy płucnej jest wysoki, wtedy (dodatkowe) urządzenie wspomagające prawą komorę (RVAD) może być konieczne, aby rozwiązać problem krążenia w sercu. Jeśli potrzebny jest zarówno LVAD, jak i RVAD, zwykle stosuje się BiVAD, a nie oddzielne LVAD i RVAD.
Podczas pracy urządzenia wspomagającego lewą komorę serca krew pobierana jest z lewego przedsionka lub lewej komory i podawana jest do aorty. W przypadku niewydolności prawokomorowej VAD podłącza się do prawego przedsionka, z którego krew zasysana jest do RVAD i następnie podawana do tętnicy płucnej.
Pompy stosowane w przeszłości, najczęściej typu przeponowego lub workowatego, miały napęd pulsacyjny. Nowsze wersje używają pomp z wirnikami, co daje stały przepływ krwi i upraszcza sterowanie.
Historia.
Pierwszy system wspomagania lewej komory (LVAD) został stworzony przez Domingo Liottę w Baylor College of Medicine w Houston w 1962. Pierwszy LVAD został wszczepiony w 1963 przez Liottę i E. Stanleya Crawforda. Pierwsza udana implantacja LVAD została przeprowadzona w 1966 przez Liottę wraz z dr Michaelem E. DeBakeyem. Pacjentka była 37-letnią kobietą, a urządzenie wspomagające (zewnętrzne) było w stanie zapewnić mechaniczne wsparcie przez 10 dni po operacji. 
Pierwsze VAD wytwarzały przepływ pulsacyjny, w którym krew jest naprzemiennie zasysana do pompy z lewej komory, a następnie wtłaczana do aorty. Urządzenia tego rodzaju obejmują HeartMate IP LVAS, który został dopuszczony do użytku w USA przez Agencję Żywności i Leków (FDA) w październiku 1994. Urządzenia te zaczęły zdobywać popularność pod koniec lat 90. kiedy kardiochirurdzy zaczęli częściej wszczepiać je i pacjenci mogli mieszkać poza szpitalem w oczekiwaniu np. na przeszczep serca. Relacje medialne pacjentów ambulatoryjnych z VAD były bardzo pomocne w popularyzowaniu tej metody.
Późniejsze prace koncentrują się na pompach o przepływie ciągłym, które można z grubsza podzielić na pompy odśrodkowe lub pompy napędzane wirnikiem o przepływie osiowym. Zaletą tych pomp jest większa prostota, co skutkuje mniejszymi rozmiarami i większą niezawodnością. Urządzenia te są określane jako VAD drugiej generacji. Efektem ubocznym jest to, że użytkownik nie będzie miał tętna[19] lub że intensywność tętna zostanie poważnie zmniejszona.
VAD trzeciej generacji posiada wirnik w pompie zawieszony hydrodynamicznie lub elektromagnetycznie, eliminując w ten sposób potrzebę łożysk i zmniejszając liczbę ruchomych części do jednego.
W 2021 wszczepiono eksperymentalnie zwierzęciu (owca) LVAD CorWave nowej konstrukcji z zastosowaniem membrany umożliwiającej pulsacyjny przepływ krwi. Dotychczsowe wyniki są obiecujące.
Jednocześnie poddawane badaniom klinicznym jest zastosowanie przezskórnej indukcji do zasilania i sterowania urządzeniem zamiast używania kabli przezskórnych. Poza oczywistą korzyścią kosmetyczną zmniejsza to ryzyko infekcji i w konsekwencji konieczność podjęcia działań zapobiegawczych.

</doc>
<doc id="1222112" url="https://pl.wikipedia.org/wiki?curid=1222112" title="Walter Harzer">
Walter Harzer

Walter Harzer (ur. 29 września 1912 w Feuerbach, zm. 29 maja 1982 w Stuttgarcie) − SS-Oberführer. Służył jako oficer Waffen-SS w SS-Standarte (Pułku) "Deutschland", a następnie dowodził 9 Dywizją Pancerną SS "Hohenstaufen" i 4 Dywizją Grenadierów Pancernych SS "Polizei". Odznaczony Krzyżem Rycerskim Krzyża Żelaznego. Po wojnie był aktywnym członkiem stowarzyszenia weteranów wojennych HIAG.

</doc>
<doc id="1222121" url="https://pl.wikipedia.org/wiki?curid=1222121" title="Mięsień zwieracz cewki moczowej">
Mięsień zwieracz cewki moczowej

Mięsień zwieracz cewki moczowej, zwieracz cewki moczowej, zwieracz zewnętrzny cewki moczowej, zwieracz części błoniastej cewki moczowej () – mięsień budujący przeponę moczowo-płciową, u płci męskiej i żeńskiej nieco odmienny. U mężczyzn leży naokoło części błoniastej cewki moczowej, dochodząc do końca gruczołu krokowego; u kobiet natomiast otacza nie tylko samą cewkę, ale także znajdującą się do tyłu od niej pochwę, w związku z czym mówi się o zwieraczu cewkowo-pochwowym (), inaczej zwieraczu moczowo-płciowym ().
Mięsień ten powstaje oddzielnie jako niepołączony z innymi, w miarę rozwoju dziecka łączy się z mięśniem poprzecznym głębokim krocza.
Unerwiony jest przez gałęzie nerwu sromowego – nerw grzbietowy prącia lub nerw grzbietowy łechtaczki (S2–S3), a unaczyniony przez gałązki naczyń zaopatrujących gruczoł krokowy (tętnic pęcherzowych dolnych i tętnicy odbytniczej dolnej).

</doc>
<doc id="1222124" url="https://pl.wikipedia.org/wiki?curid=1222124" title="Ontologizm">
Ontologizm

1) termin utworzony przez V. Giobertiego na określenie nauki, według której normą ludzkiego sądzenia o bycie i niebycie jest Bóg osiągalny dla myśli ludzkiej bezpośrednio w nim samym;
2) wszelka nauka filozoficzna uznająca możliwość intuicyjnego poznania Boga, w szczególności teoria widzenia w Bogu głoszona przez N. de Malebranche'a.

</doc>
<doc id="1222125" url="https://pl.wikipedia.org/wiki?curid=1222125" title="Marek Kaliszuk">
Marek Kaliszuk

Marek Kaliszuk (ur. 15 stycznia 1980 w Olsztynie) – polski aktor teatralny, musicalowy i filmowy oraz piosenkarz.
Życiorys.
Jest synem Romualda i Moniki Kaliszuków. W dzieciństwie uczył się gry na fortepianie. Przez sześć lat występował w Reprezentacyjnym Zespole Pieśni i Tańca „Warmia” z Olsztyna.
Ukończył Państwowe Policealne Studium Wokalno-Aktorskie im. Danuty Baduszkowej w Gdyni oraz Wydział Wokalno-Aktorski gdańskiej Akademii Muzycznej.
W 2000 został aktorem Teatru Muzycznego w Gdyni, w kolejnych latach współpracował także z Gliwickim Teatrem Muzycznym i Teatrem Wybrzeże w Gdańsku. Również w 2000 zadebiutował na szklanym ekranie epizodyczną rolą w serialu "Lokatorzy". Telewizyjną rozpoznawalność zdobył dzięki wcielaniu się w Bogdana, kolegi Kingi Zduńskiej (Katarzyna Cichopek) w serialu TVP2" M jak miłość" (2005, 2007–2008). W 2008 uczestniczył w siódmej edycji programu rozrywkowego TVN "Taniec z gwiazdami". W 2012 został ambasadorem marki odzieżowej Pako Lorente. W 2013 wystąpił w teledysku do piosenki Libera i Natalii Szroeder „Wszystkiego na raz”.
W 2014 zwyciężył w finale drugiej edycji programu Polsatu "Twoja twarz brzmi znajomo". W 2015 zakończył po 15 latach współpracę z Teatrem Muzycznym w Gdyni, wydał debiutancki singiel „I Won’t Stop”, wystąpił w spotach reklamowych banku BGŻ BNP Paribas i został jednym z wokalistów teleturnieju TVP1 "Jaka to melodia?".
W 2018 wystąpił podczas 55. Krajowego Festiwalu Piosenki Polskiej w Opolu, a rok później zaśpiewał na "Koncercie piosenek literackich i kabaretowych" w ramach 56. KFPP w Opolu. W 2019 był jednym z jurorów drugiej edycji programu Polsatu "Śpiewajmy razem. All Together Now". W 2019 włączył się w akcję społeczną Fundacja Faktu i serwisu internetowego Plejada.pl „Zdrowie jest męskie”, biorąc udział w sesji zdjęciowej do kalendarza na rok 2020. W styczniu 2020 wziął udział w programie "Szansa na sukces. Eurowizja 2020", wyłaniającym reprezentanta Polski w 65. Konkursie Piosenki Eurowizji. W tym samym roku wystąpił w świątecznym odcinku programu Polsatu "Twoja twarz brzmi znajomo".
Dyskografia.
Single

</doc>
<doc id="1222126" url="https://pl.wikipedia.org/wiki?curid=1222126" title="Autostrada A21 (Włochy)">
Autostrada A21 (Włochy)

Autostrada A21 (Autostrada Win) (wł. "Autostrada dei Vini") – autostrada w północnych Włoszech łącząca Turyn z Brescią. Trasą biegnie droga europejska E70, a na krótkim odcinku także droga E74 (od Asti do Alessandrii).Ma długość 238 km i w całości podlega opłatom drogowym. Autostrada znajduje się we włoskich regionach Piemontu, Lombardii i Emilii-Romagny.
Pierwsze plany budowy magistrali powstały na początku lat 60. XX wieku. W lutym 1963 rozpoczęto trwającą 5 lat budowę. Autostrada była otwierana etapami od grudnia 1968 do grudnia 1969. Koszt budowy wyniósł 130 miliardów włoskich lirów. Autostrada A21 stanowi alternatywną drogę z Piemontu w rejon Brescia, Werony dla biegnącej przez aglomerację Mediolanu autostrady A4. Do czerwca 2017 operatorem odcinka z Turynu do Piacenzy będzie spółka SATAP. Koncesję na fragment z Piacenza-Brescia do 30 września 2011 miała spółka Autostrade Centropadane.
Przebieg.
A21 przecina dużą część rozległej i żyznej Niziny Padańskiej z zachodu na wschód, łącząc po drodze ośrodki gospodarcze Turynu, Alessandrii, Piacenzy i Brescia. Posiada cztery pasy ruchu na całej długości.
A21 rozpoczyna się w Turynie, stolicy włoskiego regionu Piemont, gdzie oddziela się od A55. Na wschodzie mija Villanova d’Asti i Asti. Tutaj A33 rozgałęzia się na południe w kierunku Cuneo. Dalej na wschód wzdłuż rzeki Tanaro, dociera do Alessandrii, gdzie przecina A26, która prowadzi do Genui i Vercelli. Na wschód od Alessandrii przecina Tanaro i przecina A7. Teraz lekko zmienia kurs na północny wschód i dociera do regionu Lombardii. Tutaj, w pobliżu regionu winiarskiego Oltrepò Pavese, mija miasta Voghera i Broni.
W Castel San Giovanni dociera do Emilia-Romania i przekracza rzekę Pad, która również tworzy granicę regionalną. Następnie mijamy miasto Piacenza, gdzie znajduje się połączenie z A1. W Caorso rozgałęzia się A21dir, która prowadzi do Fiorenzuola d’Arda. Przy Cremonie autostrada wraca do Lombardii i przecina Pad, Oglio i Mella na północy. W Brescii osiąga swój punkt końcowy i dołącza do A4.
Nazwa.
Autostrada A21, jak to zwykle bywa na wielu włoskich autostradach, nosi również dodatkowe oznaczenie: Autostrada dei Vini. Wynika to z faktu, że przechodzi przez wiele obszarów uprawy winorośli, takich jak Oltrepò Pavese.
Zarząd.
Autostradą między Turynem a Piacenzą zarządza S.A.T.A.P. S.p.A. ("Società Autostrada Torino–Alessandria–Piacenza S.p.A."). Odcinek między Piacenzą a końcem autostrady w Brescii jest zarządzany przez Autostrade Centropadane.
Historia.
Odcinek autostrady między Turynem a Piacenzą powstał z inicjatywy prowincji Turyn, która w 1960 roku założyła SATAP. Prace budowlane na tym odcinku rozpoczęły się w 1963 roku i trwały 5 lat. W latach 1968-1969 stopniowo otwierano pierwsze odcinki. Połączenie z A1 zostało otwarte w 1972 r., połączenie z A7 Genua-Mediolan w 1987 r. Całkowity koszt wyniósł około 130 miliardów lirów, co odpowiada około 200 milionom na kilometr wybudowanego kilometra.
31 maja 1973 r. odcinek między Turynem a Piacenzą został ukończony i oddany do użytku, odcinek z Piacenzy do Brescia ukończono 11 listopada 1971 roku.
Odgałęzienie.
W 1973 roku oddano do użytku 15 kilometrowe odgałęzienie w rejonie Cremony, które biegnie od A21 do Autostrady Słońca. Pozwoliło ono skrócić czas przejazdu z rejonu Bresci na południe kraju. Operatorem drogi jest spółka Autostrade Centropadane.

</doc>
<doc id="1222128" url="https://pl.wikipedia.org/wiki?curid=1222128" title="Aleksander Benedykt Sobieski">
Aleksander Benedykt Sobieski

Aleksander Benedykt Stanisław Sobieski herbu Janina (ur. 9 września 1677 w Gdańsku, zm. 19 listopada 1714 w Rzymie) – królewicz polski, syn króla Jana III i Marii Kazimiery d’Arquien.
Życiorys.
W dzieciństwie starannie wykształcony, władał kilkoma językami. Zapewne towarzyszył ojcu w wyprawie do Mołdawii w 1691. Pod koniec życia ojca, w związku z jego konfliktem z najstarszym synem Jakubem, był przymierzany w jego planach dynastycznych do następstwa tronu, do realizacji tych planów jednak nigdy nie doszło.
W październiku 1696 wystąpił na audiencji u Ludwika XIV jako markiz Jarosławski. 19 stycznia 1698 wraz z bratem Konstantym Władysławem wydał bal w Warszawie na cześć przybyłego do stolicy Augusta II Mocnego. W czasie wrześniowej kampanii Augusta II przeciwko Tatarom znajdował się zapewne w obozie wojsk koronnych. W październiku tego roku wraz z bratem odprowadzał orszak matki, która udała się do Włoch.
W listopadzie zostali przyjęci w Wiedniu przez cesarza Leopolda I i Eleonorę Magdalenę von Pfalz-Neuburg.
W marcu 1700 wyjechał do Rzymu. W listopadzie został kawalerem Orderu św. Michała. W grudniu z rąk ambasadora Francji otrzymał Order Świętego Ducha.
Latem 1702 Charles de Caradas, poseł francuski w Rzeczypospolitej, wysunął koncepcję osadzenia Aleksandra na tronie węgierskim. We Wrocławiu nawiązał romans z byłą kochanką Augusta II Anną Aloysią Esterle.
Królewicz pozostał w Oławie i nie towarzyszył braciom w wyprawie do kraju, gdy ci na rozkaz Augusta II zostali porwani do Saksonii.
14 kwietnia 1704 Aleksander ogłosił w Warszawie manifest oddalający zarzuty Wettyna o rzekomy spisek przeciwko niemu. Za kandydaturą Aleksandra Sobieskiego do korony polskiej opowiedzieli się wówczas król Szwecji Karol XII, prymas Michał Stefan Radziejowski i hetman wielki koronny Adam Mikołaj Sieniawski. Sam zainteresowany propozycję jednak odrzucił. Wybrany głosami szlachty Stanisław Leszczyński złożył na jego ręce tzw. asekurację z 24 czerwca 1704, zobowiązując się do oddania korony polskiej jego bratu Jakubowi Ludwikowi Sobieskiemu natychmiast po jego uwolnieniu, określając siebie jako depozytariusza korony Sobieskich.
Aleksander wystawił własny oddział u boku Karola XII w czasie jego kampanii w Saksonii w 1706.
Po uwolnieniu braci na mocy pokoju w Altranstädt, zaprzestał angażowania się w politykę.
Od 1710 osiadł na stałe w Rzymie. Jeszcze w 1709 jako "Armonte Calidio" wstąpił do rzymskiej akademii "Arcadia", zgromadzenia pisarzy, artystów i uczonych. W czasie spotkań arkadyjskich odbywających się w jego rzymskiej rezydencji deklamował własne, pisane po łacinie poezje.
Pasją Aleksandra pozostawał teatr. Stworzył własną wersję arkadyjskiego "dramma nobile". W latach 1710-1713 zrealizował w swoim teatrze kilka spektakli operowych, we współpracy z kompozytorem Domenico Scarlattim i scenografem Filippo Juvarra. Czasami sam występował w swoich przedstawieniach.
Jego imię nosiły dwa statki gdańskie "Printz Alexander von Pohlen".
Pochowany w kościele kapucynów Maria Immacolata a via Veneto w Rzymie, gdzie znajduje się jego pomnik dłuta Camilla Rusconiego.

</doc>
<doc id="1222129" url="https://pl.wikipedia.org/wiki?curid=1222129" title="Ali El Khattabi">
Ali El Khattabi

Ali El Khattabi (arab. علي الخطّابي; ur. 17 stycznia 1977 w Schiedam w Holandii) - były marokańsko-holenderski piłkarz grający na pozycji napastnika.
Grał w takich klubach jak SC Heerenveen, AZ Alkmaar, Sparta Rotterdam i RBC Roosendaal. Jego debiut w międzynarodowej karierze miał miejsce w 1997 r. w meczu przeciwko Togo. Z reprezentacją Maroka wystąpił na Mistrzostwach Świata w Piłce Nożnej w 1998 r.

</doc>
<doc id="1222130" url="https://pl.wikipedia.org/wiki?curid=1222130" title="Bad Boy’s Greatest Hits">
Bad Boy’s Greatest Hits

Bad Boy’s Greatest Hits – wydana 13 października 1998 roku składanka zawierająca utwory wykonawców z wytwórni Bad Boy Records.

</doc>
<doc id="1222135" url="https://pl.wikipedia.org/wiki?curid=1222135" title="Garłuch">
Garłuch



</doc>
<doc id="1222138" url="https://pl.wikipedia.org/wiki?curid=1222138" title="Dobry rok (film)">
Dobry rok (film)

Dobry rok – amerykańska komedia romantyczna z 2006 roku na podstawie powieści Petera Mayle’a pod tym samym tytułem. Film odniósł komercyjny sukces – przyniósł ponad 42 mln USD przy wydatkach na poziomie 35 mln USD. Mimo recenzji w rodzaju tej z Guardiana autorstwa Piotra Bradshawa – "a humourless cinematic slice of tourist gastro-porn" (niezabawny kinowy
kawałek turystycznej gastro-pornografii).
Fabuła.
Max Skinner jest maklerem giełdowym. Świetnie się czuje w wyścigu szczurów. Pewnego dnia dowiaduje się, że jego wuj mieszkający w Prowansji zmarł. W testamencie zapisał mu dom i winnicę. Przybywając na miejsce Max postanawia sprzedać dom jak najszybciej.

</doc>
<doc id="1222140" url="https://pl.wikipedia.org/wiki?curid=1222140" title="Sądy podziemne">
Sądy podziemne

Sądy podziemne - cywilne i wojskowe sądy specjalne działające w okupowanej Polsce 1940-1945 jako sądy państwowe.
Historia.
Podstawę do powołania sądów podziemnych stanowiła uchwała Komitetu Ministrów dla Spraw Kraju z 16 kwietnia 1940, która stanowiła: "Wydawanie wyroków śmierci na prześladowców, zdrajców, szpiegów i prowokatorów należy do kompetencji specjalnych sądów...". W wykonaniu uchwały została opracowana w maju 1940, przez rząd w Londynie, ustawa o ich ustroju (kodeks) - określająca skład sądu, procedurę i "tryb" wykonywania wyroków. Komplet sądzący składał się z trzech sędziów, z których co najmniej jeden powinien być sędzią, adwokatem a w ostateczności mieć wykształcenie prawnicze. Rozprawy były tajne. O wezwaniu lub doprowadzeniu oskarżonego decydował przewodniczący, jednak pod warunkiem, że nie groziło to dekonspiracją. Nieobecnego oskarżonego bronił adwokat "z urzędu". Od wyroku sądu nie przysługiwało odwołanie, jednak musiał być on zatwierdzony przez delegata rządu. Sądy orzekały karę śmierci za przestępstwa opisane w art. 99 - 113 polskiego Kodeksu Karnego z 1932, w ustawach o szpiegostwo i w przywołanym wyżej kodeksie z maja 1940: "Kto dopuszcza się zbrodni zdrady, szpiegostwa, prowokacji, denuncjacji lub nieludzkiego prześladowania i krzywdzenia ludności polskiej - podlega karze śmierci".
Wykonywanie wyroków.
Wyroki były wykonywane przez egzekutywę Kierownictwa Walki Cywilnej (KWC), przez specjalne grupy wyznaczone przez jednostki Armii Krajowej jak Referat 993/W, a także inne organizacje współpracujące z KWC. W ich skład nie mogli wchodzić harcerze i nieletnia młodzież.
Pierwsze wyroki śmierci wykonano 3 lub 4 marca 1943 na Romanie Leonie Święcickim za czynny udział w łapankach i pracę w sądach niemieckich oraz na Izydorze Ossowskim, szczególnie gorliwym urzędniku niemieckiego urzędu pracy (Arbeitsamtu). O wykonaniu wyroku powiadomiono społeczeństwo przez radio i podziemną prasę, a także rozkolportowano w Warszawie 3000 czerwonych plakatów informacyjnych.
W 1940 utworzono Sądy Kapturowe ZWZ, przemianowane w 1941 na Wojskowe Sądy Specjalne, które sądziły na podstawie kodeksu opracowanego w kraju, zawierającego wytyczne proceduralne i określające stosowanie prawa materialnego (sądziły głównie w przypadkach zdrady, szpiegostwa, denuncjacji).
W 1942 utworzono Cywilne Sądy Specjalne (sądziły głównie za zbrodnie przeciw narodowi i państwu polskiemu, kolaborację z okupantem, bandytyzm). 
Do sądzenia spraw mniejszej wagi utworzono Komisje Sądzące Walki Podziemnej (orzekały karę infamii, nagany i upomnienia).

</doc>
<doc id="1222142" url="https://pl.wikipedia.org/wiki?curid=1222142" title="Członkowie Gwardii Dumbledore'a">
Członkowie Gwardii Dumbledore'a



</doc>
<doc id="1222149" url="https://pl.wikipedia.org/wiki?curid=1222149" title="Krzysztof Pilarczyk">
Krzysztof Pilarczyk

Krzysztof Pilarczyk (ur. w 1953 w Sieradzu) – polski historyk religii, judaista i biblista oraz bibliolog.
Życiorys.
Doktorat uzyskał w 1984 roku na Wydziale Filozoficzno-Historycznym UJ, habilitację w 1999, a w 2008 tytuł profesorski. Prezes Polskiego Towarzystwa Studiów Żydowskich w latach 1995-2011. Członek Stowarzyszenia Biblistów Polskich. Współpracownik Polskiej Akademii Umiejętności. Do 2011 roku redaktor naczelny półrocznika „Studia Judaica”. Członek Towarzystwa Studiów Interdyscyplinarnych „Fides et Ratio” we Wrocławiu i Polskiego Centrum Syndonologicznego w Krakowie (filia Międzynarodowego Centrum w Turynie). Stypendysta uniwersytetów w Jerozolimie, Tübingen, Heidelbergu oraz Fundacji z Brzezia Lanckorońskich. Swoje zainteresowania i badania naukowe koncentruje na historii judaizmu, historii relacji chrześcijańsko-żydowskich, literaturze biblijnej i apokryficznej, początkach chrześcijaństwa, gnozie starożytnej, dialogu międzyreligijnym, w szczególności w aspekcie Ziemi Świętej żydów, chrześcijan i muzułmanów, kulturze książki żydowskiej, syndonologii oraz turyzmie religijnym (Bliski Wschód).
Autor ponad 300 publikacji naukowych, m.in.:
Współautor i redaktor prac:
Członek komitetu redakcyjnego periodyków:

</doc>
<doc id="1222150" url="https://pl.wikipedia.org/wiki?curid=1222150" title="Filonoe (córka Jobatesa)">
Filonoe (córka Jobatesa)

Filonoe (gr. Philonóē, łac. Philonoe) – w mitologii greckiej królewna licyjska.
Uchodziła za córkę Jobatesa. Z Bellerofontem, który był jej mężem, miała troje dzieci: Isandrosa, Hippolochosa i Laodamię.

</doc>
<doc id="1222151" url="https://pl.wikipedia.org/wiki?curid=1222151" title="Armin Mueller-Stahl">
Armin Mueller-Stahl

Armin Mueller-Stahl (ur. 17 grudnia 1930 w Tylży) − niemiecki aktor teatralny i filmowy, nominowany do Oscara za rolę w filmie "Blask".

</doc>
<doc id="1222152" url="https://pl.wikipedia.org/wiki?curid=1222152" title="Black Gangster (ścieżka dźwiękowa)">
Black Gangster (ścieżka dźwiękowa)

Black Gangster – wydany 13 lipca 1999 sound track z filmu Black Gangster. Zawiera utwory między innymi DMX-a, Mysonne'a i wtedy nieznanego 50 Centa.

</doc>
<doc id="1222153" url="https://pl.wikipedia.org/wiki?curid=1222153" title="Hohenwald">
Hohenwald

Hohenwald – miasto w Stanach Zjednoczonych, w stanie Tennessee, w hrabstwie Lewis. Według danych z 2000 roku miasto miało 3754 mieszkańców.
W miejscowości funkcjonuje "Elephant Sanctuary" – miejsce, które przyjmuje zbyt stare lub z innych względów niechciane przez ogrody zoologiczne i cyrki słonie.

</doc>
<doc id="1222156" url="https://pl.wikipedia.org/wiki?curid=1222156" title="Centerville (Tennessee)">
Centerville (Tennessee)

Centerville – miasto w Stanach Zjednoczonych, w stanie Tennessee, w hrabstwie Hickman. Według danych z 2000 roku miasto miało 3793 mieszkańców.

</doc>
<doc id="1222157" url="https://pl.wikipedia.org/wiki?curid=1222157" title="Lebanon (Tennessee)">
Lebanon (Tennessee)

Lebanon – miasto w Stanach Zjednoczonych, w stanie Tennessee, w hrabstwie Wilson. Według danych z 2000 roku miasto miało 21 178 mieszkańców.

</doc>
<doc id="1222159" url="https://pl.wikipedia.org/wiki?curid=1222159" title="Hartsville (Tennessee)">
Hartsville (Tennessee)

Hartsville – miasto w Stanach Zjednoczonych, w stanie Tennessee, w hrabstwie Trousdale. Według danych z 2000 roku miasto miało 2395 mieszkańców.

</doc>
<doc id="1222161" url="https://pl.wikipedia.org/wiki?curid=1222161" title="Parafia św. Archaniołów Michała Gabriela i Rafała we Frydrychowicach">
Parafia św. Archaniołów Michała Gabriela i Rafała we Frydrychowicach

Parafia św. Archaniołów Michała Gabriela i Rafała we Frydrychowicach – parafia rzymskokatolicka archidiecezji krakowskiej, wchodząca w skład dekanatu Wadowice – Północ.
Kościołem parafialnym parafii jest Kościół pw. św. Archaniołów Michała Gabriela i Rafała znajdujący się w centrum Frydrychowic.
Historia.
Została wzmiankowana w spisie świętopietrza parafii dekanatu Oświęcim diecezji krakowskiej z 1326 pod nazwą "Wridirichowicz". Następnie w kolejnych spisach świętopietrza z lat 1346–1358 pod nazwą "Fredrichovicz".
Obecny kościół parafialny wybudowany w latach 1929-1931 został konsekrowany w 1931.
Kaplice.
Parafia jest położona na bardzo rozległym terenie, dlatego zostały wybudowane aż dwie kaplice:
Współcześnie.
Parafia składa się ze wsi: Frydrychowice (2600 wiernych), Przybradz (961 wiernych).
Na terenie parafii znajduje się Dom Sióstr Serafitek z kaplicą wewnętrzną.
Przy parafii działają grupy parafialne: Rada Duszpasterska, Katolickie Stowarzyszenie Młodzieży, Róże Różańcowe, Honorowa Straż NSPJ, Zespół Charytatywny, schola, ministranci, lektorzy.
Od lutego 1985 proboszczem parafii jest ksiądz kanonik Józef Gwiazdoń.

</doc>
<doc id="1222162" url="https://pl.wikipedia.org/wiki?curid=1222162" title="Carthage (Tennessee)">
Carthage (Tennessee)

Carthage – miasto w Stanach Zjednoczonych, w stanie Tennessee, w hrabstwie Smith. Według danych z 2000 roku miasto miało 2251 mieszkańców.

</doc>
<doc id="1222164" url="https://pl.wikipedia.org/wiki?curid=1222164" title="Gainesboro (Tennessee)">
Gainesboro (Tennessee)

Gainesboro – miasto w Stanach Zjednoczonych, w stanie Tennessee, w hrabstwie Jackson. Według danych z 2000 roku miasto miało 879 mieszkańców.

</doc>
<doc id="1222166" url="https://pl.wikipedia.org/wiki?curid=1222166" title="Clinton (Tennessee)">
Clinton (Tennessee)

Clinton – miasto w Stanach Zjednoczonych, w stanie Tennessee, w hrabstwie Anderson. Według danych z 2000 roku miasto miało 9404 mieszkańców.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 14,7 °C, a opady 1338,6 mm (w tym 22,6 cm śniegu). Średnia temperatura najcieplejszego miesiąca - lipca wynosi 25,5 °C, natomiast najzimniejszego stycznia -3,1 °C. Miesiącem o najwyższych opadach jest marzec o średnich opadach wynoszących 144,8 mm, natomiast najniższe opady są w październiku i wynoszą średnio 66,0.

</doc>
<doc id="1222167" url="https://pl.wikipedia.org/wiki?curid=1222167" title="Camden (Tennessee)">
Camden (Tennessee)

 Camden – miasto w Stanach Zjednoczonych, w stanie Tennessee, w hrabstwie Benton. Według danych z 2000 roku miasto miało 3828 mieszkańców.

</doc>
<doc id="1222169" url="https://pl.wikipedia.org/wiki?curid=1222169" title="Mazovâ">
Mazovâ



</doc>
<doc id="1222170" url="https://pl.wikipedia.org/wiki?curid=1222170" title="Pikeville (Tennessee)">
Pikeville (Tennessee)

Pikeville – miasto w Stanach Zjednoczonych, w stanie Tennessee, w hrabstwie Bledsoe. Według danych z 2000 roku miasto miało 1781 mieszkańców.

</doc>
<doc id="1222171" url="https://pl.wikipedia.org/wiki?curid=1222171" title="Irydion (imię)">
Irydion (imię)

Irydion – imię męskie pochodzenia literackiego, utworzone przez Zygmunta Krasińskiego na potrzeby dramatu o tym samym tytule. Nawiązuje do imienia greckiej bogini Irydy (Iris). 
Irydion imieniny obchodzi 19 kwietnia.

</doc>
<doc id="1222173" url="https://pl.wikipedia.org/wiki?curid=1222173" title="Armonte Calidio">
Armonte Calidio



</doc>
<doc id="1222174" url="https://pl.wikipedia.org/wiki?curid=1222174" title="Maryville (Tennessee)">
Maryville (Tennessee)

 Maryville – miasto w Stanach Zjednoczonych, w stanie Tennessee, w hrabstwie Blount. Według danych z 2000 roku miasto miało 23120 mieszkańców.

</doc>
<doc id="1222175" url="https://pl.wikipedia.org/wiki?curid=1222175" title="Cleveland (Tennessee)">
Cleveland (Tennessee)

Cleveland – miasto w Stanach Zjednoczonych, w stanie Tennessee, w hrabstwie Bradley. Według spisu w 2020 roku liczy 47,4 tys. mieszkańców, co czyni je czternastym co do wielkości miastem stanu Tennessee. Obszar metropolitalny obejmuje 129,9 tys. mieszkańców. 
Główny ośrodek przemysłowy i produkcyjny stanu Tennessee. Swoje stanowiska posiada tutaj trzynastu producentów z listy Fortune 500.
Demografia.
Ludność.
Według danych z 2019 roku 83,6% mieszkańców identyfikowało się jako biali (76,3% nie licząc Latynosów), 8,1% jako czarni lub Afroamerykanie, 2,3% miało pochodzenie azjatyckie, 2,0% było rasy mieszanej, 0,15% to rdzenni Amerykanie i 0,01% to byli Hawajczycy i mieszkańcy innych wysp Pacyfiku. Latynosi stanowili 11,0% ludności miasta.
Do największych grup należą osoby pochodzenia niemieckiego (11,2%), irlandzkiego (11,0%), angielskiego (8,9%), „amerykańskiego” (8,2%), afroamerykańskiego, meksykańskiego (6,5%) i szkockiego lub szkocko–irlandzkiego (3,9%).
Religia.
Cleveland posiada jeden z najwyższych odsetków zielonoświątkowców wśród amerykańskich aglomeracji. Swoją siedzibę ma tutaj Kościół Boży, będący jedną z największych organizacji zielonoświątkowych na świecie. Należy do niego 12% mieszkańców aglomeracji, członkiem tego kościoła jest też burmistrz miasta – Kevin Brooks.
W 2020 roku największymi grupami religijnymi w aglomeracji Cleveland były:

</doc>
<doc id="1222177" url="https://pl.wikipedia.org/wiki?curid=1222177" title="Święta Ludmiła">
Święta Ludmiła



</doc>
<doc id="1222178" url="https://pl.wikipedia.org/wiki?curid=1222178" title="Autostrada A67 (Niemcy)">
Autostrada A67 (Niemcy)

Autostrada A67 (niem. "Bundesautobahn 67 (BAB 67)" także "Autobahn 67 (A67)") – autostrada w Niemczech prowadząca z północy na południe, od skrzyżowania z autostradą A3 na węźle "Mönchhof-Dreieck" koło Rüsselsheim am Main do skrzyżowania z autostradą A6 na węźle "Viernheimer Dreieck" koło Viernheimu w Hesji.
Odcinki międzynarodowe.
Autostrada pomiędzy skrzyżowaniem z autostradą A3 na węźle "Mönchhof-Dreieck" a skrzyżowaniem z autostradą A5 na węźle "Darmstädter Kreuz" jest częścią trasy europejskiej E35.
Autostrada pomiędzy skrzyżowaniem z autostradą A3 na węźle "Mönchhof-Dreieck" a skrzyżowaniem z autostradą A60 na węźle "Rüsselsheimer Dreieck" jest częścią trasy europejskiej E42.
Autostrada pomiędzy skrzyżowaniem z autostradą A5 na węźle "Darmstädter Kreuz" a skrzyżowaniem z autostradą A6 na węźle "Viernheimer Dreieck" jest częścią trasy europejskiej E451.

</doc>
<doc id="1222181" url="https://pl.wikipedia.org/wiki?curid=1222181" title="Instytucja polityczna">
Instytucja polityczna

Instytucja polityczna to grupa osób, wyłaniających się ze społeczności i charakteryzujących się stosownymi cechami organizacyjnymi oraz materialnymi umożliwiającymi uczestnictwo w życiu politycznym, która wpływa na zjawiska i procesy polityczne związane ze zdobywaniem, sprawowaniem i utrzymaniem władzy.
Instytucja polityczna może być rozumiana jako:

</doc>
<doc id="1222186" url="https://pl.wikipedia.org/wiki?curid=1222186" title="Cyklara gujańska">
Cyklara gujańska

Cyklara gujańska ("Cyclarhis gujanensis") – gatunek małego ptaka z rodziny wireonkowatych (Vireonidae).
Występowanie.
Cyklara gujańska żyje w Meksyku, Ameryce Centralnej i Południowej. Ptak ten zamieszkuje tereny wtórnie zarośnięte, a także skraje lasów tropikalnych oraz subtropikalnych.
Systematyka.
Wyróżniono ponad dwadzieścia gatunków "C. gujanensis":
Ubarwienie.
Cyklara gujańska ma głowę ubarwioną na popielatoszaro z brązowym wierzchem, oczy otoczone żółtą obwódką, grzbiet zielonożółty, natomiast brzuch biały z rdzawym nalotem.
Pożywienie.
Cyklara gujańska odżywia się dużymi owadami, nasionami oraz owocami.
Rozród.
Samica znosi średnio 3 jaja, które są wysiadywane na zmianę przez oboje rodziców przez okres ok. 12 dni.
Status.
IUCN uznaje cyklarę gujańską za gatunek najmniejszej troski (LC, "Least Concern") nieprzerwanie od 1988 roku. Według szacunków organizacji Partners in Flight z 2008 roku, liczebność światowej populacji zawiera się w przedziale 5–50 milionów osobników. Trend liczebności populacji uznawany jest za wzrostowy.

</doc>
<doc id="1222188" url="https://pl.wikipedia.org/wiki?curid=1222188" title="Uniwersytet Humanistyczno-Przyrodniczy Jana Kochanowskiego">
Uniwersytet Humanistyczno-Przyrodniczy Jana Kochanowskiego



</doc>
<doc id="1222189" url="https://pl.wikipedia.org/wiki?curid=1222189" title="HC Mountfield">
HC Mountfield



</doc>
<doc id="1222192" url="https://pl.wikipedia.org/wiki?curid=1222192" title="Sega Rally (gra komputerowa 2007)">
Sega Rally (gra komputerowa 2007)

Sega Rally (w Ameryce Północnej wydana jako Sega Rally Revo) – komputerowa gra wyścigowa z serii "Sega Rally". Umożliwia wybór samochodów z napędem na dwa i cztery koła oraz samochody klasyczne z lat 80. i 90. Polskim wydawcą gry jest CD Projekt.
W grze dostępne są cztery tryby:
Dużą nowością w grze jest system kształtowania nawierzchni, pozwala on na tworzenie kolein w drodze, głębszych lub płytszych zależnie od jej rodzaju. Dzięki temu każde okrążenie wygląda nieco inaczej. W grze występuje 15 tras oraz 10 tras w których przemierza się wybrane z poprzednich 15 tras w odwrotnym kierunku. Ścigać można się w scenerii Arktycznej, Tropikalnej, Alpejskiej, Pustynnej i Safari. W grze pilotem podczas jazdy jest Krzysztof Hołowczyc, do wyboru jest również angielski pilot.

</doc>
<doc id="1222193" url="https://pl.wikipedia.org/wiki?curid=1222193" title="Sosnowiec Południowy">
Sosnowiec Południowy

Sosnowiec Południowy – stacja kolejowa w Sosnowcu, w województwie śląskim, w Polsce.
W roku 2021 stacja obsługiwała 100–149 pasażerów na dobę.
Jest to niewielka i dosyć mocno zaniedbana stacja węzłowa. Jednotorowy szlak z Sosnowca Dańdówki przechodzi tutaj w dwa jednotorowe szlaki do stacji Sosnowiec Główny, z tym, że jeden do właściwej stacji, zaś drugi omija ją od południa. Pierwszym ze szlaków nie kursują planowo żadne pociągi (z wyjątkiem doraźnych przejazdów), zaś drugim jeżdżą pociągi z Katowic w kierunku Olkusza. Obecnie stacja posiada 7 torów głównych, z których dwa znajdują się przy peronie wyspowym i są to obecnie jedyne użytkowane tory główne na stacji. Od strony Dańdówki odgałęzia się bocznica do terminalu kontenerowego Laude Smart Intermodal S.A., która jest jedynym źródłem ruchu towarowego na stacji. Ruch pociągów prowadzony jest przez dwie nastawnie ("SPł" i "SPł1"), które posiadają urządzenia mechaniczne scentralizowane z sygnalizacją świetlną. Z nastawni dysponującej obsługuje się też rogatki na dwóch przejazdach kolejowo-drogowych.

</doc>
<doc id="1222196" url="https://pl.wikipedia.org/wiki?curid=1222196" title="IPA">
IPA



</doc>
<doc id="1222197" url="https://pl.wikipedia.org/wiki?curid=1222197" title="Sosnowiec Dańdówka">
Sosnowiec Dańdówka

Sosnowiec Dańdówka – stacja kolejowa w Sosnowcu, w województwie śląskim, w Polsce. 
W roku 2017 stacja obsługiwała 20–49 pasażerów na dobę.
Jest to węzłowa, przez którą przechodzi linia kolejowa nr 62 (Sosnowiec Główny - Tunel) - łącząca Katowice z Kielcami, dwutorowa linia towarowa nr 171 z Dąbrowy Górniczej Towarowej do Panewnika przez Katowice Muchowiec. Rozpoczyna się też tutaj bocznica do Huty Cedler, przez którą można dojechać na sieć CTL. Dawniej istniały też bocznice do KWK Sosnowiec, KWK Niwka-Modrzejów, jednak kopalnie te w latach 1998-99 zostały już zamknięte. 
Stacja posiada 7 torów głównych, z których 3 znajdują się przy peronach: jednokrawędziowym przy budynku stacyjnym oraz dwukrawędziowym wysepkowym, który jest jednak dosyć rzadko wykorzystywany oraz 3 tory boczne służące do wyciągania składów z Huty Cedler. Ruch pociągów jest prowadzony przez dwie nastawnie: dysponującą SDn od strony Stawisk i Sosnowca Południowego oraz wykonawczą SDn1 od strony Kazimierza i Juliusza. Dawniej obie posiadały urządzenia mechaniczne scentralizowane. kolei budynek dworca z uwagi na zdewastowanie został wyburzony w 2016 roku.

</doc>
<doc id="1222199" url="https://pl.wikipedia.org/wiki?curid=1222199" title="Siarczan cynku">
Siarczan cynku

Siarczan cynku, ZnSO4 – nieorganiczny związek chemiczny, sól kwasu siarkowego i cynku. Ma postać białych, bezwonnych kryształów, łatwo rozpuszczających się w wodzie. Jeden z najważniejszych związków cynku, szeroko wykorzystywany m.in. jako składnik elektrolitu podczas cynkowania elektrolitycznego. Roztwór siarczanu cynku jest najważniejszym półproduktem w ciągu otrzymywania cynku metodą hydroelektrometalurgiczną. Siarczan cynku można otrzymać w reakcji kwasu siarkowego z cynkiem metalicznym, jego tlenkiem lub solami lotnych kwasów. Najczęściej spotykany jako sól siedmiowodna ZnSO4•7H2O.

</doc>
<doc id="1222200" url="https://pl.wikipedia.org/wiki?curid=1222200" title="Sosnowiec Porąbka">
Sosnowiec Porąbka

Sosnowiec Porąbka – przystanek osobowy w Sosnowcu, w województwie śląskim, w Polsce. Położony jest w km 75,685 linii 62 Tunel - Sosnowiec Główny.
Posiada peron jednokrawędziowy wyłożony płytami chodnikowymi z kilkoma małymi wiatami. Na przystanku znajdowała się poczekalnia, ale obecnie budynek jest zamknięty i znajduje się tam jedynie obsługa pobliskiego przejazdu kolejowo-drogowego. Na przystanku znajduje się tarcza ostrzegawcza świetlna przed semaforem wjazdowym na stację Sosnowiec Kazimierz.
W roku 2017 przystanek obsługiwał 20–49 pasażerów na dobę.

</doc>
<doc id="1222204" url="https://pl.wikipedia.org/wiki?curid=1222204" title="Pretty. Odd.">
Pretty. Odd.

Pretty. Odd. – drugi, po "A Fever You Can’t Sweat Out" album studyjny Panic! at the Disco wydany nakładem Fueled by Ramen w marcu 2008 roku.
Pozycje na listach.
20 marca album był na 2. miejscu na liście Wielkiej Brytanii. Płyta znajdowała się również na 1. miejscu w Australii a także na 2. miejscu w USA, rozchodząc się tam w nakładzie 139 000 egzemplarzy w pierwszym tygodniu. Na ogólnoświatowej liście album zajmował drugie miejsce z liczbą 600 000 sprzedanych egzemplarzy.

</doc>
<doc id="1222205" url="https://pl.wikipedia.org/wiki?curid=1222205" title="Sosnowiec Kazimierz">
Sosnowiec Kazimierz

Sosnowiec Kazimierz – stacja kolejowa w Sosnowcu, w województwie śląskim, w Polsce.
W roku 2017 stacja obsługiwała 10–19 pasażerów na dobę.
Charakterystyka.
Jest to stacja węzłowa, położona u zbiegu trzech jednotorowych szlaków ze stacji Sosnowiec Dańdówka, Sosnowiec Maczki i Dąbrowa Górnicza Strzemieszyce. Istnieje tutaj stacja w widłowym układzie torów, a oprócz niej łącznica umożliwiająca przejazd z Dańdówki do Maczek bez zmiany czoła pociągu na stacji. Stacja posiada 6 torów głównych, po 3 w każdej z części oraz 3 jednokrawędziowe perony, obecnie tor przy peronie 2 jest wyłączony z użytkowania i zarośnięty. Pociągi osobowe zatrzymują się wyłącznie przy peronie 3. Pomiędzy tymi grupami zlokalizowano budynek dworca, obecnie wyburzony.
Ruch.
Ruch pociągów na stacji, jak również po łącznicy prowadzony jest przez nastawnię SKz, która posiada urządzenia przekaźnikowe. Istnieje również nastawnia wykonawcza SKz2, która obecnie pełni funkcje strażnicy przejazdowej i SKP. Dawniej istniała również nastawnia SKz1 od strony Maczek, która została jednak zlikwidowana. Ze stacji odgałęzia się też bocznica do Kopalni Kazimierz-Juliusz. Do roku 2002 można jeszcze było odjeżdżać ze stacji w kierunku stacji Jaworzno Szczakowa.

</doc>
<doc id="1222213" url="https://pl.wikipedia.org/wiki?curid=1222213" title="Polonia Restituta (film)">
Polonia Restituta (film)

Polonia Restituta – polski film historyczny w reżyserii Bohdana Poręby.
Produkcja składa się z dwóch części. Oprócz wersji pełnometrażowej powstał też siedmioodcinkowy serial telewizyjny o takim samym tytule. O ile wersja kinowa miała premierę przed wprowadzeniem w Polsce stanu wojennego (1981–1983), to serial telewizyjny miał premierę dwa miesiące po jego zniesieniu. Konsultantem przy produkcji był Ryszard Frelek.
Film został przedstawiony w Telewizji Polskiej na początku grudnia 1981 roku.
Film przedstawia wydarzenia związane z odzyskaniem przez Polskę niepodległości w 1918 roku. Występują w nim zarówno postacie historyczne, jak i fikcyjna rodzina Pawlaków.

</doc>
<doc id="1222214" url="https://pl.wikipedia.org/wiki?curid=1222214" title="Bożena Kurowska">
Bożena Kurowska

Bożena Elżbieta Kurowska herbu Lubicz (właśc. "Bożena Elżbieta Kurowska-Walczak", ur. 21 sierpnia 1937 w Łukowie, zm. 16 września 1969 w Warszawie) – polska aktorka filmowa i teatralna, związana z Teatrem Klasycznym w Warszawie.
Życiorys.
Urodziła się i uczęszczała do szkół w Łukowie, tam też zdała maturę.
W 1958 ukończyła studia na Wydziale Estradowym PWST w Warszawie. W tym samym roku związała się z Teatrem Klasycznym, gdzie grała aż do śmierci. Zdobyła nagrodę MFTv „Złota Praga” za rolę kobiecą w telewizyjnym filmie czechosłowackim "Dama". Za role w filmach "Zamach" oraz "Lotna" otrzymała nominacje do Złotych Kaczek.
Zmarła w 1969 roku podczas występu w spektaklu teatralnym. Przyczyny jej śmierci nigdy nie podano publicznie. Nieoficjalnie mówiło się, iż była nią białaczka. Została pochowana na cmentarzu Bródnowskim (kw. 35 D III 16-17). 
Filmografia.
Źródło.

</doc>
<doc id="1222215" url="https://pl.wikipedia.org/wiki?curid=1222215" title="Dąbrowa Górnicza Strzemieszyce">
Dąbrowa Górnicza Strzemieszyce

Dąbrowa Górnicza Strzemieszyce – stacja kolejowa w Dąbrowie Górniczej, w województwie śląskim, w Polsce. W przeszłości w środku budynku dworca funkcjonowała poczekalnia i kasa biletowa, a między torami przy peronie 1 i 2 znajdował się płotek.
W roku 2017 stacja obsługiwała 20–49 pasażerów na dobę.
Historia.
Stacja Dąbrowa Górnicza-Strzemieszyce powstała w 1885 roku, kiedy to do tej samodzielnej wówczas miejscowości dotarła Kolej Iwanogrodzko-Dąbrowska. Wcześniej istniał przystanek na Kolei Warszawsko-Wiedeńskiej (dzisiejsza Dąbrowa Górnicza Południowa).
Obok stacji, pierwotnie zwanej Strzemieszycami Radomskimi, powstała też istniejąca do dziś parowozownia.
Lokomotywy ze Strzemieszyc obsługiwały wówczas całą linię z Dęblina do Zagłębia. Obecnie budynkami parowozowni zarządza spółka PKP Energetyka. Pociągi pasażerskie w kierunku Kielc i Katowic zawsze cieszyły się popularnością wśród mieszkańców.
W latach 80. XX wieku przez Strzemieszyce kursowały wakacyjne pociągi Gliwice – Suwałki oraz Lublin – Kudowa-Zdrój.
Do 1993 roku Strzemieszyczanie mieli także możliwość dojazdu koleją do Huty Katowice i centrum miasta. Obecnie zatrzymują się tutaj jedynie pociągi osobowe z Katowic do Olkusza, Tunelu, Sędziszowa i Kielc.
25 czerwca 2007 roku około godziny 5-tej rano na poddaszu budynku dworcowego wybuchł pożar, który doprowadził do dewastacji budynku. Wielogodzinna akcja gaśnicza prowadzona przez kilka jednostek straży pożarnej okazała się częściowo skuteczna. Ugaszono pożar, jednak zniszczenia spowodowane przez ogień są znaczne, przez co budynek dworca jest obecnie zdewastowany.
Budynek był nieczynny od pożaru z 2007 roku. 
Przez kilka lat trwały starania aktywistów Stowarzyszenia Samorządne Strzemieszyce o zachowanie budynku. Konserwator zabytków wszczął procedurę wpisania obiektu do ewidencji zabytków, jednak nie zdążono jej dokończyć. Miasto nie było zainteresowane przejęciem budynku, a PKP PLK rozpoczęły starania o uzyskanie pozwolenia na rozbiórkę. 7 stycznia 2016 roku rozpoczęto wyburzenie obiektu. Decyzję o rozbiórce budynku podjął Wojewódzki Inspektor Nadzoru Budowlanego, który ustalił, że nie jest on wpisany do rejestru zabytków, ani nie został objęty ochroną konserwatorską na podstawie miejscowego planu zagospodarowania przestrzennego miasta.

</doc>
<doc id="1222219" url="https://pl.wikipedia.org/wiki?curid=1222219" title="Dąbrowa Górnicza Wschodnia">
Dąbrowa Górnicza Wschodnia

Dąbrowa Górnicza Wschodnia – stacja kolejowa w Dąbrowie Górniczej, w województwie śląskim, w Polsce. Wiata z ruiną kasy i poczekalni została wyburzona w lutym 2011.
W roku 2017 stacja obsługiwała 10–19 pasażerów na dobę.

</doc>
<doc id="1222222" url="https://pl.wikipedia.org/wiki?curid=1222222" title="Sławków (stacja kolejowa)">
Sławków (stacja kolejowa)

Sławków – stacja kolejowa w Sławkowie, w województwie śląskim, w Polsce.
W roku 2017 stacja obsługiwała 20–49 pasażerów na dobę.
Stacja posiada trzy perony z czego tylko jeden (nr 2) jest używany. W marcu 2011 roku na peronie 2 została całkowicie odnowiona wiata.
Pod koniec lutego 2019 PKP Polskie Linie Kolejowe podpisały umowę na zaprojektowanie i wykonanie przebudowy stacji Sławków.

</doc>
<doc id="1222223" url="https://pl.wikipedia.org/wiki?curid=1222223" title="Lindernia">
Lindernia

Lindernia ("Lindernia" ) – rodzaj roślin z rodziny linderniowatych ("Linderniaceae"), dla której jest rodzajem typowym. Dawniej takson ten zaliczany był zwykle do rodziny trędownikowatych ("Scrophulariaceae"). Obejmuje 42 gatunki. Rośliny te występują na wszystkich kontynentach z wyjątkiem Antarktydy, największe zróżnicowanie osiągają w strefie międzyzwrotnikowej, brak ich na obszarach o klimacie chłodnym i na pustyniach. Do flory Polski należy jeden gatunek rodzimy – lindernia mułowa "L. procumbens" oraz jeden introdukowany – lindernia ząbkowana "L. dubia" (stwierdzona nad Jeziorem Goczałkowickim).
Systematyka.
Rodzaj zaliczony do rodziny linderniowatych "Linderniaceae". W dawniejszych ujęciach zwykle klasyfikowany do szeroko ujmowanych trędownikowatych "Scrophulariaceae" lub babkowatych "Plantaginaceae".

</doc>
<doc id="1222226" url="https://pl.wikipedia.org/wiki?curid=1222226" title="Święty Nikander">
Święty Nikander



</doc>
<doc id="1222233" url="https://pl.wikipedia.org/wiki?curid=1222233" title="Parafia św. Mikołaja w Witanowicach">
Parafia św. Mikołaja w Witanowicach

Parafia św. Mikołaja w Witanowicach – parafia rzymskokatolicka w archidiecezji krakowskiej, w dekanacie Wadowice - Północ.
Kościołem parafialnym parafii jest Kościół pw. św. Mikołaja znajdujący się w centrum Witanowic.
Historia.
Została wzmiankowana po raz pierwszy w spisie świętopietrza parafii dekanatu Zator diecezji krakowskiej z 1326 pod nazwą "Villa Wriderici seu Vitanowicz". Następnie w kolejnych spisach świętopietrza z lat 1346–1358 jako "Vitanovicz".
Kościół parafialny.
Kościół od początku istnieje pod wezwaniem św. Mikołaja.
W 1663 na miejsce starego, zniszczonego kościoła wzniesiono nową świątynię. W tym samym roku konsekracji kościoła dokonał ówczesny biskup pomocniczy diecezji krakowskiej Mikołaj Oborski.
13 lipca 1963 drewniany kościół o konstrukcji zrębowej z wieżą na słup uległ spaleniu.
Obecny kościół wybudowany w latach 1966-1975 został konsekrowany w dniu 26 października 1975 przez ówczesnego biskupa pomocniczego archidiecezji krakowskiej Albina Małysiaka.
Współcześnie.
Parafia składa się ze wsi: Babica (690 wiernych), Lgota (370 wiernych), Witanowice (1100 wiernych), Wyźrał (380 wiernych).
Od 1988 proboszczem parafii jest ksiądz kanonik Józef Wróbel.
Grupy parafialne.
Grupa Apostolska, Rada Duszpasterska, Róże Różańcowe, Akcja Katolicka, schola, chór parafialny, ministranci, lektorzy

</doc>
<doc id="1222235" url="https://pl.wikipedia.org/wiki?curid=1222235" title="Lindernia mułowa">
Lindernia mułowa

Lindernia mułowa ("Lindernia procumbens" (Krock.) Borbás) – gatunek roślin z rodziny linderniowatych ("Linderniaceae"). Występuje w południowej i środkowej Europie oraz na znacznej części Azji. W Polsce rzadki. Po 1980 r. potwierdzono tylko 9 stanowisk, położonych na południu i południowym zachodzie.
Biologia i ekologia.
Roślina jednoroczna o bardzo krótkim okresie wegetacji. Kwitnie w lipcu i sierpniu. Rośnie najczęściej na dnach wysychających stawów. Gatunek charakterystyczny zespołu "Eleocharetum ovatae".
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia:

</doc>
<doc id="1222238" url="https://pl.wikipedia.org/wiki?curid=1222238" title="Pieczęć gminy Brudzew">
Pieczęć gminy Brudzew

Pieczęć gminy Brudzew ma kształt koła, na którym widnieje napis "GMINA BRUDZEW", rozdzielony asteryskami. Wewnątrz znajduje się drugie koło, w którym widnieje identyczny z tym zawartym w herbie gminy krzyż kawalerski (maltański) i widoczne cztery kule umieszczone na ramionach owego krzyża.
Uchwałę Rady Gminy Brudzew w sprawie ustanowienia herbu, a także flagi i pieczęci gminy podjęto 10 listopada 2004 roku.
Historia.
Najstarsza pieczęć wraz z wizerunkiem herbu Brudzewa pochodzi z 1620 roku. W tymże roku powstał tłok pieczętny, który poprzez tekst legendy otokowej i przez jej ikonografię informował o dysponencie prawnym tego instrumentu. Litery legendy otokowej pieczęci układały się w łaciński napis "SIGULLUM CIVITATIS BRVDZEWIE". Ponadto w polu pieczęci umieszczony został element identyfikacji chronologicznej, tj. data 1620, określający czas wykonania tłoka pieczętnego.
Stylizacja owego tłoka jest typowa dla wczesnego baroku. Ikonografię pieczęci stanowiła tarczas herbowa renesansowa, wycinana kartuszowo. Jej pole wypełnione zostało krzyżem kawalerskim. Tym tłokiem władze miejskie posługiwały się aż do końca okresu staropolskiego.

</doc>
<doc id="1222255" url="https://pl.wikipedia.org/wiki?curid=1222255" title="Jiří Štoček">
Jiří Štoček

Jiří Štoček (ur. 10 maja 1977) – czeski szachista, arcymistrz od 1998 roku.
Kariera szachowa.
Wielokrotnie reprezentował Czechy (a wcześniej Czechosłowację) na mistrzostwach świata i Europy juniorów w różnych kategoriach wiekowych, najlepszy wynik w tych rozgrywkach osiągając w 1994 r. w Chanii, gdzie podzielił II-IV miejsce (za Robertem Kempińskim, wspólnie z Róbertem Ruckiem i Danielem Hausrathem) w ME do lat 18. Do innych jego międzynarodowych sukcesów należą:
"Uwaga: Lista sukcesów niekompletna (do uzupełnienia od 2008 roku)".
Wielokrotnie reprezentował Czechy w turniejach drużynowych, m.in.:
Najwyższy ranking w dotychczasowej karierze osiągnął 1 maja 2011 r., z wynikiem 2600 punktów zajmował wówczas 4. miejsce wśród czeskich szachistów.

</doc>
<doc id="1222256" url="https://pl.wikipedia.org/wiki?curid=1222256" title="Jiri Stocek">
Jiri Stocek



</doc>
<doc id="1222259" url="https://pl.wikipedia.org/wiki?curid=1222259" title="François Marie Daudin">
François Marie Daudin

François Marie Daudin (ur. 29 sierpnia 1776, zm. 30 listopada 1803) – francuski zoolog.
Studiował fizykę i historię naturalną.
W latach 1799–1800 rozpoczął "Traité élémentaire et complet d'Ornithologie", jedną z pierwszych wówczas książek o ornitologii, której jednakże nie ukończył. W 1800 opublikował "Recueil de mémoires et de notes sur des espèces inédites ou peu connues de mollusques, de vers et de zoophytes" ("Zbiór notatek i wspomnień o nowych o mało znanych gatunkach bezkręgowców wodnych, robaków i zwierząt "roślino-podobnych"").
W 1802 opublikował prace z dziedziny herpetologii "Histoire naturelle des reinettes, des grenouilles et des crapauds" ("Historia naturalna żab drzewnych, żab i ropuch") w 1802, a w latach 1802-1803 "Histoire naturelle, générale et particulière des reptiles" ("Historia naturalna gadów") w 8 tomach. Dzieło to zawierało dane o 517 gatunkach (niektóre opisane po raz pierwszy), zebrane po przebadaniu ponad 1100 egzemplarzy.

</doc>
<doc id="1222262" url="https://pl.wikipedia.org/wiki?curid=1222262" title="Parafia św. Mikołaja w Rudnikach">
Parafia św. Mikołaja w Rudnikach

Parafia św. Mikołaja – rzymskokatolicka parafia położona przy ulicy Wieluńskiej 2 w Rudnikach (gmina Rudniki). Parafia należy do dekanatu Praszka w archidiecezji częstochowskiej.
Historia parafii.
Pierwsza wzmianka o parafii pochodzi z 1397 roku. Wybudowano wówczas kościół parafialny, który został rozebrany w XVII wieku. W 1691 roku wybudowano nową, drewnianą świątynię. Obecny kościół parafialny pochodzi z 1830 roku, a jego fundatorką była Tekla Masłowska (dziedziczka, mieszkająca w Rudnikach).
Proboszczem parafii jest ks. Krzysztof Błaszkiewicz.
Archiwalia.
Akta stanu cywilnego Parafii Rzymskokatolickiej w Rudnikach z lat 1808-1916 znajdują się w Archiwum Państwowym w Częstochowie. 
Księgi z lat 1808, 1824, 1826-1859 oraz 1871-1911 zostały zeskanowane.
Pozostałe księgi są dostępne tylko w formie papierowej w Czytelni Archiwum Państwowego w Częstochowie.
Liczebność i zasięg parafii.
Parafię zamieszkuje 1950 mieszkańców i obejmuje ona następujące miejscowości:

</doc>
<doc id="1222263" url="https://pl.wikipedia.org/wiki?curid=1222263" title="Tzar">
Tzar



</doc>
<doc id="1222265" url="https://pl.wikipedia.org/wiki?curid=1222265" title="Autostrada A81 (Niemcy)">
Autostrada A81 (Niemcy)

Autostrada A81 (niem. "Bundesautobahn 81 (BAB 81)" także "Autobahn 81 (A81)") – autostrada w Niemczech prowadząca z północy na południe, od skrzyżowania z autostradą A3 na węźle "Dreieck Würzburg-West" koło Würzburga w Bawarii do skrzyżowania z drogą B34 na węźle "Gottmadingen" koło Gottmadingen w Badenii-Wirtembergii.
Odcinki międzynarodowe.
A81 jest częścią dwóch tras europejskich.

</doc>
<doc id="1222267" url="https://pl.wikipedia.org/wiki?curid=1222267" title="Szarłat spożywczy">
Szarłat spożywczy



</doc>
<doc id="1222270" url="https://pl.wikipedia.org/wiki?curid=1222270" title="Szarłat wiechowaty">
Szarłat wiechowaty



</doc>
<doc id="1222276" url="https://pl.wikipedia.org/wiki?curid=1222276" title="Święta Oliwia">
Święta Oliwia



</doc>
<doc id="1222280" url="https://pl.wikipedia.org/wiki?curid=1222280" title="Wiesław Śliżewski">
Wiesław Śliżewski

Wiesław Jan Śliżewski (ur. 24 listopada 1929 w Grodzisku Mazowieckim, zm. 6 grudnia 2017 w Warszawie) – polski geolog, doktor nauk przyrodniczych w zakresie geologii. Specjalista geologii gospodarczej.
Życiorys.
Ojciec, Wacław, po zakończeniu służby w Żandarmerii Wojskowej w 1921 skierowany został do pracy w Ministerstwie Spraw Zagranicznych, skąd w 1954 przeszedł na emeryturę. Matka, Kazimiera, córka ziemianina z powiatu skierniewickiego, prowadziła dom. Ze względu na pracę Ojca W. Śliżewski przebywał w latach 1934–1937 z rodzicami na placówce w Niemczech.
W okresie wojny, w wieku 10–16 lat, mieszkał w Brwinowie pod Warszawą, gdzie uczęszczał do Szkoły Powszechnej, a później na tajne komplety gimnazjalne. W listopadzie 1944 wywieziony został przez żandarmerię niemiecką na przymusowe roboty przy kopaniu umocnień przeciwczołgowych. W grudniu 1944 zbiegł z obozu i do Wyzwolenia przebywał u dalszej rodziny. Przez następne lata kontynuował naukę w Gimnazjum i Liceum, pracując jako robotnik, a później pracownik umysłowy. Szkołę średnią ukończył w 1949.
W listopadzie 1949 został skierowany przez Zarząd Wojewódzki Związku Młodzieży Polskiej do pracy w Państwowym Instytucie Geologicznym przy badaniach geologicznych pod budowę głębokiego warszawskiego Metra. Pierwsza praca w Instytucie, to nadzór geologiczny nad wierceniami, a popołudniami szkolenie w zakresie wiertnictwa, geologii, opróbowań i badań laboratoryjnych. Latem 1950 uczestniczył w kursie kartografii geologicznej w Czorsztynie, w ramach badań geologicznych pod obecną zaporę na Dunajcu. W tym samym 1950 rozpoczął wieczorowe studia geologiczne na Uniwersytecie Warszawskim. W roku akademickim 1955-1956 był asystentem w Katedrze Geologii i Ekonomiki Złóż Uniwersytetu Warszawskiego, kierowanej przez Władysława Bobrowskiego. Od 1952 należał do Polskiej Zjednoczonej Partii Robotniczej. Pełnił m.in. funkcję sekretarza POP PZPR.
Na początku 1956 podjął pracę jako geolog w kopalni uranu w Kowarach (ZPR-1), na Dolnym Śląsku. Skierowany został do kopalni Radoniów. Po odkryciu nowych, bogatych zasobów rud uranu w głębszych partiach tej kopalni, mianowany został Głównym Geologiem kopalni Podgórze (R-1), niedaleko Kowar. W 1956 uzyskał stopień inżyniera górniczego, a w 1957 został odznaczony Brązowym Krzyżem Zasługi. Na przełomie 1958/59 odbył kilkumiesięczny staż naukowy w ZSRR w zakresie geologii, górnictwa i przeróbki rud uranowych. W 1960 ukończył roczne Studium Ekonomiczne, organizowane przez Polskie Towarzystwo Ekonomiczne przy SGPiS w Warszawie.
Po likwidacji górnictwa uranowego powrócił do Warszawy i w 1962 skierowany został do pracy w Wietnamie jako ekspert-geolog. Zajmował się tam poszukiwaniem złóż miedzi, pirytów i żelaza do 1963.
Następnie do 1971 pracował w Przedsiębiorstwie Geologicznym w Warszawie kolejno jako Kierownik Działu, Główny Geolog i Zastępca Dyrektora ds. Geologicznych. Organizował wówczas m.in. laboratoria polowe przy głębokich, parametryczno-strukturalnych otworach wierconych dla Instytutu Geologicznego. Laboratoria te na bieżąco analizowały własności zbiornikowe nawiercanych skał oraz ich parametry petrofizyczne. Prowadziły również obserwacje hydrogeologiczne w wierconych otworach. Analiza tych wyników była podstawą pracy doktorskiej "Skały dewonu górnego południowej Lubelszczyzny jako potencjalne zbiorniki ropy i gazu", przygotowywanej pod kierunkiem prof. Stanisława Depowskiego, obronionej w 1977.
W 1971 został Naczelnym Dyrektorem Przedsiębiorstwa Poszukiwań Geofizycznych w Warszawie. Przedsiębiorstwo to przechodziło wówczas poważną modernizację: organizowano nowoczesny ośrodek komputerowy, wprowadzono nowoczesną aparaturę sejsmiczną o światowym standardzie, rozpoczęto produkcję niektórych nowoczesnych urządzeń, szkolono kadrę we Francji, Kanadzie, RFN, USA, itd. Zorganizowano również zespół ds. eksportu usług geologicznych i geofizycznych przy PPG. W. Śliżewski nawiązał w tym czasie współpracę z mieszkającym w Anglii dr Wojciechem Domżalskim, wysokiej klasy specjalistą z zakresu geofizyki, geologii i górnictwa, wykładowcą w Londyńskiej Royal School of Mines, jednocześnie niezależnym konsultantem.
W październiku 1974 powołany został na stanowisko Naczelnego Dyrektora nowo utworzonego Przedsiębiorstwa ds. Eksportu "Geopol". "Geopol" objął swym działaniem organizację eksportu usług całej polskiej służby geologicznej, a także niektórych branż pokrewnych. Był okres, kiedy ekipy "Geopolu" liczyły kilkaset osób i pracowały równocześnie w kilkunastu krajach Afryki, Azji, Ameryki Południowej i Europy.
Dobra opinia o polskich geologach pozwoliła na zarejestrowanie "Geopolu" w Centrum Zasobów Naturalnych, Energii i Transportu ONZ jako wykonawcy prac geologiczno-poszukiwawczych, wiertniczych itp. na zlecenie agend ONZ. Jednym z największych osiągnięć było wygranie przetargu w Nigerii na badania aerogeofizyczne, które w połączeniu z analizą zdjęć satelitarnych pozwoliły na wstępne rozpoznanie budowy geologicznej blisko połowy tego kraju. Następnie podobne prace prowadzono na zlecenie ONZ w Czadzie. Za przygotowanie i wdrożenie tych prac W. Śliżewski otrzymał nagrodę Ministra Nauki, Szkolnictwa Wyższego i Techniki. W 1976 otrzymał stopień Generalnego Dyrektora Górniczego.
W latach 1977–1983 zajmował stanowisko radcy (zastępcy kierownika) w Wydziale Geologii Sekretariatu RWPG w Moskwie. Zajmował się stosowaniem metod geofizycznych w badaniach geologicznych i w górnictwie, klasyfikacją i oceną złóż surowców mineralnych oraz współpracą z organizacjami międzynarodowymi w zakresie geologii. Do prac Komisji Geologicznej RWPG wprowadził tematykę metodologii interpretacji zdjęć satelitarnych dla potrzeb geologii i górnictwa, w uzgodnieniu z Józefem Bażyńskim z Instytutu Geologicznego.
W latach 1983–1986 był inspektorem, a następnie starszym inspektorem Wydziału Ekonomicznego Komitetu Centralnego PZPR, gdzie zajmował się problemami polskiej geologii i górnictwa.
W 1985 powołany został na stanowisko Podsekretarza Stanu – Głównego Geologa Kraju w nowo powstałym Ministerstwie Ochrony Środowiska i Zasobów Naturalnych. Opracowano w tym czasie nowe prawo geologiczne i górnicze wraz z przepisami wykonawczymi, zmieniono zasady finansowania prac geologicznych, zmieniono także ustawę – prawo wodne. 
W 1990 przeszedł na emeryturę i podjął współpracę z firmą "Elektrim" S.A. jako Konsultant ds. Geologiczno-Górniczych oraz jako doradca Zarządu Spółki "Metanel", powołanej do eksploatacji metanu z serii węglonośnych.
W latach 1980. pełnił różne funkcje państwowe, m.in. Przewodniczącego delegacji PRL w Komisji Geologicznej RWPG, Członka Prezydium Państwowej Rady Górnictwa, Przewodniczącego Delegacji PRL w Komitecie Zasobów Naturalnych ONZ (funkcja wysoko oceniana na forum międzynarodowym), Przewodniczącego Międzyresortowego Zespołu ds. Opracowania Programu Zagospodarowania i Wykorzystania Bazy Surowców Mineralnych, Wiceprzewodniczącego Komisji ds. reformy prawa geologicznego i górniczego, i inne. Przewodniczył także (z wyboru) Radzie Pełnomocników Rządowych "Interoceanmetal" w Szczecinie oraz Geologicznej Asocjacji Karpato-Bałkańskiej.
Przez szereg lat był członkiem Rad Naukowych Komitetu Gospodarki Surowcami Mineralnymi i Energią PAN, Instytutu Górnictwa Naftowego i Gazownictwa MGiE, Instytutu Wiertniczo-Naftowego AGH, Instytutu Geofizyki i Geologii Naftowej AGH oraz Rady Techniczno-Ekonomicznej Polskiego Górnictwa Naftowego i Gazownictwa. Od lat 1950. uczestniczył w pracach Stowarzyszenia Inżynierów i Techników Górnictwa. W późniejszym okresie wybrany został na Członka Prezydium Zarządu Głównego SITG oraz na Członka Komitetu Surowcowego Naczelnej Organizacji Technicznej.
Jest autorem około 30 artykułów z zakresu metodyki, techniki i organizacji badań geologicznych oraz około 80 prac archiwalnych (projektów badań, dokumentacji, opinii i ekspertyz).
Życie prywatne.
Starszy brat Janusz jest lekarzem, a młodsza siostra Jolanta geologiem. Jest ojcem dwóch synów: Piotra i Mariusza.
Odznaczenia.
Otrzymał szereg odznaczeń państwowych, m.in. Brązowy i Srebrny Krzyż Zasługi, Krzyż Kawalerski i Krzyż Oficerski Orderu Odrodzenia Polski oraz szereg medali i odznaczeń resortowych. 
Otrzymał także odznaczenia wietnamskie i mongolskie.

</doc>
<doc id="1222281" url="https://pl.wikipedia.org/wiki?curid=1222281" title="José Bosingwa">
José Bosingwa

José Bosingwa da Silva (ur. 24 sierpnia 1982 w Kinszasie) – portugalski piłkarz pochodzenia kongijskiego grający na pozycji prawego obrońcy.
Życiorys.
Kariera klubowa.
José Bosingwa urodził się w Demokratycznej Republice Konga, jednak już jako mały chłopiec wyjechał z rodzicami do portugalskiej miejscowości Seia. Przez krótki czas trenował z drużyną S.C. Freamunde, po czym trafił do młodzieżowej szkółki Boavisty. Tam obserwowany był przez szkoleniowca FC Porto - José Mourinho, któremu spodobała się gra Bosingwy i postanowił ściągnąć go do zespołu "Smoków". Portugalski piłkarz imponował pewnością w swoich poczynaniach w defensywie, a także częstym włączaniu się w akcje ofensywne, dobrymi dryblingami oraz groźnymi i dokładnymi wrzutkami w pole karne.
Jego świetna gra dla Porto zaowocowała zainteresowaniem wielu innych europejskich klubów, na czele z Manchesterem United. Alex Ferguson za Bosingwę oferował nawet 22 miliony funtów, jednak ostatecznie postanowił wstrzymać się z tym transferem do lata. 11 maja 2008 roku Bosingwa za około 20 milionów euro trafił jednak do Chelsea. Dla FC Porto rozegrał łącznie ponad 100 ligowych pojedynków. W barwach "The Blues" pierwszy występ w Lidze Mistrzów zaliczył 16 września w spotkaniu z Girondins Bordeaux. Pierwszego gola w Premier League zdobył 27 września w meczu przeciwko Stoke City.
W 2013 roku kiedy to Queens Park Rangers spadło z Premier League, Bosingwa opuścił klub, przenosząc się do tureckiego Trabzonsporu. W listopadzie 2015 odszedł z klubu, ale w styczniu 2016 ponownie podpisał z nim kontrakt. W połowie tego samego roku odszedł z Trabzonsporu.
Kariera reprezentacyjna.
Razem z reprezentacją Portugalii Bosingwa wystąpił między innymi na nieudanych dla Portugalczyków Igrzyskach Olimpijskich w 2004 roku. Wcześniej występował dla drużyny narodowej do lat 21. W 2008 roku Luiz Felipe Scolari powołał go do kadry na mistrzostwa Europy, na których Portugalczycy w ćwierćfinale zostali wyeliminowani przez Niemców.

</doc>
<doc id="1222282" url="https://pl.wikipedia.org/wiki?curid=1222282" title="K najbliższych sąsiadów">
K najbliższych sąsiadów

Algorytm "k" najbliższych sąsiadów (lub algorytm k-nn z ang. "k nearest neighbours") – jeden z algorytmów regresji nieparametrycznej używanych w statystyce do prognozowania wartości pewnej zmiennej losowej. Może również być używany do klasyfikacji.
Założenia:
Algorytm polega na:
Definicja „najbliższych obserwacji” w punkcie 2 sprowadza się do minimalizacji pewnej metryki, mierzącej odległość pomiędzy wektorami zmiennych objaśniających dwóch obserwacji. Zwykle stosowana jest tu metryka euklidesowa lub metryka Mahalanobisa. Można również zamiast średniej arytmetycznej stosować np. medianę.
Algorytm "k" najbliższych sąsiadów jest użyteczny szczególnie wtedy, gdy zależność między zmiennymi objaśniającymi a objaśnianymi jest złożona lub nietypowa (np. niemonotoniczna), czyli trudna do modelowania w klasyczny sposób. W przypadku, gdy zależność ta jest łatwa do interpretacji (np. liniowa), a zbiór nie zawiera obserwacji odstających, metody klasyczne (np. regresja liniowa) dadzą zwykle dokładniejsze wyniki.
Przykład klasyfikacji.
Każdej danej należy przypisać pewien zestaw formula_9 cechujących ją wartości, a następnie umieścić ją w formula_9-wymiarowej przestrzeni. Chcąc przyporządkować daną do już istniejącej grupy, należy znaleźć formula_7 najbliższych obiektów w przestrzeni formula_9-wymiarowej, a następnie wybrać grupę najbardziej liczną.

</doc>
<doc id="1222287" url="https://pl.wikipedia.org/wiki?curid=1222287" title="Analiza koszykowa">
Analiza koszykowa

Analiza koszykowa – metoda z zakresu eksploracji danych, tworząca dla zbioru danych zestaw opisujących go przybliżonych reguł asocjacyjnych, tj. powiązań i skojarzeń pomiędzy konkretnymi wartościami zmiennych. Reguły takie przyjmują zasadniczo postać: "Jeżeli "poprzednik" to zwykle "następnik"", gdzie "poprzednik" i "następnik" to wyrażenia logiczne – dla przykładu: 
Analiza koszykowa (asocjacyjna) jest szczególnie przydatna przy operowaniu na dużych zbiorach danych oraz przy przetwarzaniu zmiennych nominalnych i porządkowych, jest więc często stosowana w text mining, gdzie dominują zmienne na skali nominalnej.
Innym częstym zakresem stosowania analizy koszykowej (od której wzięła swoją nazwę) jest badanie preferencji zakupowych klientów (czyli tego, co wkładają do koszyka w sklepie). I tak dla przykładu, analiza koszykowa pozwala uzyskać reguły typu "„jeśli klient kupuje pieluchy i kupuje samochodzik, to często kupi niebieskie ubranka”", co pozwala z pewnym prawdopodobieństwem przewidywać jakie produkty zainteresują konsumenta, skoro nabył on kilka innych konkretnych towarów – w oparciu o takie przewidywanie można np. zoptymalizować układ towarów w sklepie.
Współczynniki asocjacji.
Do podstawowych i najważniejszych współczynników w analizie koszykowej zaliczają się:
Wydajnym i popularnym algorytmem analizy koszykowej jest algorytm apriori (Agrawal i Swami, 1993; Agrawal i Srikant, 1994; Han i Lakshmanan, 2001; Witten i Frank, 2000).

</doc>
<doc id="1222289" url="https://pl.wikipedia.org/wiki?curid=1222289" title="Frolik">
Frolik



</doc>
<doc id="1222291" url="https://pl.wikipedia.org/wiki?curid=1222291" title="Korelacja kanoniczna">
Korelacja kanoniczna

Korelacja kanoniczna – metoda statystyczna, pozwalająca badać związek między dwoma zbiorami zmiennych. Stanowi swego rodzaju uogólnienie współczynnika korelacji Pearsona. Jest szczególnym przypadkiem Ogólnych Modeli Liniowych (GLM).
Cele.
Metoda tworzy dla każdego z wejściowych zbiorów zmiennych tzw. zmienne kanoniczne będące sumami ważonymi zmiennych wejściowych z danego zbioru. Para zmiennych kanonicznych z obydwu zbiorów to tzw. pierwiastek kanoniczny.
Metoda tak dobiera wagi w tych sumach (tzw. wagi kanoniczne), aby przede wszystkim zmaksymalizować korelację pomiędzy pierwszą zmienną kanoniczną z jednego i drugiego zbioru, w następnej kolejności zmaksymalizować korelację między drugą parą zmiennych kanonicznych itd.
Maksymalna liczba pierwiastków jest równa minimum z liczby wejściowych zmiennych w jednym i w drugim zbiorze. Zmienne kanoniczne dotyczące tego samego zbioru zmiennych wejściowych są nieskorelowane.
Interpretacja geometryczna.
Przekształcenie zmiennych wejściowych w zmienne kanoniczne odpowiada wprowadzeniu nowego układu współrzędnych, o niekoniecznie prostopadłych osiach i skalach innych niż pierwotnie. W przypadku, gdy liczba zmiennych jest w obydwu zbiorach równa i weźmiemy wszystkie zmienne kanoniczne, bez względu na ich istotność, przekształcenie to jest odwracalne (nie traci się żadnych informacji). W pewnym sensie zatem korelacja kanoniczna szuka takiego sposobu zaprezentowania dwóch zbiorów danych, przy którym najbardziej uwidaczniają się podobieństwa pomiędzy nimi.
Założenia.
Współczynnik korelacji Pearsona jest estymatorem jednego z parametrów wielowymiarowego rozkładu normalnego. Dla rozkładów istotnie obiegających od normalnego, jego interpretacja jest wątpliwa, nie jest też możliwe oszacowanie istotności standardowymi testami parametrycznymi.
Dlatego też korelacja kanoniczna zakłada, że zmienne wejściowe mają wielowymiarowy rozkład normalny. Dla innych rozkładów, w szczególności w przypadku występowania elementów odstających wyniki, choć poprawne matematycznie, mogą być niemożliwe w interpretacji lub dawać fałszywy pogląd na temat danych.
W przypadku, gdy zmienne w tym samym zbiorze są liniowo zależne od siebie, macierz korelacji nie daje się odwrócić i algorytm korelacji kanonicznej nie działa (tzw. złe uwarunkowanie macierzy). Jeśli zmienne są bardzo bliskie liniowej zależności (np. dwie zmienne są skorelowane ze sobą na poziome 0,99), metoda zadziała, jednak wagi kanoniczne będą dawały fałszywy obraz. Przykładowo wprowadzając zamiast zmiennej formula_1 dwie niemal równe jej zmienne formula_2 sprawimy, że wagi dla formula_3 będą równe ok. połowy wagi zmiennej formula_4 może się więc wydawać, że jakaś inna zmienna ma większy wpływ.
Model.
Podstawowy model korelacji kanonicznej:
oraz
gdzie:
Interpretacja wyników.
Ponieważ wartość współczynnika korelacji nie zmienia się po pomnożeniu zmiennej kanonicznej przez dodatnią stałą lub dodaniu stałej, wagi kanoniczne normalizuje się zwykle tak, aby zmienne kanoniczne miały wartość oczekiwaną zero i wariancję 1, co pozwala na porównywanie wag.
Kwadraty współczynników korelacji między kolejnymi parami zmiennych kanonicznych to wartości własne, które można interpretować jako proporcję wariancji wyjaśnionej przez poszczególne pierwiastki kanoniczne.
Analogie z analizą czynnikową.
Korelacja kanoniczna ma dużo cech wspólnych z analizą czynnikową ze zmiennymi kanonicznymi jako odpowiednikami czynników.
Zakłada się zwykle, że zmienne kanoniczne reprezentują pewnego rodzaju zmienne ukryte, nieobserwowalne bezpośrednio. Interpretacja wyników analizy polega często na znalezieniu interpretacji tych zmiennych w świecie rzeczywistym.
Korelacje między zmiennymi kanonicznymi a zmiennymi wejściowymi nazywane są ładunkami czynnikowymi. Ładunki czynnikowe w odróżnieniu od wag kanonicznych są odporne na skorelowanie zmiennych wejściowych. Ich kwadraty to tzw. wariancje wyodrębnione, czyli proporcje wariancji wyjaśnionej przez poszczególne ładunki.
Można też wyliczyć konkretne wartości zmiennych kanonicznych i poddać dalszej analizie statystycznej, podobnie jak w analizie czynnikowej.
Istotność statystyczna i minimalna liczność próby.
Obliczana jest też istotność statystyczna dla każdego z pierwiastków. Zwykle najpierw obliczana jest istotność wszystkich pierwiastków łącznie, następnie istotność po usunięciu pierwszego pierwiastka, pierwszego i drugiego pierwiastka itd. Kiedy test pokaże nieistotność statystyczną pierwiastków począwszy od formula_10-tego, wynikiem analizy są pierwiastki od 1 do formula_11-szego.
Procedura ta była często krytykowana (np. Harris, 1976). Wyniki badań metodą Monte Carlo Mendozy, Markosa i Gontera (1978) wykazały jednak, że procedura wykrywa silne korelacje kanoniczne (R&gt;0,7) nawet dla prób o liczności rzędu n=50. Dla wykrycia słabszych korelacji kanonicznych, rzędu 0,3 wymagane są większe próby (n&gt;200).
Większych liczności wymaga interpretacja kanonicznych ładunków czynnikowych. Barcikowski i Stevens (1975) zalecają, aby obserwacji było 40 do 60 razy więcej niż zmiennych.
Oczywiście liczności te są orientacyjne i zależą od rozkładów w konkretnym zbiorze danych. Mogą drastycznie się zwiększyć w przypadku istnienia elementów odstających w danych, jak w przypadku wszystkich metod opartych o współczynnik korelacji.

</doc>
<doc id="1222295" url="https://pl.wikipedia.org/wiki?curid=1222295" title="Hydrometeorologia">
Hydrometeorologia

Hydrometeorologia – nauka geograficzna wchodząca w skład hydrologii. Interesuje się procesami dotyczącymi obecności wody w atmosferze, jak i zmianami, które jej dotyczą. Zajmuje się więc atmosferycznym transportem wilgoci, opadami atmosferycznymi, kondensacją w rozumieniu meteorologicznym, przemianami z udziałem fazy stałej.

</doc>
<doc id="1222297" url="https://pl.wikipedia.org/wiki?curid=1222297" title="Text mining">
Text mining

Text mining (eksploracja tekstu) – ogólna nazwa metod eksploracji danych służących do wydobywania
danych z tekstu i ich późniejszej obróbki.
Metody "text mining" stosowane są np. do statystycznego przetwarzania:
"Text mining" może polegać na znalezieniu kluczowych fraz, zdań, które zostają następnie zakodowane pod postacią zmiennych numerycznych. Później stosuje się metody statystyki i eksploracji danych w celu odkrycia zależności pomiędzy zmiennymi. Ze względu na to, że powstające zmienne są zwykle nominalne, szczególnie użyteczna jest analiza koszykowa.

</doc>
<doc id="1222298" url="https://pl.wikipedia.org/wiki?curid=1222298" title="Len złocisty">
Len złocisty

Len złocisty ("Linum flavum" L.) – gatunek rośliny z rodziny lnowatych ("Linaceae"). 
Rozmieszczenie geograficzne.
Występuje od Turcji i rejonu Kaukazu poprzez południowo-wschodnią Europę po Polskę, Niemcy i Austrię na północy i zachodzie. W Polsce jest bardzo rzadki, głównie spotykany jest na południu kraju: na Wyżynie Małopolskiej, Wyżynie Lubelskiej, Roztoczu i w okolicach Przemyśla. W Karpatach znane było tylko jedno stanowisko w Bieczu, podane w 1857 r., jednak wyginął już na nim. Najliczniejsze populacje znajdują się na Wyżynie Lubelskiej. 
Biologia i ekologia.
Bylina, hemikryptofit. Występuje na suchych łąkach i zboczach. Kwitnie od czerwca do sierpnia. Rozmnaża się wyłącznie przez nasiona. Liczba chromosomów 2n = 30. Gatunek charakterystyczny dla Ass. "Cirsio-Brachypodion pinnati" i Ass. "Inuletum ensifoliae". 
Zagrożenia i ochrona.
Roślina objęta w Polsce ścisłą ochroną gatunkową. Umieszczona na Czerwonej liście roślin i grzybów Polski (2006) w grupie gatunków rzadkich (kategoria zagrożenia R). W wydaniu z 2016 roku otrzymała kategorię VU (narażony).
Głównym zagrożeniem jest zanikanie siedlisk. Następuje to z powodu intensywnego wypasu, zalesiania lub samorzutnego zarastania drzewami i krzewami kserotermicznych muraw na których występuje, a czasami ich zamiany na pola uprawne.

</doc>
<doc id="1222301" url="https://pl.wikipedia.org/wiki?curid=1222301" title="Złota funkcja">
Złota funkcja

Złota funkcja – funkcja zmiennej rzeczywistej, której wykresem w kartezjańskim układzie współrzędnych XY jest górna gałąź hiperboli:
W formie jawnej:
Mając zdefiniowaną funkcję formula_3 dolną gałąź hiperboli można opisać jako wykres formula_4
Własności.
Funkcja jest ciągła, dodatnia. Dla przeciwnych argumentów przyjmuje odwrotne wartości:
Dla argumentów dążących do minus nieskończoności funkcja maleje do zera, zaś dla rosnących do nieskończoności rośnie nieograniczenie:
i asymptotami wykresu są
Wartością gold(0) jest 1, gold(1) jest złota liczba formula_12 a gold(2) – srebrna liczba formula_13
Złota funkcja jest powiązana z sinusem hiperbolicznym przez równość:

</doc>
<doc id="1222307" url="https://pl.wikipedia.org/wiki?curid=1222307" title="Oliwa z Palermo">
Oliwa z Palermo

Oliwa z Palermo, wł. "Oliva di Palermo" (zm. w IX lub X wieku) – dziewica, męczennica i święta Kościoła katolickiego.
Według legendy, gdy Oliwa miała 13 lat, Sycylię najechali Saraceni. Dziewczyna została przez nich pojmana i przewieziona do Tunisu. Nawróciła tam wielu pogan na chrześcijaństwo. W wyniku tego została wyprowadzona do lasu i porzucona na pastwę dzikich zwierząt, wśród których żyła wiele lat. Znaleźli ją myśliwi i zatrzymali jako niewolnicę. Ich również nawróciła. Zarządca Tunisu, muzułmanin, kazał ją aresztować, następnie torturować i ściąć.
Święta Oliwa była jedną z czterech głównych patronek Palermo do 1624 roku, zanim zastąpiła je św. Rozalia. Była również patronką Kartaginy (obecnie tereny Tunezji). Do dzisiejszego dnia główny meczet w Tunisie jest jej imienia. 
Jej wspomnienie liturgiczne obchodzone jest 10 czerwca. 
Ikonografia chrześcijańska przedstawia ją jako dziewicę w koronie, z gałązką oliwną bądź palmową w ręku.

</doc>
<doc id="1222308" url="https://pl.wikipedia.org/wiki?curid=1222308" title="China Video Disc">
China Video Disc

CVD (ang. "China Video Disc") – format zapisu multimediów na płytach CD stworzony podczas prac nad opracowaniem standardu SVCD i bardzo do niego podobny. Najważniejszą różnicą jest niższa (horyzontalna) rozdzielczość, która wynosi 352x480 (NTSC) lub 352x576 (PAL/SECAM). W związku z tym, że 352x480/576 jest jedną z typowych rozdzielczości standardu DVD-Video, obraz (ale nie dźwięk) w formacie CVD jest z nim w pełni kompatybilny, dlatego pozwala uniknąć problemu aliasingu występującego przy odtwarzaniu SVCD w odtwarzaczach DVD. Niższa rozdzielczość pozwala na zredukowanie przepływności przy jednoczesnym utrzymaniu liczby artefaktów na minimalnym poziomie.
CVD wspiera wszystkie dodatkowe funkcje (dodatkowe napisy, alternatywne ścieżki audio itp.) obecne w standardzie SVCD.

</doc>
<doc id="1222309" url="https://pl.wikipedia.org/wiki?curid=1222309" title="Data Mining">
Data Mining



</doc>
<doc id="1222310" url="https://pl.wikipedia.org/wiki?curid=1222310" title="Text Mining">
Text Mining



</doc>
<doc id="1222311" url="https://pl.wikipedia.org/wiki?curid=1222311" title="K-nn">
K-nn



</doc>
<doc id="1222312" url="https://pl.wikipedia.org/wiki?curid=1222312" title="Knn">
Knn



</doc>
<doc id="1222315" url="https://pl.wikipedia.org/wiki?curid=1222315" title="Jorge Ribeiro">
Jorge Ribeiro

Jorge Miguel de Oliveira Ribeiro (ur. 9 listopada 1981 w Lizbonie) – portugalski piłkarz występujący najczęściej na pozycji lewego obrońcy. Obecnie gra w Desportivo Aves.
Kariera klubowa.
Jorge Ribeiro swoją piłkarską karierę rozpoczynał w Benfice Lizbona, w barwach której grał od 1999 do 2002. W międzyczasie wypożyczony był do drużyny Santa Clara. Następnie na tej samej zasadzie trafiał do innych klubów. Najpierw do Varzim, dla którego zagrał w 53 meczach, a następnie do Gil Vicente, gdzie wystąpił w czternastu spotkaniach.
W 2005 wyjechał z kraju i trafił do Dynama Moskwa. W 27 meczach cztery razy wpisał się na listę strzelców, po czym został wypożyczony do hiszpańskiej Málagi. W 2006 powrócił do Portugalii i przez krótki czas reprezentował barwy Aves, a w następnym roku podpisał kontrakt z Boavistą. Dla nowego klubu w sezonie 2007/2008 rozegrał 26 ligowych spotkań i strzelił osiem goli.
24 lipca 2008 Ribieiro powrócił do Benfiki, z którą związał się czteroletnim kontraktem. 22 września strzelił gola w wygranym 4:3 wyjazdowym meczu z FC Paços de Ferreira. Portugalski obrońca o miejsce na lewej stronie defensywy rywalizował z Brazylijczykiem Leo, który po sezonie odszedł do klubu Santos FC. W sezonie 2009/2010 nie zagrał w żadnym meczu. W 2010 został wypożyczony do Vitórii Guimarães.
Kariera reprezentacyjna.
W reprezentacji Portugalii Ribeiro zadebiutował 20 listopada 2002 w wygranym 2:0 spotkaniu przeciwko Szkocji. W październiku 2007 zastąpił José Bosingwę na prawej stronie obrony w meczach eliminacji do Euro 2008 przeciwko Azerbejdżanowi i Kazachstanowi. W 2008 Luiz Felipe Scolari powołał go do kadry na mistrzostwa Europy, na których Portugalczycy dotarli do ćwierćfinału.

</doc>
<doc id="1222318" url="https://pl.wikipedia.org/wiki?curid=1222318" title="Kōsuke Kitajima">
Kōsuke Kitajima

 – japoński pływak specjalizujący się pływaniu stylem klasycznym, czterokrotny mistrz olimpijski, trzykrotny mistrz świata na długim basenie.
Do największych sukcesów w karierze Kitajimy zalicza się zdobycie siedmiu medali igrzysk olimpijskich, w tym czterech złotych. W 2004 roku w Atenach wygrał na długościach 100 m oraz 200 m stylem klasycznym, a także wywalczył brązowy medal w sztafecie 4 × 100 m stylem zmiennym. Dokładnie te same wyniki powtórzył cztery lata później w Pekinie. W 2012 roku w Londynie Japończyk zdobył jeden medal, srebrny, w sztafecie 4 × 100 m stylem zmiennym.
Startując na mistrzostwach świata Kitajima jedenastokrotnie stawał na podium, w tym trzy razy na najwyższym stopniu ze złotym medalem. W 2003 roku zwyciężył na 100 m i 200 m stylem klasycznym w Barcelonie, a w 2007 w Montrealu na dystansie 200 m stylem klasycznym. Na mistrzostwach świata na krótkim basenie Japończyk ma w swoim dorobku srebrny medal, z 2002 roku w Moskwie.
Podczas igrzysk azjatyckich Kitajima wygrał sześć złotych medali oraz jeden srebrny.

</doc>
<doc id="1222319" url="https://pl.wikipedia.org/wiki?curid=1222319" title="Jelitkowski Dwór">
Jelitkowski Dwór

Jelitkowski Dwór – osiedle w Gdańsku, w dzielnicy Przymorze Wielkie.
To część dzielnicy, na której przy 3 ulicach wznoszone były budynki wielorodzinne (19 szt.), głównie w latach 2003-2006, wyłącznie przez firmę Invest Komfort. Wraz z rozwojem osiedla powstał market spożywczy, stacja benzynowa oraz lokal gastronomiczny.
Nazwa nie ma uzasadnienia historycznego ani geograficznego, nawiązuje jedynie do nazw pobliskich obszarów takich jak: Królewski Dwór, Biały Dwór i Czarny Dwór oraz Jelitkowo, które jednak nie znajduje się w bezpośrednim sąsiedztwie. 

</doc>
<doc id="1222321" url="https://pl.wikipedia.org/wiki?curid=1222321" title="Fenrir Greyback">
Fenrir Greyback



</doc>
<doc id="1222322" url="https://pl.wikipedia.org/wiki?curid=1222322" title="Szkoła czarownic">
Szkoła czarownic

Szkoła czarownic (język oryg. "The Craft") – film fabularny (horror fantasy) produkcji amerykańskiej z 1996 roku.
Opis fabuły.
Siedemnastoletnia Sarah przeprowadza się z ojcem i z macochą do Los Angeles. W katolickim liceum zaprzyjaźnia się z Nancy, Bonnie i Rochelle, które, podobnie jak ona, trzymają się na uboczu szkolnej społeczności. Z powodu swego zainteresowania ezoteryką nastolatki nazywane są „czarownicami z Eastwick”. Okazuje się, że również Sarah ma nadprzyrodzone zdolności. Z jej pomocą udaje im się przywołać swego rodzaju bóstwa o imieniu Manon. Obdarza on każdą z dziewczyn pewną wartością. Sarah otrzymuje miłość Chrisa, jej kolegi z klasy, Bonnie urodę, Rochelle ma szansę zemścić się na jednej z uczennic, natomiast Nancy posiada ogromną moc. Niebawem za jej sprawą zaczynają ginąć ludzie, a Sarah zmuszona walczyć w pojedynkę przeciw jej niedawnym przyjaciółkom przywołuje do siebie Manona.

</doc>
<doc id="1222323" url="https://pl.wikipedia.org/wiki?curid=1222323" title="Autostrada A92 (Niemcy)">
Autostrada A92 (Niemcy)

Autostrada A92 (niem. "Bundesautobahn 92 (BAB 92)" także "Autobahn 92 (A92)") – autostrada w Niemczech prowadząca z południowego zachodu na północny wschód, od skrzyżowania z autostradą A99 na węźle "Dreieck München-Feldmoching" na obwodnicy autostradowej Monachium do Deggendorfu skąd jako B11 zmierza do granicy z Czechami w Bawarii.
Odcinki międzynarodowe.
Autostrada na całej długości jest częścią trasy europejskiej E53

</doc>
<doc id="1222324" url="https://pl.wikipedia.org/wiki?curid=1222324" title="Steve Marlet">
Steve Marlet

Steve Marlet (ur. 10 stycznia 1974 w Pithiviers) – francuski piłkarz występujący na pozycji napastnika w barwach Red Star 93.
Marlet jest najdroższym piłkarzem w historii zespołu Fulham Londyn. W 2002 roku zapłacili za niego 11,5 miliona funtów. Jednak nie spełnił on pokładanych w nim nadziei. Marlet zagrał w 54 spotkaniach, strzelając 11 bramek. Fulham zdecydowało się wypożyczyć go do Olympique Marsylia mając nadzieję, że zawodnik się tam odrodzi, ale po jego powrocie z wypożyczenia zrezygnowano z jego usług. 
W reprezentacji Francji rozegrał 23 spotkania strzelając 6 goli. Był uczestnikiem Mistrzostw Europy w piłce nożnej w 2004 roku.

</doc>
<doc id="1222325" url="https://pl.wikipedia.org/wiki?curid=1222325" title="Walden Macnair">
Walden Macnair



</doc>
<doc id="1222327" url="https://pl.wikipedia.org/wiki?curid=1222327" title="Augustus Rookwood">
Augustus Rookwood



</doc>
<doc id="1222329" url="https://pl.wikipedia.org/wiki?curid=1222329" title="Andreas Lundstedt">
Andreas Lundstedt

Andreas Lundstedt, właśc. Björn Helge Andreas Lundstedt (ur. 20 maja 1972 w Uppsali) – szwedzki wokalista, znany głównie z występów w kwartecie disco-popowym Alcazar, z którym wylansował m.in. takie przeboje jak „Crying at the Discoteque” z 2001 roku oraz przeróbkę utworu zespołu Genesis „This Is the World We Live In” z roku 2004.
Życiorys.
Mając piętnaście lat odnosił sukcesy z młodzieżową grupą Stage Four. W 1996 roku próbował swych sił w Melodifestivalen, wykonując utwór "Tears In the Rain" / "Driver Dagg Faller Regn", oraz rok później z piosenką „Jag Saknar Dig, Jag Saknar Dig”. Nagrał solowy album zatytułowany, po prostu, "Andreas Lundstedt" (1996).
W 1998 roku został współzałożycielem kwartetu disco-popowego Alcazar, w którym pełnił także funkcję choreografa. Wraz z zespołem Alcazar pojawił się dwukrotnie na rodzimych preselekcjach do Konkursu Piosenki Eurowizji, w 2003 roku z utworem „Not a Sinner Nor a Saint” oraz w roku 2005 z piosenką „Alcastar”. W 2006 roku zrealizował cover utworu zespołu Bee Gees „Night Fever”. 
Wystąpił na scenie w musicalach "Grease" i "Chicago", a latach 2005-2006 grał postać Tony'ego Manero w musicalu "Saturday Night Fever" w Sztokholmie.
W 2006 roku nagrał wraz ze szwajcarskim zespołem Six4one utwór zatytułowany „If We All Give a Little”, który brał udział w finale Konkursu Piosenki Eurowizji. W 2007 roku brał udział w szwedzkich preselekcjach do Konkursu Piosenki Eurowizji z kompozycją „Move”, lecz nie wyszedł z półfinałów.
Jest zdeklarowanym gejem. Był związany z Magnusem Carlssonem, członkiem zespołu Alcazar.
W grudniu 2007 roku potwierdził plotki, iż od kilku lat jest zarażony wirusem HIV.
W lutym 2009 roku wraz z grupą Alcazar wziął udział w "Melodifestivalen 2009". Awansował do finału z piosenką „Stay the Night”, ale nie udało im się wygrać.

</doc>
<doc id="1222332" url="https://pl.wikipedia.org/wiki?curid=1222332" title="Barty Crouch Jr">
Barty Crouch Jr



</doc>
<doc id="1222333" url="https://pl.wikipedia.org/wiki?curid=1222333" title="Bellatrix Lestrange">
Bellatrix Lestrange



</doc>
<doc id="1222334" url="https://pl.wikipedia.org/wiki?curid=1222334" title="Evan Rosier">
Evan Rosier



</doc>
<doc id="1222337" url="https://pl.wikipedia.org/wiki?curid=1222337" title="Igor Karkarow">
Igor Karkarow



</doc>
<doc id="1222338" url="https://pl.wikipedia.org/wiki?curid=1222338" title="Rachel True">
Rachel True

Rachel True (ur. 15 listopada 1966 w Nowym Jorku) – amerykańska aktorka filmowa i telewizyjna, znana dzięki roli w serialu "Half &amp; Half", za którą była nominowana do nagrody Image Award.

</doc>
<doc id="1222339" url="https://pl.wikipedia.org/wiki?curid=1222339" title="Peter Pettigrew">
Peter Pettigrew



</doc>
<doc id="1222340" url="https://pl.wikipedia.org/wiki?curid=1222340" title="Reprezentuję Siebie">
Reprezentuję Siebie



</doc>
<doc id="1222347" url="https://pl.wikipedia.org/wiki?curid=1222347" title="Srebrna liczba">
Srebrna liczba



</doc>
<doc id="1222348" url="https://pl.wikipedia.org/wiki?curid=1222348" title="Rabastan Lestrange">
Rabastan Lestrange



</doc>
<doc id="1222350" url="https://pl.wikipedia.org/wiki?curid=1222350" title="Operacja Caldwell-Luca">
Operacja Caldwell-Luca



</doc>
<doc id="1222353" url="https://pl.wikipedia.org/wiki?curid=1222353" title="Wspólnota administracyjna Wiesloch">
Wspólnota administracyjna Wiesloch

Wspólnota administracyjna Wiesloch – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Siedziba wspólnoty znajduje się w mieście Wiesloch, przewodniczącym jej jest Franz Schaidhammer.
Wspólnota administracyjna zrzesza jedno miasto i jedną gminę wiejską:

</doc>
<doc id="1222355" url="https://pl.wikipedia.org/wiki?curid=1222355" title="Rodolphus Lestrange">
Rodolphus Lestrange



</doc>
<doc id="1222358" url="https://pl.wikipedia.org/wiki?curid=1222358" title="Lucjusz Malfoy">
Lucjusz Malfoy



</doc>
<doc id="1222359" url="https://pl.wikipedia.org/wiki?curid=1222359" title="Śmierciożercy">
Śmierciożercy



</doc>
<doc id="1222361" url="https://pl.wikipedia.org/wiki?curid=1222361" title="Związek gmin Elsenztal">
Związek gmin Elsenztal

Związek gmin Elsenztal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Siedziba związku znajduje się w miejscowości Meckesheim, przewodniczącym jego jest Hans-Jürgen Moos.
Związek zrzesza pięć gmin wiejskich:

</doc>
<doc id="1222364" url="https://pl.wikipedia.org/wiki?curid=1222364" title="Związek gmin Neckargemünd">
Związek gmin Neckargemünd

Związek gmin Neckargemünd – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Siedziba związku znajduje się w mieście Neckargemünd, przewodniczącym jego jest Horst Althoff.
Związek zrzesza jedno miasto i trzy gminy wiejskie:

</doc>
<doc id="1222366" url="https://pl.wikipedia.org/wiki?curid=1222366" title="Len włochaty">
Len włochaty

Len włochaty ("Linum hirsutum" L.) – gatunek rośliny z rodziny lnowatych ("Linaceae").
Zasięg geograficzny.
Od Turcji poprzez południowo-wschodnią Europę, po Austrię, Czechy i Polskę na zachodzie i północy. W Polsce występuje tylko w Niecce Nidziańskiej.
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia:

</doc>
<doc id="1222369" url="https://pl.wikipedia.org/wiki?curid=1222369" title="Związek gmin Rauenberg">
Związek gmin Rauenberg

Związek gmin Rauenberg – związek gmin w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Siedziba związku znajduje się w mieście Rauenberg.
Związek zrzesza jedno miasto i dwie gminy wiejskie:

</doc>
<doc id="1222370" url="https://pl.wikipedia.org/wiki?curid=1222370" title="Herb Ursynowa">
Herb Ursynowa

Herb Ursynowa przedstawia bramę zamkową z dwiema umieszczonymi symetrycznie wieżami, nad którą widnieje patron Ursynowa – niedźwiedź, będący nawiązaniem do herbu Rawicz Juliana Ursyna Niemcewicza. Czarny niedźwiedź stoi na dwóch łapach i jest odwrócony w prawą stronę, a w prawej łapie trzyma różę.
Dolna część tła jest zielona, natomiast górne pole jest żółte. Brama jest w kolorze czerwonym.
Herb został zaprojektowany przez zespół specjalistów, w którego skład wchodzili m.in. Jerzy Nowosielski i Andrzej Kulikowski. Herb został zatwierdzony uchwałą nr 69 Rady Gminy Warszawa-Ursynów z 14 lutego 1995 w sprawie Statutu Gminy Warszawa-Ursynów.

</doc>
<doc id="1222375" url="https://pl.wikipedia.org/wiki?curid=1222375" title="Zatoka Obfitości">
Zatoka Obfitości

Zatoka Obfitości (ang. "Bay of Plenty") – zatoka na północnym wybrzeżu Wyspy Północnej w Nowej Zelandii. Rozciąga się od podstawy półwyspu Coromandel na zachodzie do przylądka Cape Runaway na wschodzie. Należy do Oceanu Spokojnego (Basen Południowofidżyjski).
Linia brzegowa zatoki, długości blisko 260 km, w skali makro jest znacznie wyrównana. Brzegi zatoki od Waihi Beach na zachodzie do Opape w ogromnej większości są niskie. Wzdłuż nich ciągną się pasy wydm, rozdzielane estuariami rzek spływających do zatoki. W kilku miejscach utworzyły się rozległe, płytkie zalewy przybrzeżne, oddzielone od oceanu mierzejami. Największe z nich to zalew koło Tauranga i drugi koło Whakatane. Poza pasem wydm nizinne tereny przybrzeżne były pierwotnie pokryte mokradłami, dziś w większości osuszonymi. Wyższe brzegi, często skaliste, spotkamy we wschodniej części zatoki, od Opape do Cape Runaway, gdzie do oceanu schodzą odnogi pasma górskiego Raukumara. I tu jednak są one gęsto poprzedzielane mniejszymi, zwykle płytko wciętymi zatokami z piaszczystymi plażami.
Do Zatoki Obfitości uchodzi szereg rzek, z czego osiem większych (od zachodu na wschód): Wairoa, Kaituna, Tarawera, Rangitaiki (najdłuższa), Whakatane, Waioeka, Motu i Raukokore.
W zatoce istnieje kilka wysp pochodzenia wulkanicznego, z których największe to Mayor Island, Whale Island, White Island (aktywny wulkan), Motiti Island i Moutohora island.
Nazwa.
Zarówno sama zatoka jak i region do niej przyległy w języku maori nosi nazwę "Te Moana-a-Toi", czyli Morze Toi. Stanowi to pamiątkę po legendarnym przodku nowozelandzkich Maorysów, imieniem Toi. To właśnie tu miały przybić do brzegu z końcem XIII w. historyczne łodzie Maorysów, którymi dotarli oni do Nowej Zelandii: Mātaatua, Tākitimu, Nukutere, Te Arawa i Tainui.
Pierwszy statek europejski, brytyjski okręt „Endeavour”, wpłynął do zatoki w październiku 1769 roku w trakcie pierwszej wyprawy Jamesa Cooka w poszukiwaniu nowych lądów. Cook nazwał ją „Zatoką Obfitości”, ponieważ ludzie mieszkający na jej brzegach mieli dużo ryb, drewna oraz innych produktów i byli skłonni do udostępnienia ich żeglarzom (w jaskrawym przeciwieństwie do doświadczeń, jakie były udziałem wyprawy Cooka wcześniej w „Zatoce Ubóstwa” na wschodnim wybrzeżu wyspy).

</doc>
<doc id="1222378" url="https://pl.wikipedia.org/wiki?curid=1222378" title="Drapacz (narzędzie)">
Drapacz (narzędzie)



</doc>
<doc id="1222381" url="https://pl.wikipedia.org/wiki?curid=1222381" title="Związek gmin Schönau">
Związek gmin Schönau

Związek gmin Schönau – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Siedziba związku znajduje się w mieście Schönau, przewodniczącym jego jest Philipp Krämer.
Związek zrzesza jedno miasto i trzy gminy wiejskie:

</doc>
<doc id="1222384" url="https://pl.wikipedia.org/wiki?curid=1222384" title="Elena Gedewaniszwili">
Elena Gedewaniszwili



</doc>
<doc id="1222389" url="https://pl.wikipedia.org/wiki?curid=1222389" title="GAL (elektronika)">
GAL (elektronika)

GAL () – następca układów PAL posiadający możliwość wielokrotnego reprogramowania struktury logicznej.
Tak jak jego protoplasta posiada układ programowalnej matrycy bramek AND, ale dodatkowo wyposażono go w programowalne makrokomórki wyjściowe OLMC (ang. "Output Logic Macro Cell") pozwalające na wybór trybu pracy, dla każdego z wyjść osobno (proste, złożone, rejestrowe). Specjalna odmiana ispGAL pozwala na reprogramowanie struktury logicznej „w układzie” (ang. "In-System Programming"), czyli bez potrzeby wymontowywania układu scalonego z urządzenia.

</doc>
<doc id="1222390" url="https://pl.wikipedia.org/wiki?curid=1222390" title="Jérôme Kerviel">
Jérôme Kerviel

Jérôme Kerviel (ur. 11 stycznia 1977) – były makler banku Société Générale, oskarżony o defraudację 4,9 mld euro.
Pochodzi z miasteczka Pont-l’Abbé w Bretanii. Zaczął pracę w Société Générale w 2000 roku. Polegała ona na zarabianiu dla banku pieniędzy na podstawie przewidywanych zachowań europejskiego rynku akcji.
Do defraudacji doprowadził dzięki otwieraniu nieautoryzowanych transakcji na europejskim rynku kontraktów terminowych. Makler miał ograniczone kompetencje, lecz potrafił je skutecznie omijać, wykorzystując znajomość mechanizmów kontrolnych banku, przyniosło Société Générale fatalne skutki.
Jednak większość strat prawdopodobnie nie wynika z jego winy. Dokonywane przez niego transakcje przyniosły straty na wartości ok. 1,5 miliarda euro, podczas gdy bank stracił kolejne 3,4 mld, próbując szybko pozbyć się tych aktywów podczas kryzysu.
5 października 2010 roku został uznany za winnego przez sąd I instancji.

</doc>
<doc id="1222391" url="https://pl.wikipedia.org/wiki?curid=1222391" title="Chdir">
Chdir

chdir – polecenie wiersza poleceń. Używane jest do przemieszczania się pomiędzy folderami i dyskami. Polecenie to działa w środowisku Windows.
Działanie.
Aby z katalogu podrzędnego przejść do nadrzędnego, należy wpisać jedną z poniższych komend:
 chdir..
 cd..
 cd ..
 chdir ..
Aby z katalogu nadrzędnego przejść do podrzędnego należy wpisać jedną z poniższych komend:
 chdir nazwa_katalogu_podrzędnego
 cd nazwa_katalogu_podrzędnego
Aby z dowolnego katalogu dysku przenieść się do katalogu głównego wystarczy wpisać:
 chdir\
 cd\

</doc>
<doc id="1222393" url="https://pl.wikipedia.org/wiki?curid=1222393" title="Scary Monsters (and Super Creeps)">
Scary Monsters (and Super Creeps)

Scary Monsters (and Super Creeps) – album Davida Bowiego wydany we wrześniu 1980 roku nakładem wydawnictwa RCA Records. W nagraniu płyty uczestniczył m.in., inny słynny muzyk - Robert Fripp (King Crimson), którego gitarę słychać w utworach Fashion, It's No Game, Scary Monsters (and Super Creeps), Kingdom Come, Up The Hill Backwards i Teenage Wildlife. Scary Monsters (and Super Creeps) to pierwsza platynowa płyta w karierze muzyka.

</doc>
<doc id="1222395" url="https://pl.wikipedia.org/wiki?curid=1222395" title="Związek gmin Waibstadt">
Związek gmin Waibstadt

Związek gmin Waibstadt – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Siedziba związku znajduje się w mieście Waibstadt, przewodniczącym jego jest Hans Wolfgang Riedel.
Związek zrzesza dwa miasta i cztery gminy wiejskie:

</doc>
<doc id="1222397" url="https://pl.wikipedia.org/wiki?curid=1222397" title="Maszyna różnicowa">
Maszyna różnicowa

Maszyna różnicowa – mechaniczne, automatyczne urządzenie, służące do tworzenia tablic matematycznych dla funkcji wielomianowych wykorzystując metodę różnic skończonych. Pierwsza publiczna pisemna wzmianka o takim urządzeniu sięga 1786 roku, w którym to Johann Helfrich Müller opisuje swój pomysł na maszynę obliczającą metodą różnic. Pierwszy (udokumentowany) model został zbudowany w 1822 przez angielskiego matematyka i wynalazcę, Charlesa Babbage. W związku ze złożonością projektu, oraz zbyt dużymi wymaganiami finansowymi, konstrukcja ta nie została w pełni zrealizowana za życia jej twórcy. Dopiero osiągnięcie w XX wieku dostatecznie zaawansowanego postępu technologicznego pozwoliło na praktyczne zrealizowanie i potwierdzenie pomysłu Babbage’a. Rozwinięciem idei maszyny różnicowej była zaproponowana przez Charlesa Babbage’a maszyna analityczna będąca mechanicznym odpowiednikiem współczesnych komputerów.
Oryginalna maszyna.
Około 1819 roku Babbage rozpoczął prace nad zbudowaniem maszyny różnicowej. W tym czasie tablice matematyczne (tablice logarytmiczne, astronomiczne, funkcji trygonometrycznych i inne) były tworzone ręcznie przez obliczeniowców, wykonujących swoje obliczenia własnoręcznie lub z pomocą kalkulatorów mechanicznych.
W 1822 zaprezentowany został prototyp maszyny ("maszyna różnicowa 0"), który automatycznie wyliczałaby takie tablice. W 1832 roku powstał kolejny model "maszyny różnicowej nr 1", obliczający wielomiany do stopnia 2 z dokładnością do 6 cyfr (projekt przewidywał do 6 stopni i 20 cyfr). Według projektu cała maszyna miała składać się z 25 000 części i ważyłaby 15 ton. Dalsze prace zostały zawieszone w 1833, a Babbage rozpoczął prace nad projektem bardziej zaawansowanej maszyny, którą nazwał maszyną analityczną. Nabyte w niej doświadczenie wykorzystał w 1847-1849 przy tworzeniu projektu "maszyny różnicowej nr 2", która składała by się już tylko z 8000 części i ważyłaby 5 ton, obliczając wielomiany do 7 stopnia z dokładnością do 31 cyfr.
Maszyny innych autorów.
Edward i George Scheutz:
Martin Wiberg - maszyna powstała w ok. 1859 roku, ulepszona konstrukcja maszyny Scheutza (mniejsza, takie same parametry). Używana do wydrukowania tablic odsetek (1860) i logarytmów (1875).
Alfred Deacon w ok. 1860 roku stworzył małą maszynę różnicową (3 stopień, 20 cyfr).
George B. Grant - prototyp wykonano w ok. 1871 roku. Pełne urządzenie powstało w 1876, tuż przed Wystawą Stulecia (Centennial Exhibition) w Filadelfii, na której zostało zaprezentowane. Maszyna ważyła ok. .
Christel Hamann w 1909 skonstruował maszynę różnicową (2 stopień, 16 cyfr) na potrzeby publikacji tablic logarytmiczno-trygonometrycznych, opublikowanych w dwóch tomach w 1910 i 1911. Ważyła ok. 40 kg.
Burroughs w ok. 1912 zbudowało urządzenie dla Nautical Almanac Office (NAO), które było używane jako maszyna różnicowa 2 stopnia. W 1929 NAO zakupiło model Class 11 do tego samego celu.
Alexander John Thompson około 1927 roku zbudował "maszynę integrującą i różnicującą" ("integrating and differencing machine"), która składała się z 4 zmodyfikowanych kalkulatorów Triumphator. Mogła obliczać wielomiany do 5 stopnia z dokładnością do 13 cyfr.
Leslie J. Comrie opisał w 1928 roku jak użyć kalkulatora Brunsviga-Dupla (1927-1930) do obliczeń różnicowych 2 stopnia z dokładnością do 15 cyfr. W 1931 zauważył, że maszyna do księgowania National/Ellis Class 3000 może być użyta jako maszyna różnicowa do 6 stopnia.
Współczesne modele maszyny różnicowej nr 2.
Po latach od ukończenia planów "maszyny różnicowej nr 2" (1849) przez Babbage’a, 6 osobowy zespół naukowców z Londyńskiego Muzeum Nauki w 1985 roku podjął się próby jej zbudowania. Sekcja obliczeniowa została ukończona i przeprowadziła swoje pierwsze obliczenia w 1991, tuż przed 200 rocznicą urodzin Babbage’a. W 1999 rozpoczęto budowę sekcji drukującej, ukończonej w 2002.
Przy budowaniu repliki używano precyzji wykonania zbliżonej do poziomu osiągalnego dla Babbage’a. Ostateczna maszyna składała się z 8000 elementów (równo podzielonych na kalkulator i drukarkę), ważyła ok. oraz miała ok. wysokości, szerokości i głębokości w najwęższym miejscu. W replice wprowadzono kilka zmian ułatwiających testowanie podzespołów podczas jej budowy: dodano przekładnię do korby napędzającej, redukującą siłę w stosunku 1:4, dodano sprzęgło pozwalające na odłączenie drukarki od kalkulatora oraz korbę do napędzania drukarki po jej odłączeniu.
Maszynę w działaniu można zobaczyć w Londyńskim Muzeum Nauki.
Drugi egzemplarz maszyny różnicowej został ukończony w 2008 i był wystawiany przez Computer History Museum w latach 2008-2016. Następnie replika została przeniesiona na korytarz laboratorium prywatnej firmy Intellectual Ventures.

</doc>
<doc id="1222401" url="https://pl.wikipedia.org/wiki?curid=1222401" title="Salzkammergut">
Salzkammergut

Salzkammergut – obszar na pograniczu austriackich landów Górna Austria, Salzburg i Styria, złożony w największej części z gór i jezior. Historycznie stanowił bardzo ważny ośrodek wydobycia soli. Eksploatację jej złóż rozpoczęto już w drugim tysiącleciu p.n.e. Uzyskiwane tą drogą środki dały regionowi zamożność, która przełożyła się na inwestycje w architekturę i sztukę. Za jego perłę uważana jest wioska Hallstatt.
W 1997 region wpisany został, pod nazwą „krajobraz kulturowy Hallstatt Dachstein Salzkammergut” na listę światowego dziedzictwa UNESCO. Obecnie służy przede wszystkim turystyce i rekreacji.
Rejony w Salzkammergut.
W skład Salzkammergut wchodzi 10 regionów, które obejmują również jeziora:

</doc>
<doc id="1222403" url="https://pl.wikipedia.org/wiki?curid=1222403" title="Bride and Prejudice">
Bride and Prejudice



</doc>
<doc id="1222408" url="https://pl.wikipedia.org/wiki?curid=1222408" title="Laura Lepistö">
Laura Lepistö

Laura Lepistö (ur. 25 kwietnia 1988 w Espoo) – fińska łyżwiarka figurowa, startująca w konkurencji solistek. Brązowa medalistka mistrzostw świata (2010), mistrzyni Europy (2009), medalistka zawodów z cyklu Grand Prix oraz dwukrotna mistrzyni Finlandii (2008, 2010). Zakończyła karierę sportową 25 marca 2012 roku.
W 2009 roku Lepistö została pierwszą fińską solistką, która zdobyła tytuł mistrzowski (mistrzostwo Europy 2009), zaś w 2010 roku pierwszą fińską solistką, która wywalczyła medal mistrzostw świata (brąz).
Ma starszą siostrę Kaisę, która również uprawiała łyżwiarstwo figurowe.

</doc>
<doc id="1222409" url="https://pl.wikipedia.org/wiki?curid=1222409" title="Laura Lepisto">
Laura Lepisto



</doc>
<doc id="1222412" url="https://pl.wikipedia.org/wiki?curid=1222412" title="Długość fali odcięcia">
Długość fali odcięcia

Długość fali odcięcia formula_1 — graniczna długość fali, powyżej której w danym światłowodzie propaguje tylko jeden mod. Długość fali rozchodzącej się w światłowodzie jest powiązana ze znormalizowaną częstotliwością światłowodu V zależnością:
gdzie
Aby obliczyć długość fali odcięcia, należy przyjąć V=2,405:
W szczególności, dla fali o długości równej formula_1 w światłowodzie występuje tylko jeden mod. Teoretycznie więc ze światłowodem jednomodowym mamy do czynienia zawsze, gdy wprowadzimy doń odpowiednio długą falę. W praktyce jednak formula_1 dla światłowodów wielomodowych jest daleko poza oknami transmisyjnymi.

</doc>
<doc id="1222413" url="https://pl.wikipedia.org/wiki?curid=1222413" title="Pałac w Chałupkach">
Pałac w Chałupkach

Pałac w Chałupkach (Zamek Bogumiński) – barokowy budynek, położony jest 300 metrów od mostu granicznego na Odrze, na którym do grudnia 2007 r. znajdowało się przejście graniczne. Obecnie znajduje się w nim hotel, restauracja i dom przyjęć.
Historia.
Początki zamku w Chałupkach (wówczas w Boguminie) sięgają XIII wieku, gdy istniał tu drewniany gród strzegący brodu na Odrze. Być może jak uważa cześć czeskich historyków, został wzniesiony w roku 1247 przez pochodzącego z Górnych Łużyc rycerza Henryka z Baruthu. Warownia nazywana wówczas Barutswerde wraz z okolicznymi ziemiami należała do księcia opolsko-raciborskiego i oddawana była rycerzom w lenno. Pod koniec XIII wieku leżący na prawym brzegu Odry gród oraz lewobrzeżne miasto lokacyjne Bogumin, znalazły się w księstwie raciborskim.
Po raz pierwszy jednak pisemna wzmianka o zamku pojawia się w dokumencie z 1373 r. Wystawiony 6 stycznia przez księcia raciborskiego Jana I dokument, przyznaje rycerzowi Pasko w lenno zamek oraz miasto Bogumin i połowę wsi Zabełków. Był to wówczas typowy zamek obronny, otoczony fosą, który miał za zadanie chronić przeprawę przez pobliską rzekę. Zamek zmieniał wielokrotnie właściciela, którymi wpierw byli książęta raciborsko-opawscy, a w 1422 r. książę raciborski Jan II Żelazny sprzedał zamek Barutswerde rycerzowi Bielikowi z Kornicy. W roku 1523 kupił go margrabia Jerzy Hohenzollern, pan Bytomia i właściciel zamku w Raciborzu. Ze względu na zagrożenie tureckie przebudował on zamek – zapewne wówczas powstały umocnienia bastionowe. Według urbarza z początku XVII wieku zamek otaczały liczne zabudowania gospodarcze.
W wyniku wojny trzydziestoletniej Hoohenzollernowie utracili swe górnośląskie posiadłości w tym między innymi ziemie bogumińską wraz zamkiem. W roku 1623 Habsburgowie oddali Bogumin w zastaw rodzinie Henckel von Donnersmarck, którzy stali się nowymi właścicielami zamku. Założyli oni park (zachowany do dzisiaj, rośnie w nim 26 gatunków drzew i krzewów), a gdy Bogumin odziedziczył Eliasz Andrzej Donnersmarck, około roku 1682 przebudował on stary graniczny zamek na barokowy pałac, zachowując wcześniejsze relikty. Nowy pałac powstał na bazie prostokąta, przykryty mansardowym dachem, z wieżą od strony północno-zachodniej. W 1742 r., po wojnach śląskich i podziale Śląska, pałac znalazł się po stronie pruskiej, a miasto Bogumin pozostało przy Habsburgach.
Od 1803 r. pałac był w rękach rodu Lichnowskich, a w roku 1846 kupił go Salomon von Rotschild ze słynnej żydowskiej rodziny bankierów. W 1907 r. dokonano ostatniej przebudowy wyglądu pałacu. Rodzina Rotschildów była właścicielem obiektu do roku 1936, kiedy to władze hitlerowskie przekazały go baronowej von Kirchen und Pancken, wdowie po generale. W 1945 r. przeszedł na własność państwa polskiego.
Przez wiele lat stał pusty, dopiero w 2 poł. lat 70. XX w. zaczęto pierwsze prace remontowe (właścicielem było wówczas Wojewódzkie Przedsiębiorstwo Usług Turystycznych w Katowicach). W 1983 r. otwarto we wnętrzach hotel który istnieje do dzisiaj. W 1993 r. przekazano go gminie Krzyżanowice, a od roku 1994 wydzierżawiono go osobie prywatnej.

</doc>
<doc id="1222414" url="https://pl.wikipedia.org/wiki?curid=1222414" title="David Reese">
David Reese

David "Chip" Reese (ur. 28 marca 1951 w Dayton, Ohio, zm. 4 grudnia 2007) – amerykański zawodowy pokerzysta. Zdobywca trzech bransoletek World Series of Poker, autor rozdziału o Seven card stud w legendarnej książce Super System, uważany za jednego z najlepszych graczy w historii pokera.
Kariera.
Reese zwyciężył podczas 1978 w turnieju $1,000 Seven Card Stud Split, a w 1982 podczas $5,000 Seven Card Stud. Później został kierownikiem salonu gier w kasynie Dunes casino. W 1991 został najmłodszym graczem wpisanym do Poker Hall of Fame.
Podczas World Series of Poker 2006 zwyciężył w turnieju $50,000 H.O.R.S.E. inkasując $1,716,000. W decydującym rozdaniu jego A♣ Q♣ pokonało 9♣ 8♠ Andy'ego Blocha przy kartach wspólnych J♠ 7♣ 7♠ 4♥ 4♠ .Turniej ten przeszedł do historii, bowiem było to największe wpisowe do turnieju WSOP, a także najdłuższa gra jeden na jednego trwająca 7 godzin i 286 rozdań. Dla porównania, stół finałowy World Series of Poker 2005 trwał 232 rozdania. 
W wyrazie hołdu dla niego, w 2008 ufundowano "David 'Chip' Reese Memorial Trophy" - puchar wręczany zwycięzcy eventu $50,000 HORSE, który dwa lata później został zastąpiony przez turniej The Poker Player's Championship. Ma on takie same wpisowe, dodano jednak jeszcze gry No-Limit Hold 'em, Omaha Pot-Limit i Limit 2-7 Triple Draw do pięciu wchodzących w skład HORSE.
Jego wygrane w turniejach wyniosły $3.986.080. 
Śmierć.
Reese zmarł 4 grudnia 2007 we własnym domu w Las Vegas w wieku 56 lat.
Jego dom został sprzedany 8 czerwca 2008 za kwotę $5.699.500.
Jego syn, Casey zmarł z przedawkowania narkotyków niespełna 16 miesięcy później, w kwietniu 2009.

</doc>
<doc id="1222429" url="https://pl.wikipedia.org/wiki?curid=1222429" title="Rumień dłoni">
Rumień dłoni

Rumień dłoni (łac. "erythema palmarum"; ang. palmar erythema, liver palms) – zaczerwienienie kłębu i kłębika na dłoniach. Występowanie rumenia dłoni wiąże się z różnymi stanami fizjologicznymi jak i patologicznymi, wśród których głównym jest nadciśnienie wrotne. Występuje także w niewydolności wątroby. Rumień dłoni może być wywoływany różnymi dermatozami, takimi jak łuszczyca i wyprysk. Może także występować bez związku z jakąkolwiek chorobą. Uważa się, że rumień powstaje w wyniku działania podwyższonego poziomu estrogenów. Rumień dłoni występuje u około 30% pacjentów z reumatoidalnym zapaleniem stawów, zwłaszcza u tych, którzy mają podniesiony poziom hemoglobiny.

</doc>
<doc id="1222430" url="https://pl.wikipedia.org/wiki?curid=1222430" title="Zbigniew Gorayski">
Zbigniew Gorayski



</doc>
<doc id="1222431" url="https://pl.wikipedia.org/wiki?curid=1222431" title="Fjørgyn">
Fjørgyn



</doc>
<doc id="1222432" url="https://pl.wikipedia.org/wiki?curid=1222432" title="Michał Kmietowicz (szachista)">
Michał Kmietowicz (szachista)

Michał Kmietowicz (ur. 11 września 1908 we Lwowie, zm. 14 kwietnia 1938 w Zakopanem) – polski szachista, działacz i mistrz Podhalańskiego Związku Szachowego.
Ukończył we Lwowie gimnazjum, potem rozpoczął na miejscowym uniwersytecie studia humanistyczne. Od połowy lat 20. XX wieku interesował się szachami; był związany z lwowskim klubem Hetman, w mistrzostwach którego debiutował na arenie turniejowej - w 1928. Zajął wówczas w turnieju II miejsce, za Leonem Orłem.
Regularnie uczestniczył w spotkaniach drużynowych pomiędzy Hetmanem a Lwowskim Klubem Szachistów. W 1933 był drugi w mistrzostwach Lwowskiego Klubu Szachistów, w tym samym roku wygrał też turniej półfinałowy mistrzostw Lwowa, by w finale, rywalizując m.in. z Oskarem Piotrowskim, Henrykiem Friedmanem i Bolesławem Towarnickim, uplasować się na VII pozycji. W lutym 1933 został współredaktorem wysoko ocenianego kącika szachowego w "Słowie Polskim". Publikował również w czasopismach "Szachy" i "Szachista". Z 1933, roku w którym odnosił największe sukcesy we Lwowie, pochodziła opinia prasowa: "Kmietowicz jest nie tylko dobrym kompozytorem zadań, ostatnio poczynił duże postępy w grze".
W 1934 przeniósł się do Zakopanego i podjął pracę w zakładzie ubezpieczeniowym. Nie zaniedbał też zainteresowań szachowych, inicjując w maju 1936 powstanie Podhalańskiego Związku Szachowego. W 1937 organizacja ta, także dzięki zaangażowaniu Kmietowicza, liczyła 150 członków (podwajając liczebność w ciągu roku). Kmietowicz kilkakrotnie sięgał po mistrzostwo Zakopanego (po raz pierwszy w 1935, w turnieju rozegranym w hotelu "Morskie Oko", wygrywając wszystkie partie), a w 1938 triumfował w mistrzostwach Podhalańskiego Związku Szachowego. Założona przez niego sekcja szachowa przy Związku Strzeleckim, w której pełnił funkcję kapitana, zdobyła ponadto drużynowe mistrzostwo okręgu.
Kmietowicz zmarł nagle w Zakopanem w wieku niespełna 30 lat.

</doc>
<doc id="1222435" url="https://pl.wikipedia.org/wiki?curid=1222435" title="Erythema palmarum">
Erythema palmarum



</doc>
<doc id="1222439" url="https://pl.wikipedia.org/wiki?curid=1222439" title="Autostrada A94 (Niemcy)">
Autostrada A94 (Niemcy)

Autostrada A94 (niem. "Bundesautobahn 94 (BAB 94)" także "Autobahn 94 (A94)") – autostrada w Niemczech prowadząca z zachodu na wschód na przemian z drogą B12 od skrzyżowania z drogą B2R, obwodnicy śródmiejskiej Monachium w okolice Pasawy do skrzyżowania z autostradą A3 w Bawarii.
Odcinki międzynarodowe.
Autostrada od skrzyżowania z autostradą A99 do węzła "Burghausen" jest częścią trasy europejskiej E552. Od roku 2008 częściowo płatna.

</doc>
<doc id="1222440" url="https://pl.wikipedia.org/wiki?curid=1222440" title="Droga powiatowa">
Droga powiatowa

Droga powiatowa (w skrócie DP) – jedna z czterech kategorii dróg publicznych w Polsce, stanowiąca własność właściwego samorządu powiatowego.
Do dróg powiatowych zalicza się drogi stanowiące połączenia miast będących siedzibami powiatów z siedzibami gmin i siedzib gmin między sobą. Zaliczenie do kategorii dróg powiatowych oraz ustalenie ich przebiegu następuje w drodze uchwały rady powiatu w porozumieniu z zarządem województwa, po zasięgnięciu opinii wójtów (burmistrzów, prezydentów miast) gmin, na obszarze których przebiega droga, oraz zarządów sąsiednich powiatów [definicja na podstawie art. 6a ustawy z dnia 20 marca 1985 roku o drogach publicznych ().
Drogom powiatowym w Polsce nadaje się jedną z trzech możliwych klas: GP, G lub Z.
Każda droga powiatowa w Polsce posiada indywidualny numer ewidencyjny, składający się z czterech cyfr i jednej litery, stanowiącej wyróżnik województwa, na terenie którego przebiega dana droga. Owe wyróżniki województw to:
Numery ewidencyjne dróg powiatowych nie są nanoszone na drogowskazy oraz mapy i atlasy drogowe.
Według stanu na 31 grudnia 2020 sieć dróg powiatowych w Polsce wynosiła 124 421,8 km, z czego 115 131,5 km stanowiły drogi o nawierzchni twardej, a 9290,3 km – drogi gruntowe.
Dopuszczalny nacisk na oś.
Do 13 marca 2021, na podstawie ustawy o drogach publicznych, na drogach powiatowych dozwolony był ruch pojazdów o nacisku na pojedynczą oś napędową do 8 ton.
Od 13 marca 2021, na mocy ustawy z 18 grudnia 2020 r., na wszystkich drogach tej kategorii mogą poruszać się pojazdy o nacisku pojedynczej osi do 11,5 tony, z wyłączeniem fragmentów objętych zakazem wjazdu dla samochodów o nacisku na pojedynczą oś przekraczającą 10 lub 8 ton, oznaczonym znakiem zakazu B-19.

</doc>
<doc id="1222443" url="https://pl.wikipedia.org/wiki?curid=1222443" title="Slid">
Slid

Slid - rzeka w świecie Helheim niosąca zamiast wody miecze i oszczepy symbolizujące zimno, którego źródłem jest Hvergelmir. Płynęła od wschodu, z krainy Hrimthursów i stanowiła granicę między światem żywych i światem umarłych. 

</doc>
<doc id="1222446" url="https://pl.wikipedia.org/wiki?curid=1222446" title="Pelosole">
Pelosole

Pelosole, gleby inicjalne ilaste - typ gleb w systematyce opracowanej dla obszaru Polski przez Polskie Towarzystwo Gleboznawcze. Zaliczane są do niego gleby inicjalne wytworzone z utworów ilastych. Charakteryzują się bardzo słabo wykształconym profilem glebowym, zwykle składającym się z dwóch poziomów genetycznych - AC (poziom przejściowy wykazujący zarówno cechy poziomu próchnicznego (A) jak i skały macierzystej (C) o miąższości do 10 cm) i ze znajdującego bezpośrednio pod nim poziomu C (ił). Pelosole zaliczane są do IV, V i VI klasy bonitacyjnej. 
Do tego typu zaliczane są 2 podtypy:

</doc>
<doc id="1222447" url="https://pl.wikipedia.org/wiki?curid=1222447" title="Gurinder Chadha">
Gurinder Chadha

Gurinder Chadha (ur. 10 stycznia 1960 w Nairobi) – brytyjska reżyserka i scenarzystka pochodzenia indyjskiego.
Życiorys.
Urodziła się w Kenii w rodzinie pochodzącej z Indii, jednak w 1961 jej rodzice przeprowadzili się do Londynu. W latach 80. pracowała jako dziennikarka radiowa dla BBC, karierę filmową zaczęła od filmów dokumentalnych. W 1990 zrealizowała dla Channel 4 "I'm British But...", dokument o młodych Hindusach. Także później jej filmy będą poświęcone najczęściej mieszkającym w Wielkiej Brytanii przybyszom z Azji.
W pełnym metrażu debiutowała na początku lat 90. Najbardziej znane jej filmy to "Bhaji on the Beach" (1993), "Podkręć jak Beckham " (2002) oraz "Duma i uprzedzenie" (2004). Szczególnym uznaniem cieszył się zwłaszcza drugi z filmów, komedia o hinduskiej dziewczynie próbującej – wbrew sprzeciwowi rodziców – robić piłkarską karierę. "Duma i uprzedzenie" to adaptacja powieści Jane Austen, jej akcja została przeniesiona w realia Indii.
Za wkład w rozwój filmu została odznaczona Orderem Imperium Brytyjskiego. Jej mężem jest reżyser Paul Mayeda Berges (autor filmu "Mistress of Spices")

</doc>
<doc id="1222448" url="https://pl.wikipedia.org/wiki?curid=1222448" title="Zespół ustno-twarzowo-palcowy typu I">
Zespół ustno-twarzowo-palcowy typu I

Zespół ustno-twarzowo-palcowy typu I (zespół Papillona-League-Psaume, ) – rzadki zespół wad wrodzonych, o dziedziczeniu sprzężonym z chromosomem X. Charakteryzuje się malformacjami twarzy, jamy ustnej, ośrodkowego układu nerwowego i palców. Występuje często razem z wielotorbielowatością nerek. Typowe nieprawidłowości uzębienia to nieobecne boczne zęby sieczne. Zespół może być wywołany przez mutacje w genie "CXORF5". Zespół występuje u kobiet, u mężczyzn jest letalny.

</doc>
<doc id="1222450" url="https://pl.wikipedia.org/wiki?curid=1222450" title="Andwari">
Andwari

Andwari – w mitologii nordyckiej karzeł, syn Oinna. Pod postacią szczupaka zamieszkiwał wodospad Andwarafors i strzegł ukrytego złota. Schwytany przez Lokiego został zmuszony do oddania skarbu, w tym pierścienia zwanego Andwaranaut (który stał się przyczyną śmierci Sigurda - Zygfryda), potrzebnego bogom do złożenia wykupu za zabicie Otra. Przekazując skarb Andwari rzucił na niego klątwę. 

</doc>
<doc id="1222451" url="https://pl.wikipedia.org/wiki?curid=1222451" title="Struktura sztabowo-liniowa">
Struktura sztabowo-liniowa



</doc>
<doc id="1222452" url="https://pl.wikipedia.org/wiki?curid=1222452" title="Peter Betz">
Peter Betz

Peter Betz (ur. 1913, zm.?) – zbrodniarz hitlerowski, oficer raportowy w obozie koncentracyjnym Dachau i SS-Hauptscharführer.
Urodził się w Kronach w Bawarii. Członek SS od 1 listopada 1933 roku. Służbę w Dachau rozpoczął w sierpniu 1935. Początkowo był szeregowym strażnikiem, ale w 1938 roku przeniesiono go do sztabu komendantury. 2 września 1939 roku Betz został członkiem Waffen-SS. Od stycznia do marca 1943 pełnił funkcję "Rapportführera" (oficera raportowego) w Dachau. Betz brał udział w egzekucjach i wykonywał kary na więźniach.
Peter Betz skazany został w procesie załogi Dachau przez amerykański Trybunał Wojskowy na karę śmierci przez powieszenie. Wyrok zamieniono jednak w akcie łaski na karę 15 lat pozbawienia wolności.

</doc>
<doc id="1222453" url="https://pl.wikipedia.org/wiki?curid=1222453" title="Fale odbicia">
Fale odbicia

Fale odbicia – fale widoczne na odbijanych powierzchniach narzędzi kamiennych.
Są to koncentryczne fale różnej długości rozchodzące się od punktu przyłożenia siły nacisku lub uderzenia. Widoczne są na stronie dolnej (pozytywowej) odłupka lub wióra, ale także na górnej po negatywach poprzednich odłupków lub wiórów. W przypadku braku części sęczkowo-piętkowej odłupka to one wyznaczają kierunek odbicia.

</doc>
<doc id="1222455" url="https://pl.wikipedia.org/wiki?curid=1222455" title="Zofia Oleśnicka">
Zofia Oleśnicka

Zofia Oleśnicka (zm. ok. 1567) – przez długi czas uważana za pierwszą polską poetkę. 
Życiorys.
Była córką starosty chęcińskiego, Hieronima Szafrańca i jego drugiej żony Zofii Zborowskiej. Pochodziła z Pieskowej Skały, siedziby rodu Szafrańców. Dzieciństwo i młodość spędziła na Wawelu, ponieważ jej ojciec sprawował urząd sekretarza Zygmunta Starego do jego śmierci w roku 1548.
Została żoną Mikołaja Oleśnickiego, będącego od 1546 roku właścicielem dóbr pińczowskich. Miała dwóch synów: Andrzeja i Jana Oleśnickich. Tradycja ukazuje Zofię Oleśnicką jako renesansową intelektualistkę, pierwszą polską poetkę. Przypisywano jej autorstwo protestanckiej pieśni religijnej wydanej w Krakowie w 1556 roku „Z ochotnem sercem, Ciebie wysławiam mój Panie”. W pieśni tej podmiot wypowiada poetycką modlitwę ustami kobiety. Została ona ułożona w formie akrostychu i zawiera zwrot: „Zofia Olesnicka z Pyeskowey Skali”. Jednak w XX wieku pieśń tę zaczęto łączyć z osobą poety i kompozytora Cypriana Bazylika związanego z rodziną Oleśnickich, jednak z dużą ostrożnością i adnotacją: autorstwo niepewne. Sprawa autorstwa pieśni jest więc nierozstrzygnięta. 
Zofia Oleśnicka i jej mąż, Mikołaj Oleśnicki umarli między 1 czerwca 1566 roku a 15 marca 1567 roku. Zostali pochowani w podziemiach kościoła obecnego pw. św. Jana w niedostępnym dziś grobowcu.
Upamiętnienie.
Decyzją Międzynarodowej Unii Astronomicznej w 1994 roku jeden z kraterów wulkanicznych na Wenus został nazwany Oleśnicka na cześć Zofii Oleśnickiej.

</doc>
<doc id="1222456" url="https://pl.wikipedia.org/wiki?curid=1222456" title="Draupnir">
Draupnir

Draupnir – w mitologii nordyckiej magiczny złoty pierścień, wykuty przez krasnoludy dla Odyna. Jego szczególna właściwość polegała na tym, iż w co dziewiątą noc powstawało z niego osiem identycznych pierścieni. Odyn zostawił Draupnir na stosie pogrzebowym Baldura, ale ten odesłał mu go z Helu (Helheimu) z powrotem.

</doc>
<doc id="1222463" url="https://pl.wikipedia.org/wiki?curid=1222463" title="Rebel on the East Tour">
Rebel on the East Tour

Rebel on the East Tour – pierwsza trasa koncertowa Acid Drinkers, która odbyła się w kwietniu 1992 roku. Grupa gościła w 8 miastach wschodniej Polski (jeden koncert został odwołany).

</doc>
<doc id="1222465" url="https://pl.wikipedia.org/wiki?curid=1222465" title="Cień figury heraldycznej">
Cień figury heraldycznej



</doc>
<doc id="1222466" url="https://pl.wikipedia.org/wiki?curid=1222466" title="Nawrot (roślina)">
Nawrot (roślina)

Nawrot ("Lithospermum" ) – rodzaj roślin z rodziny ogórecznikowatych. Obejmuje 80 gatunków. Rośliny te występują głównie w strefie umiarkowanej półkuli północnej, poza tym na obszarach górskich w strefie subtropikalnej i tropikalnej w Ameryce Południowej i Afryce. Centrum zróżnicowania rodzaju stanowi Meksyk i południowo-zachodnia część Stanów Zjednoczonych. W wąskim ujęciu rodzaju jest on reprezentowany we florze Polski przez jeden gatunek – nawrot lekarski "L. officinale". Dwa inne, tradycyjnie tu zaliczane gatunki (nawrot polny i nawrot czerwonobłękitny) klasyfikowane są współcześnie do odrębnych rodzajów, odpowiednio "Buglossoides" i "Aegonychon".
Kilka gatunków wykorzystywanych jest jako rośliny barwierskie. Purpurowy barwnik uzyskiwany z "L. erythrorhizon" wykorzystywany jest przy produkcji szminek. Barwnikiem z "L. canescens" północnoamerykańscy Indianie barwili twarze na czerwono. "L. incisum" dostarcza barwnika niebieskiego. Gatunek ten wykorzystywano także jako leczniczy i środek antykoncepcyjny. Takie samo zastosowanie miał "L. ruderale", który uznawany jest za pierwowzór doustnych tabletek antykoncepcyjnych. "L. macromeria" wykorzystywany był przez Indian w mieszankach z tytoniem w ceremoniach wywoływania deszczu. Liście nawrotu lekarskiego służą do sporządzania naparów.
Systematyka.
Rodzaj należy do plemienia "Lithospermeae" w podrodzinie "Boraginoideae" Arnott w obrębie rodziny ogórecznikowatych "Boraginaceae". W obrębie plemienia tworzy monofiletyczny klad z rodzajami "Aegonychon", "Glandora" i "Buglossoides", którego powstanie datowane jest na ok. 21,4 miliony lat temu.
Rodzaje w obrębie plemienia opisane zostały na podstawie niewielkich różnic morfologicznych w budowie kwiatów i, wobec braku dowodów w XX wieku na odrębne pochodzenie tej grupy roślin, taksony te na ogół nie były wyróżniane i rodzaj "Lithospermum" był ujmowany szeroko. Takie ujęcie przyjęte też zostało w polskiej liście roślin naczyniowych zarówno w 2002 i nawet jeszcze w 2020 roku. Badania molekularne na początku XXI wieku potwierdziły jednak odrębność tych rodzajów i w pracach taksonomów dążących do ustalenia możliwie monofiletycznych rodzajów oraz w bazach taksonomicznych rodzaj "Lithospermum" jest wąsko ujmowany, i część tradycyjnie doń zaliczanych gatunków wyłączana jest do ww. rodzajów.
Grupa pnia rodzaju datowana jest na 16,8 miliona lat temu, zaś powstanie grupy koronnej na 14,4 miliona lat temu.

</doc>
<doc id="1222470" url="https://pl.wikipedia.org/wiki?curid=1222470" title="Lithospermum">
Lithospermum



</doc>
<doc id="1222473" url="https://pl.wikipedia.org/wiki?curid=1222473" title="Tall Afar">
Tall Afar

Tall Afar jest irackim miastem leżącym na północy tego kraju w prowincji Niniwa, 45 km na zachód od Mosulu.
Zdecydowaną większość mieszkańców stanowią Turkmeni.

</doc>
<doc id="1222474" url="https://pl.wikipedia.org/wiki?curid=1222474" title="Sam Loyd">
Sam Loyd



</doc>
<doc id="1222475" url="https://pl.wikipedia.org/wiki?curid=1222475" title="Zespół Peters-plus">
Zespół Peters-plus

Zespół Peters-plus (zespół Krause'a-Kivlina, zespół Krause'a, van Schoonevelda-Kivlina, ang. Peters-plus syndrome, Krause-van Schooneveld-Kivlin syndrome, Krause-Kivlin syndrome) – rzadki zespół wad wrodzonych. Na fenotyp zespołu składają się anomalia Petersa, środkowy ubytek w błonie Descemeta, i płytka komora przednia oka ze zrostami między tęczówką a rogówką. Poza objawami ocznymi występuje karłowatość ze skróceniem kończyn i opóźnienie umysłowe. Choroba związana jest z mutacjami obu alleli genu "B3GALTL". Historyczny pierwszy opis anomalii ocznych jest autorstwa niemieckiego okulisty Alberta Petersa (1862-1938), który przedstawił opis trzech braci w 1906 roku. Do 2003 roku opisano około 50 przypadków zespołu.

</doc>
<doc id="1222476" url="https://pl.wikipedia.org/wiki?curid=1222476" title="Transmisja solitonowa">
Transmisja solitonowa

Transmisja solitonowa — sposób transmitowana fali optycznej w światłowodzie oparty na przesyłaniu bardzo krótkich impulsów o określonym kształcie. Dzięki zjawisku Kerra takie impulsy (solitony) nie podlegają rozmyciu na skutek dyspersji chromatycznej.
Zastosowanie transmisji solitonowej ogranicza tłumienność światłowodu, która powoduje spadek energii i zanik zjawiska Kerra. Problem ten rozwiązuje częściowo zastosowanie wzmacniaczy EDFA.

</doc>
<doc id="1222477" url="https://pl.wikipedia.org/wiki?curid=1222477" title="Otto Schulz">
Otto Schulz

Otto Schulz (ur. 11 października 1903, zm. ?) – zbrodniarz hitlerowski, członek załogi obozu koncentracyjnego Dachau i SS-Untersturmführer.
Członek SS od maja 1933, a Waffen-SS od 19 stycznia 1942 roku. Od 20 lutego 1943 do maja 1945 roku Schulz był nadzorcą więźniów obozu koncentracyjnego Dachau, którzy pracowali przymusowo w fabryce Niemieckich Zakładów Zbrojeniowych, mieszczącej się w mieście Dachau. Znęcał się nad podległymi mu więźniami, wielokrotnie ich bijąc.
Skazany w procesie załogi Dachau przez amerykański Trybunał Wojskowy na karę śmierci przez powieszenie. Wyrok zamieniono w akcie łaski na 15 lat pozbawienia wolności. Z więzienia w Landsbergu zwolniony został w grudniu 1953 roku.

</doc>
<doc id="1222479" url="https://pl.wikipedia.org/wiki?curid=1222479" title="Małgorzata Dajewska">
Małgorzata Dajewska

Małgorzata Dajewska (ur. 30 września 1958 w Sosnowcu) – polska artystka plastyk, specjalizująca się w szkle artystycznym. 
Życiorys.
Absolwentka Katedry Szkła w Państwowej Wyższej Szkole Sztuk Plastycznych we Wrocławiu (obecnie: Akademia Sztuk Pięknych we Wrocławiu), gdzie studiowała w latach 1977–1982; dyplom uzyskała w 1982 pod kierunkiem prof. Zbigniewa Horbowego. Od 1984 nauczyciel akademicki na macierzystej uczelni, w latach 1996–2002 kierownik Katedry Szkła. Od 2001 profesor zwyczajny. W latach 2005–2008 dziekan Wydziału Ceramiki i Szkła wrocławskiej ASP, ponownie wybrana na to stanowisko na kadencję 2012–2016. Od 2009 związana z Muzeum Karkonoskim w Jeleniej Górze, początkowo jako członek rady programowej muzeum, od 2012 jako jej przewodnicząca.
Twórczość.
Tworząc unikatowe szklane rzeźby, artystka wykorzystuje różne techniki: rytowanie, piaskowanie, szlifowanie lub zgrzewanie szkła. Niektóre prace dekoruje swoją twórczością poetycką. Tworzy ze szkła optycznego; jest pierwszą (obok Kazimierza Pawlaka) artystką, która zaczęła wykorzystywać ten materiał w twórczości artystycznej, wyznaczając trend we wrocławskim szkle lat 80. Od 1984 wystawia swoje prace na wystawach krajowych i zagranicznych – we Francji, Szwajcarii, USA, Japonii Belgii, Danii, Finlandii, Kuwejcie, Meksyku, Niemczech i we Włoszech. Indywidualnie swoją twórczość prezentowała na osiemnastu wystawach.
Prace artystki znajdują się w prywatnych kolekcjach oraz w zbiorach Muzeum Szkła w Ebeltoft w Danii, Muzeum Watykańskiego, Muzeum Narodowego w Poznaniu, Muzeum Narodowego w Warszawie, Muzeum Narodowego we Wrocławiu, Muzeum Karkonoskiego w Jeleniej Górze, Muzeum Regionalnego w Toruniu, Muzeum w Sosnowcu, Dolnośląskiego Towarzystwa Zachęty Sztuki oraz w zbiorach BWA w Sandomierzu i Wałbrzychu.

</doc>
<doc id="1222485" url="https://pl.wikipedia.org/wiki?curid=1222485" title="Rhynochetos jubatus">
Rhynochetos jubatus



</doc>
<doc id="1222486" url="https://pl.wikipedia.org/wiki?curid=1222486" title="Rhynochetidae">
Rhynochetidae



</doc>
<doc id="1222487" url="https://pl.wikipedia.org/wiki?curid=1222487" title="Bitwa nad Dzierzgonią">
Bitwa nad Dzierzgonią

Bitwa nad Dzierzgonią – na początku zimy 1234 roku lub jak dowodzi tego Gerard Labuda pod koniec 1234 roku, zorganizowana została przez zakon krzyżacki pierwsza wielka wyprawa krzyżowa do Prus.
Krzyżacy po opanowaniu Chełmna i całej ziemi chełmińskiej podjęli udaną próbę złamania gniazda oporu Prusów, które mieściło na terenach rdzennie pruskich na północ od rzeki Osy. Wśród krzyżowców znajdowali się skierowani przez papieża na ten teren rycerze niemieccy, ale największą siłę stanowili rycerze polscy prowadzeni przez księcia mazowieckiego Konrada mazowieckiego i jego syna Kazimierza kujawskiego, księcia śląskiego Henryka Brodatego i jego syna Henryka Pobożnego, księcia wielkopolskiego Władysława Odonica oraz księcia gdańskiego Świętopełka i jego brata Sambora.
W bitwie nad rzeką Dzierzgonią (Sirgune) Prusowie pomezańscy zostali pobici przez siły polsko-niemieckie. Według kronikarza krzyżackiego Piotra z Dusburga w bitwie zginęło ponad 5000 Prusów, a decydujący dla przebiegu bitwy był manewr Świętopełka, który miał wycofać swoje drużyny z pola bitwy, obejść Prusów i zaatakować ich z tyłu. Ostatnim znaczącym akcentem wyprawy było zajęcie przez wojska krzyżackie Kwidzyna (niem. "Marienwerder"). Umocniony gród stał się kluczowym elementem podboju Pomezanii przez Krzyżaków.

</doc>
<doc id="1222490" url="https://pl.wikipedia.org/wiki?curid=1222490" title="Kate Bell">
Kate Bell

Kate Bell (ur. 12 listopada 1983 w Armidale w Australii) – australijska aktorka.
Kariera.
Wykształcenie odebrała w New England School Girls w Armidale. W 2001 uczęszczała do University of Wollongong, a następnie studiowała filmową produkcję i teatr w Bachelor of Creative Arts. W latach 2002–2004 studiowała także taniec i operę.
Największa rola aktorki to postać Bec Sanderson z serialu telewizyjnego "Na wysokiej fali". Specjalnie do roli Bec Sanderson, Bell nauczyła się surfingu.
"Na wysokiej fali" – Bec Sanderson.
W "Na wysokiej fali", Kate gra Bec, skromną, spokojną i opanowaną dziewczynę, która surfuje (podobnie jak jej brat Joe). Dziewczyna podkochuje się w Edge, który odwzajemnia jej uczucia.

</doc>
<doc id="1222491" url="https://pl.wikipedia.org/wiki?curid=1222491" title="Emil Erwin Mahl">
Emil Erwin Mahl

Emil Erwin Mahl (ur. 9 listopada 1900, zm. 1 kwietnia 1967 w Heidelbergu) – kapo w obozie koncentracyjnym Dachau i zbrodniarz wojenny.
W 1940 roku został umieszczony w obozie Dachau jako więzień kryminalny. Od 1943 roku pracował w obozowym krematorium, a od lipca 1944 Mahl pełnił funkcję kapo kierującego komandem więźniów w krematorium. Był bezpośrednio odpowiedzialny za przeprowadzanie egzekucji przez powieszenie. Oprócz tego wielokrotnie maltretował więźniów.
Został skazany w procesie załogi Dachau przed amerykańskim Trybunałem Wojskowym na karę śmierci. Wyrok zamieniono jednak w akcie łaski na 15 lat pozbawienia wolności.

</doc>
<doc id="1222493" url="https://pl.wikipedia.org/wiki?curid=1222493" title="Killers on the Loose Tour">
Killers on the Loose Tour

Killers on the Loose Tour – dwunasta trasa koncertowa poznańskiego zespołu Acid Drinkers, która odbyła się w listopadzie 2006 roku w 11 miastach Polski. Trasa o tej nazwie miała odbyć się w roku 1994 z gitarzystą Proletaryatu – Jarosławem "Siemionem" Siemienowiczem (Litza w tym czasie przebywał w szpitalu), lecz nie doszła wówczas do skutku.

</doc>
<doc id="1222500" url="https://pl.wikipedia.org/wiki?curid=1222500" title="Zamek w Mariborze">
Zamek w Mariborze

Zamek w Mariborze (słoweń. "Mariborski grad") – zamek wybudowany w XV wieku, położony w centrum miasta, w północnym rogu Placu Zamkowgo (Grajski Trg).
Zamek, składający się z kilku części zbudowanych w różnych stylach, został wzniesiony przez cesarza Fryderyka III, pomiędzy 1478 a 1483, w celu wzmocnienia północno-wschodniej części, muru obronnego wokół miasta. Głównym pomieszczeniem zamku jest Viteška Dvorana (sala festiwalowa), ze znajdującymi się w niej malowidłami na suficie, przedstawiającymi bitwę pomiędzy chrześcijańskimi i tureckimi żołnierzami, namalowanymi przez Johanna Geblera z Grazu w 1763. W 1874 koncert zagrał Ferenc Liszt.
Innymi interesującymi miejscami w zamku są:
Sławne postacie rezydujące w zamku, na przestrzeni wieków:
W zamku znajduje się muzeum, Pokrajinski Muzej Maribor z jednymi z najbogatszych zbiorów Słowenii.

</doc>
<doc id="1222501" url="https://pl.wikipedia.org/wiki?curid=1222501" title="Friedrich Wetzel">
Friedrich Wetzel

Friedrich Wetzel (ur. 14 czerwca 1909 w Wittenburgu, zm. ?) – jeden z funkcjonariuszy SS pełniących służbę w hitlerowskich obozach koncentracyjnych i SS-Hauptsturmführer.
Pełnił służbę w obozach koncentracyjnych jako kierownik administracji w Niederhagen (15 grudnia 1942 – 18 kwietnia 1943), Neuengamme (19 kwietnia 1943 – 31 lipca 1944) i Dachau (1 sierpnia 1944 – koniec kwietnia 1945). Wetzel odpowiadał w wyżej wymienionych obozach za wyżywienie i zakwaterowanie więźniów.
Skazany w procesie załogi Dachau przez amerykański Trybunał Wojskowy na karę śmierci przez powieszenie. Wyrok zamieniono w akcie łaski na 10 lat pozbawienia wolności.

</doc>
<doc id="1222505" url="https://pl.wikipedia.org/wiki?curid=1222505" title="Oldrzych (Udalryk)">
Oldrzych (Udalryk)



</doc>
<doc id="1222506" url="https://pl.wikipedia.org/wiki?curid=1222506" title="Eric Bloom">
Eric Bloom

Eric Bloom (ur. 1 grudnia 1944 w Nowym Jorku) – amerykański gitarzysta, wokalista, klawiszowiec udzielający się głównie w rockowym zespole Blue Öyster Cult, któremu przewodzi od samego powstania. Nagrał z nim ponad 20 albumów.

</doc>
<doc id="1222515" url="https://pl.wikipedia.org/wiki?curid=1222515" title="Sylvester Filleböck">
Sylvester Filleböck

Sylvester Filleböck (ur. 16 czerwca 1896, zm. ?) – zbrodniarz hitlerowski, członek załogi obozu koncentracyjnego Dachau i SS-Untersturmführer.
W latach 1933–1945 pełnił służbę w administracji obozu w Dachau. Początkowo do 1941 roku kierował magazynem żywności dla więźniów, następnie był szefem kuchni obozowych. W 1944 roku Filleböck brał aktywny udział w egzekucji 90 jeńców radzieckich. Oprócz tego artykuły żywnościowe lepszej jakości przeznaczone dla więźniów przekazywał do kuchni dla esesmanów. Rabował również paczki żywnościowe przesyłane więźniom przez rodziny.
Skazany w procesie załogi Dachau przez amerykański Trybunał Wojskowy na karę śmierci przez powieszenie. Wyrok zamieniono w akcie łaski na 10 lat pozbawienia wolności.

</doc>
<doc id="1222521" url="https://pl.wikipedia.org/wiki?curid=1222521" title="Zespół Petersa plus">
Zespół Petersa plus



</doc>
<doc id="1222522" url="https://pl.wikipedia.org/wiki?curid=1222522" title="Ahmed Al Basha">
Ahmed Al Basha

Ahmed Adam Al Basha (ur. 2 stycznia 1982) – piłkarz sudański grający na pozycji obrońcy.
Kariera klubowa.
Piłkarską karierę Al Basha rozpoczął w klubie Al-Hilal Port Sudan. W jego barwach zadebiutował w pierwszej lidze. W zespole jednokrotnego mistrza Sudanu występował do końca 2007 roku, ale nie odniósł większych sukcesów. Na początku 2008 roku przeszedł do Al-Merreikh z Omdurmanu, wicemistrza kraju. W latach 2010–2011 był wypożyczony do libijskiego Al-Nasr Benghazi. W 2011 roku wrócił do Al-Merreikh i wywalczył z nim mistrzostwo Sudanu. W 2015 trafił do Busaiteen Club.
Kariera reprezentacyjna.
W reprezentacji Sudanu Al Basha zadebiutował w 2008 roku i krótko po debiucie został powołany przez selekcjonera Mohameda Abdallaha do kadry na Puchar Narodów Afryki 2008. Z kolei w 2012 roku powołano go na Puchar Narodów Afryki 2012.

</doc>
<doc id="1222523" url="https://pl.wikipedia.org/wiki?curid=1222523" title="Józef Honig">
Józef Honig

Józef Honig (ur. 5 maja 1917 w Piaskach, zm. 5 czerwca 2003 w Lublinie) – wieloletni opiekun starego cmentarza żydowskiego w Lublinie, polski Żyd ocalony z Holocaustu nazywany "Ostatnim Żydem z Lublina", więzień hitlerowskich obozów na Majdanku i Trawnikach, w latach 80. przewodniczący Kongregacji Wyznania Mojżeszowego w Lublinie.
W latach 1942–1944 po ucieczce z obozów koncentracyjnych ukrywał się w Kocmyrzowie i Lublinie. Na jego wniosek w 2007 instytut Jad Waszem w Jerozolimie przyznał tytuł Sprawiedliwych wśród Narodów Świata dwóm polskim rodzinom, które pomagały mu wówczas przeżyć: Mariannie i Janowi Cioczek oraz Walerii i Antoniemu Szyszkowskim. 
Po II wojnie światowej był represjonowany przez władzę ludową i więziony m.in. w Warszawie i Strzelcach Opolskich. W 1968 mimo nakazu nie opuścił Polski i aż do śmierci mieszkał w Lublinie, gdzie opiekował się pozostałościami po przedwojennej społeczności żydowskiej miasta. Od lat siedemdziesiątych mieszkał, wspólnie z żoną Bibianną, w bloku przy ulicy Edwarda Dembowskiego 4, w mieszkaniu z bezpośrednim widokiem na stary cmentarz żydowski przy ulicy Kalinowszczyzna, którego był opiekunem i odźwiernym. Pochowany został na nowym cmentarzu żydowskim przy ulicy Walecznych w Lublinie.

</doc>
<doc id="1222524" url="https://pl.wikipedia.org/wiki?curid=1222524" title="Mara Scherzinger">
Mara Scherzinger

Mara Scherzinger (ur. 23 września 1989 w Titisee-Neustadt) - niemiecka aktorka, występuje w telewizyjnych serialach i filmach, znana z serialu Na wysokiej fali.
Mara wychowywała się w małym miasteczku Saig, niedaleko Titisee-Neustadt w Niemczech. Największą popularność przyniosła jej rola Anny w Na wysokiej fali "Blue Water High". Dla tej postaci Mara wyjechała z Niemiec.
O aktorce.
Mara urodziła się 23 września 1989 roku w Titisee-Neustadt w Niemczech. Jest niemiecką aktorką, występuje w telewizyjnych serialach i na kinowym ekranie. Kiedy aktorka miała 13 lat wystąpiła w "Love and Longing". Rodzice Mary - Paulus Straub i Claudia Scherzinger - oprócz córki mają jeszcze syna - Jannis. Zadebiutowała w niemieckiej produkcji "Liebe und Verlangen", grając młodą dziewczynę z problemami. Jednak największą popularność przyniosła jej rola Anny w "Blue Water High". Dla tej postaci Mara wyjechała z Niemiec. W 2002 roku zagrała małą rolę w reklamie Masterfood.
O postaci z Blue Water High (Na wysokiej fali)- Anna Petersen.
Anna to niemiecka surferka, która dostała się na camp surfingowy bez konkursu. Pochodzi z Europy (jako jedyna). Trenuje kitesurfing, czyli surfing z latawcem. Bec ciągle obwiniała ją za to, że zabrała ona miejsce jej bratu. Spotykała się z Joe. Wygrała zawody w kitesurfingu, jednak gdy się dowiedziała, że wyjedzie na roczne tournée i będzie musiała zrezygnować z nauki w akademii, została. Była wybrana przez Solar Blue. Niestety na początku nie spodobało się to Bec, ponieważ jej brat był "pewniakiem". Joe nie dostał się, dlatego Anna postanowiła uczciwie zapracować na miejsce. Zmierzyła się z chłopakiem i wygrała. Ciężko pracuje, aby stać się dobrą w tym co robi. Trzy razy w tygodniu spędza ponad godzinę w siłowni, poza tym uczestniczy w treningach całej grupy z Solar Blue. Anna jest nieśmiała, ale zawsze można na nią liczyć. Spotyka się z bratem Bec - Joe. Zakochała się w Joe, ze wzajemnością i zostali parą.

</doc>
<doc id="1222525" url="https://pl.wikipedia.org/wiki?curid=1222525" title="National Organization for Women">
National Organization for Women

National Organization for Women, NOW, Narodowa Organizacja Kobiet – największa amerykańska organizacja feministyczna. Została założona w 1966 roku i liczy 500 tys. członkiń i członków. Organizacja składa się z 550 oddziałów regionalnych we wszystkich amerykańskich stanach i Waszyngtonie.
Historia.
NOW została założona 30 czerwca 1966 roku w Waszyngtonie przez 28 kobiet i mężczyzn uczestniczących w Trzeciej Narodowej Konferencji Komisji ds. Statusu Kobiet, następczyni Prezydenckiej Komisji ds. Statusu Kobiet. Minęły trzy lata od momentu, gdy Komisja przekazała raport o dyskryminacji kobiet. Mimo to, w 1966 roku delegatki i delegaci konferencji otrzymali administracyjny zakaz choćby przekazania rekomendacji, zgodnie z którymi Komisja Równych Warunków Zatrudnienia ("Equal Employment Opportunity Commission", EEOC) miałaby wykorzystać swoje możliwości prawne by skończyć z dyskryminacją ze względu na płeć.
Wśród założycielek NOW były Betty Friedan, autorka "Mistyki kobiecości" (1963), wielebna Pauli Murray, pierwsza afroamerykańska duchowna episkopalna i Shirley Chisholm, pierwsza czarna kobieta ubiegająca się o fotel prezydencki w Stanach Zjednoczonych. Celem NOW jest zapewnienie kobietom równości z mężczyznami w dziedzinie politycznej, zawodowej i edukacyjnej. NOW zabiera głos w sprawie równych praw dla kobiet. Jest uważana za organizację niezwykle efektywną, wpływającą na zmiany prawa, które zwiększają szanse kobiet w społeczeństwie i chronią ich prawa

</doc>
<doc id="1222526" url="https://pl.wikipedia.org/wiki?curid=1222526" title="National Organization of Women">
National Organization of Women



</doc>
<doc id="1222527" url="https://pl.wikipedia.org/wiki?curid=1222527" title="Abdel Amari">
Abdel Amari

Abdel Hamid Amari (ur. 20 sierpnia 1984) – sudański piłkarz grający na pozycji napastnika.
Kariera klubowa.
Piłkarską karierę Amari rozpoczął w klubie Al-Merreikh z Omdurmanu. W jego barwach zadebiutował w pierwszej lidze sudańskiej i w kolejnych sezonach należał do najlepszych strzelców zespołu. W 2003 roku został wicemistrzem kraju i osiągnięcie to powtarzał ze swoim klubem do 2007 roku. W latach 2005-2007 wywalczył Puchar Sudanu.
Kariera reprezentacyjna.
W reprezentacji Sudanu Amari zadebiutował w 2005 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1222528" url="https://pl.wikipedia.org/wiki?curid=1222528" title="Marek Bożek">
Marek Bożek

Marek Bogusław Bożek (ur. 18 grudnia 1974 w Żaganiu) – proboszcz parafii św. Stanisława Kostki w St. Louis.
Życiorys.
Młodość i edukacja.
Marek Bożek młodość spędził w Olsztynie. Jest absolwentem I Liceum Ogólnokształcącego im. Adama Mickiewicza w Olsztynie.
Jako nastolatek był lektorem w parafii rzymskokatolickiej Bogarodzicy Dziewicy Matki Kościoła w Olsztynie. Po ukończeniu szkoły średniej w 1993 roku wstąpił do nowicjatu zgromadzenia pallotynów. Był klerykiem w Wyższym Seminarium Duchownym Stowarzyszenia Apostolstwa Katolickiego w Ołtarzewie. Jednocześnie w latach 1994–1998 studiował filozofię na Akademii Teologii Katolickiej w Warszawie i teologię na Chrześcijańskiej Akademii Teologicznej w Warszawie. W 1995 roku przebywał krótko w Londynie, gdzie brał udział w kursach językowych w Saint Giles College. W latach 1996–1997 uczestniczył w misji katolickiej na Białorusi i na Ukrainie. Przed złożeniem ślubów wieczystych opuścił zgromadzenie pallotynów i przeniósł się do seminarium duchownego w Olsztynie.
Od 1998 roku był klerykiem Wyższego Seminarium Duchownego Metropolii Warmińskiej Hosianum w Olsztynie. W 2000 roku został posądzony o nieobyczajne zachowanie, które sugerowało skłonności homoseksualne. W związku z zaistniałą sytuacją został z olsztyńskiego seminarium duchownego usunięty. Wyjechał do Stanów Zjednoczonych Ameryki. Rozpoczął kursy językowe na Southwest Missouri State University. Po ich zakończeniu w 2001 roku, na podstawie listu polecającego arcybiskupa warmińskiego, Edmunda Piszcza został studentem teologii w Saint Meinrad School of Theology w Saint Meinrad w stanie Indiana, a także klerykiem w Louisville Presbyterian Seminary w Louisville w stanie Kentucky. Formację seminaryjną ukończył w 2002 roku, a magisterskie studia teologiczne w 2003 roku. W latach 2013-2016 roku odbył podyplomowe studia z zakresu teologii starokatolickiej na Uniwersytecie Utrechckim.
Ksiądz rzymskokatolicki.
18 grudnia 2002 roku otrzymał w katedrze św. Agnieszki w Springfield święcenia kapłańskie z rąk biskupa diecezji Springfield-Cape Girardeau, Johna Leibrechta. Swoją mszę prymicyjną odprawił 21 grudnia 2002 roku w kościele św. Stanisława Kostki w St. Louis. Następnie w latach 2002–2005 pracował jako wikariusz w parafiach rzymskokatolickich św. Conaire w Neosho i św. Agnieszki w Springfield. Był tam m.in. duszpasterzem policjantów i wiernych hiszpańskojęzycznych.
Od 2004 roku interesował się konfliktem Rady Dyrektorów parafii św. Stanisława Kostki z arcybiskupem St. Louis. Utrzymywał kontakty z jej parafianami. Zgłaszał biskupowi Springfield-Cape Girardeau propozycje objęcia opieki nad problematyczną placówką duszpasterską. W 2005 roku wziął udział w zorganizowanym przez Polish Roman Catholic Saint Stanislaus Parish Corporation konkursie na proboszcza parafii św. Stanisława Kostki w St. Louis. 2 grudnia 2005 roku przyjął niezgodnie z prawem kanonicznym od Rady Dyrektorów posadę administratora tej placówki. Po zawiadomieniu biskupa Johna Leibrechta o przyjęciu nowej posady zrezygnował samowolnie z funkcji wikariusza przy parafii katedralnej św. Agnieszki w Springfield i przeprowadził się do St. Louis.
Ekskomunika.
Za nieposłuszeństwo wobec decyzji o interdykcie kościelnym nałożonym na parafię św. Stanisława Kostki w St. Louis oraz za opuszczenie bez zgody biskupa wyznaczonego mu miejsca pracy ksiądz Marek Bożek został 2 grudnia 2005 roku suspendowany, a następnie w związku z niezastosowaniem się do nałożonej kary kościelnej 16 grudnia 2005 roku ekskomunikowany.
Wbrew ekskomunice z 2005 roku ksiądz Marek Bożek pozostał proboszczem parafii św. Stanisława Kostki w St. Louis, która w 2006 roku została skreślona z listy parafii rzymskokatolickich przez arcybiskupa St. Louis.
Otwarcie zaczął przyznawać się do sympatyzowania z katolickim liberalizmem. 11 listopada 2007 roku uczestniczył w święceniach kapłańskich kobiet Rose Marie Dunn Hudson i Elsie Hainz McGrath ze wspólnoty Roman Catholic Womenpriests, które miały miejsce w synagodze reformowanej w Saint Louis. W lutym 2008 roku ogłosił siedmiopunktowy program doktryny parafii św. Stanisława Kostki w St. Louis. Wystosował również listy do zwierzchnika Reformowanego Kościoła Katolickiego i wikariusza generalnego prałatury personalnej Married Priests Now!, w których zadeklarował chęć przystąpienia do tych wspólnot.
W styczniu 2008 roku metropolita Saint Louis, arcybiskup Raymond Leo Burke, rozpoczął formalny proces usunięcia ze stanu kapłańskiego księdza Marka Bożka. 5 lutego 2008 roku spotkał się z nim, aby podjąć ostatnią próbę pojednania. Nie osiągnął jednak zamierzonych celów. 18 lutego 2008 roku kuria archidiecezjalna rozpoczęła proces przeciwko ekskomunikowanemu Markowi Bożkowi. 31 maja 2008 roku Stolica Apostolska podtrzymała ekskomunikę, którą został obłożony w grudniu 2005 roku proboszcz parafii Świętego Stanisława Kostki w Saint Louis.
Prezbiter RKK.
9 marca 2009 roku Kongregacja Nauki Wiary podjęła decyzję o sekularyzowaniu Marka Bożka i wykluczeniu go z duchowieństwa rzymskokatolickiego. Uznano również, że udzielane przez niego od 2005 roku w parafii św. Stanisława Kostki w St. Louis sakramenty: bierzmowania, pokuty i małżeństwa są nieważne i wymagają w Kościele rzymskokatolickim powtórzenia "sub conditione". Pozostałe są natomiast sprawowane niegodziwie.
W związku z decyzją Kurii Rzymskiej Marek Bożek zdecydował się przystąpić do Reformowanego Kościoła Katolickiego. Kilka tygodni po sekularyzacji w Kościele rzymskokatolickim został inkardynowany przez arcybiskupa Phillipa Zimmermana jako prezbiter do Reformowanego Kościoła Katolickiego.
Clericus vagans.
W grudniu 2009 roku w związku z rozwiązaniem struktur unii kościelnej, jaką był Reformowany Kościół Katolicki, Marek Bożek przestał być jego duchownym. Od tego czasu działa jako kapłan niezależny (clericus vagans). Nie podlega władzy żadnego biskupa, a jedynie członkom parafii św. Stanisława Kostki w St. Louis.
W 2019 roku Marek Bożek podjął kroki, których celem było inkardynowanie go, jako duchownego starokatolickiego, do diecezji Missouri Kościoła Episkopalnego Stanów Zjednoczonych Ameryki. Ostatecznie nie został jednak przyjęty do PECUSA. W 2020 roku opublikował oświadczenie o rezygnacji 1 listopada 2022 roku z dalszej pracy w parafii w St. Louis i powrocie do Polski.
Działalność misyjna w Polsce.
Od 2009 roku Marek Bożek współpracuje okazjonalnie ze starokatolickim Reformowanym Kościołem Katolickim w Polsce W czerwcu 2009 roku wizytował tę wspólnotę z ramienia prymasa RKK. Przewodniczył wówczas liturgii i udzielił bierzmowana jednemu z wiernych w kościele św. Krzyża w Poznaniu. W październiku 2009 roku reprezentował Reformowany Kościół Katolicki w Rzeczypospolitej Polskiej na Synodzie Generalnym RKK w Columbus w stanie Ohio.
W lutym 2010 roku uczestniczył w I Synodzie Reformowanego Kościoła Katolickiego w Polsce. Ponownie też udzielił bierzmowania członkom tego Kościoła.
Napięcia w parafii św. Stanisława Kostki.
W latach 2008-2022 Marek Bożek był skonfliktowany z częścią swoich parafian, którzy zarzucali mu zbytni liberalizm w postępowaniu i nauczaniu.
Krytykowany był za wystawny tryb życia, zaangażowanie się i sympatyzowanie z ruchami popierającymi kapłaństwo kobiet, związki homoseksualne, zgłaszanie sugestii o chęci przyjęcia święceń biskupich z rąk któregoś z amerykańskich biskupów określanych jako episcopi vagantes, a także kontakty z byłym arcybiskupem rzymskokatolickim Emmanuelem Milingo i założoną przez niego personalną prałaturą Married Priests Now!.
Mimo krytyki i niechęci ze strony części wiernych Rada Dyrektorów parafii św. Stanisława Kostki w Saint Louis przedłużała kontrakt z Markiem Bożkiem.

</doc>
<doc id="1222530" url="https://pl.wikipedia.org/wiki?curid=1222530" title="Gierlach">
Gierlach



</doc>
<doc id="1222533" url="https://pl.wikipedia.org/wiki?curid=1222533" title="Oświadczenie z Port Huron">
Oświadczenie z Port Huron

Port Huron Statement – studencki program polityczny skonstruowany przez pięćdziesięcioosobową grupę studentów pod kierunkiem Toma Haydena, przywódcę organizacji Studenci na rzecz Demokratycznego Społeczeństwa w 1962 roku. Głosił, że system polityczny jest niereformowalny i musi zostać obalony, aby w jego miejsce mógł zostać stworzony nowy rodzaj ładu. Twórcy tego programu zakwestionowali dotychczasowe sojusze polityczne amerykańskiej lewicy, głosząc hasła demokracji bezpośredniej ("participatory democracy"), otwierając się jednocześnie na wartości rodzącej się w tym czasie młodzieżowej kontrkultury: Hayden po latach wspominał, że studiowali teksty Boba Dylana bardziej niż to, co napisali Marks i Lenin. 

</doc>
<doc id="1222534" url="https://pl.wikipedia.org/wiki?curid=1222534" title="Alfabet śląski Steuera">
Alfabet śląski Steuera

Alfabet śląski Steuera, ortografia Steuera (śl.: "Steuerowy szrajbůnek") – zmodyfikowany alfabet łaciński stworzony w okresie międzywojennym przez doktora Feliksa Steuera, służący początkowo do zapisu dialektu sułkowskiego, obecnie w swej zmodyfikowanej wersji stanowi propozycję ortografii skodyfikowanego języka śląskiego. Alfabet ten składa się z 30 znaków:
A, B, C, Ć, D, E, F, G, H, I, J, K, L, Ł, M, N, Ń, O, P, R, S, Ś, T, U, Ů, W, Y, Z, Ź, Ż.
oraz dziesięciu dwuznaków:
AU, CH, CZ, DZ, DŹ, DŻ, OU, RZ, SZ, UO.
Dwuznak "ou" został dodany, aby oddać wymowę kontynuanta dawnego a pochylonego na Śląsku zachodnim (jest on używany w miejsce południowośląskiego "au" i ogólnośląskiego "o"). Proteza "u-" przed o oznacza prelabializacyjną wymowę krótkiego [w] przed każdym nagłosowym "o". Charakterystyczną cechą alfabetu Steuera jest zmiękczanie spółgłosek przez j, np. "bjoły" (biały), lub przez osobną literę, np. ćymny (ciemny). Inną wprowadzoną zmianą w ortografii Steuera jest wprowadzenie apostrofu dla skróconych form czasownika, np. "wźůn'ech" (od wźůn żech).
W Steuerowym zapisie mowy śląskiej powstały m.in. dzieła Feliksa Steuera: "Ostatńi gwojźdźaurz" (1934), "Z naszej źymjy ślůnskej" (1934) oraz tomik poezji Karola Gwoździa: "Myśli ukryte" (2010) i wybór poezji Petra Murianki w przekładzie Bartłomieja Wanota "Łymkowsko duszyczka" (2022). 

</doc>
<doc id="1222535" url="https://pl.wikipedia.org/wiki?curid=1222535" title="Olga Roczewa">
Olga Roczewa

Olga Władimirowna Roczewa z d. Moskalenko (ros. О́льга Влади́мировна Ро́чева z d. Москаленко, ur. 4 lipca 1978 w Krasnojarsku) – rosyjska biegaczka narciarska, uczestniczka igrzysk olimpijskich w Turynie oraz igrzysk w Vancouver.

</doc>
<doc id="1222536" url="https://pl.wikipedia.org/wiki?curid=1222536" title="Fontanna Barmalej">
Fontanna Barmalej

Fontanna Barmalej (ros. "фонтан Бармалей", oficjalnie Dziecięcy korowód, ros. "Детский хоровод") – fontanna mieszcząca się w centrum Wołgogradu (dawnego Stalingradu).
Historia.
Była jedną z kilku podobnych fontann zbudowanych w latach 30. XX wieku w dużych miastach ZSRR (niemal identyczna znajdowała się m.in. w Woroneżu). Została ustawiona na placu przed dworcem kolejowym, naprzeciwko Muzeum Obrony Czerwonego Carycyna. Przedstawiała sześcioosobową grupkę rozbawionych dzieci tańczących wokół krokodyla. Przez mieszkańców zwana była Fontanną Barmalej ("Фонтан Бармалей"), od tytułu popularnej baśni Kornieja Czukowskiego.
Fontanna została rozsławiona dzięki zdjęciom korespondenta wojennego Emmanuiła Jewzierichina, wykonanym w sierpniu 1942, po wielkim niemieckim nalocie na miasto. Można na nich zauważyć kontrast dziecięcej beztroski z otaczającą wojenną rzeczywistością. Uszkodzona budowla stała się potem jednym z symboli bitwy stalingradzkiej.
Po wojnie została odrestaurowana, zdemontowano ją jednak w 1951 roku. Powracające głosy o potrzebie odtworzenia symbolu historii miasta, doprowadziły do jej zrekonstruowania i ponownego uruchomienia 23 sierpnia 2013 roku, dokładnie w 71. rocznicę wykonania słynnych fotografii. Replika stoi w nieco innym miejscu, a dzieci są o 20 cm wyższe i wykonane z żywicy, a nie z betonu jak w oryginale.
Inna replika fontanny, dokładniej oddająca wygląd pierwowzoru, została w 2013 roku ustawiona przed zachowanymi ruinami Młynu Gerharda, w pobliżu Muzeum Panorama Bitwy Stalingradzkiej i Domu Pawłowa.
Rekonstrukcję fontanny można zobaczyć m.in. w filmach "Wróg u bram", "V jak vendetta" oraz "Stalingrad".

</doc>
<doc id="1222539" url="https://pl.wikipedia.org/wiki?curid=1222539" title="Wolni Kozacy">
Wolni Kozacy

Wolni Kozacy:

</doc>
<doc id="1222540" url="https://pl.wikipedia.org/wiki?curid=1222540" title="Arsinoe II Filadelfos">
Arsinoe II Filadelfos



</doc>
<doc id="1222542" url="https://pl.wikipedia.org/wiki?curid=1222542" title="Liga Duchowych Odkryć">
Liga Duchowych Odkryć

Liga Duchowych Odkryć (ang. "League for Spiritual Discovery") – organizacja religijna założona w 1966 roku przez Timothy'ego Leary'ego. Prowadziła kampanię na rzecz legalizacji marihuany i LSD w celach religijnych.
Została reaktywowana w 2006 roku.

</doc>
<doc id="1222543" url="https://pl.wikipedia.org/wiki?curid=1222543" title="Bas Ek Pal">
Bas Ek Pal

Bas Ek Pal (Tłumaczenie: "Wystarczy jedna chwila", hindi: बस एक पल, urdu: بس ایک پل) to bollywoodzki film z 2006 roku wyreżyserowany przez Onira, autora "My Brother Nikhil". W rolach głównych Juhi Chawla, Urmila Matondkar, Jimmy Shergill i Sanjay Suri. Tematem filmu jest miłość i krzywda w małżeństwie, która może zaowocować zdradą. Film opowiada też o innej miłości, która rodzi się z odpowiedzialności za krzywdę, i ze współczucia, które przeradza się w przyjaźń. Jest też historią miłości, która w największej samotności i rozpaczy daje siłę na przeżycie nadziei.
Fabuła.
Akcja dzieje się w Bombaju. Nikhil Kapoor (Sanjay Suri) tylko co wróciwszy ze studiów z Bostonu, pełen nadziei i oczekiwań chce przede wszystkim spotkać się z przyjaciółmi od dzieciństwa Rahulem (Jimmy Shergill) i Steve'em. Nie zastawszy ich trafia do nocnego klubu, gdzie daje się oczarować pięknej niezależnej dziewczynie (Urmila Matondkar). Następnego dnia poszukuje jej znów w tym samym klubie tym razem przychodząc tam z dwójką swoich przyjaciół. Anamika też zafascynowana nową znajomością postanawia podnieść temperaturę spotkania przyprowadzając do klubu swojego zazdrosnego wielbiciela Farhada. Nikhil nie zrażony jego obecnością zdecydowanie domaga się od niej obietnicy tańca. Rozdrażniony Farhad zaczyna mu grozić bronią. Dochodzi do szamotaniny. Pistolet, który znalazł się w rękach Nikhila wypala. Kula trafia w plecy Rahula. Nikhil dostaje się do więzienia. Trzy lata daremnie czeka na proces spotykając się w więzieniu z przemocą ze strony więźniów i strażników. W największym zwątpieniu i rozpaczy pociechą dla niego jest marzenie o Anamice. Gdy po trzech latach udaje mu się wyjść za kaucją, dowiaduje się, że Anamika jest zaręczona z unieruchomionym jego kulą na wózku Rahulem. Nikhil nie chce się z tym pogodzić.

</doc>
<doc id="1222544" url="https://pl.wikipedia.org/wiki?curid=1222544" title="Hans Friedrich Gadow">
Hans Friedrich Gadow

Hans Friedrich Gadow (ur. 8 marca 1855 w Starym Krakowie, zm. 16 maja 1928 w Cambridge) – niemiecki i brytyjski zoolog i ornitolog.
Po studiach w Berlinie, Jenie i Heidelbergu, gdzie obronił pracę doktorską, Gadow udał się do Londynu. Tam współpracował przy preparacji ptaków w British Museum, z którego później wyodrębniono Muzeum Historii Naturalnej w Londynie. W 1884 przejął stanowisko kuratora zbioru ptaków Hugh Edwina Stricklanda (6000 okazów) znajdującego się w uniwersytecie w Cambridge i jednocześnie wykładał morfologię kręgowców.
Przyjął obywatelstwo brytyjskie i stał się członkiem Brytyjskiej Unii Ornitologów ("British Ornithologists’ Union") jak i Royal Society.
Praca Gadowa była związana z anatomią, morfologią jak i klasyfikacją kręgowców. Jego klasyfikacja ptaków, która powstała przy współpracy z Maxem Fürbringerem, przyczyniła się do rozwoju nowoczesnej klasyfikacji ptaków.
Najważniejsze dzieła:

</doc>
<doc id="1222551" url="https://pl.wikipedia.org/wiki?curid=1222551" title="Hans Gadow">
Hans Gadow



</doc>
<doc id="1222553" url="https://pl.wikipedia.org/wiki?curid=1222553" title="Khan Chittenden">
Khan Chittenden

Khan Chittenden (ur. 1983) – australijski aktor, znany z serialu Na wysokiej fali.
Swoje początki jako aktor pamięta z Coromandel Peninsula, gdzie uczył się grać, publicznie wypowiadać i zaczął występować w programach dla magików. Grał między innymi w serialu telewizyjnym Na wysokiej fali „Blue Water High”.
Życiorys.
Khan Chittenden urodził się w 1983 roku w Nowej Zelandii. Mając 11 lat wyemigrował do Perth (Australia) razem z matką i młodszym bratem. Dzieciństwo spędził w Nowej Zelandii, gdzie w szkole chodził do klasy dramatu. Uczęszczał do Western Australian Academy of Performing Arts. Był „surferem” przez 8 ostatnich lat.

</doc>
<doc id="1222554" url="https://pl.wikipedia.org/wiki?curid=1222554" title="Viktoras Petkus">
Viktoras Petkus

Viktoras Petkus (ur. 17 maja 1928 w Aleksandrai koło Rosieniów, zm. 1 maja 2012 w Wilnie) – litewski dysydent i obrońca praw człowieka, po 1991 działacz litewskiej chadecji. 
Ukończył technikum elektryczne w Wilnie. W latach 1947-53 po raz pierwszy więziony za działalność w katolickim i antykomunistycznym stowarzyszeniu "Ateitis". 
W 1954 podjął studia na Uniwersytecie Wileńskim w dziedzinie filologii i literatury, które musiał przerwać po trzech latach (skazano go w procesie za posiadanie nielegalnej literatury wymierzonej w ZSRR). Od 1958 do 1965 roku przebywał w łagrach w Mordowii oraz więzieniu we Włodzimierzu. 
Po wyjściu na wolność zatrudniony na Uniwersytecie, ale wkrótce z powodów politycznych zwolniony, pracował w szpitalu miejskim w Wilnie. 
W 1975 roku był współautorem słynnej "Kroniki Kościoła katolickiego na Litwie", rok później protestował przeciwko represjom władz radzieckich wobec Sergieja Kowaliowa. 
W listopadzie 1976 roku razem z Tomasem Venclovą, ks. Karolisem Garuckasem i Eitanasem Finkelstainasem założył Litewską Grupę Helsińską (na wzór Moskiewskiej i Ukraińskiej). Rok później zesłano go za to do łagru, w którym przebywał przez jedenaście lat. 
W maju 1988 roku był jednym z założycieli Ligi Wolności Litwy, współpracował z innymi działaczami na rzecz praw człowieka, m.in. siostrą Nijolė Sadūnaitė i Antanasem Terleckasem. 
Po 1990 roku związał się politycznie z chrześcijańską demokracją - mimo generalnej akceptacji dla kierunku przemian na Litwie, pozostaje surowym krytykiem wielu aspektów lokalnej rzeczywistości, w tym dużych wpływów postkomunistów w polityce, mediach i biznesie. 

</doc>
<doc id="1222555" url="https://pl.wikipedia.org/wiki?curid=1222555" title="Sierpodudek leśny">
Sierpodudek leśny

Sierpodudek leśny ("Phoeniculus castaneiceps") – gatunek średniej wielkości ptaka z rodziny sierpodudków (Phoeniculidae), zamieszkujący Afrykę równikową. Nie jest zagrożony.
Zasięg występowania.
Występuje plamowo w Demokratycznej Republice Konga, Ghanie, Gwinei, Kamerunie, Kongu, Liberii, Nigerii, Republice Środkowoafrykańskiej, Rwandzie, Tanzanii, Ugandzie i Wybrzeżu Kości Słoniowej. Gatunek osiadły.
Taksonomia.
Gatunek ten bywa przez niektórych autorów umieszczany w rodzaju "Rhinopomastus". Wyróżniono dwa podgatunki "P. castaneiceps":
Morfologia.
Długość ciała: 26–28 cm; masa ciała 22–25,5 g.
Smukły ptak z długim ogonem. Samice mniejsze od samców i mniej opalizujące.
Status.
IUCN uznaje sierpodudka leśnego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana, ale ptak ten opisywany jest jako lokalnie pospolity w lasach niepoddanych wycince. Trend liczebności populacji uznawany jest za spadkowy ze względu na postępujące niszczenie siedlisk.

</doc>
<doc id="1222557" url="https://pl.wikipedia.org/wiki?curid=1222557" title="Puchar Davisa 2007 (strefa euroafrykańska – grupa 4)">
Puchar Davisa 2007 (strefa euroafrykańska – grupa 4)

Puchar Davisa 2007. Strefa euroafrykańska – grupa 4 – tenisowy turniej grupy IV strefy euroafrykańskiej Pucharu Davisa 2007 odbywał się w dniach 8 – 12 sierpnia w Armenii (wszystkie mecze rozgrywano w Erywaniu). Odbywał się on w ramach formuły Round Robin. Pierwsze cztery zespoły awansowały do Grupy III strefy euroafrykańskiej na rok 2008.
Ostateczna kolejność.
1. Czarnogóra
2. Armenia
3. Botswana
4. Andora
5. Ruanda
Do grupy III na rok 2008 awansowały zespoły: Czarnogóry, Armenii, Botswany i Andory.

</doc>
<doc id="1222558" url="https://pl.wikipedia.org/wiki?curid=1222558" title="Borys Pugo">
Borys Pugo



</doc>
<doc id="1222561" url="https://pl.wikipedia.org/wiki?curid=1222561" title="Cień figury">
Cień figury



</doc>
<doc id="1222562" url="https://pl.wikipedia.org/wiki?curid=1222562" title="Szelki">
Szelki

Szelki – paski z tkaniny, przekładane przez ramiona, na plecach przyjmujące kształt litery X lub Y, przypinane do spodni (z przodu i z tyłu) w celu ich podtrzymywania.
Historia.
Szelki pojawiły się w Europie w XVIII wieku.
Mocowane były do spodni początkowo poprzez wiązanie przez otwory w spodniach. Do 1.połowy XX wieku w większości traktowane były jak bielizna i noszone pod ubraniem wierzchnim, głównie przez robotników i dzieci. W 1820 roku w Anglii Albert Thurston zaprojektował i wprowadził do sprzedaży szelki ze skórzanymi szlufkami łączącymi ze spodniami za pośrednictwem guzików przyszytych do spodni. Takie szelki można było nosić na wierzchu.
Współczesne szelki wykonane z elastycznej taśmy lub ozdobnej gumy zwykle mocowane są do spodni za pomocą tzw. żabek, choć nadal spotykane są zapięcia guzikowe. Ich długość jest często regulowana.
Szelki mogą także stanowić integralną część spódnicy, fartucha, spodenek dziecięcych, które krzyżują się najczęściej na plecach, a do danego ubioru są przyszyte lub przypinane w pasie.
Szelki (taktyczne) są często wykorzystywane w różnego rodzaju działaniach taktycznych, wykonywanych przez służby mundurowe – pełnią one wtedy funkcję akcesorium, do którego przypięte są kabura na broń, zapasowy magazynek oraz inne oprzyrządowanie.

</doc>
<doc id="1222563" url="https://pl.wikipedia.org/wiki?curid=1222563" title="Violeta Manushi">
Violeta Manushi

Violeta Manushi (ur. 5 marca 1926 w Korczy, zm. 27 lipca 2007 w Tiranie) – albańska aktorka.
Życiorys.
Po ukończeniu szkoły podstawowej w rodzinnym mieście, w wieku 12 lat zaczęła zarabiać na życie pracą fizyczną w jednej z drukarni korczańskich. Podobną pracę wykonywała także w drukarni „Dielli”, już po przeprowadzce rodziny do Tirany. W 1945 roku wraz z grupą robotników wystąpiła po raz pierwszy w spektaklu teatralnym, przygotowanym dla wojska z okazji 1 maja. Jak wspominała po latach, pierwszy raz wystąpiła na scenie wypełniając wydany jej rozkaz. Wtedy po raz pierwszy ujawnił się jej talent aktorski, dostrzeżony przez obecnego na spektaklu reżysera Sokrata Mio. Tworzony od podstaw w Tiranie Teatr Ludowy (alb. "Teatri Popullor") nie dysponował odpowiednią liczbą doświadczonych aktorów (zwłaszcza kobiet), co skłoniło dyrekcję do poszukiwania zdolnych amatorów. Wśród nich znalazła się też Manushi, która w 1946 zadebiutowała na deskach teatru rolą Filomeny w komedii "Qypi me flori" (Złoty wąwóz) Gjona Karmy. Na tej scenie, nazwanej później Teatrem Narodowym (alb. Teatri Kombetar) występowała przez 48 lat. Równocześnie z grą w teatrze uzupełniała braki w wykształceniu. Grała głównie w dramatach autorów albańskich, ale ma na swoim koncie także role w dramatach obcych. Wśród kilkudziesięciu ról, które zagrała, była Betty (Bertolt Brecht, Kariera Arturo Ui), a także rola Dulskiej (G.Zapolska, Moralność Pani Dulskiej) - prawdopodobnie w pierwszej albańskiej inscenizacji tego dramatu. W 2004 po długiej przerwie pojawiła się na scenie Teatru Narodowego w dramacie Ruzhdi Pulahy "Streha e të harruarve".
Violeta Manushi zagrała także w kilkunastu filmach, jej debiutem filmowym była w roku 1958 - "Tana". Nagrodę państwową otrzymała za główną rolę Olgi w komedii "Zonja nga qyteti" (Pani z miasta). Za swoją pracę otrzymała także Order Naima Frashëriego oraz tytuł Artysty Ludu. Po przejściu na emeryturę została zapomniana. Prasa albańska przypomniała jej sylwetkę, kiedy ukończyła 80 lat życia. Zmarła w nędzy, przez ostatnie miesiące życia obłożnie chora.
Pamięć.
W 2013 we wsi Tushemisht (okręg Pogradec) stanął pomnik upamiętniający postać Ollgi, którą zagrała Manushi w filmie "Zonja nga qyteti" (dłuta Sadika Spahiji i Vasillaqa Kolevicy). Imię aktorki nosi jedna z ulic we wschodniej części Tirany.

</doc>
<doc id="1222564" url="https://pl.wikipedia.org/wiki?curid=1222564" title="Janis Pujats">
Janis Pujats



</doc>
<doc id="1222568" url="https://pl.wikipedia.org/wiki?curid=1222568" title="Funktor kowariantny">
Funktor kowariantny



</doc>
<doc id="1222570" url="https://pl.wikipedia.org/wiki?curid=1222570" title="Funktor kontrawariantny">
Funktor kontrawariantny



</doc>
<doc id="1222571" url="https://pl.wikipedia.org/wiki?curid=1222571" title="O demokracji w Ameryce">
O demokracji w Ameryce

O demokracji w Ameryce () – dwutomowe dzieło Alexisa de Tocqueville’a wydane w latach 1835 (pierwszy tom) i 1840 (drugi tom), zawierające analizę amerykańskiego społeczeństwa politycznego.
W swojej pracy de Tocqueville zwracał uwagę między innymi na:
Krytyka metodologii.
Michael R. Hill porównał metodologię Alexisa de Tocqueville’a i Harriet Martineau, autorki "Society in America". Oboje przebywali w Stanach Zjednoczonych w podobnym czasie i napisali na tej podstawie książki o społeczno-politycznym kształcie amerykańskiej demokracji. Hill wymienił kilka błędów u podstaw metodologii "O demokracji w Ameryce" Alexisa de Tocquevilla:

</doc>
<doc id="1222574" url="https://pl.wikipedia.org/wiki?curid=1222574" title="Petras Vaitiekūnas">
Petras Vaitiekūnas

Petras Vaitiekūnas (ur. 26 marca 1953 w Ludwinowie w rejonie mariampolskim) – litewski polityk, dyplomata, fizyk, od 2006 do 2008 minister spraw zagranicznych w rządzie Gediminasa Kirkilasa, od 2010 do 2014 ambasador na Ukrainie.
Życiorys.
W 1976 ukończył studia w zakresie fizyki na Uniwersytecie Wileńskim. W latach 1976–1990 był pracownikiem naukowym w instytucie fizyki Litewskiej Akademii Nauk, gdzie w 1983 uzyskał stopień doktora. W 1994 odbył staż w kolegium studiów strategicznych w Europejskim Centrum Studiów nad Bezpieczeństwem im. George'a C. Marshalla w Niemczech.
W latach 1990–1992 był deputowanym Rady Najwyższej Litewskiej SRR. Należał do sygnatariuszy uchwalonego 11 marca 1990 Aktu Przywrócenia Państwa Litewskiego. Należał do Litewskiej Partii Demokratycznej, którą opuścił, popierając działalność premier Kazimiry Prunskienė.
W latach 1992–1998 był doradcą ds. polityki zagranicznej Algirdasa Brazauskasa (jako przewodniczącego Sejmu do 1993, a następnie jako prezydenta Litwy). W 1998 kierował Wydziałem Europy Środkowej w Ministerstwie Spraw Zagranicznych, a w latach 1998–1999 zajmował stanowisko doradcy ministra. Przez kolejne pięć lat pełnił funkcję ambasadora na Łotwie. Po powrocie do kraju w 2004 został doradcą prezydenta ds. polityki zagranicznej, a następnie ambasadorem pełnomocnym w Departamencie Analiz i Planowania Polityki Zagranicznej w Ministerstwie Spraw Zagranicznych. W latach 2005–2006 był ambasadorem na Białorusi.
18 lipca 2006 został powołany na stanowisko ministra spraw zagranicznych z rekomendacji Litewskiego Ludowego Związku Chłopskiego. W wyborach parlamentarnych w 2008 bez powodzenia ubiegał się o mandat poselski z ramienia tej partii. 9 grudnia tego roku zakończył urzędowanie na stanowisku ministra.
Przez rok pełnił funkcję doradcy przewodniczącego Sejmu do spraw zagranicznych. W styczniu 2010 przystąpił do wykonywania obowiązków ambasadora na Ukrainie. Pełnił tę funkcję do 2014.
Odznaczony Krzyżem Komandorskim Orderu Zasługi Rzeczypospolitej Polskiej (2009).

</doc>
<doc id="1222576" url="https://pl.wikipedia.org/wiki?curid=1222576" title="Prymulka">
Prymulka



</doc>
<doc id="1222582" url="https://pl.wikipedia.org/wiki?curid=1222582" title="Sen szaleńca">
Sen szaleńca

Sen szaleńca – solowy album muzyczny polskiego gitarzysty i wokalisty Tadeusza Nalepy. 
Muzykę do wszystkich utworów napisał Tadeusz Nalepa, teksty piosenek – Bogdan Loebl. LP wydany został przez Polskie Nagrania „Muza” w 1987, CD w 1991. Reedycja Metal Mind Productions w 2007 (CD/MMP0461DG), digipak. 
Muzycy.
gościnnie

</doc>
<doc id="1222584" url="https://pl.wikipedia.org/wiki?curid=1222584" title="Sierpodudek purpurowy">
Sierpodudek purpurowy

Sierpodudek purpurowy ("Phoeniculus purpureus") – gatunek średniej wielkości ptaka z rodziny sierpodudków (Phoeniculidae). Występuje w Afryce na południe od Sahary. Nie jest zagrożony.
Morfologia.
Długość ciała: 32,5–40 cm; masa ciała: samce 54–99 g, samice 52–75 g.
Upierzenie ciemnozielone z metalicznym połyskiem; grzbiet oraz długi ogon – purpurowe. Białe plamy na skrzydłach i ogonie. Długi, cienki, zakrzywiony czerwony dziób. Obie płcie podobne, ale samice są nieco mniejsze od samców i mają krótsze dzioby. Osobniki młodociane mają czarny dziób.
Status.
IUCN uznaje sierpodudka purpurowego za gatunek najmniejszej troski (LC, "Least Concern"). Liczebność populacji nie została oszacowana, ale jest to ptak szeroko rozprzestrzeniony i często pospolity lub lokalnie pospolity. Trend liczebności populacji oceniany jest jako lokalnie spadkowy ze względu na postępujące niszczenie siedlisk.
Podgatunki.
Wyróżniono sześć podgatunków "P. purpureus":

</doc>
<doc id="1222590" url="https://pl.wikipedia.org/wiki?curid=1222590" title="Twierdzenie Liouville’a (analiza zespolona)">
Twierdzenie Liouville’a (analiza zespolona)

Twierdzenie Liouville’a głosi, że funkcja całkowita, która jest ograniczona, jest stała.
Dowód.
Niech formula_1 i formula_2 to ze wzoru całkowego Cauchy’ego wynika, że formula_3 dla każdego formula_4 stąd formula_5 dla formula_6 i funkcja formula_7 jest stale równa formula_8

</doc>
<doc id="1222594" url="https://pl.wikipedia.org/wiki?curid=1222594" title="Wólka Brzozokalska">
Wólka Brzozokalska

Wólka Brzozokalska – wieś nad rzeką Pisią Tuczną na terenie Wysoczyzny Rawskiej na Południowym Mazowszu w gminie Radziejowice, powiecie żyrardowskim, województwie mazowieckim.
Historia.
Najstarsze źródła pisane potwierdzają istnienie w tym miejscu wsi Wola Brzozokalowa już w 1579 r., za czasów panowania Króla Stefana Batorego. We wsi były wówczas dwie zagrody. Zamieszkiwali ją ludzie zwolnieni z odrabiania pańszczyzny w zamian za dokarmianie zwierzyny i wykonywania przerębli na rzece Tucznej, o której najstarsze wzmianki pochodzą z 1453 r. i dotyczą młynarza Stanisława Thuczny z pobliskiej Kuklówki. Dookoła wsi rozciągała się Puszcza Jaktorowska. W 1579 r. wieś należy do parafii we Mszczonowie, pallatynat Rawski.
Od początku XIX w wieś należy do parafii pw. św. Rocha w Radziejowicach. w 1827 r. we wsi było już 6 domów i 45 mieszkańców. Od 1952 r. Wólka Brzozokalska Adamów należy do rzymskokatolickiej parafii pw. Matki Boskiej Częstochowskiej w Kuklówce. Według map Królestwa Polskiego z 1848 r. Wólka tworzyła skupisko zabudowań u zbiegu obecnej ulicy Olszowej i Brzozokalskiej. Ulica Olszowa to najstarsza droga łącząca Wólkę Brzozokalską, poprzez wieś Krze Duże z Radziejowicami. W powstaniu styczniowym brali udział okoliczni mieszkańcy, m.in. Walenty Siwiec, jednak nie doszło do poważniejszych starć.
W 1864 r. w wyniku dekretu uwłaszczeniowego Rządu Narodowego została zniesiona pańszczyzna. Pańszczyznę zniósł również car Rosji. Po tym okresie nastąpiła stopniowa parcelacja majątku Krasińskich w Radziejowicach, do których należała Wólka Brzozokalska. Około 1866 r. nastąpiła masowa wycinka lasu, komasacja istniejących gruntów wsi i ponowne wytyczenie jej wzdłuż obecnej ulicy Brzozokalskiej. Powstała wówczas wieś Adamów wraz z parcelą i folwarkiem, którego ślady fundamentów oraz pozostałości grabowego żywopłotu znajdują się po północnej stronie ul. Folwarcznej. W tym czasie na końcu wsi osiedlił się rosyjski sędzia, który zbudował oryginalną rosyjską daczę, obecnie najstarszy budynek we wsi, drewniane czworaki i w 1909 r. oborę z zegarem słonecznym na szczycie od ul. Brzozokalskiej (ruiny istnieją jeszcze w 2008 r.). Sędzia ten otrzymał ziemię za zasługi w tłumieniu powstania styczniowego.
Wieś organizacyjnie należała do powiatu błońskiego z siedzibą w Grodzisku Mazowieckim. W końcu XIX w do wsi dołączona została tzw. Nowina przy obecnej ul. Nowiny. Była to część nabyta od właścicieli Radziejowic przez włościan z Wólki. Nowina to nowo pozyskana, w wyniku karczowania resztek Puszczy Jaktorowskiej, ziemia. We wsi w 1891 r. urodził się Jan Siwiec, działacz chłopski i samorządowy, poseł do Sejmu II RP, przewodniczący Związku Powiatów RP.
Podczas I wojny światowej wycofywanie się wojsk rosyjskich i przemarsze wojsk niemieckich i austriackich (jesień 1914 i lato 1915). Podczas kampanii wrześniowej w 1939 r. wieś była miejscem rozbrajania się wycofujących się żołnierzy "Armii "Łódź". W latach 1939-1945 na terenie działa Armia Krajowa. Dowódcą plutonu był plut. rez. Kazimierz Bratman. W zabudowaniach Jana Siwca przyjęto i przechowano zrzut spadochronowy dokonany wraz z cichociemnymi we wrześniu 1943 r. w ramach akcji "Neon 4" na placówkę "Solnica" (9/10 IX 1943 dowódca kpt. naw. Stanisław Król Ekipa XXIX:por. Bolesław Polończyk "Kryształ" ppor. Fryderyk Serafiński "Drabina" kpt. Elżbieta Zawadzka "Zo", kurier KG AK, w powstaniu warszawskim w Wojskowej Służbie Kobiet jedyna kobieta). W 1943 r., po krótkotrwałej działalności, rozbity został lewicowy oddział czeskiego partyzanta Józefa Niedoszyckiego ps. "Pepik", prawdopodobnie podoficera – uciekiniera z Wehrmachtu, który zginął i jest pochowany niedaleko obecnej ul. Pepika. We wsi, po ucieczce z niewoli niemieckiej, ukrywał się rosyjski żołnierz Iwan, który później terroryzował okolicznych mieszkańców i jako groźny przestępca został zamordowany. Wieś była miejscem schronienia, po upadku powstania warszawskiego, dla kilku rodzin z Warszawy. W końcu 1944 r. po południowej stronie wsi ludność miejscowa zmuszona została przez Niemców do wykopania rowu przeciwczołgowego, którego pozostałości można zobaczyć wzdłuż ul. Przeciwczołgowej i na zakręcie ul. Nowiny. W styczniu 1945 r. przez wieś przeszły oddziały sowieckiej 61 Gwardyjskiej Armii Uderzeniowej rabując okolicznych mieszkańców.
Pomiędzy Wólką Brzozokalską a Adamowem zlokalizowana jest murowana kapliczka z 1930 r. którą murował Stefan Bielarski na miejscu starego drewnianego krzyża otoczonego żelaznym (zachowanym)ogrodzeniem (obecnie środek wsi Adamów). Przy ul. Olszowej (gdzie początkowo zlokalizowana była wieś) znajduje się kapliczka z 1983 roku.
W latach 1945-1948 Wólka Brzozokalska należała do powiatu błońskiego z siedzibą w Grodzisku Mazowieckim. W latach 1948-1975 r. wieś leżała na terenie powiatu grodziskiego. Od 1954 roku wieś na krótko należała do Gromadzkiej Rady Narodowej w Kuklówce Zarzecznej, która została zlikwidowana w 1959 r. W 1969 r. przywrócono zamienioną w 1954 r. na Gromadzką Radę Narodową gminę Radziejowice. W 1957 r. nastąpiła elektryfikacja wsi. W tym czasie z inicjatywy Andrzeja Siwca działającego w PTTK oddział Grodzisk Maz. wytyczone zostały szlaki turystyczne: niebieski z Grodziska Maz. do Radziejowic i żółty ze Skuł do Jaktorowa. W 1975 r. nastąpiła likwidacja powiatów i wieś włączona została do nowo utworzonego województwa skierniewickiego. Po roku 1975 wieś została ostatecznie włączona administracyjnie do wsi Adamów. Nastąpiła stopniowa wyprzedaż gruntów rolnych zamienianych na działki rekreacyjne.
Z inicjatywy Andrzeja Siwca wprowadzone zostało nazewnictwo ulic nawiązujące do historii okolicy. W latach 90. XX w. wykonana została: gazyfikacja, budowa nowej nawierzchni asfaltowej i przyłączenie do sieci telefonicznej. Na początku XXI w. wieś przyłączona została do wodociągu. Po reformie administracyjnej w 1998 r. Wólka Brzozokalska należy do nowo powstałego powiatu w Żyrardowie. Wólka Brzozokalska – Adamów częściowo rozciąga się wzdłuż malowniczego wąwozu Pisi Tucznej ze stromymi i wysokimi na sześć metrów skarpami. Zwiedzanie wąwozu jest szczególnie atrakcyjne w okresie wczesnowiosennym. W wąwozie pradoliny Pisi zamieszkują bobry, czapla i zimujące spore stada kaczek. Wąwóz jest doskonałą ostoją dla dzików i saren. Z Pisą Tuczną łączy się mniejsza struga Ruczaj mająca własny częściowo tylko dostępny wąwóz. W Ruczaju można zaobserwować raki co świadczy o czystości wody niemającej większych zagrożeń powodujących zanieczyszczenie. Na terenie wsi znajdują się pomniki przyrody, m.in. dąb szypułkowy "Maciej" o obwodzie pnia ok. 4,5 m, pod którym, według zmarłej w 2010 roku, Anny z Siwców Kwiecińskiej,pamiętającej artystę, często przesiadywał, ubrany w siermięgę, przepasany sznurem i z wielkim kapeluszem Józef Chełmoński. Drzewo to widoczne jest z wąwozu i z ul. Brzozokalskiej. Inne pomniki ostańce z Puszczy Jaktorowskiej to dęby: "Kazimierz", "Jan", "Walenty" i graby. Do pomników zaliczają się też, posadzone przez Jana Siwca: stuletnia aleja lipowa.Trzy pomniki przyrody a więc buk, dąb piramidalny i glediczja trójcierniowa, posadzone w 1929 roku to dary Prezydenta prof. Ignacego Mościckiego dla Jana Siwca, który ofiarował również cisa, mającego obecnie średnicę korony ok. 12 metrów. Numeracja domów pochodzi z końca lat 50. XX wieku i rozpoczyna się od wschodu na zachód i od południa na północ. Wcześniejsza numeracja rozpoczynała się od zabudowań oddalonych na południe od ul. Brzozokalskiej i dopiero dalej wzdłuż ulicy. I tak np. obecny numer 2 na początku wsi był dopiero nr. 7.

</doc>
<doc id="1222596" url="https://pl.wikipedia.org/wiki?curid=1222596" title="Oczar wirginijski">
Oczar wirginijski

Oczar wirginijski ("Hamamelis virginiana") – gatunek krzewu lub drzewa z rodziny oczarowatych. Pochodzi ze wschodnich stanów USA i z Kanady. Uprawiany jest jako roślina ozdobna, wykorzystywany jest także jako roślina lecznicza i do wyrobu kosmetyków. Dawniej wykonywano z tego gatunku także różdżki wykorzystywane w radiestezji.
Zastosowanie.
Roślina kosmetyczna.
W preparatach kosmetycznych oczar popularny jest ze względu na swoje właściwości ściągające. Podobnie jak ałun, stosowany jest do tamowania krwawienia w drobnych zacięciach i zmniejszania podrażnień po goleniu. Ponieważ oczar naturalnie używany jest w formie wywaru, stanowi popularny dodatek do wody po goleniu.
Destylat wodny z liści i młodych gałązek oczaru jest składnikiem farb do tatuażu, ponieważ zapobiega usuwaniu barwnika ze skóry.

</doc>
<doc id="1222598" url="https://pl.wikipedia.org/wiki?curid=1222598" title="Cirkus. The Young Persons’ Guide to King Crimson Live">
Cirkus. The Young Persons’ Guide to King Crimson Live

Cirkus. The Young Persons’ Guide to King Crimson Live – podwójny, koncertowy album grupy King Crimson prezentujący wybór nagrań utworów w wersji na żywo z lat 1969–1998. Album ten jest przeglądem koncertowych nagrań grupy z tego okresu. Nagrania pochodzą ze wszystkich okresów historii zespołu do roku 1998 i wykonywane są przez praktycznie wszystkie koncertowe składy King Crimson. Jako okładkę albumu wykorzystano obraz P.J. Crook. Mastering wykonali David Singleton i Robert Fripp.
Muzycy.
Dysk 1:
Dysk 2:
Spis utworów.
Dysk 1. Neon Heat Disease 1984 – 1998:
Dysk 2. Fractured 1969 – 1996:
Opis płyty.
Dodatkowe informacje:

</doc>
<doc id="1222599" url="https://pl.wikipedia.org/wiki?curid=1222599" title="Kostka wielowymiarowa">
Kostka wielowymiarowa



</doc>
<doc id="1222603" url="https://pl.wikipedia.org/wiki?curid=1222603" title="Atari Transputer Workstation">
Atari Transputer Workstation

Atari Transputer Workstation (znany także jako ATW-800, ATW lub Abaq) – komputer typu stacja robocza produkowany przez firmę Atari w drugiej połowie lat 80. Był oparty na INMOS transputerze, co powodowało, że był to znacznie bardziej wydajny sprzęt od pozostałych dostępnych ówcześnie na rynku.
Historia.
W 1986 roku Tim King stracił posadę w MetaComCo, wraz z kilkoma innymi pracownikami, rozpoczął pracę w firmie Perihelion Software znajdującej się w Anglii. Tam rozpoczęli pracę nad nowym systemem operacyjnym opartym na przetwarzaniu równoległym (ang. "parallel-processing operating system" – rozproszony system operacyjny) znanym jako HeliOS. W tym samym okresie współpracownik założył Perihelion (później Perihelion Hardware), by opracować nową stację roboczą opartą na transputerze, która pozwoli uruchomić HeliOS.
Za czasów Metacomco wielu pracowników zespołu Perihelion Software współpracowało zarówno z Atari, jak i z Commodore International, produkując ST BASIC oraz AmigaDOS. Kierownictwo pozostawało w kontakcie z obiema firmami. Commodore wyrażał pewne zainteresowanie tym nowym systemem oraz prezentował jego demonstracje na karcie rozszerzeń pracującej z komputerem Amiga 2000. Następnie firma straciła swe zainteresowanie tym produktem.
W tym momencie Atari spotkało się z Perihelion oraz rozpoczęło pracę, która ostatecznie przeobraziła system w ATW.
Sprzęt został po raz pierwszy zaprezentowany w listopadzie 1987 roku na targach COMDEX pod szyldem Abaq.
Opis.
System ATW składa się z trzech głównych elementów:
Wszystkie były połączone za pomocą transputerowych połączeń 20 Mbit/s. Ponadto płyta główna zawiera cztery gniazda przeznaczone na dodatkowe karty (ang. "farm cards") wyposażone w cztery transputery każda, co oznacza, że w pełni rozszerzona stacja ATW zawierać mogła 17 transputerów. Każdy pracował z zegarem 20 MHz (to jest to „20” w nazwie transputera), co przekładało się na wydajność rzędu 10 MIPS (dla każdego z nich). Szyna danych była również dostępna na zewnątrz, co umożliwiało podłączenie następnych stacji ATW tworzących jedną dużą farmę. Płyta główna posiadała także oddzielne gniazdo dla pojedynczego przełącznika krzyżowego INMOS (ang. INMOS crossbar switches), który usprawniał wydajność sieci przesyłającej dane między poszczególnymi procesorami.

</doc>
<doc id="1222607" url="https://pl.wikipedia.org/wiki?curid=1222607" title="Solid Bond">
Solid Bond

Solid Bond – album Grahama Bonda zbierający jego najlepsze utwory nagrane z Graham Bond Quartet i Graham Bond Organisation.
Historia i charakter albumu.
Album obrazuje moment w historii grupy, gdy zaczęła ona przechodzić od luźnych i swobodnych rytmów jazzowych (10, 11, 12) do bardziej stałego rockowego rytmu (reszta utworów).
Nagrania te jasno wykazują prekursorski charakter grupy dla progresywnego rocka, jazz rocka i blues rocka.
Bond zamienił już wtedy swój wizerunek wybitnego i znakomicie rokującego saksofonisty jazzowego na wizerunek organisty i wokalisty rockowego. Był pierwszym, który zaczął grać na organach Hammonda.
Były to także najpewniej pierwsze nagrania Johna McLaughlina, który niedługo potem został zwolniony "za nietrzymanie rytmu".
Muzycy z tej grupy grali później w tak znakomitych zespołach jak np. Cream (Bruce i Baker) i Colosseum (Hiseman i Heckstall-Smith).

</doc>
<doc id="1222608" url="https://pl.wikipedia.org/wiki?curid=1222608" title="Sedativa">
Sedativa

Sedativa – polski zespół grający muzykę dub/reggae. Założony w 2000 roku w Warszawie, jako dwuosobowy elektroniczny projekt Ramiego Al Ali (instrumenty klawiszowe) oraz Ignaca (groovebox). Nazwa pochodzi od "sedativa" (z łac. leki uspokajające).
Wkrótce do zespołu dołączył Jurek „Buras” Burkacki (gitara basowa), a następnie Andrzej „Jawor” Jaworowski(gitara), grający wcześniej w zespole Transmisja.
Sedativa zadebiutowała w 2001 roku na składance "„Dub out of Poland”" utworem "„Chanting the water away”". Na perkusji zasiadł Marcin „Ułan” Ułanowski, na trąbce Dominik Trębskia na instrumentach perkusyjnych Pablo.
W roku 2004 Ułana za perkusją zastąpił Sarhan Kubeisi, gitarzysta zespołu Satellite.
W tym okresie z grupą współpracował także Pablopavo śpiewający równolegle w Vavamuffin, czego owocem jest utwór "„Banda Saskerland”" wydany na składance "„Dwa Gołębie – Kuba Wojewódzki Show”" oraz film Xawerego Żuławskiego zrealizowany dla TVP Kultura, przedstawiający koncert grupy w "Pracowni Izerskiej" w Szklarskiej Porębie.
W latach 2007–2008 z zespołem współpracował Bartosz „GanjaNinja” Dzienkiewicz oraz Lubay.
W 2008 roku zespół rozpoczął pracę nad nową płytą z Dawidem Portaszem (Jafia Namuel), która została nagrana w Kings Tone Studio, a której mix powierzono znakomitemu duetowi Mario &amp; Smok (Studio As One). Na płycie gościnnie wystąpili: Bartek Szopiński(Hammond), Tomek Busławski (brass, wood-wind instruments). Płyta miała swoją premierę 18 kwietnia 2011 roku.
W 2009 roku Sarhana zastąpił na perkusji Marcin Ułanowski. Do zespołu dołączył wtedy także Tomasz „Tomacki” Mackiewicz (instrumenty klawiszowe).
Sedativa tworzy muzykę na styku kultur i gatunków muzycznych. Oryginalne i nowoczesne brzmienie muzycy osiągnęli dzięki umiejętnemu połączeniu reggae, jazzu, rocka, funky, dubu oraz elementów muzyki arabskiej, które razem z charyzmatycznym wokalem Dawida Portasza tworzą niepowtarzalny przekaz.

</doc>
<doc id="1222611" url="https://pl.wikipedia.org/wiki?curid=1222611" title="Wyrób gotowy">
Wyrób gotowy

Wyrób gotowy – wyrób własnej produkcji, którego proces przerobu został całkowicie zakończony, wykonane usługi, prace naukowo-badawcze, prace projektowe, geodezyjno-kartograficzne, zakończone roboty, w tym także budowlane.
Wyrobem gotowym może być zarówno produkt ostateczny, który trafia do klienta (sklepu, hurtowni, czy klienta detalicznego), jak i półprodukt, który trafi do innej fabryki czy przetwórni. Innymi słowy, możemy powiedzieć, że jest to wynik ostateczny działania produkcyjnego, jednego danego przedsiębiorstwa produkcyjnego.
Wyroby gotowe są przechowywane na ogół w magazynach wyrobów gotowych, jednak strategie logistyczne niektórych przedsiębiorstw sprawiają, że wyroby gotowe prosto z produkcji są ładowane na środek transportu.

</doc>
<doc id="1222615" url="https://pl.wikipedia.org/wiki?curid=1222615" title="Come An' Get It">
Come An' Get It



</doc>
<doc id="1222616" url="https://pl.wikipedia.org/wiki?curid=1222616" title="Paice Ashton Lord">
Paice Ashton Lord



</doc>
<doc id="1222620" url="https://pl.wikipedia.org/wiki?curid=1222620" title="Bartosz Grykowski">
Bartosz Grykowski

Bartosz Grykowski (ur. 1981) – polski pisarz fantasy, prawnik.
W 2005 został wyróżniony w konkursie ogłoszonym przez Przedsiębiorstwo Wydawnicze „Rzeczpospolita” SA, wydawcę magazynu „Detektyw” za kryminał „10 lat później”. W 2007 nakładem wydawnictwa SuperNowa ukazała się powieść fantasy jego autorstwa zatytułowana „Piąty anioł”.
Jest adwokatem, partnerem w kancelarii prawnej.

</doc>
<doc id="1222623" url="https://pl.wikipedia.org/wiki?curid=1222623" title="Bruno Alves">
Bruno Alves

Bruno Eduardo Regufe Alves (wym. ; ur. 27 listopada 1981 w Póvoa de Varzim) – portugalski piłkarz, występujący na pozycji obrońcy. Jego brat – Geraldo również został piłkarzem.
Kariera klubowa.
Bruno Alves zawodową karierę rozpoczął w FC Porto. W 1999 zadebiutował w jego rezerwach, dla których rozegrał łącznie 55 spotkań i strzelił 8 goli. Następnie był wypożyczany do innych drużyn: kolejno do SC Farense, Vitórii SC oraz AEK Ateny.
W 2005 Bruno Alves powrócił do swojego pierwszego klubu w karierze – FC Porto i zdobył z nim mistrzostwo Portugalii. W sezonie 2005/2006 wystąpił jednak tylko w 7 ligowych pojedynkach. Kluczowym momentem w karierze Bruno Alvesa było przybycie na Estádio do Dragão Jesualdo Ferreiry. Wówczas Alves wywalczył sobie miejsce w pierwszym składzie i razem ze swoim rodakiem Pepe stworzył duet środkowych obrońców. Porto w sezonie 2006/2007 sięgnęło po mistrzostwo kraju, a to samo osiągnięcie powtórzyło w kolejnych rozgrywkach.
W czerwcu 2007 Portugalczyk był łączony z przenosinami najpierw do Aston Villi, a później do Liverpoolu. Oba te transfery ostatecznie nie doszły do skutku. W sezonie 2008/2009 Bruno Alves razem ze swoim klubem zdobył wszystkie krajowe trofea – mistrzostwo, Puchar oraz Superpuchar Portugalii. W rozgrywkach Primeira Liga zanotował 30 występów i strzelił 5 bramek. Zdobył między innymi zwycięskiego gola w wygranym 2:1 spotkaniu z lizbońskim Sportingiem. Za sezon 2008/2009 Alves został nagrodzony nagrodą dla najlepszego zawodnika ligowych rozgrywek.
3 sierpnia 2010 za 22 miliony euro Alves został sprzedany do rosyjskiego Zenitu Petersburg, gdzie dołączył do swoich rodaków Danny’ego i Fernando Meiry.
1 lipca 2013 roku został sprzedany z 5,5 mln euro do tureckiego Fenerbahçe SK.
W lipcu 2018 roku został zawodnikiem Parma Calcio.
Kariera reprezentacyjna.
W reprezentacji Portugalii Bruno Alves zadebiutował 5 czerwca 2007 roku w zremisowanym 1:1 spotkaniu przeciwko Kuwejtowi. W maju 2008 roku Luiz Felipe Scolari powołał go do kadry na mistrzostwa Europy, na których Portugalczycy dotarli do ćwierćfinału. 14 listopada 2009 roku Bruno Alves strzelił zwycięskiego gola dla drużyny narodowej w wygranym 1:0 meczu barażowym o awans do Mistrzostw Świata 2010 z Bośnią i Hercegowiną.

</doc>
<doc id="1222631" url="https://pl.wikipedia.org/wiki?curid=1222631" title="Sanjay Suri">
Sanjay Suri

Sanjay Suri (hindi: संजय सूरी, ur. 6 kwietnia 1971 w Śrinagarze (Dżammu i Kaszmir, Indie) – bollywoodzki aktor, który karierę zaczął w zawodzie modela. 
Życiorys.
Debiutował w 1999 ("Pyaar Mein Kabhi Kabhi"), ale przełomem dla niego były role u boku Juhi Chawla ("Jhankaar Beats" 2003, "My Brother… Nikhil" 2005 - rola chorego na AIDS homoseksualisty - i "Bas Ek Pal" 2006).
Najmłodszy z trojga (brat Raj i siostra Vasundara), żonaty z Ambiką, syn (ur. w sierpniu 2007 )

</doc>
<doc id="1222635" url="https://pl.wikipedia.org/wiki?curid=1222635" title="Chita">
Chita

 – miasto w Japonii, na wyspie Honsiu, w prefekturze Aichi.
1 kwietnia 1955 roku miasteczko Chita powstało przez połączenie miasteczek Okada, Asahi i Yawata (z powiatu Chita). 1 kwietnia 1970 roku Chita zdobyło status miasta.
Populacja.
Zmiany w populacji Chity w latach 1970–2015:

</doc>
<doc id="1222636" url="https://pl.wikipedia.org/wiki?curid=1222636" title="Nubar Pasza">
Nubar Pasza

Boghos Nubar Pasza (arab. بوغوص نوبار باشا, orm. Պօղոս Նուպար փաշա; ur. w styczniu 1825 w Smyrnie w Imperium Osmańskim, zm. 14 stycznia 1899 w Paryżu) – egipski polityk ormiańskiego pochodzenia, pierwszy premier Egiptu. Na przestrzeni swej kariery trzykrotnie sprawował urząd premiera: po raz pierwszy od sierpnia 1878 do 23 lutego 1879, po raz drugi od 10 stycznia 1884 do 9 czerwca 1888 i wreszcie od 16 kwietnia 1894 do 12 listopada 1895.
Lata młodości.
Urodził się w Smyrnie, dzisiejszym Izmirze w Turcji jako syn ormiańskiego kupca nazwiskiem Mgrdich, który ożenił się z krewną beja Boghosa Jusufiana, wpływowego ministra Muhammada Alego. Bej Boghos obiecał zająć się przyszłością młodego krewniaka i za jego radą chłopiec został wysłany najpierw do Vevey, a następnie do Tuluzy, by pobierać nauki u jezuitów, którzy wpoili mu znakomitą znajomość języka francuskiego.
Przed ukończeniem osiemnastego roku życia przybył do Egiptu i po kilkunastu miesiącach stażu w charakterze sekretarza beja, który był w tym czasie ministrem gospodarki i spraw zagranicznych, został drugim sekretarzem kedywa. W 1845 został pierwszym sekretarzem Ibrahima Paszy, któremu towarzyszył w specjalnej misji do Europy.
Abbas Pasza, następca Ibrahima od 1848, zaangażował Nubara na tych samych warunkach i posłał go w 1850 do Londynu jako swego przedstawiciela w sporze z sułtanem tureckim żądającym by Egipt pozostał w rękach rodziny Muhammada Alego. Misja zakończyła się pełnym sukcesem, za co Nubar mianowany został bejem; w 1853 został posłany z podobnym zadaniem do Wiednia, gdzie przebywał do śmierci Abbasa w lipcu 1854.
Nowy wicekról Egiptu, Sa’id Pasza, natychmiast go zdymisjonował, ale po dwóch latach uczynił zeń swego głównego sekretarza, a następnie powierzył mu pieczę nad całością usług transportowych na szlaku handlowym wiodącym przez Egipt do Indii. Nubar okazał się niezastąpiony przy budowie linii kolejowej z Kairu do Suezu. Po jakimś czasie wrócił do funkcji sekretarza Sa’ida, którą to pozycję utrzymał aż do śmierci władcy w 1863.
Minister Isma’ila.
Po objęciu władzy przez Isma’ila Paszę Nubar poczuł się panem swego losu. Obaj traktowali się po przyjacielsku; Isma’il był nadto bardziej przewidywalny od swych poprzedników, a do zdolności Nubara przekonywać się nie musiał, o czym świadczy fakt i wysłał go natychmiast z delikatną misją do Stambułu, nie tylko w celu powiadomienia sułtana o sukcesji, ale również dla uzyskania zgody na kilka przedsięwzięć, w tym przede wszystkim ukończenie Kanału Sueskiego, zmianę tytułu na "kedyw" i zmianę linii dziedziczenia stanowiska.
W pierwszej sprawie odniósł pełny sukces; sułtan, przekonany, że kanał to jedynie niewinna mrzonka, zgodził się bez wahania. Ucieszony Isma’il mianował Nubara paszą, a sułtan zatwierdził tytuł tak rzadko przyznawany chrześcijanom. Była to jednak dopiero połowa spraw do załatwienia. Teraz Nubar został wysłany do Paryża, by uzyskać zgodę na oddzielenie Egiptu i "Canal Company". W przypływie tego, co sam nazywał "kosztownym entuzjazmem", zostawił kwestię arbitrażowi samego cesarza Napoleona, co kosztowało Egipt 4 milionów funtów szterlingów. Po powrocie został pierwszym ministrem robót publicznych Egiptu, a w 1866 ministrem spraw zagranicznych natychmiast wysłanym do Stambułu dla załatwienia dwóch zaległych spraw.
W czerwcu 1867 Isma’il został oficjalnie uznany kedywem Egiptu z prawem dziedziczenia przez najstarszego syna. Ale teraz przed Nubarem stanęło zadanie trudniejsze do wykonania niż wszystkie poprzednie. Starożytny system przepisów prawnych zwanych kapitulacjami, obowiązujący w Imperium Osmańskim od XV wieku, w Egipcie urósł do pokracznej postaci siedemnastu "imperia in imperio": siedemnaście konsulatów siedemnastu odrębnych państw dysponowało siedemnastoma kodeksami, na mocy wyłącznie których ich poddani mogli być sądzeni. Francuza można było pozwać tylko przed sąd francuski, z apelacją w Aix-en-Provence, Włocha przed włoskim, Rosjanina przed rosyjskim. Propozycja Nubara polegała na tym, by wszystkie te sądy zastąpić trybunałem międzynarodowym operującym jednym, zunifikowanym kodeksem. Wygrał, mimo sprzeciwu wszystkich zainteresowanych sił, zwłaszcza zaś Wysokiej Porty, co stawia go w szeregu najwybitniejszych polityków tamtych czasów.
Ekstrawagancka polityka Isma’ila, za co trudno w pełni obarczać Nubara, zaprowadziła Egipt na krawędź bankructwa i doprowadziła do interwencji Wielkiej Brytanii i Francji. Pod presją Isma’il musiał zgodzić się na powstanie połączonych ministerstw z Nubarem i Charlesem Riversem Wilsonem jako ministrami finansów i markizem de Blignières jako ministrem robót publicznych. Nubar, czując wsparcie Wielkiej Brytanii i Francji, chciał zredukować pozycję Ismai’la do konstytucyjnego monarchy, ale uparty Isma’il poderwał kilka oddziałów armii do puczu przeciw własnemu ministrowi. Brytyjski i francuski rząd, zamiast wesprzeć ministra przeciw kedywowi, zgodziły się na dymisję Nubara, ale gdy za nią poszły dymisje Riversa Wilsona i de Blignièresa zrozumiały, że sytuacja staje się krytyczna, wobec czego wymogły na sułtanie odwołanie Ismai’la i powołanie jego syna Taufika na kedywa (1879). Nubar był poza rządem do 1884.
Koniec kariery.
W międzyczasie Wielka Brytania postanowiła interweniować zbrojnie – stoczona została bitwa pod Tel-el-Kebir, Arabi Pasza został ukarany, a sir Evelyn Baring (późniejszy lord Cromer) zastąpił sir Edwarda Baldwina Maleta. Rząd brytyjski, za namową Baringa, obstawał przy ewakuacji Sudanu, Muhammad Szeryf Pasza został zmuszony do rezygnacji z urzędu premiera, na które to stanowisko powołano ponownie bardziej spolegliwego Nubara, który mógł prowadzić politykę, z którą się otwarcie nie zgadzał, ale którą uważał za jedyną możliwą pod brytyjskim dyktatem. W tym czasie zwykł był mawiać: "Nie jestem tu by rządzić Egiptem, ale by wykonywać brytyjskie polecenia. Jestem tylko od oliwienia cudzych kół."
Rijad Pasza, który nastał po nim, był, z ośmiomiesięczną przerwą, premierem do kwietnia 1894, kiedy to Nubar powrócił na stanowisko. Do tego czasu lord Cromer zdołał całkowicie opanować rząd i administrację, a Nubar pojął, że jego rola jako premiera sprowadza się do zasady: Cromer jest prawdziwym władcą Egiptu, a po śmierci Taufika w 1892 nie było innego wyjścia niż bezpośrednia władza Brytyjczyków.
W listopadzie 1895 Nubar zakończył swą 50-letnią karierę i przeszedł na emeryturę. Żył jeszcze trzy lata, dzieląc czas pomiędzy Kair i Paryż, gdzie zmarł.
Nubaraszen, przedmieście Erywania, zostało zbudowane z jego inicjatywy i dziś nosi jego imię.

</doc>
<doc id="1222638" url="https://pl.wikipedia.org/wiki?curid=1222638" title="Makrocykl">
Makrocykl



</doc>
<doc id="1222639" url="https://pl.wikipedia.org/wiki?curid=1222639" title="Makrocykle">
Makrocykle



</doc>
<doc id="1222642" url="https://pl.wikipedia.org/wiki?curid=1222642" title="Inazawa">
Inazawa

 – miasto w Japonii, w prefekturze Aichi, na wyspie Honsiu.
Historia.
1 kwietnia 1889 roku w powiecie Nakashima została utworzona miejscowość Inazawa. 10 maja 1906 roku powiększyła się o wioski Ichiji, Kōnomiya, Yamagata, Orizumu (下津村) i części wiosek Ōe, Nakashima i Inaho (z powiatu Nakashima). 15 kwietnia 1955 roku miejscowość powiększyła się o teren wiosek Meiji, Chiyoda i Ōsato (z powiatu Nakashima).
1 listopada 1958 roku Inazawa zdobyła status miasta. 1 kwietnia 2005 roku miasto powiększyło się o miejscowości Sobue i Heiwa (z powiatu Nakashima).
Położenie.
Miasto leży w zachodniej części prefektury nad rzeką Kiso. Graniczy z miastami:
Populacja.
Zmiany w populacji Inazawy w latach 1970–2015:

</doc>
<doc id="1222644" url="https://pl.wikipedia.org/wiki?curid=1222644" title="Magda Genuin">
Magda Genuin

Magda Genuin (ur. 17 czerwca 1979 r. w Agordo) – włoska biegaczka narciarska, reprezentantka klubu C.S. Esercito.
Jej najlepszym indywidualnym wynikiem olimpijskim jest 5. miejsce w sprincie stylem klasycznym na igrzyskach olimpijskich w Vancouver. Podczas mistrzostw świata w Sapporo zajęła 12. miejsce w biegu na 10 km stylem dowolnym co jest jej największym indywidualnym osiągnięciem na mistrzostwach świata. Najlepsze wyniki w Pucharze Świata osiągnęła w sezonie 2008/2009, kiedy to zajęła 21. miejsce w klasyfikacji generalnej, a w klasyfikacji sprintu była siódma. Po sezonie 2010/2011 postanowiła zakończyć karierę.

</doc>
<doc id="1222655" url="https://pl.wikipedia.org/wiki?curid=1222655" title="Gérard Gili">
Gérard Gili

Gérard Gili (ur. 7 stycznia 1952 w Marsylii) – piłkarz francuski grający na pozycji bramkarz, a po zakończeniu kariery trener piłkarski. W swojej karierze występował w takich klubach jak: Olympique Marsylia, SC Bastia, FC Rouen i Olympique Alès. Był też trenerem Olympique Marsylia, Girondins Bordeaux, Bastii i selekcjonerem reprezentacji Egiptu oraz Wybrzeża Kości Słoniowej.

</doc>
<doc id="1222656" url="https://pl.wikipedia.org/wiki?curid=1222656" title="Archeopteryksokształtne">
Archeopteryksokształtne

Archeopteryksokształtne (Archaeopterygiformes) – rząd bardzo wczesnych ptaków żyjących w jurze i prawdopodobnie w kredzie. Obejmuje on jednego z najbardziej znanych spośród wymarłych i najwcześniejszego znanego ptaka, archeopteryksa.
Spośród innych wczesnych ptaków wyróżniał je kostny ogon (dzisiejsze ptaki posiadają pygostyl, trójkątne krótkie zakończenie kręgosłupa powstałe ze zrośniętych ostatnich kręgów). U niektórych gatunków występował też posiadający wielką ruchomość drugi palec u kończyny dolnej.
Systematyka.
Rząd ten zawiera jedną tylko rodzinę. O ile rząd ten nie był nigdy zdefiniowany z punktu widzenia filogenetyki, rodzina archeopteryksów doczekała się takowej definicji w 2005 r., kiedy to Paul Sereno określił ją jako zawierającą wszystkie gatunki ptaków bliższe archeopteryksowi niż klad Neornithes, zawierający ptaki współczesne.
Niektórzy naukowcy włączają do omawianego rzędu dromeozaury, zwykle klasyfikowane jako nieptasie dinozaury w rzędzie dinozaury gadziomiedniczne i podrzędzie teropody. Kolejne odkrycia zamiast wyjaśniać czyniły problem coraz bardziej mętnym. Nie można bowiem w obecnej chwili wykluczyć, że welociraptor, jeden z bardziej znanych dinozaurów drapieżnych (choćby za sprawą filmu "Park Jurajski"), powinien być zaklasyfikowany do ptaków, a nie reszty dinozaurów. Większość badań wskazuje jednak na to, iż dromeozaury jako znacznie bardziej prymitywnie od ptaków (co nie oznacza, iż nie były one świetnie przystosowanymi do życia w swym środowisku stworzeniami) powinny zostać jednak sklasyfikowane poza nimi.
Okazuje się też, że niektóre rodzaje pierwotnie umieszczone w tym rzędzie też musiały zostać z niego usunięte. Przykładem jest protarcheopteryks, obecnie należący do owiraptorozaurów. Także proornis wydaje się nie należeć do archeopteryksokształtnych. Podobnie jinfengopteryksa obecnie zalicza się do troodontów.

</doc>
<doc id="1222657" url="https://pl.wikipedia.org/wiki?curid=1222657" title="Kometa Biela">
Kometa Biela



</doc>
<doc id="1222661" url="https://pl.wikipedia.org/wiki?curid=1222661" title="Michaił Zinkiewicz">
Michaił Zinkiewicz

Michaił Michajłowicz Zinkiewicz, ros. Михаил Михайлович Зинкевич (ur. w 1883 r., zm. 24 grudnia 1944 r. lub w lutym 1945 r. w Bośni) – rosyjski wojskowy (generał major), emigracyjny publicysta i działacz wojskowy, dowódca junkierskiego batalionu 5 pułku Rosyjskiego Korpusu Ochronnego podczas II wojny światowej.
Ukończył władimirowski korpus kadetów w Kijowie, a następnie Michajłowską Szkołę Artyleryjską w Petersburgu. Służył w 6 wschodniosyberyjskiej brygadzie artylerii.
Brał udział w wojnie rosyjsko-japońskiej w latach 1904–1905. W 1910 r. ukończył nikołajewską akademię sztabu generalnego. Uczestniczył w I wojnie światowej. W 1915 r. w stopniu podpułkownika został szefem sztabu syberyjskiej kozackiej brygady walczącej na kaukaskim froncie. W 1918 r. jako pułkownik przystąpił do białych. Walczył z bolszewikami na Kubaniu w szeregach 2 dywizji piechoty jako zastępca dowódcy jednego z jej pułków. W 1920 r. w stopniu generała majora został zastępcą dowódcy aleksiejewskiej dywizji piechoty.
Po ewakuacji wojsk białych z Krymu do Gallipoli w listopadzie tego roku, zamieszkał w Bułgarii. Objął funkcję inspektora klas nikołajewskiej szkoły kawaleryjskiej. Od 1922 r. pełnił nominalną funkcję dowódcy aleksiejewskiego pułku piechoty. Jednocześnie wydawał pismo pt. „Вестник Галлиполийцев”. W okresie II wojny światowej podjął współpracę z Niemcami. Został dowódcą junkierskiego batalionu 5 pułku Rosyjskiego Korpusu Ochronnego. 24 grudnia 1944 r. lub w lutym 1945 r. zmarł od ran odniesionych w walkach z komunistycznymi partyzantami jugosłowiańskimi na północ od Sarajewa.

</doc>
<doc id="1222663" url="https://pl.wikipedia.org/wiki?curid=1222663" title="Zakon pijarów">
Zakon pijarów



</doc>
<doc id="1222664" url="https://pl.wikipedia.org/wiki?curid=1222664" title="Zamek Burghausen">
Zamek Burghausen

Zamek Burghausen (niem. "Burg zu Burghausen") – zamek leżący nad starym miastem Burghausen. Jego długość wynosi 1043 m, co czyni go najdłuższym założeniem obronnym typu w Europie.
Większa część budynków i ogólny wygląd pochodzą z lat 1393–1505, kiedy zamek był rezydencją dolnobawarskiej linii Wittelsbachów.
Od 1485 zamek był rezydencją polskiej księżniczki Jadwigi Jagiellonki (zm. 1502), żony księcia bawarskiego Jerzego Bogatego (zm. 1503), córki króla Kazimierza IV Jagiellończyka.
Gdy zamek przestał służyć jako książęca rezydencja został przekazany miastu Burghausen. Do 1802 mieścił się w nim książęcy urząd podatkowy. Wiązał się z tym status miasta stołecznego. Zamek w okresie tym był przebudowywany. W latach 1763–1891 był wykorzystywany jako siedziba garnizonu wojskowego, co spowodowało jego kolejne przebudowy.
Obecnie zamek i otaczający go teren to jedna z nielicznych w Europie ostoi ibisów grzywiastych

</doc>
<doc id="1222665" url="https://pl.wikipedia.org/wiki?curid=1222665" title="Lamentowe Góry">
Lamentowe Góry

Lamentowe Góry (tyt. oryg. "The Mountains of Mourning") – mikropowieść science fiction z elementami kryminału z 1989 r., autorstwa amerykańskiej pisarki Lois McMaster Bujold, część Sagi Vorkosiganów. W Polsce opublikowana najpierw w miesięczniku Nowa Fantastyka (numery 02-03/1994), a następnie wydana w zbiorze Granice nieskończoności.
Opowiadanie otrzymało najważniejsze nagrody w literaturze fantastycznej: Hugo (1990) i Nebulę (1989), obydwie w kategorii "opowiadanie".
Fabuła.
Do posiadłości Vorkosiganów, Vorkosigan Surleau, dociera młoda kobieta z zapadłej wsi Silvy Vale. Chce skorzystać z prawa przysługującego każdemu poddanemu lorda i złożyć skargę. Jej nowonarodzone dziecko prawdopodobnie zostało zamordowane, a matka podejrzewa o zbrodnię własnego męża. Mała dziewczynka urodziła się bowiem z tzw. "zajęczą wargą", co w zacofanym świecie Barrayaru tępione jest jako mutacja. Lord Aral Vorkosigan jako swój "głos" wysyła do wsi syna, Milesa, dla którego będzie to pierwsze zmierzenie się z obowiązkami lordowskimi. Sprawa jest dla niego o tyle trudna, że sam Miles wygląda jak mutant – jest karłem z krzywymi nogami. Na miejscu Miles przeprowadza klasyczne dochodzenie policyjne, opierające się na psychologicznych sztuczkach. Musi zmierzyć się nie tylko z wieloletnimi uprzedzeniami i zabobonami, ale i z zamachem na swoje życie. Mordercą okazuje się nie ojciec dziewczynki, ale jego matka, kobieta z mroczną przeszłością, wcześniej wielokrotna morderczyni także swoich dzieci, w jej oczach nie do końca spełniających surowe wymogi poprawności fizycznej. Miles wydaje na morderczynię surowy wyrok, a młodych zachęca do kształcenia się w stolicy prowincji. Poświęca także swoje prywatne dochody na zakup nowoczesnego wyposażenia dla wioski.

</doc>
<doc id="1222667" url="https://pl.wikipedia.org/wiki?curid=1222667" title="RAC">
RAC



</doc>
<doc id="1222671" url="https://pl.wikipedia.org/wiki?curid=1222671" title="Hekinan">
Hekinan

 – miasto w Japonii, w prefekturze Aichi, na wyspie Honsiu nad zatoką Mikawa.
Miasto powstało 5 kwietnia 1948 roku w wyniku połączenia miejscowości Ōhama, Shinkawa, Tanao i wioski Asahi z powiatu Hekikai.
Populacja.
Zmiany w populacji Hekinanu w latach 1970–2015:

</doc>
<doc id="1222673" url="https://pl.wikipedia.org/wiki?curid=1222673" title="Dekanat żuromiński">
Dekanat żuromiński

Dekanat żuromiński - dekanat diecezji płockiej z siedzibą w Żurominie. 
Lista parafii:
"stan na dzień 01.07.2020"

</doc>
<doc id="1222674" url="https://pl.wikipedia.org/wiki?curid=1222674" title="Broderyk Bode">
Broderyk Bode



</doc>
<doc id="1222676" url="https://pl.wikipedia.org/wiki?curid=1222676" title="Gerwazy Reguła">
Gerwazy Reguła

Gerwazy Reguła (ur. 22 lipca 1969 w Chorzowie) – polski reżyser, oraz scenarzysta. Jest absolwentem Akademii Ekonomicznej Zarządzania i Marketingu (1994). Ukończył studia podyplomowe reżyserii (1997). Był jurorem w programie Zostań Gwiazdą Filmową.
Nagrody.
Otrzymał Nagrodę Specjalną Jury podczas 6. Festiwalu Debiutów Filmowych Krajów Bałtyckich w Swietłogorsku, jest laureatem III nagrody w polskiej edycji Międzynarodowego Konkursu Scenariuszowego o Nagrodę Hartley – Merrill za scenariusz "Krasnal" (2001), został laureatem I nagrody w konkursie organizowanym przez tygodnik "Film" na treatment filmu fabularnego za tekst "Strajk, seks i krasnoludki" (2001). Brązowy Granat na Ogólnopolskim Festiwalu Filmów Komediowych w Lubomierzu 2015 za film "Ostatni klaps"

</doc>
<doc id="1222678" url="https://pl.wikipedia.org/wiki?curid=1222678" title="Gilbert Wimple">
Gilbert Wimple



</doc>
<doc id="1222679" url="https://pl.wikipedia.org/wiki?curid=1222679" title="Niewładcze działania administracji">
Niewładcze działania administracji



</doc>
<doc id="1222683" url="https://pl.wikipedia.org/wiki?curid=1222683" title="Praha Bubny">
Praha Bubny



</doc>
<doc id="1222684" url="https://pl.wikipedia.org/wiki?curid=1222684" title="Praha Dejvice">
Praha Dejvice



</doc>
<doc id="1222685" url="https://pl.wikipedia.org/wiki?curid=1222685" title="Praha Holyně">
Praha Holyně



</doc>
<doc id="1222686" url="https://pl.wikipedia.org/wiki?curid=1222686" title="Praha Libeň">
Praha Libeň



</doc>
<doc id="1222687" url="https://pl.wikipedia.org/wiki?curid=1222687" title="Praha Sedlec">
Praha Sedlec



</doc>
<doc id="1222688" url="https://pl.wikipedia.org/wiki?curid=1222688" title="Praha Smíchov">
Praha Smíchov



</doc>
<doc id="1222690" url="https://pl.wikipedia.org/wiki?curid=1222690" title="Praha Vršovice">
Praha Vršovice



</doc>
<doc id="1222691" url="https://pl.wikipedia.org/wiki?curid=1222691" title="Praha Zličín">
Praha Zličín



</doc>
<doc id="1222692" url="https://pl.wikipedia.org/wiki?curid=1222692" title="Brno Lesná">
Brno Lesná



</doc>
<doc id="1222693" url="https://pl.wikipedia.org/wiki?curid=1222693" title="Lionheart">
Lionheart

Zobacz też

</doc>
<doc id="1222694" url="https://pl.wikipedia.org/wiki?curid=1222694" title="Archeopteryksy">
Archeopteryksy

Archeopteryksy (Archaeopterygidae) – rodzina wymarłych ptaków z rzędu archeopteryksokształtnych (Archaeopterygiformes), obejmująca najbardziej znanego z prehistorycznych ptaków i jednego z pierwszych ptaków w ogóle – archeopteryksa. Obejmuje ona rodzaje przypominające jeszcze gady, bliższe archeopteryksowi niż ptakom współczesnym z grupy Neornithes. Rodzina ta obejmuje stadia pośrednie między dwiema gromadami zwierząt – gadami i ptakami.

</doc>
<doc id="1222695" url="https://pl.wikipedia.org/wiki?curid=1222695" title="Karim Ainouz">
Karim Ainouz



</doc>
<doc id="1222696" url="https://pl.wikipedia.org/wiki?curid=1222696" title="Lwie serce">
Lwie serce



</doc>
<doc id="1222697" url="https://pl.wikipedia.org/wiki?curid=1222697" title="Teodor Nott">
Teodor Nott



</doc>
<doc id="1222698" url="https://pl.wikipedia.org/wiki?curid=1222698" title="Prodoks">
Prodoks

Prodoks (od "Promotor Dobrej Książki") – wydawnictwo i księgarnia wysyłkowa założona przez Romana Kluskę.
Po 2008 roku księgarnia wysyłkowa prowadzona przez Gloria24.pl. 
Historia.
Prodoks Sp. z o.o. powstała w 2001 roku i zajmowała się promocją książek opartych na tradycyjnych wartościach, szczególnie chrześcijańskich. W roku 2005 firma Prodoks zaczęła wydawać Dobry Magazyn, który był połączeniem katalogu oraz magazynu skierowanego do czytelników szukających wartości chrześcijańskich w świecie.
Od stycznia 2008 roku dzięki porozumieniu pomiędzy Romanem Kluską a spółką cywilną „GLORIA24.pl – Tomasz Balon-Mroczka, Józef Dusza, Halina Marchut, Andrzej Sobczyk” ta druga została właścicielem marki prodoks.pl, a spółka Prodoks Sp. z o.o. została zlikwidowana (wykreślona z KRS) 25 października 2008 roku.

</doc>
<doc id="1222704" url="https://pl.wikipedia.org/wiki?curid=1222704" title="34. ceremonia wręczenia Złotych Globów">
34. ceremonia wręczenia Złotych Globów

Złote Globy za 1976 rok odbyły się 29 stycznia 1977 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymał Walter Mirisch.Nagrodę Henrietty dla najbardziej popularnych aktorów otrzymali Robert Redford i Sophia Loren.
Laureaci:
Kino.
Najlepszy film dramatyczny.
Rocky, reż. John G. Avildsen
nominacje:
Najlepsza komedia lub musical.
Narodziny gwiazdy, reż. Frank Pierson
nominacje:
Najlepszy aktor dramatyczny.
Peter Finch – Sieć (pośmiertnie)
nominacje:
Najlepsza aktorka dramatyczna.
Faye Dunaway – Sieć
nominacje:
Najlepszy aktor w komedii lub musicalu.
Kris Kristofferson – Narodziny gwiazdy
nominacje:
Najlepsza aktorka w komedii lub musicalu.
Barbra Streisand – Narodziny gwiazd
nominacje:
Najlepszy aktor drugoplanowy.
Laurence Olivier – Maratończyk
nominacje:
Najlepsza aktorka drugoplanowa.
Katharine Ross – Przeklęty rejs
nominacje:
Najlepsza reżyseria.
Sidney Lumet – Sieć
nominacje:
Najlepszy scenariusz.
Paddy Chayefsky – Sieć
nominacje:
Najlepsza muzyka.
Paul Williams i Kenny Ascher – Narodziny gwiazdy
nominacje:
Najlepsza piosenka.
„Evergreen (Love Theme from A Star Is Born)” - Narodziny gwiazdy – muzyka: Barbra Streisand; słowa: Paul Williams
nominacje:
Najlepszy film zagraniczny.
Twarzą w twarz, reż. Ingmar Bergman 
nominacje:
Najlepszy film dokumentalny.
Altars of the World, reż. Lew Ayres
nominacje: 
Najbardziej obiecujący nowy aktor.
Arnold Schwarzenegger – Niedosyt
nominacje:
Najbardziej obiecująca nowa aktorka.
Jessica Lange – King Kong
nominacje:

</doc>
<doc id="1222725" url="https://pl.wikipedia.org/wiki?curid=1222725" title="Chiryū">
Chiryū

 – miasto w Japonii, na wyspie Honsiu, w prefekturze Aichi.
Znajduje się tu także Chiryū-juku – trzydziesta dziewiąta z 53 stacji szlaku Tōkaidō. W okresie Edo był najbardziej wysuniętym na zachód miastem w prowincji Mikawa. Stacja położona była 330 kilometrów od Nihonbashi, początku Tokaidō, więc zajmowało to około 10 dni aby się tam dostać.
W 1889 roku powstał współczesny układ miejski, w efekcie tego w powiecie Hekikai powstało miasteczko Chiryū. 1 grudnia 1970 roku miasteczko Chiryū zdobyło status miasta.
Populacja.
Zmiany w populacji Chiryū w latach 1970–2015:

</doc>
<doc id="1222726" url="https://pl.wikipedia.org/wiki?curid=1222726" title="Walenty Baranowski">
Walenty Baranowski

Walenty Baranowski (ur. 12 lutego 1805 w Sławkowie, zm. 12 sierpnia 1879 w Lublinie) – duchowny rzymskokatolicki, biskup pomocniczy lubelski w latach 1857–1871, biskup diecezjalny lubelski w latach 1871–1879, przyrodnik, brat astronoma Jana Baranowskiego.
Życiorys.
W latach 1816–1822 uczęszczał do Liceum Nowodworskiego w Krakowie. Następnie podjął studia na Wydziale Filozoficznym i Prawnym Uniwersytecie Jagiellońskim (1822–1825) oraz na Królewskim Uniwersytecie Warszawskim (1826–1828). Po studiach w 1828 wstąpił do zakonu pijarów, gdzie w roku 1829 złożył śluby zakonne. W tym czasie wykładał nauki przyrodnicze w Łukowie, Radomiu i Włocławku.
Ranny w powstaniu listopadowym, po jego ukończeniu przedostał się do Prus, a potem do Belgii. W 1832 wrócił do Polski, aby nauczać na lekcjach prywatnych w województwie lubelskim.
Święcenia kapłańskie uzyskał w 1834 w Zakroczymiu. W 1836 został wikariuszem w Fajsławicach. W 1840 objął stanowisko proboszcza w Bychawce.
W 1855 został prałatem w katedrze lubelskiej, następnie w 1857 został biskupem pomocniczym diecezji lubelskiej, by w 1871 zostać biskupem diecezjalnym. Od 1869 był również administratorem diecezji podlaskiej.
Z zamiłowania był amatorem przyrodnikiem. W swej kolekcji miał znaczne zbiory przyrodnicze, oraz dużą bibliotekę. W latach 1840–1855 w jego domu domownikiem był Władysław Taczanowski, zoolog i ornitolog, który u niego zdobywał podstawy swej wiedzy zoologicznej.
Został pochowany na cmentarzu rzymskokatolickim w Lublinie w rodzinnym grobowcu, w którym spoczął również jego brat Jan (astronom).

</doc>
<doc id="1222729" url="https://pl.wikipedia.org/wiki?curid=1222729" title="Riccardo Annibaldi">
Riccardo Annibaldi

Riccardo Annibaldi (ur. ok. 1200 – zm. 4 października 1276) – włoski kardynał. Siostrzeniec papieża Innocentego III był spokrewniony także z papieżami Grzegorzem IX i Aleksandrem IV. Papież Grzegorz IX mianował go kardynałem diakonem Sant'Angelo in Pescheria prawdopodobnie w 1238 roku, gdyż pierwsza sygnowana przez niego bulla jest datowana 25 czerwca 1238. W latach 1239-49 był rektorem (gubernatorem) prowincji Campagna e Marittima. W 1243 został mianowany pierwszym protektorem zakonu augustianów; funkcję tę sprawował aż do śmierci. Wikariusz Rzymu 1251/52. Kardynał-protodiakon od 1254. Od pontyfikatu Aleksandra IV (1254-61) był jedną z najbardziej wpływowych postaci w kurii rzymskiej. Początkowo wspierał angielskiego kandydata na tron sycylijski Edmunda Lancastera, potem (za pontyfikatu Urbana IV) przeszedł do partii andegaweńskiej, by w końcu znaleźć się w obozie przeciwnym dominacji Karola I d'Anjou w Italii. Uczestniczył w pierwszym (1245) i drugim soborze lyońskim (1274), a także w papieskich elekcjach 1241, 1243, 1254, 1261, 1264-65, 1268-71 (był członkiem 6-osobowej komisji, która dokonała wyboru Grzegorza X) oraz w drugim i w trzecim konklawe 1276. Był archiprezbiterem bazyliki watykańskiej od grudnia 1254 roku. Według nekrologu kościoła S. Spirito in Sassia zmarł w dniu 4 października.

</doc>
<doc id="1222731" url="https://pl.wikipedia.org/wiki?curid=1222731" title="Fryderyk Wilhelm III Hohenzollern">
Fryderyk Wilhelm III Hohenzollern



</doc>
<doc id="1222734" url="https://pl.wikipedia.org/wiki?curid=1222734" title="Fryderyk Wilhelm II Hohenzollern">
Fryderyk Wilhelm II Hohenzollern



</doc>
<doc id="1222737" url="https://pl.wikipedia.org/wiki?curid=1222737" title="Malcheusz">
Malcheusz



</doc>
<doc id="1222738" url="https://pl.wikipedia.org/wiki?curid=1222738" title="Fryderyk Wilhelm I Hohenzollern">
Fryderyk Wilhelm I Hohenzollern



</doc>
<doc id="1222740" url="https://pl.wikipedia.org/wiki?curid=1222740" title="Malchos">
Malchos



</doc>
<doc id="1222742" url="https://pl.wikipedia.org/wiki?curid=1222742" title="Fryderyk I Hohenzollern">
Fryderyk I Hohenzollern



</doc>
<doc id="1222748" url="https://pl.wikipedia.org/wiki?curid=1222748" title="Gamagōri">
Gamagōri

 – miasto w Japonii, na wyspie Honsiu, w prefekturze Aichi.
Położenie.
Miasto położone w południowej części prefektury nad zatoką Mikawa. Miasto graniczy z:
Populacja.
Zmiany w populacji Gamagōri w latach 1970–2015:

</doc>
<doc id="1222749" url="https://pl.wikipedia.org/wiki?curid=1222749" title="Thyra (księżna Danii)">
Thyra (księżna Danii)



</doc>
<doc id="1222751" url="https://pl.wikipedia.org/wiki?curid=1222751" title="33. ceremonia wręczenia Złotych Globów">
33. ceremonia wręczenia Złotych Globów

Złote Globy za 1975 rok odbyły się 24 stycznia 1976 r. w Beverly Hilton Hotel w Los Angeles.
Laureaci:
Kino.
Najlepszy film dramatyczny.
Lot nad kukułczym gniazdem, reż Miloš Forman
nominacje:
Najlepsza komedia lub musical.
Promienni chłopcy, reż. Herbert Ross
nominacje:
Najlepszy aktor dramatyczny.
Jack Nicholson – Lot nad kukułczym gniazdem
nominacje:
Najlepsza aktorka dramatyczna.
Louise Fletcher – Lot nad kukułczym gniazdem
nominacje:
Najlepszy aktor w komedii lub musicalu.
Walter Matthau – Promienni chłopcy
nominacje:
Najlepsza aktorka w komedii lub musicalu.
Ann-Margret – Tommy
nominacje:
Najlepszy aktor drugoplanowy.
Richard Benjamin – Promienni chłopcy
nominacje:
Najlepsza aktorka drugoplanowa.
Brenda Vaccaro – Bez zobowiązań
nominacje:
Najlepsza reżyseria.
Miloš Forman – Lot nad kukułczym gniazdem
nominacje:
Najlepszy scenariusz.
Lawrence Hauben i Bo Goldman – Lot nad kukułczym gniazdem 
nominacje:
Najlepsza muzyka.
John Williams – Szczęki
nominacje:
Najlepsza piosenka.
„I'm Easy” - Nashville - muzyka i słowa: Keith Carradine
nominacje:
Najlepszy film zagraniczny.
Kłamstwa mojego taty, reż. Jan Kadar 
nominacje:
Najlepszy film dokumentalny.
Youthquake!
nominacje:
Najlepszy debiut - aktor.
Brad Dourif – Lot nad kukułczym gniazdem
nominacje:
Najlepszy debiut - aktorka.
Marilyn Hassett – The Other Side of the Mountain
nominacje:

</doc>
<doc id="1222752" url="https://pl.wikipedia.org/wiki?curid=1222752" title="Realizm skrajny">
Realizm skrajny

Realizm skrajny – w teorii poznania: pogląd przeciwstawny idealizmowi, zgodnie z którym przedmioty poznania (dane w doświadczeniu) istnieją niezależnie od aktów poznawczych, czyli są transcendentne wobec nich – i są dokładnie takie, jak przedstawiają nam je zmysły.

</doc>
<doc id="1222756" url="https://pl.wikipedia.org/wiki?curid=1222756" title="Iwan Krystew">
Iwan Krystew

Iwan Jotow Krystew (, ur. 1 stycznia 1965 w Łukowit) – bułgarski politolog, filozof polityki, analityk, publicysta.
Życiorys.
Ukończył studia na Uniwersytecie Sofijskim. Szef Centrum Strategii Liberalnych w Sofii. Współzałożyciel think tanku o nazwie Europejska Rada Spraw Zagranicznych (ang. European Council on Foreign Relations), związany z Instytutem Nauk o Człowieku w Wiedniu. Jest członkiem rady Instytutu Studiów Zaawansowanych.
W 2008 uzyskał 85. miejsce na liście Top 100 Public Intellectuals Poll.
Był kierownikiem badań Projektu Politycznych Konsekwencji Antyamerykanizmu.

</doc>
<doc id="1222761" url="https://pl.wikipedia.org/wiki?curid=1222761" title="Raymond Leo Burke">
Raymond Leo Burke

Raymond Leo Burke (ur. 30 czerwca 1948 w Richland Center) – amerykański duchowny katolicki, arcybiskup metropolita Saint Louis w latach 2004–2008, kardynał, wysoki urzędnik Kurii Rzymskiej.
Życiorys.
W latach 1962–1968 był klerykiem seminarium duchownego The Holy Cross Seminary w La Crosse w stanie Wisconsin. W latach 1968–1971 studiował na Katolickim Uniwersytecie Ameryki w Waszyngtonie. Następnie w latach 1971–1975 uzupełniał nauki na Uniwersytecie Gregoriańskim w Rzymie.
Święcenia kapłańskie otrzymał 29 czerwca 1975 z rąk papieża Pawła VI w bazylice św. Piotra w grupie 360 kleryków, którzy zostali wyświęceni dla uczczenia Roku Świętego. Razem z nim wyświęceni zostali m.in. przyszli amerykańscy biskupi: Michael Cote, James Michael Harvey, Michael Hoeppner, Glen Provost, Patrick Zurek i William Mulvey. Jako prezbiter Raymond Leo Burke pracował w parafiach katolickich w stanie Wisconsin oraz uzupełniał studia z prawa kanonicznego, które zakończył doktoratem w 1984. Od 1989 był także obrońcą węzła w Najwyższym Trybunale Sygnatury Apostolskiej.
10 grudnia 1994 został nominowany biskupem La Crosse i 6 stycznia 1995 otrzymał sakrę w Rzymie z rąk papieża Jana Pawła II. 2 grudnia 2003 biskup Burke został arcybiskupem St. Louis w miejsce kardynała Justina Francisa Rigali (urząd objął 26 stycznia 2004). 29 czerwca 2004 otrzymał w Rzymie paliusz. 27 czerwca 2008 papież Benedykt XVI mianował arcybiskupa prefektem Trybunału Sygnatury Apostolskiej, a 10 lipca 2010 mianował go członkiem Kongregacji ds. Kultu Bożego i Dyscypliny Sakramentów.
W 2010 Benedykt XVI mianował abp. Burke kardynałem diakonem "Sant’Agata de’ Goti". Kardynał Burke brał udział w konklawe 2013, które wybrało papieża Franciszka. 8 listopada 2014 papież odwołał go z funkcji prefekta Trybunału Sygnatury Apostolskiej, mianując go jednocześnie patronem Suwerennego Zakonu Maltańskiego. 26 września 2015 mianował go także członkiem Kongregacji Spraw Kanonizacyjnych.
3 maja 2021 podniesiony przez papieża Franciszka do rangi kardynała prezbitera z zachowaniem tytułu na zasadzie "pro hac vice".

</doc>
<doc id="1222763" url="https://pl.wikipedia.org/wiki?curid=1222763" title="Malchos (postać biblijna)">
Malchos (postać biblijna)

Malchos – sługa arcykapłana jerozolimskiego w czasach Jezusa Chrystusa, jego imię pojawia się w opisie pojmania Chrystusa w Ewangelii Jana (por. ) oraz Ewangelii Marka (por. ).
Ewangelista Jan podaje, iż podczas najścia żołnierzy na Ogród Oliwny w czwartek wieczorem przed świętem Paschy, gdy Judasz pocałunkiem zdradził Jezusa, Piotr Apostoł miał własnoręcznie odciąć (zobacz miecz świętego Piotra) prawe ucho jednemu z przybyłych – był nim sługa arcykapłański o imieniu Malchos (J 18,10). Ewangelia Łukasza podaje, że Jezus dotknął ucha sługi i uzdrowił go (por. Łk 22,51).

</doc>
<doc id="1222768" url="https://pl.wikipedia.org/wiki?curid=1222768" title="Pattaya Women’s Open 2008">
Pattaya Women’s Open 2008

Tenisowy turniej WTA Pattaya Women’s Open 2008 odbył się w dniach 2 - 10 lutego w tajlandzkim mieście Pattaya na kortach twardych. Pula nagród wyniosła 170 tysięcy dolarów amerykańskich.

</doc>
<doc id="1222777" url="https://pl.wikipedia.org/wiki?curid=1222777" title="Toyokawa">
Toyokawa

 – miasto w Japonii, w prefekturze Aichi, na wyspie Honsiu.
Położenie.
Miasto położone w południowo-wschodniej części prefektury nad zatoką Mikawa. Miasto graniczy z:
Gospodarka.
W mieście rozwinął się przemysł precyzyjny, maszynowy, środków transportu, drzewny oraz zabawkarski.
Populacja.
Zmiany w populacji Toyokawy w latach 1970–2015:

</doc>
<doc id="1222779" url="https://pl.wikipedia.org/wiki?curid=1222779" title="Krosno Miasto">
Krosno Miasto

Krosno Miasto – przystanek kolejowy w Krośnie, w województwie podkarpackim, w Polsce. Ze stacji odjeżdżają pociągi osobowe spółki Polregio relacji Zagórz - Rzeszów Główny, Zagórz - Jasło oraz PKP Intercity: TLK Bieszczady relacji Kraków - Zagórz / Łupków, TLK Wetlina relacji Kłodzko / Kraków - Zagórz / Łupków i TLK Połoniny relacji Kraków - Łupków.
W roku 2017 przystanek obsługiwał 10–19 pasażerów na dobę.

</doc>
<doc id="1222788" url="https://pl.wikipedia.org/wiki?curid=1222788" title="My Brother… Nikhil">
My Brother… Nikhil

My Brother… Nikhil to bollywoodzki dramat psychologiczny i rodzinny wyreżyserowany w 2005 roku przez Onira, autora "Bas Ek Pal". Akcja filmu rozgrywa się na Goa, a w rolach głównych występują Sanjay Suri i Juhi Chawla. Film jest studium reakcji na odkrycie u bohatera wirusa HIV, historią jego społecznego odrzucenia, walki o prawo do wolności i pracy, do swojego miejsca w rodzinie. Tematem dramatu jest miłości, która sprawdza się w chwili najtrudniejszej – w odtrąceniu przez społeczeństwo i w chorobie.
Fabuła.
Nikhil Kapoor (Sanjay Suri) i jego starsza siostra Anamika (Juhi Chawla) przeżyli bardzo szczęśliwe dzieciństwo na Goa. Jego żywiołem było morze. Ich ojciec, który z żalem musiał kiedyś zrezygnować z pływania, aby zając się rodzinnym interesem, postanowił wykorzystać tę pasję trenując go zawzięcie. Zostawszy mistrzem stanu Nikhil spełnił pokładane w nim nadzieje, był dumą ojca. Tym bardziej poczuł się on zawiedziony, gdy jego posłuszny dotychczas syn odmówił aranżowanego małżeństwa, a wkrótce potem został wyrzucony z klubu sportowego jako nosiciel wirusa HIVu. Nikhil traktowany dotychczas, jak gwiazda, poczuł się niedotykalny. Rodzice wyrzucili go z domu żałując, że się kiedykolwiek urodził. Z niewiedzy ze strachu przed zarażeniem odizolowano go. Zamknięto. Walkę o jego prawo do wolności i pracy rozpoczęła jego siostra Anamika i przyjaciel Nigel (Purab Kohli).
Piosenki.
Twórca muzyki jest Vivek Phillip:

</doc>
<doc id="1222789" url="https://pl.wikipedia.org/wiki?curid=1222789" title="Orzeł Biały (tygodnik)">
Orzeł Biały (tygodnik)

„Orzeł Biały” (ang. „White Eagle”) – pismo 2 Korpusu, którego redaktorami byli m.in. Zdzisław Bau - pierwszy redaktor, Jerzy Giedroyc i Gustaw Herling-Grudziński.
Pierwszy numer pisma ukazał się 7 grudnia 1941 r. Pismo wydawane było przez Wojskowe Biuro Propagandy i Oświaty Polskich Sił Zbrojnych w ZSRR, początkowo w Buzułuku, a następnie w Jangi-Juł pod Taszkentem. Pierwszy numer zawierał m.in. artykuł Józefa Czapskiego, będący hołdem zaginionym w ZSRR polskim jeńcom wojennym. Podczas wydawania w ZSRR pismo nosiło podtytuł „Biełyj Oroł – Organ Polskoj Armii w S.S.S.R”. Później podtytułem było „Polska Walcząca na Wschodzie”.
Po wyjściu armii polskiej z ZSRR czasopismo było wydawane w miejscach jej stacjonowanie na Bliskim Wschodzie i we Włoszech. W tym okresie do „Orła Białego” pisywali m.in. J. Czapski, G. Herling-Grudziński, Jerzy Niezbrzycki, Henryk Panas, J. Użosolski, Kazimierz Wierzyński, Klemens Rudnicki, Jan Bielatowicz, Herminia Naglerowa, Jan Olechowski, Włodzimierz Sznarbachowski, Adolf Bocheński, Jan Lechoń. Pismo publikowały teksty o polskich ziemiach wschodnich pod okupacją radziecką, krajach bałtyckich, powstaniu warszawskim, bitwie o Monte Cassino. Szkice spod Monte Cassino publikował grafik Zygmunt Turkiewicz.
Z pismem związana była seria książek "Biblioteka „Orła Białego”". W trakcie pobytu we Włoszech wydano w niej 61 pozycji. W serii ukazały się m.in.:
Zarządzeniem dyrektora Głównego Urzędu Kontroli Prasy, Publikacji i Widowisk, Tadeusza Zabłudowskiego, z 8 listopada 1946 czasopismo zostało pozbawione debitu komunikacyjnego i zakazano jego rozpowszechniania w Polsce Ludowej.
Po zakończeniu wojny wydawanie pisma było kontynuowane w Londynie jako tygodnik do 22 grudnia 1960 roku. W latach 1964–2001 pismo wychodziło z podtytułem „Miesięcznik poświęcony zagadnieniom współczesnym”, jako datę założenia wciąż podając rok 1941.

</doc>
<doc id="1222790" url="https://pl.wikipedia.org/wiki?curid=1222790" title="Maio">
Maio

Maio (kreol. "Dja r’ Mai") – wyspa należąca do archipelagu Wysp Podwietrznych, które wchodzą w skład Wysp Zielonego Przylądka. Leży na południe od wyspy Boa Vista i na wschód od Santiago. Maio znane jest ze swych rozległych lasów, które są rzadkością na Wyspach Zielonego Przylądka.
Geografia.
Wyspa zajmuje obszar 269 km². Najwyższa góra ma 436 m i znajduje się na wschodnim wybrzeżu, w górzystym regionie zwanym Monte Penoso. Terra Salgadas na krańcu północnym jest równiną pokrytą solą. Najdalej wysuniętym na północ punktem jest Ponta Cais. Północne zatoki stanowią Galeão i Santana. Głównym miastem wyspy jest Vila do Maio, znane również jako Porto Ingles, w którego pobliżu znajduje się lotnisko.
Historia.
Wyspa Maio została odkryta 1 maja 1460 i od tego otrzymała swoją nazwę.
Ludność.
Liczba ludności na wyspie wynosi 5 435, a gęstość zaludnienia 20,2/km².
Gospodarka.
Gospodarka wyspy rozwija się wokół zbierania soli, drobnego rolnictwa i wypasu, lecz żadna z tych działalności nie jest dochodowa.
Podział administracyjny.
Cała wyspa należy do jednostki samorządowej Maio.
Gminy.
Jednostka samorządowa składa się z tylko jednej gminy:
Inne.
Maio posiada kilka szkół ("colegio"), szkołę wyższą, kościoły, plaże obejmujące Galeão i Santana, hotele, port i plac.

</doc>
<doc id="1222791" url="https://pl.wikipedia.org/wiki?curid=1222791" title="Gutless">
Gutless



</doc>
<doc id="1222794" url="https://pl.wikipedia.org/wiki?curid=1222794" title="Port lotniczy Praslin">
Port lotniczy Praslin

Port lotniczy Praslin (IATA: PRI, ICAO: FSPP) – port lotniczy położony na wyspie Praslin, w miejscowości Grand’ Anse. Jest drugim co do wielkości portem lotniczym na Seszelach. 
Lotnisko obsługuje kilka do kilkunastu regularnych połączeń krajowych dziennie liniami Air Seychelles z międzynarodowym portem lotniczym Mahé.

</doc>
<doc id="1222796" url="https://pl.wikipedia.org/wiki?curid=1222796" title="Pterygotus">
Pterygotus

Pterygotus – rodzaj wymarłych stawonogów klasyfikowanych w obrębie wielkoraków. Występowały od późnego syluru do końca dewonu.
Gatunkiem typowym był "P. anglicus".
Morfologia.
Rodzaj był zróżnicowany pod względem rozmiarów. Największy znany gatunek, "P. grandidentatus", osiągał długość 1,75 m, podczas gdy najmniejszy, "P. kopaninensis", zaledwie 50 cm. Budowa ciała była typowa dla przedstawicieli rodziny "Pterygotidae", charakteryzując się opływowym, grzbietobrzusznie spłaszczonym kształtem.

</doc>
<doc id="1222798" url="https://pl.wikipedia.org/wiki?curid=1222798" title="John Miller Adye">
John Miller Adye

John Miller Adye (ur. 1 listopada 1819 w Sevenoaks, zm. 26 sierpnia 1900) – brytyjski wojskowy i polityk, syn majora Jamesa Adye’a.
Służbę wojskową rozpoczął w 1836, kiedy wstąpił do Królewskiej Artylerii. W 1846 został awansowany do stopnia kapitana. Podczas wojny krymskiej służył w stopniu brygadiera-majora. Został odznaczony Orderem Łaźni i awansowany na podpułkownika. Po wojnie służył w Indiach. Brał udział w walkach powstania Sipajów w 1857. W 1863 brał udział w kampanii północno-zachodniej. W 1866 powrócił do kraju.
W latach 1870-1875 był dyrektorem ds. artylerii w ministerstwie wojny. W 1873 otrzymał Krzyż Komandorski Orderu Łaźni i został awansowany do stopnia generała-majora. W 1875 został gubernatorem Królewskiej Akademii Wojskowej w Woolwich. W 1880 został zastępcą generała artylerii. Był nim do 1882, kiedy to został szefem sztabu i zastępcą dowódcy brytyjskiej wyprawy do Egiptu. Za tę kampanię został odznaczony Krzyżem Wielkim Orderu Łaźni. W latach 1883-1886 był gubernatorem Gibraltaru.
Był autorem kilku książek: "A Review of the Crimean War" (1859), "Sitana: a Mountain Campaign on the Borders of Afghanistan in 1863" oraz "Recollections of A Military Life" (1895).
7 października 1856 poślubił Mary Cordelię Stopford (zm. 14 lutego 1912), córkę admirała Montagu Stopforda i Cordelii Whitmore, córki generała-majora George’a Whitmore’a. John i Mary mieli razem dwóch synów i cztery córki:

</doc>
<doc id="1222799" url="https://pl.wikipedia.org/wiki?curid=1222799" title="32. ceremonia wręczenia Złotych Globów">
32. ceremonia wręczenia Złotych Globów

Złote Globy za 1974 rok odbyły się 25 stycznia 1975 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymał Hal B. Wallis.Nagrodę Henrietty dla najbardziej popularnych aktorów otrzymali Robert Redford i Barbra Streisand.
Laureaci:
Kino.
Najlepszy film dramatyczny.
Chinatown, reż. Roman Polański
nominacje:
Najlepsza komedia lub musical.
Najdłuższy jard, reż. Robert Aldrich
nominacje:
Najlepszy aktor dramatyczny.
Jack Nicholson - Chinatown
nominacje:
Najlepsza aktorka dramatyczna.
Gena Rowlands - Kobieta pod presją
nominacje:
Najlepszy aktor w komedii lub musicalu.
Art Carney - Harry i Tonto
nominacje:
Najlepsza aktorka w komedii lub musicalu.
Raquel Welch - Trzej muszkieterowie
nominacje:
Najlepszy aktor drugoplanowy.
Fred Astaire - Płonący wieżowiec
nominacje:
Najlepsza aktorka drugoplanowa.
Karen Black - Wielki Gatsby
nominacje:
Najlepsza reżyseria.
Roman Polański - Chinatown
nominacje:
Najlepszy scenariusz.
Robert Towne - Chinatown
nominacje:
Najlepsza muzyka.
Alan Jay Lerner i Frederick Loewe - Mały Książę
nominacje:
Najlepsza piosenka.
„Benji's Theme (I Feel Love)” - Benji - muzyka: Euel Box; słowa: Betty Box
nominacje:
Najlepszy film zagraniczny.
Sceny z życia małżeńskiego, reż. Ingmar Bergman 
nominacje:
Najlepszy film dokumentalny.
Animals Are Beautiful People, reż. Jamie Uys
nominacje:
Najlepszy debiut - aktor.
Joseph Bottoms - Gołąb
nominacje:
Najlepszy debiut - aktorka.
Susan Flannery - Płonący wieżowiec
nominacje:

</doc>
<doc id="1222802" url="https://pl.wikipedia.org/wiki?curid=1222802" title="Avianca">
Avianca

Avianca S.A., akronim z hiszp. "Aerovías del Continente Americano S.A." – kolumbijskie linie lotnicze z siedzibą w Bogocie. Głównym węzłem jest port lotniczy Bogota-El Dorado. Ich właścicielem jest mający polskie i brazylijskie obywatelstwo Germán Efromovich.
Flota.
Według stanu na maj 2020 roku flota Avianca Holding S.A. składa się z następujących maszyn:
Połączenia codeshare.
Avianca ma umowy o współdzieleniu kodu code-share z następującymi liniami lotniczymi:

</doc>
<doc id="1222806" url="https://pl.wikipedia.org/wiki?curid=1222806" title="Łukasz Ryłko">
Łukasz Ryłko

Łukasz Ryłko (ur. w 1977 r. w Krakowie) – polski inżynier i grafik oraz rysownik, ilustrator i twórca komiksów.
Ryłko ukończył Politechnikę Krakowską oraz studia podyplomowe z zakresu grafiki komputerowej na Akademii Górniczo–Hutniczej w Krakowie.
Jego przygoda z rysunkiem zaczęła się jeszcze w szkole podstawowej, natomiast pierwsze poważne kroki stawiał już na studiach w akademickiej gazetce „UJ Plus Ratio”, dla której ilustrował teksty.
Z czasem rozpoczął współpracę z krakowskimi wydawnictwami Greg i Skrzat. W wydawnictwie Skrzat pracował nad bogato ilustrowanymi książeczkami dla dzieci.
Za pośrednictwem serwisu internetowego Retrostacja nawiązał współpracę z amerykańskim wydawnictwem 7th Voyage Production, dla którego tworzył ilustracje do klasycznych powieści SF, takich jak "Wehikuł czasu" Herberta G. Wellsa, "Dwadzieścia tysięcy mil podmorskiej żeglugi" czy "Robur Zdobywca" Juliusza Verne’a. Zaprojektował okładki "Upiornego mleczarza" Nathaniela M. Bronxa.
Kolejno w 2005 r. i 2006 r. na Międzynarodowym Festiwalu Komiksu w Łodzi w kategorii debiutantów otrzymał trzecią i pierwszą nagrodę za komiksy "Kara" i "Opowieść Wigilijną".
Jego najgłośniejszym, do tej pory dziełem jest komiks pt: "Śmiercionośni". Jest to 7 całkiem odrębnych opowieści, tworzących jednak spójną całość. Autor, w swoim utworze wykorzystuje wiele intertekstualnych odniesień. Wydawcą komiksu jest wydawnictwo Kultura Gniewu.
W 2021 roku, po wieloletniej przerwie, ukazał się jego drugi pełnometrażowy komiks pt. "Terra Incognita" – wielowątkowa powieść graficzna, nawiązująca do dzieł Stanisława Lema, Brunona Schulza, czy do filmowej twórczości Wojciecha Jerzego Hasa. Wydawcą komiksu jest wydawnictwo Kultura Gniewu.

</doc>
<doc id="1222808" url="https://pl.wikipedia.org/wiki?curid=1222808" title="Col de la Croix de Fer">
Col de la Croix de Fer

Col de la Croix de Fer (pol. "Przełęcz Żelaznego Krzyża", 2067 m n.p.m.) – wysokogórska przełęcz we francuskich Alpach Delfinackich łącząca Le Bourg-d’Oisans i Saint-Jean-de-Maurienne.
Droga na przełęcz.
Przez przełęcz przechodzi droga nr D 926. Północno-wschodni podjazd, wiodący z Saint-Jean-de-Maurienne, ma długość 30,0 km i średnie nachylenie 5,1 procent, a południowo-zachodni z Rochetaillée – 27,5 km i średnie nachylenie 4,7 procent. Droga z Rochetaillée na 2,5 km przed szczytem rozdziela się, a druga odnoga wiedzie na przełęcz Glandon. Istnieje jeszcze trzecia droga z Le Chambre przez przełęcz Glandon – to najtrudniejszy podjazd o długości 22,7 km i średnim nachyleniu 7 procent.
Tour de France.
Trasa Tour de France przechodziła przez przełęcz 15 razy w historii wyścigu, po raz pierwszy w 1947, a ostatnio w roku 2015.

</doc>
<doc id="1222810" url="https://pl.wikipedia.org/wiki?curid=1222810" title="Ottaviano - San Pietro">
Ottaviano - San Pietro



</doc>
<doc id="1222811" url="https://pl.wikipedia.org/wiki?curid=1222811" title="ISA (układ PCT)">
ISA (układ PCT)



</doc>
<doc id="1222814" url="https://pl.wikipedia.org/wiki?curid=1222814" title="IPEA (układ PCT)">
IPEA (układ PCT)



</doc>
<doc id="1222817" url="https://pl.wikipedia.org/wiki?curid=1222817" title="Manzoni (metro w Rzymie)">
Manzoni (metro w Rzymie)



</doc>
<doc id="1222818" url="https://pl.wikipedia.org/wiki?curid=1222818" title="Macierz zewnątrzkomórkowa">
Macierz zewnątrzkomórkowa



</doc>
<doc id="1222819" url="https://pl.wikipedia.org/wiki?curid=1222819" title="Przełęcz Glandon">
Przełęcz Glandon

Przełęcz Glandon (fr. "Col du Glandon", 1924 m n.p.m.) – wysokogórska przełęcz we francuskich Alpach Delfinackich, łącząca Le Bourg-d’Oisans z La Chambre. Jest usytuowana między pasmami Belledonne, Grandes Rousses i Arvan-Villards, na zachód od Col de la Croix de Fer. Droga (D 927) przez Col du Glandon została otwarta w roku 1898, nie była jednak połączona z Col de la Croix de Fer do roku 1912.
Przełęcz otwarta jest od czerwca do października.
Trasa Tour de France przebiegała przez przełęcz 13 razy (pierwszy raz w 1952 roku).

</doc>
<doc id="1222820" url="https://pl.wikipedia.org/wiki?curid=1222820" title="Owca i konie">
Owca i konie

Owca i konie (avis akvāsas ka, łac. "ovis equusque") – tytuł krótkiego opowiadania w zrekonstruowanym języku praindoeuropejskim.
Oryginalnym autorem tego opowiadania był August Schleicher, który napisał je i opublikował w 1868. Schleicher był pierwszym uczonym, który napisał jakikolwiek tekst w języku praindoeuropejskim.
Wersje opowiadania.
Wersja Danki (1986).
Tłumaczenie polskie prof. I. R. Danki (1986, s. 59): 
Owca i konie.
Wersja Adamsa - tłumaczenie na polski.
Owca i konie
W kulturze popularnej.
Rekonstruowany język praindoeuropejski został użyty w dialogu między ludźmi a obcym w filmie Ridleya Scotta pt. Prometeusz z 2012 roku. We wcześniejszej scenie android, ucząc się PIE, korzysta z opowiadania "Owca i Konie".

</doc>
<doc id="1222821" url="https://pl.wikipedia.org/wiki?curid=1222821" title="Télégraphe">
Télégraphe



</doc>
<doc id="1222823" url="https://pl.wikipedia.org/wiki?curid=1222823" title="Okręg wyborczy Lanark">
Okręg wyborczy Lanark

Okręg wyborczy Lanark powstał w 1918 r. i wysyłał do brytyjskiej Izby Gmin jednego deputowanego. Okręg został zlikwidowany w 1983 r.

</doc>
<doc id="1222827" url="https://pl.wikipedia.org/wiki?curid=1222827" title="Brzeżyca">
Brzeżyca

Brzeżyca ("Littorella" ) – rodzaj roślin z rodziny babkowatych. Obejmuje trzy gatunki. Brzeżyca jednokwiatowa ("L. uniflora") występuje w Europie, w tym także w Polsce, "L. americana" rośnie w strefie umiarkowanej Ameryki Północnej, a "L. australis" w takiej samej strefie Ameryki Południowej. Wszystkie gatunki są roślinami wodnymi, rosnącymi w jeziorach zwykle o wodzie kwaśnej. Rosną na dnie piaszczystym lub żwirowym, sięgając 4 m głębokości, ale kwitną tylko wówczas, gdy są wynurzone.
Morfologia.
Pokrój: Byliny rozrastające się kłączowo, tworzące darnie na dnie zbiorników.
Systematyka.
Rodzaj był jednym z kilku wyróżnianych w obrębie wąsko ujmowanych babkowatych ("Plantaginaceae"). Po zmianach w klasyfikacji w latach 90. XX wieku, rozszerzających ujęcie babkowatych, zaproponowano także scalenie kilku blisko spokrewnionych rodzajów, w tym "Littorella" w jeden rodzaj babka "Plantago". Propozycja jest dyskusyjna w odniesieniu do rodzaju "Littorella" ponieważ tworzy on monofiletyczną grupę siostrzaną wobec rodzaju "Plantago" (wraz z zagnieżdżonym w nim dawnym rodzajem "Bougueria"). W bazach danych taksonomicznych ujęcie zaliczanych tu roślin jest rozmaite, albo stanowią one grupę siostrzaną dla "Plantago", albo włączane są do niego jako jedna z pięciu sekcji, siostrzana wobec pozostałych.

</doc>
<doc id="1222829" url="https://pl.wikipedia.org/wiki?curid=1222829" title="Littorella">
Littorella



</doc>
<doc id="1222830" url="https://pl.wikipedia.org/wiki?curid=1222830" title="Metoda Karskiego">
Metoda Karskiego

Metoda Karskiego – kontrowersyjna metoda fizjoterapii opracowana przez prof. Tomasza Karskiego i stosowana do leczenia skolioz.
Podstawą tej metody są obserwacje autora, dotyczące etiologii skolioz tzw. idiopatycznych. Zdaniem prof. Karskiego, główną przyczyną skolioz idiopatycznych jest przykurcz odwiedzeniowy lub zgięciowo-odwiedzeniowy biodra, przeważnie prawego, będący następstwem "zespołu przykurczów" występującego u noworodków i niemowląt. Przykurcz odwiedzeniowy prawego biodra powoduje czynnościowe wydłużenie prawej nogi, skrócenie lewej oraz skośne ustawienie miednicy, a także wyzwala kompensacyjne boczne ruchy kręgosłupa, powodując rozwój lewostronnej skoliozy lędźwiowej, lędźwiowo-piersiowej lub lędźwiowo-krzyżowej. Po rozwinięciu się skoliozy lędźwiowej lewostronnej, powstaje wtórne skrzywienie piersiowe prawostronne.
Według Karskiego ważne jest wczesne wykrycie zagrożeń i stosowanie zabiegów profilaktycznych. Leczenie fizykalne i ćwiczenia redresyjne po wytworzeniu się kompensacyjnej prawostronnej skoliozy piersiowej są nieefektywne. Podstawowym celem metody Karskiego jest zniesienie przykurczów będących czynnikiem etiologicznym, utrwalającym i pogłębiającym skoliozę, w tym najczęściej spotykanego przykurczu odwiedzeniowego biodra prawego. W przypadku gdy rozwinęła się już skolioza lędźwiowa lub lędźwiowo-piersiowa lewostronna, zdaniem prof. Karskiego należy również zmniejszać przykurcz tkanek miękkich okołokręgosłupowych po stronie prawej w części lędźwiowej. Wzmacnianie mięśni po wypukłej stronie skrzywienia nie przynosi efektów, jeśli najpierw nie usunie się przykurczu po stronie wklęsłej skrzywienia.
Krytyka.
Metoda jest krytykowana przez polskie środowiska lekarskie. W 2003 roku, w "Dzienniku Wschodnim" ukazały się dwa artykuły opisujące kontrowersje nt. stosowanych przez profesora Karskiego metod leczenia skolioz tzw. idiopatycznych. W artykułach tych swoje negatywne opinie wyrazili m.in. prof. Andrzej Skwarcz, prof. Andrzej Nowakowski, dr Jacek Kaczmarczyk, dr Krzysztof Kołtowski Negatywną opinię o metodzie prof. Tomasza Karskiego przedstawił także Krajowy Specjalista w dziedzinie ortopedii i traumatologii prof. Andrzej Górecki.
W 2010 roku, poseł VI kadencji Sylwester Pawłowski wystąpił do Ministra Zdrowia z interpelacją poselską. W odpowiedzi minister zdrowia Ewa Kopacz wypowiedziała się negatywnie o programie profilaktyki i rehabilitacji wad postawy dzieci i młodzieży, opracowanym przez prof. Tomasza Karskiego.
Krytyczną opinię wyraziło także na swoich stronach internetowych Polskie Towarzystwo Rehabilitacji, Sekcja Rehabilitacji Dzieci i Młodzieży oraz Komitet Rehabilitacji, Kultury Fizycznej i Integracji Społecznej PAN.
Opis ćwiczeń.
Zaleca się wykonywać ćwiczenia po ciepłej kąpieli lub z użyciem poduszki elektrycznej.
Przed wykonywaniem tych ćwiczeń należy klinicznie i radiologicznie sprawdzić, czy stawy biodrowe są poprawnie rozwinięte.
Prof. Karski jest przeciwny zwalnianiu dzieci z lekcji wychowania fizycznego oraz zaleca uprawianie jogi i taijiquan oraz sztuk walki jak karate, taekwondo, aikido, kung-fu.

</doc>
<doc id="1222831" url="https://pl.wikipedia.org/wiki?curid=1222831" title="Okręg wyborczy Kinross and Western Perthshire">
Okręg wyborczy Kinross and Western Perthshire

Okręg wyborczy Kinross and Western Perthshire powstał w 1918 r. i wysyłał do brytyjskiej Izby Gmin jednego deputowanego. Okręg obejmował hrabstwo Kinross i część hrabstwa Perth. Został zniesiony w 1983 r.

</doc>
<doc id="1222832" url="https://pl.wikipedia.org/wiki?curid=1222832" title="Wszechkozacki Związek Rolniczy">
Wszechkozacki Związek Rolniczy

Wszechkozacki Związek Rolniczy (ros. Общеказачий Сельскохозяйственный Союз) – emigracyjna kozacka organizacja o charakterze kombatanckim i społeczno-kulturalnym w różnych krajach Europy działająca od 1921 r.
Wszechkozacki Związek Rolniczy został założony w Konstantynopolu w 1921 r., po ewakuacji resztek wojsk białych z Krymu na półwysep Gallipoli. Wkrótce jego kierownictwo na czele z gen. Władimirem I. Sidorinem przeniosło się do Bułgarii. Zagraniczne oddziały powstały w Serbii, Czechosłowacji, Francji i innych krajach. Organizacja weszła w skład Związku Odrodzenia Kozactwa. Organem prasowym było wydawane w Paryżu pismo "Казачий путь" (przemianowane w 1927 r. na "Путь казачества"). 
Związek zajmował wrogie stanowisko w stosunku do Rosyjskiego Związku Ogólnowojskowego (ROWS) i monarchistycznych organizacji rosyjskiej białej emigracji. 
Jego głównym celem w początkowym okresie działalności było osiedlenie b. kozackich żołnierzy głównie w Bułgarii i Czechosłowacji oraz pomoc w znalezieniu im pracy. Później Związek rozwinął działalność kulturalno-społeczną i samopomocową, a także pielęgnował tradycje kozackiej wojskowości.
Linki zewnętrzne.
Artykuł o białej emigracji kozackiej, w tym krótka historia Wszechkozackiego Związku Rolniczego (jęz. rosyjski)

</doc>
<doc id="1222833" url="https://pl.wikipedia.org/wiki?curid=1222833" title="Przewodniczący rządu Madery">
Przewodniczący rządu Madery

Urząd Przewodniczącego Rządu Regionalnego Madery został utworzony pod nadaniu regionowi autonomii w 1976.

</doc>
<doc id="1222834" url="https://pl.wikipedia.org/wiki?curid=1222834" title="Brzeżyca jednokwiatowa">
Brzeżyca jednokwiatowa

Brzeżyca jednokwiatowa ("Littorella uniflora" (L.) Asch.) – gatunek rośliny z rodziny babkowatych. Według nowszych ujęć taksonomicznych jest to synonim gatunku Plantago uniflora L. .
Rozmieszczenie geograficzne.
Występuje w Europie i na Azorach. W Polsce występuje na Pomorzu Zachodnim, gdzie stwierdzono jego występowanie w ok. 100 jeziorach oraz na jednym stanowisku w Kotlinie Zasieckiej. Dawniej występował także na Pojezierzu Mazurskim, w Borach Dolnośląskich, Puszczy Kampinoskiej, na Podlasiu, i Pojezierzu Łęczyńsko-Włodawskim, obecnie jednak są to już stanowiska historyczne. Na Białorusi jedynie w jeziorze Świteź.
Biologia i ekologia.
Bylina, roślina zimozielona. Rośnie na płytkich wodach jezior oligotroficznych, głównie w strefie przybrzeżnej. Kwitnie od lipca do września. Kwitną tylko te okazy, które są wynurzone nad wodą. Natomiast okazy zanurzone rozmnażają się wegetatywnie przez rozłogi. Gatunek charakterystyczny dla klasy (Cl.) "Littorelletea" i Ass. "Myriophyllo-Littorelletum". 
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:
Zagrożona jest głównie poprzez zanieczyszczenia wód w których występuje.
Zastosowanie.
Jest uprawiana w akwariach (roślina akwariowa).

</doc>
<doc id="1222835" url="https://pl.wikipedia.org/wiki?curid=1222835" title="EAS">
EAS



</doc>
<doc id="1222836" url="https://pl.wikipedia.org/wiki?curid=1222836" title="Przewodniczący rządu Azorów">
Przewodniczący rządu Azorów

Urząd Przewodniczącego Rządu Regionalnego Azorów utworzono po nadaniu regionowi autonomii w 1976.

</doc>
<doc id="1222837" url="https://pl.wikipedia.org/wiki?curid=1222837" title="ADAT">
ADAT



</doc>
<doc id="1222842" url="https://pl.wikipedia.org/wiki?curid=1222842" title="Bahaeddine Rihan">
Bahaeddine Rihan

Bahaeddine Mohamed Abdellah Rihan (ur. 1 stycznia 1979) – piłkarz sudański grający na pozycji bramkarza.
Kariera klubowa.
Piłkarską karierę Rihan rozpoczął w klubie Al-Merreikh z Omdurmanu. W jego barwach zadebiutował w pierwszej lidze sudańskiej. Swój pierwszy tytuł mistrza kraju wywalczył w 2000 roku, a w 2001 roku wygrał z Al-Merrikh dublet. W 2003 roku został wicemistrzem kraju i osiągnięcie to powtarzał ze swoim klubem do 2007 roku. W latach 2005–2007 wywalczył Puchar Sudanu.
W 2008 roku Rihan odszedł do Al-Nil Al-Hasahesa, gdzie grał przez dwa lata. Z kolei w latach 2010–2011 występował w Jazeerat Al-Feel. W 2011 roku został zawodnikiem Al-Hilal.
Kariera reprezentacyjna.
W reprezentacji Sudanu Rihan zadebiutował w 2003 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008, a w 2012 roku na Puchar Narodów Afryki 2012.

</doc>
<doc id="1222843" url="https://pl.wikipedia.org/wiki?curid=1222843" title="Adrian Darby">
Adrian Darby

Adrian Marten George Darby, OBE (ur. 25 września 1937) – brytyjski działacz przyrodniczy i akademik. Syn pułkownika Cyrila Darbyego. Mąż lady Meriel Douglas-Home, córki premiera Aleca Douglasa-Home'a. Adrian ma z nią syna Matthew i córkę Kate.
Darby był wykładowcą ekonomii na Keble College w Oksfordzkie w latach 1963-1985. W 1978 r. gościnnie wykładał na Uniwersytecie Pensylwanii. W latach 1986-1993 był przewodniczącym Królewskiego Towarzystwa Ochrony Ptaków, a od 1996 r. jest jego wiceprzewodniczącym. W 1989 r. założył Kemerton Conservation Trust. W latach 1994-2002 był przewodniczącym Plantlife Internationel. W latach 1998-2004 był przewodniczącym Planta Europa. W latach 1996-1999 przewodniczył brytyjskiemu komitetowi Międzynarodowej Unii Ochrony Przyrody.
Od 1997 r. zasiada w radzie Farming and Rural Conservation Agency. W 2004 r. został przewodniczącym Joint Nature Conservation Commitee. Za działania na rzecz ochrony przyrody został w 1996 roku oficerem Orderu Imperium Brytyjskiego.
Darby jest członkiem regionalnych komitetów National Trust, a od 1998 r. zasiada w radzie dystryktu Wychavon jako reprezentant Liberalnych Demokratów.

</doc>
<doc id="1222845" url="https://pl.wikipedia.org/wiki?curid=1222845" title="Lillete Dubey">
Lillete Dubey

Lillete Dubey – indyjska aktorka filmowa i teatralna oraz reżyser i założycielka Theatre Action Group w Delhi.
Jej córka Neha Dubey także jest aktorką i wystąpiła w 2003 roku u boku Sanjay Dutta w "Munnabhai M.B.B.S." jako Nandini w piosence „Dekh le”.

</doc>
<doc id="1222847" url="https://pl.wikipedia.org/wiki?curid=1222847" title="Hassan Korongo">
Hassan Korongo

Hassan Isaac Korongo (ur. 28 lutego 1985) – piłkarz sudański grający na pozycji pomocnika.
Kariera klubowa.
Piłkarską karierę Korongo rozpoczął w klubie Al-Hilal Omdurman. W jego barwach zadebiutował w pierwszej lidze. Swój pierwszy sukces osiągnął w 2003 roku, kiedy po raz pierwszy w karierze został mistrzem kraju, a w 2004 roku sięgnął po dublet. Zdobycie prymatu w kraju powtarzał z klubem z Omdurmanu przez kolejne lata aż do roku 2007.
Kariera reprezentacyjna.
W reprezentacji Sudanu Korongo zadebiutował w 2005 roku. W 2008 roku został powołany przez selekcjonera Mohameda Abdallaha do kadry na Puchar Narodów Afryki 2008.

</doc>
<doc id="1222850" url="https://pl.wikipedia.org/wiki?curid=1222850" title="Adriano Vieira Louzada">
Adriano Vieira Louzada

Adriano Vieira Louzada (ur. 3 stycznia 1979 roku w Rio Branco) – brazylijski piłkarz występujący na pozycji napastnika. Obecnie gra w Sportingu Braga.
Kariera klubowa.
Adriano Vieira Louzada zawodową karierę rozpoczynał w zespole Portuguesa São Paulo. Następnie przeniósł się do innego klubu z tego miasta – SE Palmeiras, dla którego rozegrał 17 spotkań i strzelił 2 gole. Następnie przez rok Adriano występował w Vitórii Bahia, po czym powrócił do Palmeiras. W barwach drużyny z São Paulo brazylijski napastnik nie rozegrał jednak już żadnego spotkania w ligowych rozgrywkach.
W 2002 roku Adriano przeniósł się do portugalskiego Nacionalu Funchal, w barwach którego zadebiutował w pierwszej lidze. Przez 3 lata spędzone w Nacionalu Adriano prezentował bardzo dobrą skuteczność zdobywając w 89 ligowych występach 42 gole. W sezonie 2003/2004 z 19 bramkami na koncie Brazylijczyk zajął 2. miejsce w klasyfikacji najlepszych strzelców rozgrywek mając 1 trafienie mniej niż Benny McCarthy. W 2005 roku Adriano powrócił do Brazylii i został piłkarzem Cruzeiro Belo Horizonte.
Jeszcze w tym samym roku Adriano ponownie trafił do Portugalii, gdzie podpisał kontrakt z FC Porto. W debiutanckim sezonie zdobył 3 krajowe trofea – mistrzostwo, puchar oraz superpuchar kraju. W sierpniu 2008 roku Adriano miał trafił do CF Os Belenenses, jednak postanowił pozostać w Porto i rywalizować tam o miejsce w wyjściowym składzie. W sezonie 2008/2009 nie zagrał w żadnym spotkaniu. W 2009 roku napastnik odszedł do Sportingu Braga. Tam również został rezerwowym, bowiem od początku rozgrywek 2009/2010 w linii ataku grali Paulo César, Albert Meyong i Alan.
Sukcesy.
 FC Porto
 SE Palmeiras

</doc>
<doc id="1222853" url="https://pl.wikipedia.org/wiki?curid=1222853" title="Honda CB 600F Hornet">
Honda CB 600F Hornet

CB 600F Hornet – motocykl typu naked bike produkowany od 1998 roku przez Hondę. Silnik Horneta to czterosuw chłodzony cieczą o pojemności 599cm³ (jest to zmodyfikowana wersja silnika, który wykorzystano do produkcji innego klasyka Hondy, a mianowicie Honda CBR 600RR). Pierwsze modele CB 600F Hornet dysponowały mocą 96 KM.
Historia modelu.
Honda CB 600F Hornet została zaprezentowana w Europie pierwszy raz w 1998 roku. Motocykl posiada sześciostopniową skrzynię biegów. Zawieszenie stanowi widelec teleskopowy (skok 125mm) z przodu i wahacz aluminiowy z tyłu (centralny element resorująco-tłumiący, regulacja napięcia wstępnego sprężyny, skok 128mm). Hamulec przedni – podwójny tarczowy 296mm, dwutłoczkowe zaciski. Hamulec tylny – jednotarczowy 220mm, jednotłoczkowy zacisk. W latach 1998–1999 zastosowano przednie ogumienie 130/70ZR16, od roku 2000 zmieniono je na 120/70ZR17 (zmianę wprowadzono, aby zwiększyć stabilność motocykla w zakrętach oraz wzmocnić działanie hamulców). Tylne ogumienie pozostaje bez zmian od samego początku – 180/55ZR17 – co sprawia, że stosunkowo nieduży motocykl jakim jest Hornet wygląda na „olbrzyma”. Ostatnie roczniki Horneta produkowane są również w wersji z ABS. Honda wprowadziła Horneta na rynek amerykański w roku 2004 i 2006 pod nazwą Honda 599. Ostatni model Horneta z kwietnia 2007 posiada zmodyfikowany silnik pochodzący z CBR 600RR. W roku 2011 przeprowadzono lifting tego modelu. Zmieniono przednią lampę, zegary, a także tył motocykla, w tym tylną lampę. Podstawowe parametry techniczne nie uległy zmianie. Do sprzedaży trafił również nowy model CBR600F bazujący na modelu Hornet.

</doc>
<doc id="1222854" url="https://pl.wikipedia.org/wiki?curid=1222854" title="South African Police">
South African Police

South African Police lub SAP (ang. "Policja Południowoafrykańska") - stworzona przez Unię Południowoafrykańską w 1913 roku.
Po zniesieniu Apartheidu zmieniła nazwę na South African Police Service.

</doc>
<doc id="1222856" url="https://pl.wikipedia.org/wiki?curid=1222856" title="South Africa Police">
South Africa Police



</doc>
<doc id="1222859" url="https://pl.wikipedia.org/wiki?curid=1222859" title="Hulok zachodni">
Hulok zachodni

Hulok zachodni, gibon hulok, hulok ("Hoolock hoolock") – gatunek ssaka naczelnego z rodziny gibbonowatych (Hylobatidae). 
Zasięg występowania.
Hulok zachodni występuje w południowej Azji zamieszkując w zależności od podgatunku:
Taksonomia.
Gatunek po raz pierwszy naukowo opisał w 1834 roku amerykański zoolog i paleontolog Richard Harlan nadając mu nazwę "Simia hoolock". Holotyp pochodził z Garo Paharijan, w stanie Asam, w Indiach. 
Badania genetyczne w 1983 roku uznały huloki za odrębny podrodzaj pod nazwą "Bunopithecus" (z gatunkiem typowym z plejstocenu z Yanjinggou w Syczuanie w Chińskiej Republice Ludowej) w obrębie rodzaju "Hylobates", natomiast w późniejszym przeglądzie taksonomicznym z 2004 roku podrodzaj został podniesiony do rangi odrębnego rodzaju. W 2005 roku nazwa "Bunopithecus" okazała się niedostępna i utworzono nową nazwę rodzajową "Hoolock". To samo badanie wykazało również, że takson "leuconedys", dawniej podgatunek "H. hoolock" ze wschodniej części rozmieszczenia, jest odrębnym gatunkiem. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Osiąga około 81 cm długości ciała oraz masę ciała: samic 6,1 kg i samców 6,9 kg. Nie posiada worka gardzielowego. Posiada gęste futro, z długą sierścią. Ubarwienie zmienia się w ciągu życia, młode osobniki są szare, później ciemnieją i jako dorosłe samce są prawie czarne z jasną przepaską na czole, natomiast samice są złotobrązowe. 
Ekologia.
Hulok żyje w małych rodzinach, składających się zwykle z 7 osobników. Żywi się owocami. 
Status zagrożenia i ochrona.
Gatunek jest zagrożony wyginięciem i podobnie jak wszystkie gibonowate jest objęty konwencją CITES (Załącznik I).

</doc>
<doc id="1222860" url="https://pl.wikipedia.org/wiki?curid=1222860" title="Tifinagh">
Tifinagh

Tifinagh – abdżad używany do zapisu niektórych spośród języków berberyjskich, m.in. języka tamazight i języka tuareskiego. Współczesny, zmodyfikowany alfabet, nazywany również neo-tifinagh, opiera się na starożytnym piśmie staroberberskim, znanym z inskrypcji. Tifinagh, do niedawna wypierany przez alfabety łaciński i arabski, od roku 2003 jest wykorzystywany w szkolnictwie marokańskim na poziomie podstawowym do nauczania języka tamazight.
Kodowanie Unicode.
Tifinagh został dodany do standardu Unicode w marcu 2005, w jego wersji 4.1.
Blok Unicode odpowiedzialny za Tifinagh to U+2D30 do U+2D7F. Puste pola reprezentują wartości zarezerwowane.
Zobacz też.
Wikipedie w językach berberyjskich: &lt;br&gt;

</doc>
<doc id="1222861" url="https://pl.wikipedia.org/wiki?curid=1222861" title="Hoolock hoolock">
Hoolock hoolock



</doc>
<doc id="1222863" url="https://pl.wikipedia.org/wiki?curid=1222863" title="Aprilia SR 50">
Aprilia SR 50

Aprilia SR 50 – włoski skuter marki Aprilia o sportowym zacięciu. Występował w różnych wersjach zarówno silnikowych, jak i nadwozia, a także o różnych pojemnościach skokowych (50 cm³ i 125 cm³). 
Do Aprilii SR można znaleźć wiele części tuningowych - zarówno pod kątem mechanicznym, jak i optycznym. Cechuje się ona stosunkową bezawaryjnością oraz niewielkim zużyciem paliwa (seryjne części); najmniejszym w wersji na wtrysku - nawet 2,2l/100km. Za to jednostki po tuningu mogą spalać nawet 5-8l/100km.
W każdej wersji silnikowej SR była pojazdem 2T. Dzięki temu jest ona bardziej podatna na tuning mechaniczny, także czynności serwisowe są prostsze i łatwiejsze do wykonania nawet dla niewykwalifikowanej osoby. Z drugiej strony skraca to żywotność silnika do ok. 30 000km. Po tym czasie należy wykonać honowanie cylindra oraz zamontować nowy tłok.
W czerwcu 2011 roku zaprezentowano nowy model Aprilia SR Max, będącym sportowym maksiskuterem z czterosuwowym silnikiem o pojemności 150 cm³ oraz 300 cm³.
Pierwsza generacja (1992 - 1996).
Modele do 1993 roku były wyposażone w silniki typu Minarelli CW 50 z cylindrem stojącym. Od 1994 roku wprowadzono nowe silniki z cylindrem umieszczonym poziomo, typu Minarelli MY 50 chłodzonym powietrzem oraz Minarelli MA 50 chłodzonym cieczą.
Druga generacja (od 1997 r.).
W nowym modelu zmieniono całkowicie wygląd skutera. Skuter jest wyraźnie większy.Poprawiono także aerodynamikę. Pojawiły się wersje z hamulcem tarczowym na tylnej osi.
W okresie od 1999 do 2002 roku dostępne były bliźniacze modele z silnikami o pojemności 125 cm³ i 150 cm³ pochodzącymi od Piaggio. Silniki są chłodzone powietrzem oraz wyposażone w bębnowy hamulec na tylnej osi, co nie szło w parze ze sportową charakterystyką modelu. Poważną wadą tych modeli było wysokie zużycie paliwa. Wady tej nie miały podobne skutery Aprilia Leonardo wyposażone w silnik czterosuwowy.
W 2000 roku zastąpiono silniki Minarelli silnikami produkcji Franco Morini. Dokonano liftingu, m.in. zmieniono zestaw wskaźników, zastosowano białe klosze kierunkowskazów, zmieniono niektóre plastikowe obudowy nadwozia. Wraz ze zmianą silnika z kierownicy zniknęła dźwignia ssania, każdy model został wyposażony w hamulec tarczowy na tylnej osi.
W tym samym czasie wprowadzono model "DiTech" z elektronicznym bezpośrednim wtryskiem paliwa, umożliwiającym redukcję zużycia paliwa do 2 l/100 km, redukcję zużycia oleju o 60%, a także wzrost mocy i uzyskanie normy emisji spalin EURO 2. Jednocześnie model ten znany jest z problemów z układem wtryskowym oraz utrudnioną naprawą. Większość tych problemów jest spowodowana nieprawidłową eksploatacją oraz brakiem wiedzy na temat diagnostyki i brakiem specjalistycznych narzędzi.
Od 2003 r. w wyniku włączenia firmy Aprilia do koncernu Piaggio rozpoczęto montaż nowych silników produkcji Piaggio. Od lipca 2003 roku zastąpiono jednostkę napędową DiTech jednostką napędową Purejet, stosowanym również w Piaggio NRG Purejet oraz Gilera Runner Purejet. Model z silnikiem DiTech nadal jest produkowany na eksport do USA.
Model ten jest wciąż produkowany z pewnymi zmianami pod nazwą SR 50 Street.
Trzecia generacja - SR 50 R (od 2005 r.).
Ostatnia generacja modelu charakteryzuje się niezwykłym sportowym designem, pochodzącym wprost z motocykli sportowych Aprilia. W połączeniu z dynamicznymi i niezawodnymi silnikami Piaggio, doskonałym prowadzeniem oraz modnym malowaniem, model ten można zaliczyć do klasy najlepszych sportowych skuterów.
W stosunku do poprzednika wprowadzono kilka nowinek technicznych. Wprowadzono nowy analogowo-cyfrowy zestaw wskaźników z czerwonym podświetleniem, dużym analogowym prędkościomierzem, elektronicznym czujnikiem prędkości oraz przyciskiem sterującym umieszczonym na lewym zespole przełączników kierownicy. Widoczny na wyświetlaczu klucz przypomina o konieczności wykonania przeglądu serwisowego co 4000 km. Na prawym zespole przełączników w każdej wersji umieszczony jest awaryjny wyłącznik pracy silnika. W nowym modelu ułatwiono dostęp do wymiany żarówek przedniego reflektora. Podczas eksploatacji może denerwować dostęp do zbiornika oleju silnikowego, umieszczonego w przedniej części skutera, wokół główki ramy. W celu uzupełnienia poziomu należy odkręcić plastikową osłonę umieszczoną pod kierownicą.
W przypadku modelu Factory, wyposażonego we wtrysk paliwa dodatkowo dokonano kilku zmian. Miejsce analogowego prędkościomierza zajął obrotomierz. Zestaw wskaźników wyposażono w graficzny wyświetlacz, po przekręceniu stacyjki prezentuje animację, umożliwia także wyświetlanie dodatkowych funkcji. Możliwa jest kontrola błędów sterownika wtrysku w trybie serwisowym przy pomocy dżojstika umieszczonego na prawym zespole przełączników kierownicy. Wprowadzono immobilizer wbudowany w zestaw wskaźników, z możliwością programowania kluczy przez użytkownika (wymagane hasło) lub w trybie serwisowym. Czujnik ciśnienia atmosferycznego wbudowano bezpośrednio w sterownik wtrysku. Światła włączają się automatycznie po uruchomieniu silnika. Filtr powietrza ozdobnie połączono z plastikową nakładką pokrywy przekładni napędowej. Silnik i katalizator został przygotowany do przyjęcia norm emisji spalin EURO 3. Zastosowano większy akumulator o pojemności 9 Ah w celu zminimalizowania problemów z rozruchem silnika.
W wyniku problemów występujących z modelami wyposażonymi we wtrysk paliwa, firma Aprilia opracowała kilka dodatkowych rozwiązań. Seryjnie w modelu 2005 zastosowano nowe dokładniejsze filtry paliwa (dostępny zestaw dla starszego modelu) oraz świecę zapłonową z platynową elektrodą.
Modele silników
Piaggio C364M (gaźnik)
Piaggio C361M (wtrysk)
Aprilia Ditech (eksport USA)

</doc>
<doc id="1222866" url="https://pl.wikipedia.org/wiki?curid=1222866" title="Marsz Kaszubski">
Marsz Kaszubski

Marsz Kaszubski – popularna kaszubska pieśń patriotyczna, używana przez część Kaszubów jako nieoficjalny hymn.
Autorem pieśni jest Hieronim Derdowski, który umieścił ją w swoim poemacie "Ò panu Czôrlińsczim co do Pùcka pò sécë jachôł". Tekst do melodii zbliżonej do Mazurka Dąbrowskiego zaadaptował w 1921 Feliks Nowowiejski.
Przez długi okres Marsz Kaszubski był uznawany przez wielu Kaszubów za nieoficjalny hymn. 21 stycznia 2017 r. Rada Naczelna Zrzeszenia Kaszubsko-Pomorskiego podjęła w Gdańsku uchwałę zalecającą wykonywanie pierwszej zwrotki i refrenu Marszu Kaszubskiego jako hymnu kaszubskiego.
Kontrowersje.
Według części Kaszubów "Marsz Kaszubski" nie oddaje w odpowiedni sposób kaszubskiej tożsamości. Wiele kontrowersji wywołują słowa “pòlskô wiara, pòlskô mòwa”, militarystyczny wyraz utworu, skupiającego się na sławieniu wojny przeciw Niemcom w służbie polskiej oraz same intencje i stosunek do rodzimego języka autora, "(…) którego pociągała szczególnie chłopska satyra, rubaszność, skoro już samo użycie gwary miało wywoływać u odbiorców śmiech (…)""." Podkreślanie związków Kaszub z Polską i wspólnej wrogości do Niemiec leżało w klimacie politycznej poprawności obowiązującej w tym zakresie w II Rzeczypospolitej i w PRL. "Marsz" został zaadaptowany do roli hymnu przez kompozytora Feliksa Nowowiejskiego, który tekst z własną melodią (zastępującą opisanego w książce Mazurka Dąbrowskiego) i tytułem "Hymn Kaszubski" wydał w 1921 r. w śpiewniku "Polska Zjednoczona". Feliks Marszałkowski "Dloczegu Derdovskji nje napjisoł „himnu”? ("Zrzesz Kaszëbskô", 1937) zakwalifikował tę pieśń jako "odpowiednią na święto konia". Można przypuszczać, że stosunkowo duża popularność "Marszu" mogła wynikać z faktu, że w warunkach ograniczania aspiracji Kaszubów był on jedną z niewielu dopuszczalnych form zamanifestowania kaszubskości, wyrażanego w słowach "Nigdë do zgùbë nie przińdą Kaszëbë" i "Më trzimómë z Bòdżem". Z tych powodów wielokrotnie podawana jest w wątpliwość jednocząca funkcja pieśni. 
Według stowarzyszenia Kaszëbskô Jednota hymnem narodowym Kaszubów jest "Ziemia Rodnô" Jana Trepczyka.

</doc>
<doc id="1222869" url="https://pl.wikipedia.org/wiki?curid=1222869" title="Lobelia">
Lobelia

Lobelia, stroiczka ("Lobelia" L.) – rodzaj roślin z rodziny dzwonkowatych. Obejmuje 414–415 gatunków. Występują one głównie w klimacie tropikalnym i umiarkowanym ciepłym w południowej części Ameryki Północnej i w Ameryce Południowej oraz w Afryce Subsaharyjskiej. W klimacie umiarkowanym chłodnym rośnie niewiele gatunków – 20 we wschodniej części Ameryki Północnej, dwa w Europie i pojedyncze w Australii i na okolicznych wyspach. W Polsce jedynym dziko rosnącym przedstawicielem rodzaju jest lobelia jeziorna "L. dortmanna". Rośliny te zasiedlają różne siedliska – łąki, zarośla, widne lasy, skaliste wybrzeża, jeziora, w górach występują powyżej górnej granicy lasu. W dużej części są to rośliny mezo- i higrofilne, preferujące siedliska wilgotne i cieniste.
Liczne gatunki uprawiane są jako rośliny ozdobne, w tym także w licznych odmianach ozdobnych, zwłaszcza: lobelia szkarłatna "L. cardinalis", lobelia przylądkowa "L. erinus", lobelia okazała "L. × speciosa". Niektóre gatunki używane są w ziołolecznictwie (np. lobelia rozdęta "L. inflata"). "L. tupa" z Chile jest rośliną psychoaktywną i prawdopodobnie halucynogenną.
Systematyka.
"Enchysia" C. Presl, "Haynaldia" Kanitz, "Isolobus" A. DC., "Laurentia" Adans., "Mezleria" C. Presl, "Neowimmeria" O. Deg. &amp; I. Deg., "Parastranthus" G. Don, "Rapuntium" Mill., "Tupa" G. Don
Rodzaj w obrębie rodziny dzwonkowatych "Campanulaceae" klasyfikowany jest do podrodziny "Lobelioideae". Wiele rodzajów wyróżnianych tradycyjnie w tej podrodzinie jest zagnieżdżonych w obrębie "Lobelia" "sensu lato".
Zastosowanie.
Liczne gatunki są uprawiane jako rośliny ozdobne. Ich walorami są ładne kwiaty i ulistnienie. W zależności od gatunku uprawiane są jako rośliny rabatowe i obwódkowe w ogrodach, jako rośliny doniczkowe w wiszących lub stojących pojemnikach. Niektóre gatunki nadają się do obsadzania oczek wodnych. Do częściej uprawianych należą: lobelia szkarłatna "L. cardinalis", lobelia przylądkowa "L. erinus", lobelia okazała "L. × speciosa". Niektóre gatunki używane są w ziołolecznictwie (np. lobelia rozdęta "L. inflata"). "L. tupa" z Chile jest rośliną psychoaktywną i prawdopodobnie halucynogenną.

</doc>
<doc id="1222870" url="https://pl.wikipedia.org/wiki?curid=1222870" title="Sr 50">
Sr 50



</doc>
<doc id="1222871" url="https://pl.wikipedia.org/wiki?curid=1222871" title="Cartaya">
Cartaya

 
Cartaya — miasto w Hiszpanii, w Andaluzji. W 2007 liczyło 16 589 mieszkańców.

</doc>
<doc id="1222874" url="https://pl.wikipedia.org/wiki?curid=1222874" title="Faisal Agab">
Faisal Agab

Faisal Agab Sido (arab. فيصل العجب, ur. 24 sierpnia 1978 w Chartumie) – piłkarz sudański grający na pozycji ofensywnego pomocnika.
Kariera klubowa.
Piłkarską karierę rozpoczął w klubie Al-Merreikh z Omdurmanu. W jego barwach zadebiutował w pierwszej lidze sudańskiej w 1993 roku. Wraz z Al-Merreikh wywalczył mistrzostwa kraju w latach 1993, 1997, 2000, 2001, 2002, 2008. Zdobył też dziewięć Pucharów Sudanu w latach 1993, 1994, 1996, 2001, 2005, 2006, 2007, 2008, 2010.
Kariera reprezentacyjna.
W 2008 roku został powołany do reprezentacji Sudanu przez selekcjonera Mohameda Abdallaha do kadry na Puchar Narodów Afryki 2008. W eliminacjach do tego turnieju zdobył 5 goli i był najlepszym strzelcem obok czterech innych zawodników. W 2012 roku został powołany na Puchar Narodów Afryki 2012.

</doc>
<doc id="1222876" url="https://pl.wikipedia.org/wiki?curid=1222876" title="Zarauz">
Zarauz



</doc>
<doc id="1222877" url="https://pl.wikipedia.org/wiki?curid=1222877" title="Jörg Emmerich">
Jörg Emmerich

Jörg Emmerich (ur. 9 marca 1974 w Halle) – niemiecki piłkarz. Obecnie jest dyrektorem sportowym w klubie Chemnitzer FC. Ma na swoim koncie 142 mecze (wszystkie w barwach Erzgebirge Aue) i 11 goli w 2. Bundeslidze.

</doc>
<doc id="1222879" url="https://pl.wikipedia.org/wiki?curid=1222879" title="Moraleja">
Moraleja

Moraleja – miasto w Hiszpanii, w regionie Estremadura. W 2006 liczyło 7904 mieszkańców.

</doc>
<doc id="1222883" url="https://pl.wikipedia.org/wiki?curid=1222883" title="Ruchy roślin">
Ruchy roślin

Ruchy roślin związane są z wrażliwością tkanek na pobudzenie przez różne bodźce, np. światło, temperaturę, wodę, substancje chemiczne. Zdolność komórek do reagowania na bodźce to pobudliwość.
Tropizmy.
Reakcje wzrostowe roślin wielokomórkowych wywołane bodźcem ukierunkowanym.
Tropizmy spowodowane są działalnością hormonów roślinnych – auksyn. Hormony te wytwarzane są w stożkach wzrostu i powodują szybsze wydłużanie się komórek oraz wyginanie się organu roślinnego w kierunku bodźca poprzez gromadzenie się po odpowiedniej stronie pędu. Jeżeli organ kieruje się do miejsca o większej intensywności działania bodźca wówczas ruch ten nazywamy tropizmem dodatnim, natomiast wychylanie się w przeciwnym kierunku – tropizmem ujemnym
Nastie.
Ruchy wygięciowe organów roślinnych spowodowane bodźcem bezkierunkowym. Są to ruchy roślin niezależne od kierunku działania bodźca, mogą być wywołane zarówno przez bodźce kierunkowe, jak i rozproszone. Tropizmy to przede wszystkim ruchy wzrostowe, natomiast nastie to głównie ruchy turgorowe, wywołane zmianami turgoru (otwieranie się komórek szparkowych) jak również wzrostowe (epinastie – otwieranie się kwiatów, czy hiponastie zamykanie się kwiatów).
Taksje.
Ruchy całych komórek (np. glonów lub organelli komórkowych – chloroplastów) w poszukiwaniu najlepszych warunków środowiska. Występują taksje dodatnie - w kierunku źródła bodźca, oraz taksje ujemne – w kierunku przeciwnym.
Ruchy higroskopowe.
Ruchy organów będące skutkiem nierównomiernego wysychania lub nasiąkania martwych włókien ścian i błon komórkowych.
Ruchy nutacyjne.
Wykonywane przez młode pędy i liście, są to kołowe lub wahadłowe ruchy spowodowane nierównomiernym wzrostem poszczególnych części organu.

</doc>
<doc id="1222884" url="https://pl.wikipedia.org/wiki?curid=1222884" title="Santiago (Wyspy Zielonego Przylądka)">
Santiago (Wyspy Zielonego Przylądka)

Santiago także São Tiago (z port. „Święty Jakub”, kreol. "Santiagu") – największa wyspa należąca do Wysp Zielonego Przylądka. Jest najważniejszym ośrodkiem rolniczym i miejscem zamieszkania dla połowy ludności kraju.
Santiago leży między wyspą Maio (40 km na zachód) a Fogo (50 km na wschód) i wchodzi w skład archipelagu Wysp Podwietrznych. Została zasiedlona jako pierwsza z wysp. Miasto Cidade Velha założono w 1462 jako Riberia Grande. Na wyspie znajduje się Praia – stolica Republiki Zielonego Przylądka i Lotnisko Międzynarodowe Francisco Mendes – jeden z dwóch międzynarodowych portów lotniczych, który leży 2 km od stolicy.
Geografia.
Santiago jest największą wyspą spośród Wysp Zielonego Przylądka o powierzchni 991 km². Jest górzysta, choć nieco spłaszczona w części południowo-wschodniej. Wilgotny klimat wnętrza wyspy i wschodniego wybrzeża kontrastuje z suchszym na południowym i południowo-zachodnim wybrzeżu. Praia położona na południowo-wschodnim wybrzeżu jest największym miastem na wyspie, a także w całym kraju i stolicą. Inne miasta wyspy obejmują Cidade Velha, 15 km na zachód od Praia, pierwsza stolica kraju, Assomada, 60 km na północ i Tarrafal 75 km od stolicy w północnej części wyspy. Najwyższym szczytem jest Pico da Antónia.
Historia.
Wyspa została odkryta przez António Noli około 1460, który wybudował garnizon w Cidade Velha, wtedy znane jako "Ribeira Grande". Międzykontynentalne niewolnictwo uczyniło z Cidade Velha drugie co do bogactwa miasto w królestwie Portugalii. Portugalia nie była w stanie chronić swych kolonii, ponieważ Anglicy, Holendrzy, Francuzi i Hiszpanie przejęli handel niewolnikami, a wyspy niebawem zaatakowali piraci. W 1712 Cidade Velha zaatakowane przez piratów przestało być stolicą, którą przeniesiono na płaskowyż Praia. Portugalski system kolonialny zaszkodził ludności wyspy, która poparła Amilcara Cabrala oraz Afrykańską Partię na rzecz Niezależności Gwinei i Wysp Zielonego Przylądka oraz niezależność ogłoszoną w 1975. Santiago kilkakrotnie gościło konferencję kultury kreolskiej.
Ludność.
Santiago zawsze było najludniejszą wyspą wśród Wysp Zielonego Przylądka. Od czasu ogłoszenia niepodległości w 1975 jej populacja się podwoiła.
Gospodarka.
Najważniejszy przemysł to rolnictwo, turystyka i rybołówstwo. Głównymi produktami rolnymi są kukurydza, trzcina cukrowa, banany, kawa i mango.
Od czasów niepodległości poprawiła się infrastruktura, szczególnie szkoły, porty, lotniska, drogi i inne.

</doc>
<doc id="1222885" url="https://pl.wikipedia.org/wiki?curid=1222885" title="Brunete">
Brunete

Brunete – miasto w Hiszpanii, we wspólnocie autonomicznej Madryt, 28 km na południowy zachód od Madrytu. 
W lipcu 1937 miasto oraz jego okolice było terenem ważnej bitwy w czasie wojny domowej w Hiszpanii. Bitwa ta, stanowiąca element planowanego pierwszego przeciwuderzenia strategicznego wojsk republikańskich, zakończyła się strategicznym zwycięstwem walczących z nimi wojsk narodowych.

</doc>
<doc id="1222887" url="https://pl.wikipedia.org/wiki?curid=1222887" title="CSIR">
CSIR

CSIR (ang. "Council for Scientific and Industrial Research" - Rada ds. Badań Naukowych i Przemysłowych) – południowoafrykańska organizacja zajmującą się badaniami naukowymi i technologicznymi. Ustanowiona aktem rządowym z roku 1945. Mieści się we własnym kampusie w Pretorii.

</doc>
<doc id="1222894" url="https://pl.wikipedia.org/wiki?curid=1222894" title="Pontus Farnerud">
Pontus Farnerud

Pontus Farnerud (ur. 4 czerwca 1980 roku w Helsingborgu) – szwedzki piłkarz występujący na pozycji pomocnika. Od 2014 gra w Glumslövs FF. Jego brat, Alexander, również jest zawodowym piłkarzem.
Kariera klubowa.
Pontus Farnerud swoją piłkarską karierę rozpoczynał w drużynie Landskrona BoIS, dla której od 1996 do 1998 roku rozegrał 55 meczów i zdobył czternaście goli. Następnie wyjechał ze Szwecji do Francji, gdzie podpisał kontrakt z AS Monaco. W nowym klubie grał do 2003 roku i w tym czasie zdołał rozegrać 70 spotkań. Razem z zespołem czerwono-białych w 2000 roku sięgnął po mistrzostwo Francji. Później przeniósł się do RC Strasbourg, dla którego zaliczył 30 występów. W 2004 roku Farnerud powrócił do AS Monaco, by wystąpić tam w 24 meczach. W kolejnych rozgrywkach ponownie zasilił Strasbourg i rozegrał dla tej drużyny 32 spotkania. W 2006 roku Farnerud został piłkarzem Sportingu CP. Przez dwa sezony wystąpił tylko w 23 meczach w lidze, wywalczył Puchar Portugalii oraz dwa razy Superpuchar Portugalii. W 2008 roku szwedzki gracz odszedł do Stabæk Fotball i razem z nim wywalczył pierwsze w historii klubu mistrzostwo Norwegii. W 2012 roku przeszedł do IFK Göteborg. Obecnie jest zawodnikiem Glumslövs FF.
Kariera reprezentacyjna.
Razem z reprezentacją Szwecji Farnerud wystąpił na Mistrzostwach Świata 2002 oraz na Mistrzostwach Europy 2004. Na obu tych imprezach Szwedzi wychodzili ze swojej grupy z pierwszego miejsca, by odpaść z turnieju już w następnej rundzie. Farnerud wcześniej występował w drużynie narodowej do lat 21. W pierwszej reprezentacji debiut zaliczył 13 lutego 2002 w zremisowanym 2:2 towarzyskim meczu z Grecją.
Sukcesy.
AS Monaco
Sporting CP
Stabæk Fotball

</doc>
<doc id="1222897" url="https://pl.wikipedia.org/wiki?curid=1222897" title="Knox College (Uniwersytet Toronto)">
Knox College (Uniwersytet Toronto)

Knox College jest wyższą szkołą teologiczną w Toronto, Ontario, Kanada. Knox College powstał w 1844 r. Uczelnia jest związana z Prezbiteriańskim Kościołem Kanady.
Obecny budynek, ukończony w 1914, znajduje się pomiędzy zachodnią stroną King's College Circle a ulicą St. George, w sercu kampusu Uniwersytetu Toronto.
Rektorzy:

</doc>
<doc id="1222898" url="https://pl.wikipedia.org/wiki?curid=1222898" title="Gorget">
Gorget



</doc>
<doc id="1222900" url="https://pl.wikipedia.org/wiki?curid=1222900" title="Gwiazdosz koronowaty">
Gwiazdosz koronowaty

Gwiazdosz koronowaty ("Geastrum coronatum" Pers.) – gatunek grzybów należący do rodziny gwiazdoszowatych ("Geastraceae"). 
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Nazwę polską nadał Władysław Wojewoda w 2003 r. W polskim piśmiennictwie mykologicznym gatunek ten opisywany był też jako promieniak wrębiasty i gwiazdosz uwieńczony.
Morfologia.
Za młodu kuliste, niekiedy nieco spłaszczone. 1-4 cm średnicy, całe pokryte warstewką grzybni. Okrywa zewnętrzna pęka do połowy wysokości owocnika na 6-12 trójkątnych niehigroskopijnych płatów, które rozchylają się gwiazdkowato i utrzymują grubą warstwę grzybni z podłożem. Rozchylone owocniki osiągają 4-9 cm średnicy. Ramiona świeżych okazów brązowoszare lub ciemnoszare, suche jaśniejsze, szarawe lub kawowe. Okrywa wewnętrzna odwrotnie gruszkowata, wyższa niż szersza, osadzona na wyraźnej, krótkiej i grubej szyjce. U nasady okrywy wewnętrznej wyraźna apofiza. Szczytowy otwór płaski lub nieco wzniesiony, frędzlowaty, bez talerzyka, ale z jaśniejszą kolistą sferą. Wnętrze owocnika czarnobrązowe.
Czarnobrązowy. Zarodniki brązowe, kuliste, dość grubo brodawkowato-kolczaste, o rozmiarach 4-5,5 µm.
Występowanie i siedlisko.
W Polsce jest dość rzadki. Znajduje się na "Czerwonej liście roślin i grzybów Polski". Ma status V – gatunek narażony na wymarcie. Znajduje się na listach gatunków zagrożonych także w Austrii, Danii, Estonii, Holandii, Szwecji, Litwie. W Polsce był gatunkiem ściśle chronionym, od 9 października 2014 r. nie znajduje się już na liście gatunków chronionych.
Rośnie od sierpnia do listopada, stare owocniki można obserwować niemal przez cały rok. Występuje w lasach liściastych, iglastych, parkach i ogrodach; rzadki, w niektórych okolicach w ogóle niespotykany. 
Znaczenie.
Grzyb niejadalny.
Gatunki podobne.
Gwiazdosza koronowatego można pomylić z gwiazdoszem długoszyjkowym ("Geastrum pectinatum"), którego kulista główka jest u dołu grzebieniasto bruzdkowana.

</doc>
<doc id="1222901" url="https://pl.wikipedia.org/wiki?curid=1222901" title="Królestwo Danii i Norwegii">
Królestwo Danii i Norwegii

Królestwo Danii i Norwegii (duń.-norw. "Danmark-Norge") – dawny twór polityczny, stanowiący unię realną obejmującą królestwa Danii i Norwegii, w którego skład wchodziły również podległe formalnie Norwegii: Islandia, Grenlandia i Wyspy Owcze.
Unia personalna jedynie między Danią i Norwegią powstała w 1523 roku po wystąpieniu Szwecji z unii kalmarskiej. Od 1536, kiedy to rozwiązano Radę Królewską Norwegii rola polityczna tego kraju zaczęła systematycznie maleć. Całość decyzji politycznych podejmowana była w Kopenhadze. Mimo to Norwegia zachowała m.in. odrębny system prawny. Oba królestwa pozostawały związane unią do 1814 roku. 
Na ogół całą duńsko-norweską monarchię zwano "Królestwem Danii", gdyż w związku obu państw zdecydowanie dominowała Dania. Stolicą całej monarchii była stolica Danii – Kopenhaga. W skład monarchii wchodziły także księstwa Szlezwik i Holsztyn, które w 1460 roku odziedziczył król Chrystian I.
Nazwa Dania-Norwegia wynika z tytułu królewskiego rządzącego połączoną monarchią władcy. Tytuł brzmiał "Król Danii i Norwegii, Wendów i Gotów".
Historia.
W 1520 roku król Danii Chrystian II wkroczył wraz z armią do buntującej się Szwecji, gdzie kazał stracić 82 osoby spośród szwedzkiego duchowieństwa, szlachty, mieszczan i chłopów. Ta rozprawa, znana jako krwawa łaźnia sztokholmska, odniosła skutek przeciwny do zamierzonego, gdyż podsyciła opór Szwedów, którzy rok później wystąpili z unii kalmarskiej.
Po wystąpieniu Szwecji z unii kalmarskiej w 1521 roku Dania i Norwegia dotknięte zostały przez wojnę domową. W tym okresie oba państwa w wyniku reformacji stały się krajami protestanckimi. W 1541 Dania, chwilowo pogodzona z upadkiem unii kalmarskiej, zawarła ze Szwecją układ w Brömsberö, w którym oba państwa przyrzekły sobie pomoc w razie wojny lub buntów poddanych. Podczas wojny północnej 1563–1570 Dania opanowała wyspy Ozylię i Dagö.
Z biegiem czasu znaczenie duńskiego parlamentu (Rigsraad) malało, aż do jego zniesienia w 1660 roku. Wtedy zarówno Dania, jak i Norwegia stały się monarchiami absolutnymi. Zmiany te zostały wyraźnie podkreślone w dokumencie "Lex Regia", podpisanym 24 listopada (14 listopada) 1665 roku, a mówiącym, że cała władza spoczywa w rękach króla, który odpowiada jedynie przed Bogiem. Norweski parlamentaryzm zanikł znacznie wcześniej – Riksraad zebrał się po raz ostatni w 1537 roku. W związku obu państw Norwegia zachowała kilka oddzielnych praw i niektóre instytucje, jak królewski kanclerz, oddzielny system monetarny czy armia.
Próby przywrócenia duńskiej dominacji na Bałtyku były przyczyną licznych konfliktów ze Szwecją. Do szczególnie ostrych starć doszło za panowania najwybitniejszego spośród władców Danii i Norwegii – Chrystiana IV. Próba znalezienia drogi przez Laponię i ominięcia cieśnin duńskich przez króla Szwecji Karola IX doprowadziła w 1611 roku do wojny kalmarskiej. Była to ostatnia z wojen duńsko-szwedzkich, w której stroną silniejszą byli Duńczycy. Wkrótce na skutek reform wojskowych Gustawa Adolfa Szwecja stała się jednym z najpotężniejszych mocarstw na kontynencie europejskim.
W 1625 roku Chrystian IV, korzystając z wysokich odszkodowań wojennych uzyskanych od Szwedów na skutek zwycięskiej wojny kalmarskiej, przystąpił do wojny trzydziestoletniej po stronie protestantów. Interwencja zakończyła się dla Danii zupełnym niepowodzeniem – po klęskach pod Lutter am Barenberge i pod Wołogoszczą Chrystian IV musiał wycofać się z wojny. Rok po wycofaniu się Danii do wojny trzydziestoletniej po stronie protestanckiej przystąpiła Szwecja, która z miejsca zaczęła odnosić niebywałe sukcesy, początkowo pod wodzą Gustawa Adolfa, a po jego śmierci pod przywództwem kanclerza Axela Oxenstierny. Później jednak doszło do kryzysu i wojska szwedzkie zaczęły ulegać siłom katolickim.
Serię szwedzkich niepowodzeń w Niemczech postanowił wykorzystać Chrystian IV i z pomocą hiszpańskiej floty wysadzić potężny desant na wybrzeżach Szwecji. Po podboju Szwecji władca duńsko-norweskiej monarchii zamierzał odtworzyć unię kalmarską. Gdy w końcu września ruszyła ku szwedzkim wybrzeżom potężna hiszpańska flota z 24 tys. żołnierzy na pokładzie, natknęła się na flotę sprzymierzonej ze Szwecją Holandii. W bitwie na płyciźnie Downs flota hiszpańska została kompletnie rozgromiona. Plany odtworzenia unii kalmarskiej pod duńską hegemonią okazały się nierealne, a dodatkowo sprowokowały chęć odwetu ze strony Szwecji. Gdy ponownie wojska szwedzkie zaczęły odnosić sukcesy w Niemczech, z inicjatywy Lennarta Torstenssona zrodził się plan odwetowego uderzenia, w myśl którego w maju Szwecja zaatakowała Danię, rozpoczynając wojnę duńsko-szwedzką 1643–1645.
Działania wojenne natychmiast wykazały ogromną dysproporcję sił i tylko dzielna postawa floty duńskiej i norweskiej uratowała monarchię Chrystiana IV przed całkowitym podbojem. Zawarty w sierpniu 1645 roku pokój w Brömsebro był niezwykle ciężki. Obok zwolnienia szwedzkich statków handlowych z ceł w cieśninach duńskich, Dania musiała oddać Szwecji wyspy Gotlandię i Ozylię, natomiast Norwegia utraciła prowincje Jämtland, Härjedalen, oraz Idre i Serna.
Gdy Szwecja zaangażowała się w wojnę na terenie Polski (II wojna północna) król Danii Fryderyk III doszedł do wniosku, że jest szansa na odzyskanie strat z 1645 roku. W czerwcu Dania zaatakowała Szwecję (wojna duńsko-szwedzka 1657–1658), która jednak nie dała się zaskoczyć i już wcześniej zdążyła ściągnąć z ziem polskich znaczną część swych oddziałów. W lipcu król Szwecji Karol X Gustaw odzyskał księstwo Bremy, zajął Holsztyn i wkroczył od południa do Jutlandii.
Po opanowaniu półwyspu armia szwedzka przeszła po lodzie na Zelandię i zbliżyła się do całkowicie zaskoczonej Kopenhagi. Fryderyk III skapitulował i podpisał 8 marca 1658 niezwykle ciężki traktat z Roskilde. Dania miała przekazać Szwecji trzy prowincje – Skanię, Halland i Blekinge oraz wyspę Bornholm. Norwegia utraciła na rzecz Szwecji prowincje Bohuslän (na południu) i Trøndelag (w środku Norwegii).
Pomimo bardzo korzystnego traktatu pokojowego król Szwecji Karol Gustaw z nie do końca wyjaśnionych przyczyn bez wypowiedzenia wojny wylądował 17 lipca w Korsør na Zelandii i w sierpniu 1658 roku uderzył na Kopenhagę, rozpoczynając wojnę duńsko-szwedzką 1658–1660. Tym razem jednak Dania stawiła twardszy opór, a do tego wspomogła ją potężna koalicja złożona z wojsk cesarskich, brandenburskich i polskich. Na morzu wsparła Danię potężna flota holenderska.
Dzięki wsparciu potężnej koalicji Dania i Norwegia uniknęły ostatecznego podboju. Szwecja jednak udowodniła, że nie bez przyczyny uważana była w tych czasach za potężne mocarstwo, gdyż stawiła koalicji twardy opór i nie dała się pokonać. Z tego powodu warunki zawartego w 1660 roku pokoju były niewiele lepsze od tak ciężkich dla Danii punktów traktatu pokojowego z Roskilde.
Gdy sprzymierzona z Francją Szwecja zaatakowała Brandenburgię (wojna Francji z koalicją), elektor Fryderyk Wilhelm błyskawicznie sprowadził swe wojska znad Renu, które przybyły na Pomorze i pobiły Szwedów pod Fehrbellin. Słabość, jaką zademonstrowali Szwedzi, zachęciła Danię do próby odzyskania poniesionych w poprzednich wojnach strat. Doprowadziło to do wybuchu wojny duńsko-szwedzkiej 1675–1679.
Początek był obiecujący i wojska duńskie dość szybko opanowały całą Skanię. Później jednak zagrożeni Szwedzi wzięli się poważnie do roboty i po kilku zwycięstwach odzyskali utracone obszary. Samej Danii nie zdołali jednak zaatakować z powodu przewagi, jaką nad szwedzką flotą posiadała połączona flota Danii i Holandii. Ostatecznie wojna niczego nie zmieniła, co potwierdził zawarty w 1679 roku pokój.
Dania pomimo licznych niepowodzeń wciąż nie potrafiła pogodzić się z poniesionymi w XVII wieku stratami i szukała okazji do ich odzyskania. Z tego powodu w 1699 roku zawarła wymierzony w Szwecję sojusz z Saksonią, Rosją i Brandenburgią. Jednak młody władca Szwecji Karol XII wykazał zaskakującą energię i talent wojskowy. Błyskawicznie wylądował na Zelandii i zmusił Danię do wycofania się z wojny, następnie pobił Rosjan pod Narwą, a Sasów nad Dźwiną. Wypadki te dały początek wielkiej wojnie północnej, która całkowicie miała odmienić układ sił nie tylko nad Bałtykiem, ale w całej Europie.
Po bitwie pod Połtawą Dania ponownie wystąpiła przeciwko Szwecji, niewiele jednak na tym zyskała, gdyż zawarty w 1721 roku traktat pokojowy w Nystad przyznał niewielki obszar północnej Szwecji Norwegom.
Aż do okresu wojen napoleońskich Dania nie uczestniczyła w żadnym zbrojnym konflikcie, koncentrując się głównie na próbach reform wewnętrznych (m.in. w 1778 roku zniesiono poddaństwo i uwłaszczono chłopów). Dopiero sojusz ze Szwecją, Rosją i Prusami, mający na celu przełamanie angielskiej blokady i umożliwienie handlu z Francją, doprowadził do konfliktu z Wielką Brytanią, zakończonego w 1801 roku bitwą pod Kopenhagą.
Po wojnach napoleońskich oraz niszczącej wojnie z Wielką Brytanią toczonej w latach 1807–1814 pokonane Dania i Norwegia musiały na podstawie traktatu kilońskiego przekazać Szwecji całość obszarów Norwegii. Zamorskie posiadłości Norwegii zostały zatrzymane przez Danię. Norwegowie nie pogodzili się z warunkami pokoju i 17 maja 1814 ogłosili pełną niezależność, kończąc swój związek z Danią i nie dopuszczając do unii ze Szwecją. Królem Norwegii wybrano księcia Chrystiana Fryderyka. Niezależność Norwegii skończyła się już w sierpniu, gdyż w wyniku szwedzkiej inwazji Norwegia zmuszona została do unii personalnej ze Szwecją, pozostając przy swojej liberalnej konstytucji i oddzielnych urzędach z wyjątkiem służby zagranicznej. Unia norwesko-szwedzka przetrwała do 1905 roku.

</doc>
<doc id="1222903" url="https://pl.wikipedia.org/wiki?curid=1222903" title="Norman Loose">
Norman Loose

Norman Loose (ur. 10 stycznia 1980 w Suhl) – niemiecki piłkarz, lewy obrońca. Rozegrał 110 meczów w 2. Bundeslidze. Od 17 kwietnia 2010 jest trenerem młodzieżowej drużyny Rot-Weiß Erfurt, a od 2013 roku jest w sztabie szkoleniowym pierwszego zespołu.

</doc>
<doc id="1222904" url="https://pl.wikipedia.org/wiki?curid=1222904" title="Lodowiec dendrytyczny">
Lodowiec dendrytyczny

Lodowiec dendrytyczny (himalajski) – rodzaj lodowca górskiego, który w swym systemie zasilania ma kilka łączących się strumieni lodowych - rozgałęzień, z których każdy jest co najmniej lodowcem dolinnym. Jednym z najlepszym przykładów jest lodowiec Fedczenki w Pamirze.

</doc>
<doc id="1222905" url="https://pl.wikipedia.org/wiki?curid=1222905" title="Chris Foy">
Chris Foy

Christopher Foy (ur. 25 stycznia 1983) – australijski aktor, znany z serialu "Na wysokiej fali".
Christopher Foy urodził się 25 stycznia 1983 roku w Australii. W wieku 8 lat grał na perkusji, a później na gitarze. Uczęszczał do klasy Keane Kids od 1999-2000, a potem do Young Actors' Studio w NIDA, gdzie uczył się dramatu. Jego największą do tej pory rolą jest postać Matta w serialu dla młodzieży 25 stycznia 1983 Na wysokiej fali ("Blue Water High"). Wystąpił w australijskiej telewizji w programie "Our Lips Are Sealed" z siostrami Olsen. Aktualnie mieszka w Sydney.

</doc>
<doc id="1222910" url="https://pl.wikipedia.org/wiki?curid=1222910" title="Kurs Alpha">
Kurs Alpha

Kurs Alpha – spotkania organizowane przez wspólnoty chrześcijańskie, w których mogą brać udział ludzie wszystkich wyznań, jak i ludzie, którzy w Boga nie wierzą w ogóle. Celem spotkań jest dyskusja na temat wiary.
Historia.
Kurs Alpha powstał w Anglii i Kościele anglikańskim w 1992 roku. Duchowni z Kościoła Świętej Trójcy w Londynie Nicky Gumbel i Sandy Millar opracowali katechezy kursu, na podstawie danych z tysięcy przeprowadzonych wywiadów i ankiet. Wkrótce Alpha rozprzestrzenił się w Europie, Stanach Zjednoczonych, Azji i Afryce. Jesienią 1998 roku pastor Nicky Gumbel został opisany przez „The Times” jako „Nowy John Wesley”, a „The Daily Telegraph” ogłaszał „powtórne nawrócenie Anglii” przez kursy Alpha. 
Zakres działalności.
Zakres tematyczny kursu zawiera podstawowe prawdy wiary chrześcijańskiej, dlatego został zaadaptowany przez Kościoły:
oraz:
Cel.
Kurs ma dziesięć cotygodniowych spotkań a w połowie kursu organizowany jest wyjazd weekendowy poświęcony Duchowi Świętemu. Tematem kursu jest wiara, modlitwy, umiejętności czytania i zrozumienia prawd Pisma Świętego, tak zwanych darów Ducha Świętego, Bożego działania w życiu człowieka, i uzdrowień.
Założenia.
Litery angielskiego słowa ALPHA: 

</doc>
<doc id="1222913" url="https://pl.wikipedia.org/wiki?curid=1222913" title="Towarzystwo Polsko-Albańskie">
Towarzystwo Polsko-Albańskie

Towarzystwo Polsko-Albańskie (TPA) – stowarzyszenie działające w Polsce, którego celem jest propagowanie w Polsce wiedzy o Albanii i Albańczykach i wspieranie przedsięwzięć prowadzących do wzajemnego poznawania się Polaków i Albańczyków. Kontynuuje tradycje Towarzystwa Przyjaźni Polsko-Albańskiej, działającego w latach 50. XX w.
Spotkanie założycielskie TPA miało miejsce 16 kwietnia 1994, w budynku Ambasady Republiki Albanii w Warszawie. Wzięło w nim udział 33 osoby, których łączyły różne doświadczenia związane z Albanią, a także chęć poznania tego kraju. Pierwszym prezesem zarządu została prof. Jolanta Mindak – slawistka, pełniąca wówczas funkcję wicedyrektora Instytutu Filologii Słowiańskich Uniwersytetu Warszawskiego. Następcą J.Mindak na stanowisku prezesa był Jacek Przeniosło.
Pierwsze inicjatywy podjęte przez Stowarzyszenie koncentrowały się na przybliżaniu Polakom kultury albańskiej. Temu służyła otwarta w listopadzie 1994 roku w Węgierskim Instytucie Kultury wystawa malarstwa albańskiego (Ali Oseku, Edmond Gjikopuli). Na przełomie listopada i grudnia 1996 r. w Warszawie odbył się Przegląd Filmu Albańskiego, na którym zaprezentowano cztery filmy fabularne, w tym prezentowany po raz pierwszy w Polsce obraz powstały w koprodukcji polsko-albańskiej: "Pułkownik Bunkier", w reżyserii Kujtima Çashku. Z inicjatywy TPA powstało w 1995 r. w Tiranie Towarzystwo Fryderyka Chopina, które organizuje konkursy pianistyczne.
Z inicjatywy TPA doszło także do zorganizowania kilku konferencji naukowych. W 1995 na Uniwersytecie Toruńskim została zorganizowana sesja poświęcona dwóm polskim albanologom: Wacławowi Cimochowskiemu i Włodzimierzowi Pająkowskiemu. W 2002 r. na Uniwersytecie Warszawskim miała miejsce sesja poświęcona 90 rocznicy albańskiej Deklaracji Niepodległości.
Na mocy statutu TPA z 1994 r. siedzibą stowarzyszenia są Otrębusy. Władze TPA stanowią: Walne Zgromadzenie Członków, Zarząd i Komisja Rewizyjna. Zarząd, w skład którego wchodzą: prezes, dwóch wiceprezesów, sekretarz i skarbnik jest wybierany na dwuletnią kadencję przez Walne Zgromadzenie Członków, w głosowaniu tajnym. Stowarzyszenie liczy około 130 członków.
Na walnym zebraniu członków Towarzystwa, które odbyło się w Warszawie 22 kwietnia 2017 dokonano wyboru nowych władz. Prezesem Towarzystwa została wybrana po raz kolejny Dorota Horodyska.

</doc>
<doc id="1222914" url="https://pl.wikipedia.org/wiki?curid=1222914" title="Francuski łącznik">
Francuski łącznik

Francuski łącznik (ang. "The French Connection") – amerykański film kryminalny z 1971 roku na podstawie książki Robina Moore’a i Edwarda Keyesa, nagrodzony Oscarem w kategorii Najlepszy film. Obraz jest oparty na autentycznych wydarzeniach z lat 60.
Fabuła.
Film jest oparty na prawdziwych wydarzeniach. Policjant Jimmy „Popeye” Doyle (Gene Hackman) i jego kolega Buddy Russo (Roy Scheider) wpadają na trop przemytu heroiny z Marsylii do Nowego Jorku. 
Nagrody i nominacje.
Oscary za rok 1971
Złote Globy 1971
Nagroda BAFTA 1972

</doc>
<doc id="1222923" url="https://pl.wikipedia.org/wiki?curid=1222923" title="Autostrada A96 (Niemcy)">
Autostrada A96 (Niemcy)

Autostrada A96 (niem. "Bundesautobahn 96 (BAB 96)" także "Autobahn 96 (A96)") – autostrada w Niemczech prowadząca z południa na wschód, od granicy z Austrią koło Lindau (Bodensee) do skrzyżowania z drogą B2R, obwodnicą śródmiejską w Monachium w Bawarii. 
Odcinki międzynarodowe.
Autostrada pomiędzy przejściem granicznym z Austrią a skrzyżowaniem z autostradą A7 na węźle "Kreuz Memmingen" jest częścią trasy europejskiej E43.
Autostrada pomiędzy skrzyżowaniem z drogą B31 na węźle "Sigmarszell" a skrzyżowaniem z drogą B2R w Monachium jest częścią trasy europejskiej E54.

</doc>
<doc id="1222928" url="https://pl.wikipedia.org/wiki?curid=1222928" title="Skerdilaid Curri">
Skerdilaid Curri

Skerdilaid Curri (ur. 6 października 1975 w Kawai) – albański piłkarz m.in. Erzgebirge Aue. Piłkarz posiada również obywatelstwo niemieckie.

</doc>
<doc id="1222929" url="https://pl.wikipedia.org/wiki?curid=1222929" title="Adavi Ramudu">
Adavi Ramudu

Adavi Ramudu (telugu: అడవి రాముడు) to film telugu w reżyserii B. Gopala, z Prabhasem w roli głównej. Film jest remakiem przeboju z NTRem z 1977 r. pod tym samym tytułem.
Fabuła.
Ramudu jest dzieckiem znalezionym w dżungli i wychowywanym przez Peddayana (Nasser). Do wsi przyjeżdża minister wraz z córką. Dzieci zaprzyjaźniają się, a panienka uczy Ramudu czytać i pisać. Inspiruje go też do dalszej nauki, ponieważ tylko nauka pozwoli mu być kimś w życiu. Niestety pewnego dnia minister opuszcza wioskę.
Dorosły już Ramudu (Prabhas) wyjeżdża do dużego miasta na studia. W tej samej szkole studiuje Madhu (Arti Agarwa), której przystojny i ambitny chłopak od razu wpada w oko. Jest nim zainteresowana jeszcze bardziej, gdy słyszy z jakim uwielbieniem wspomina on swoją przyjaciółkę z dzieciństwa. W tym czasie wuj Madhu planuje ślub dziewczyny z jej kuzynem.

</doc>
<doc id="1222931" url="https://pl.wikipedia.org/wiki?curid=1222931" title="Biblioteka DNA">
Biblioteka DNA



</doc>
<doc id="1222932" url="https://pl.wikipedia.org/wiki?curid=1222932" title="Blachówka (Kościelisko)">
Blachówka (Kościelisko)

Blachówka – część wsi Kościelisko w Polsce w województwie małopolskim, w powiecie tatrzańskim, siedziba gminy Kościelisko.
W latach 1975–1998 Blachówka należała administracyjnie do województwa nowosądeckiego.
Blachówka położona 4 km od centrum Zakopanego, rozpościera się z niej rozległa panorama Tatr.
Drogi i szlaki.
Przez polanę biegnie szosa z Zakopanego do Witowa i dalej (Chochołów, Czarny Dunajec), przejście graniczne w Suchej Górze Orawskiej. Niewątpliwie ważna jest też Droga Papieska, która przebiega przez Kościelisko i dobiega do Ludźmierza.
Z Blachówki można wybrać się na wycieczkę rowerową. W zimie skorzystać można z wyciągów narciarskich.
Obiekty zagospodarowania turystycznego.
Kościelisko wyposażone jest w bogatą bazę turystyczną. Według danych podawanych przez GUS w roku 2006 było 1500 pensjonatów, które udzieliły noclegów 5359 osobom (w tym turyści krajowi i zagraniczni). Ponadto istnieje możliwość skorzystania z noclegu oferowanego przez 2 schroniska, gdzie 170 osób może znaleźć miejsce noclegowe, 2 obiektów wczasowych, gdzie jest 80 miejsc noclegowych, 3 ośrodki szkoleniowo wypoczynkowe (615 miejsc), 2 domy pracy twórczej (31 miejsc) oraz pozostałe obiekty niesklasyfikowane.

</doc>
<doc id="1222937" url="https://pl.wikipedia.org/wiki?curid=1222937" title="Życica lnowa">
Życica lnowa

Życica lnowa ("Lolium remotum" Schrank) – gatunek rośliny z rodziny wiechlinowatych.
Rozmieszczenie geograficzne.
Jako gatunek rodzimy występuje w Indiach i Pakistanie. Poza tym szeroko rozprzestrzeniony na świecie jako gatunek zawleczony. W Polsce gatunek prawdopodobnie wymarły.
Biologia i ekologia.
Roślina jednoroczna. Chwast w uprawach lnu. Kwitnie od czerwca do sierpnia. Gatunek charakterystyczny związku "Lolio-Linion" i zespołu "Spergulo-Lolietum remoti".
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię CR (krytycznie zagrożony).

</doc>
<doc id="1222939" url="https://pl.wikipedia.org/wiki?curid=1222939" title="Stefanie Melbeck">
Stefanie Melbeck

Stefanie Melbeck (ur. 16 kwietnia 1977 roku w Hamburgu), niemiecka piłkarka ręczna, wielokrotna reprezentantka Niemiec. Występuje na pozycji prawoskrzydłowej. Obecnie gra w Bundeslidze, w drużynie Buxtehuder SV. W kadrze narodowej zadebiutowała w 1998 roku w meczu przeciwko Węgierkom.

</doc>
<doc id="1222944" url="https://pl.wikipedia.org/wiki?curid=1222944" title="Zespół wrodzonej zaćmy, dysmorfii twarzy i neuropatii">
Zespół wrodzonej zaćmy, dysmorfii twarzy i neuropatii

Zespół wrodzonej zaćmy, dysmorfii twarzy i neuropatii (ang. congenital cataracts facial dysmorphism neuropathy syndrome, CCFDN) jest zaburzeniem rozwoju o autosomalnym recesywnym typie dziedziczenia, do tej pory opisywanym wyłącznie u przedstawicieli społeczności Romów. CCFDN jest rzadkim zespołem: w piśmiennictwie przedstawiono około 100 przypadków choroby. Na obraz zespołu składają się:
Opisywano nasiloną rabdomiolizę związaną z infekcjami. Innymi poważnymi powikłaniami są te występujące podczas znieczulenia ogólnego. Choroba wywołana jest mutacją w genie "CTDP1". Rozpoznanie stawiane jest na podstawie badania przedmiotowego, popartego badaniami dodatkowymi: EEG i badaniami obrazującymi ośrodkowy układ nerwowy. W diagnostyce różnicowej należy uwzględnić przede wszystkim zespół Marineski i Sjögrena. Ostateczne rozpoznanie wymaga badania molekularnego na homozygotyczność mutacji w genie "CTDP1". "Locus" tego genu to 18qter: produktem białkowym jest fosfataza białkowa, której jedynym znanym substratem są fosforylowane reszty aminokwasowe domeny C-końcowej największej podjednostki polimerazy II RNA.
Zespół opisano w 1999 roku, podczas przeprowadzania skriningu wrodzonej neuropatii ruchowej i czuciowej typu Loma w grupie Romów.

</doc>
<doc id="1222945" url="https://pl.wikipedia.org/wiki?curid=1222945" title="Ai yori aoshi">
Ai yori aoshi

 – seinen-manga napisana i zilustrowana przez Kou Fumizuki, wydawana od 1998 do 2005 roku w należącym do Hakusensha magazynie Young Animal. Opowiada historię miłości dwójki bohaterów, którzy nie widzieli się od lat, ale w dzieciństwie byli przyjaciółmi. 
Na podstawie mangi w 2002 roku J.C.Staff stworzyło anime, a w 2003 jego kontynuację . 
Opis fabuły.
Kaoru i Aoi znają się od dzieciństwa. Należąc do dwóch wielkich rodzin japońskich. Byli wychowywani bardzo tradycyjnie. Rodziny te bardzo wcześnie zdecydowały o przyszłości swoich pociech, już wtedy planując ich przyszłe małżeństwo. Niestety dzieci, które bardzo się polubiły, zostały rozdzielone, ponieważ Kaoru, jako przybrany członek rodziny Hanabishi, nie mogąc znieść bardzo ostrego traktowania go przez przybranego dziadka, uciekł. Tym samym został odtrącony, a przyszłe zaręczyny zostały odwołane. Chłopak rozpoczął nowe, skromne i samotne życie, natomiast Aoi przyrzekła sobie, że jak dorośnie, wbrew wszystkim, zostanie jego żoną.
Minęło kilka lat i Aoi przyjechała do Tokio, aby odnaleźć swego wymarzonego wybranka. Spotykają się przypadkiem na stacji metra, nie poznając się. Kaoru jest bardzo miły i uprzejmy. Próbuje pomóc dziewczynie odnaleźć miejsce, w którym mieszkać ma jej przyszły narzeczony. Nie udaje mu się, więc zaprasza nieznajomą do siebie i tam odkrywają, że to właśnie on jest tym, którego szukała Aoi. Początkowo chłopak nie bardzo wie jak się zachować w stosunku do dziewczyny, która go kocha, mimo faktu, iż minęło kilka ładnych lat od ich ostatniego spotkania. A jednak cieszyłby się, gdyby taka ładna i miła dziewczyna jak Aoi mogła z nim zostać.
Nie wszystko jednak układa się po ich myśli. Miyabi Kagaurazawa, która z polecenia rodziców Aoi pilnuje, aby dziewczyna nie popełniła jakiegoś głupstwa, jest daleka od pozwolenia dziewczynie wysoko urodzonej, na spotykanie się z kimś tak nieważnym jak biedny student, którym jest w tej chwili Kaoru. Aoi jest jednak nieustępliwa i w końcu nawet jej matka zgadza się na ich wspólne zamieszkanie, pod pewnymi warunkami. Kaoru i Aoi przenoszą się do wielkiej posiadłości, którą nadzoruje Miyabi. Wkrótce w domu tym zaczną pojawiać się różne ciekawe osobniczki płci pięknej, które naszego bohatera bardzo polubią, może nawet bardziej niż będą to w stanie przyznać, Kaoru i Aoi będą zbliżać się coraz bardziej do siebie, a dom stanie się świadkiem bardzo wielu zabawnych zdarzeń.
Miyabi Kagurazawa opiekuje się Aoi od dzieciństwa i dobrze wie jak ważny dla niej jest Kaoru, ale jest również lojalna w stosunku do jej rodziny. Z początku jest więc bardzo ostra dla chłopca, jednak z czasem jej powierzchowny chłód ustępuje miejsca dobremu sercu. Pierwszą lokatorką nowego domu staje się Amerykanka Tina Foster. Razem z Kaoru należy do uniwersyteckiego klubu fotograficznego. Uwielbia zwierzęta, podróżuje po świecie i skrzętnie uwiecznia swoich ulubieńców na kliszy fotograficznej. Ma bardzo otwarte usposobienie, co jest często kłopotliwe dla jej przyjaciół. Lubi przyjęcia, podczas których dużo pije i w konsekwencji doprowadza do różnych kłopotliwych sytuacji. Zaraz po niej, do domu wprowadza się druga koleżanka Kaoru, wciągnięta do klubu fotograficznego, przez jego szefa, który uwielbia cosplaye. Taeko Minazuki jest osobą mało rozgarniętą i do tego niezdarną, ale wszystko nadrabia ciężką pracą i nigdy się nie poddaje. Kolejną zakochaną w Kaoru jest młodsza od niego o kilka lat Mayu Miyuki. Zna go od dawna i wiele dla niej znaczy, ponieważ dużo dla niej zrobił w przeszłości. Jest bardzo niecierpliwa i pewna siebie. Za wszelką cenę chce zaimponować Kaoru i początkowo tępi wszelką konkurencję. Często też kłóci się z Tiną, która także ma wiele z jej cech. Ostatnią, najmłodszą osobą, która pojawia się w posiadłości, jest kuzynka Taeko – Chiko Minazuki. Jest wesołą uczennicą gimnazjum, pozytywnie nastawioną do życia i mocno stąpającą po ziemi. Tak jak Taeko ciężko pracuje i właściwie jest bardzo dobra we wszystkim co robi.

</doc>
<doc id="1222946" url="https://pl.wikipedia.org/wiki?curid=1222946" title="Gabrielle Scollay">
Gabrielle Scollay

Gabrielle Scollay (ur. 14 lutego 1990 r. w Newcastle, Australia) − australijska aktorka, znana z serialu Na wysokiej fali.
Aktorka pochodzi z rodziny związanej z surfingiem. Dlatego rola Amy w "Na wysokiej fali" ("Blue Water High") była dla niej idealna.
Życiorys.
Gabrielle Scollay urodziła się 6 kwietnia 1989 roku w Australii. Zagrała Amy Reed w 2 serii serialu "Blue Water High". Jej hobby to sport i malowanie. W 2007 roku zagrała w filmie "Dangerous". Ma dwóch starszych braci: Toma i Joela. Wychowywała się w mieście Forster.

</doc>
<doc id="1222947" url="https://pl.wikipedia.org/wiki?curid=1222947" title="Ośrodek Broca">
Ośrodek Broca



</doc>
<doc id="1222950" url="https://pl.wikipedia.org/wiki?curid=1222950" title="Nagroda Yomiuri">
Nagroda Yomiuri

 – prestiżowa, japońska nagroda przyznawana za osiągnięcia na polu tworzenia kultury narodowej. Nagroda została ufundowana w 1948 roku przez spółkę Yomiuri Shimbun. Każdy zwycięzca jest nagradzany 2 milionami jenów oraz kamieniem pisarskim. Zwycięzcy wybierani są przez komitet japońskich pisarzy, poetów, krytyków i literaturoznawców.
Kategorie nagród.
Przez pierwsze dwa lata nagrody były przyznawane w czterech kategoriach: powieść i dramat, poezja, krytyka literacka, teoria literatury. W 1950 "powieść i dramat" rozdzielono na dwie osobne kategorie. Następnie w 1960 kategorie zostały poszerzone do sześciu:
Laureaci.
Od początku istnienia nagroda została nadana ponad 300 autorom, między innymi:

</doc>
<doc id="1222951" url="https://pl.wikipedia.org/wiki?curid=1222951" title="Życica roczna">
Życica roczna

Życica roczna ("Lolium temulentum" L.) – gatunek rośliny z rodziny wiechlinowatych. Jako gatunek rodzimy występuje w Europie, Azji i Afryce Północnej. Poza tym szeroko rozprzestrzeniony jako gatunek zawleczony. W Polsce rośnie na obszarze całego kraju.
Biologia i ekologia.
Roślina dwuletnia. Chwast upraw zbożowych. Rośnie także na przydrożach. Kwitnie w czerwcu i lipcu. Dobrze rozwija się na glebach gliniastych, wilgotnych lub podmokłych. Jej nasiona kiełkują tylko w silnie wilgotnej glebie, gdy gleba jest sucha mogą w niej trwać w stanie spoczynku przez wiele lat nie tracąc zdolności kiełkowania. Gatunek charakterystyczny rzędu "Centauretalia cyani".
Zagrożenia.
Roślina umieszczona na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia VU).
Udział w kulturze.
Większość badaczy roślin biblijnych jest zgodna, że życica roczna to gatunek opisany w przypowieści o chwaście w "Ewangelii Mateusza" (13,24–25). Świadczy o tym wiele faktów. Nasiona tej rośliny znaleziono wśród nasion pszenicy w wykopaliskach archeologicznych w Nimrud, pochodzących z okresu ok. 7 tysięcy lat p.n.e. Aż 86% nasion życicy zarażonych było grzybem "Stromatinia temulenta", który powoduje bóle głowy, ślepotę, a dawka 0,04 g zawartej w nim temuliny jest dla człowieka śmiertelna. Nasiona pszenicy są bardzo podobne do nasion życicy i oddzielenie ich przed siewem było w czasach biblijnych praktycznie niemożliwe. Jest też możliwe, że życica pojawiła się w pszenicy nawet wtedy, gdy nie było jej wśród wysiewanych nasion. Gdy lata były suche, co w Palestynie jest normą, trwały w ziemi w stanie spoczynku, wykiełkowały zaś, gdy nastąpił dłuższy okres wilgotnej pogody. To tłumaczyłoby słowa przypowieści: ""Panie, czy nie posiałeś dobrego nasienia na swej roli? Skąd więc wziął się na niej chwast"?".

</doc>
<doc id="1222952" url="https://pl.wikipedia.org/wiki?curid=1222952" title="Dušan Pavlović">
Dušan Pavlović

Dušan Pavlović (ur. 24 września 1977) – szwajcarski piłkarz. Posiada także serbski paszport. Występował w młodzieżowych reprezentacjach Szwajcarii.

</doc>
<doc id="1222954" url="https://pl.wikipedia.org/wiki?curid=1222954" title="Cão Fila de São Miguel">
Cão Fila de São Miguel

Cão Fila de São Miguel – jedna z ras psów, należąca do grupy psów w typie pinczera i sznaucera, molosów, szwajcarskich psów pasterskich oraz innych ras, zaklasyfikowana do sekcji molosowatych. Nie podlega próbom pracy.
Rys historyczny.
Rasa pochodzi z São Miguel, największej wyspy na Azorach.
W 1995 r. została tymczasowo przydzielona do drugiej sekcji (psy zaganiające) pierwszej grupy. Cão Fila de São Miguel spokrewniony jest z, teraz już nieistniejącym, psem z Terceira.
Wygląd.
Jest to pies krzepki, nieco dłuższy niż wyższy. Ogon kopiowany na drugim lub trzecim kręgu (w krajach, w których nie jest to zabronione).
Szata i umaszczenie.
Szata: sierść jest krótka, gęsta i szorstka, trochę dłuższa na ogonie, tylnych łapach i wokół odbytu.
Umaszczenie: płowe; w różnych odcieniach szarości; zawsze z ciemniejszymi pasami/plamami; białe znaczenia dopuszczalne na czole, od podbródka do klatki piersiowej oraz niewielkie na łapach.
Zachowanie i temperament.
Ostry wobec obcych, lecz przyjazny w stosunku do właściciela.
Użytkowość.
Pies zaganiający i stróżujący. Ostrożny podczas pracy z bydłem.

</doc>
<doc id="1222955" url="https://pl.wikipedia.org/wiki?curid=1222955" title="Cao Fila de Sao Miguel">
Cao Fila de Sao Miguel



</doc>
<doc id="1222956" url="https://pl.wikipedia.org/wiki?curid=1222956" title="The Hardest Part">
The Hardest Part

The Hardest Part – utwór rockowej grupy Coldplay, pochodzący z jej wydanego w 2005 roku albumu, "X&amp;Y". 3 kwietnia 2006 roku miał swoją premierę w brytyjskich radiach oraz stał się dostępny cyfrowo. Z kolei w maju i kwietniu tego samego roku został wydany jako międzynarodowy singel na CD w Europie, Kanadzie, Japonii i Australii.
Podobnie jak poprzedni singel zespołu, "Talk", piosenka była hołdem dla niemieckiej grupy Kraftwerk. Po nagraniu "The Hardest Part" Coldplay uznał, iż piosenka tak bardzo przypomina utwór "Losing My Religion" zespołu R.E.M., że byli gotowi usunąć go z albumu "X&amp;Y", do czego jednak ostatecznie nie doszło.
Na oficjalnej stronie Coldplay wokalista zespołu, Chris Martin, określił "The Hardest Part" jako "okropną piosenkę z dobrym teledyskiem". Nie podał on jednak żadnego powodu, poza krótką informacją dotyczącą kręcenia wideoklipu.
Wideoklip.
Do piosenki nakręcone zostały dwa wideoklipy. Pierwszy z nich wyreżyserowała Mary Wigmore. Został on nakręcony w porcie morskim 3 marca 2006 roku w St. Petersburgu na Florydzie. Na głównym planie widoczna była para, mająca 84 lata kobieta i mający 25 lat mężczyzna, wykonująca imponujące figury akrobatyczne. W tle widać zespół wykonujący piosenkę, w strojach z lat osiemdziesiątych. Druga wersja teledysku przedstawiała kameę ojca Chrisa, Anthony'ego Martina, jednak nie została nigdy opublikowana. Wideoklip miał swoją premierę w środę 22 marca 2006 roku o godzinie 23:05 na brytyjskim Channel 4.

</doc>
<doc id="1222957" url="https://pl.wikipedia.org/wiki?curid=1222957" title="Maren Baumbach">
Maren Baumbach

Maren Baumbach (ur. 14 stycznia 1981 roku w Bad Cannstatt), niemiecka piłkarka ręczna, reprezentantka kraju. Gra na pozycji środkowej rozgrywającej. Obecnie występuje w Bundeslidze, w drużynie VfL Sindelfingen. W kadrze narodowej zadebiutowała w 2000 roku.

</doc>
<doc id="1222958" url="https://pl.wikipedia.org/wiki?curid=1222958" title="Maria Krystyna Habsburżanka">
Maria Krystyna Habsburżanka



</doc>
<doc id="1222960" url="https://pl.wikipedia.org/wiki?curid=1222960" title="Gilles Binya">
Gilles Binya

Gilles Augustin Binya (ur. 29 sierpnia 1984 w Jaunde) – kameruński piłkarz występujący na pozycji bocznego obrońcy lub defensywnego pomocnika.
Kariera klubowa.
Karierę rozpoczął w Tonnerre Jaunde. W 2003 roku zajął z tym klubem 11. miejsce, a rok później 4. Następnie po Binyie zgłosił się algierski MC Oran i piłkarz zmienił barwy klubowe. Początkowo nie mógł przebić się do pierwszego składu, jednak z czasem było lepiej. W sezonie 2005/2006 na stałe wskoczył do podstawowej jedenastki, rozgrywając 23 mecze. Sezon później MC Oran zajął 6. pozycję w lidze i był to najlepszy rezultat od czasów występów Binyi w tym klubie. Dobra gra zaowocowała transferem do lepszego klubu. Po młodego Kameruńczyka zgłosiła się SL Benfica i piłkarz za 500 000 € przeniósł się do Portugalii. W październiku 2007 podczas meczu Ligi Mistrzów z Celticem Glasgow Binya został ukarany czerwoną kartką przez szwedzkiego arbitra Martina Hanssona za brutalny faul na Scottcie Brownie. 16 listopada UEFA zawiesiła Kameruńczyka na 6 meczów kary. Na sezon 2009/2010 Binya został wypożyczony do szwajcarskiego Neuchâtel Xamax. 16 czerwca 2010 roku podpisał z tym klubem trzyletni kontrakt. W 2011 roku odszedł do Gaziantepsporu, a w 2015 do Elazığsporu.
W 2017 roku został zawodnikiem klubu Merit Alsancak Yeşilova SK z Cypru Północnego.
Kariera reprezentacyjna.
W reprezentacji Kamerunu Binya zadebiutował w 2007 roku. W 2008 roku wystąpił w Pucharze Narodów Afryki, a w 2009 roku wywalczył awans na Mistrzostwa Świata w RPA.

</doc>
<doc id="1222963" url="https://pl.wikipedia.org/wiki?curid=1222963" title="Autostrada A98 (Niemcy)">
Autostrada A98 (Niemcy)

Autostrada federalna A98 () – autostrada w Niemczech przebiegająca z przerwami na osi wschód-zachód. Pierwszy odcinek przebiega od skrzyżowania z autostradą A5 na węźle "Dreieck Weil am Rhein" do skrzyżowania z autostradą A861 na węźle "Dreieck Rheinfelden". Dalej A98 biegnie od skrzyżowania z autostradą A81 na węźle "Kreuz Hegau" do skrzyżowania z drogą B31n koło Stockach w Badenii-Wirtembergii.
Od października 2006 odcinki pomiędzy Laufenburg i Hauenstein oraz Tiengen-West i Lauchringen zwolnione są z opłat dla samochodów ciężarowych.
Z uwagi na swój przebieg autostrada zwana jest również "Voralpenautobahn".
Według pierwotnych planów miała być znacznie dłuższa oraz częściowo przebiegać przez obszar Szwajcarii.
Odcinki międzynarodowe.
Autostrada w całości jest częścią trasy europejskiej E54.

</doc>
<doc id="1222974" url="https://pl.wikipedia.org/wiki?curid=1222974" title="Takahama">
Takahama

 – miasto w Japonii, w prefekturze Aichi, na wyspie Honsiu.
Położenie.
Miasto leży w środkowej części prefektury i sąsiaduje z:
Populacja.
Zmiany w populacji Takahamy w latach 1970–2015:

</doc>
<doc id="1222975" url="https://pl.wikipedia.org/wiki?curid=1222975" title="Wiktor Kozłowski">
Wiktor Kozłowski

Wiktor Kazimierz Grzegorz Kozłowski (ur. 11 marca 1791 w majątku Lubmagierowizna koło Bielska Podlaskiego, zm. 25 stycznia 1858 w Koszorowie k. Szydłowca) – kapitan Wojska Polskiego, powstaniec listopadowy, leśnik.
Urodził się w 1791 r. w byłym Departamencie Białostockim Guberni Grodzieńskiej na Podlasiu. Ochrzczony został w parafii Narodzenia Matki Boskiej w Bielsku Podlaskim. Otrzymał wykształcenie podstawowe kończąc szkoły w Białymstoku i Świsłoczy. Studiował leśnictwo na Cesarskim Uniwersytecie Wileńskim. Po studiach odbył służbę wojskową wstępując do Armii Księstwa Warszawskiego. Uczestniczył w tzw. "drugiej wojnie polskiej" 1812 r. Po upadku Księstwa Warszawskiego pozostał w kraju gdzie zakończył służbę wojskową w 1818 r. w stopniu kapitana. Następnie podjął naukę w Szkole Leśnej w Warszawie. Okres 1818-1828 poświęcił stałemu dokształcaniu się, które łączył z pracą zawodową. Od 1819 r. został pracownikiem administracji lasów rządowych. Był wtedy nadleśnym w Bodzentynie. W 1828 r. zaproponowano mu posadę wykładowcy praktyki leśnej w Szkole Leśnej w Siekiernie, którą przyjął zostając profesorem nadzwyczajnym. Wziął udział w powstaniu listopadowym odbywając później kampanię 1831 r. w oddziałach strzelców konnych. Ranny pod Józefowem, wykorzystując przeniesienie do szpitala polowego zdezerterował z szeregów powstańczych. 
Był utalentowanym pedagogiem i znawcą tematyki leśnictwa, jednak po incydencie powstańczym nie było dla niego miejsca w szkolnictwie. Dlatego od 1840 r. zostaje nadleśniczym w Chlewiskach. Sześć lat później wydał książkę pt. "Słownik leśny, bartniczy, bursztyniarski i orylski", który znacznie przyczynił się do rozwoju teorii leśnictwa. Napisał również słownik gwary łowieckiej (" Pierwsze początki terminologii łowieckiej" 1822), publikował wiele artykułów w dziedzinie leśnictwa i łowiectwa na łamach "Sylwana". Uczciwy i bezkompromisowy narażał się krytykując prywatę, złodziejstwo i nadużycia urzędnicze. Właśnie te cechy doprowadziły Wiktora Kozłowskiego do tragedii. Z zemsty dwukrotnie podpalano mu dom i zabudowania gospodarcze. Załamał się. W dodatku tracił wzrok i słuch. 
Kozłowski był posiadaczem niezwykłych zbiorów bibliotecznych, których duża część była jego własnymi pracami. Stworzył "Bibliotekę z drzew leśnych", będącą zielniczą dokumentacją drzewostanu lasów polskich. Zebrał także pokaźną kolekcję minerałów. Część swoich spostrzeżeń zebrał w opracowaniu pt.: "Pierwsze początki terminologii łowieckiej" (1928). Zmarł w Koszorowie w 1858 r. Uczniowie i przyjaciele wystawili mu pomnik nagrobny na pobliskim cmentarzu w Chlewiskach, gdzie został pochowany. 

</doc>
<doc id="1222976" url="https://pl.wikipedia.org/wiki?curid=1222976" title="Autosan H6">
Autosan H6

Autosan H6 – rodzina wysokopodłogowych autobusów klasy mini produkowanych przez zakłady Autosan i Autosan-Bussan Sp. z o.o. w Sanoku. Produkowanymi wersjami autobusu były: miejska, regionalna, towos, furgon, więźniarka i szkolna (powstała na podstawie wersji regionalnej).
Historia.
Geneza.
W 1950 w łódzkim oddziale Centralnego Biura Technicznego Przemysłu Motoryzacyjnego został zaprojektowany prototyp pierwszego powojennego polskiego autobusu, należącego do klasy mini. Autobus ten opierał się na podwoziu ciężarówki Star 20. W grudniu 1951 powstał zmodyfikowany model Star 51. Kolejnym modelem tej rodziny był autobus klasy mini Star N52, którego produkcja została przeniesiona do Sanoka. Autobus nie sprawdził się w warunkach eksploatacyjnych, gdyż potrzebowano autobusów dłuższych (midibusów). W 1959 powstał jednak wykonany na podstawie furgonetki mikrobus Nysa N59.
Autosan rozpoczął seryjną produkcję autobusów w 1950 jako San, jednakże pierwszy autobus w sanockiej fabryce został zbudowany w 1928&lt;ref name="ATM12/87"&gt;&lt;/ref&gt;. W 1964 w kooperacji z ZSD Nysa powstał minibus SFA-2, o długości 8,6 m, na podstawie tego modelu powstał prototypowy autobus SFA-3, który należał do klasy midi. Żaden z nich nie wszedł jednak do produkcji seryjnej. W 1973 powstał 9-metrowy autobus klasy midi Autosan H9. W 1983 powstał wydłużony o metr Autosan H10. W tym czasie ani Autosan, ani drugi polski producent autobusów – Jelcz nie produkowali autobusów klasy mini do obsługi linii o małym natężeniu ruchu. Rozwój komunikacji miejskiej na terenach podmiejskich, komunikacji nocnej oraz potrzeby szkół, hoteli i sanatoriów na małe autobusy spowodował konieczność budowy również autobusów tej wielkości, gdyż istniejące na rynku mikrobusy były z kolei zbyt małe. Kryzys lat 80. w którym były problemy nie tylko z opracowywaniem prototypów, ale nawet z dostawami części, spowodował opóźnienia i zmiany w projektach.
Prototypy.
W 1984 Autosan zaprezentował dwa przedniosilnikowe prototypy autobusu klasy mini o długości 6 metrów. Miejski Autosan H6-01 i międzymiastowy Autosan H6-02. W pojazdach tych zastosowano 4-cylindrowy silnik WSW Andrychów SW266 (bazował on na silniku 6c107 pomniejszonym o 2 cylindry). Jednostka o mocy 79 KM (później moc zwiększono do 91 KM) okazała się zbyt słaba. Pojazdy te jednak pokazały, że autobusy tej wielkości są potrzebne. Mniejszy silnik i mniejsza masa w porównaniu z autobusami klasy maxi, które dominowały liczebnie we flotach WPK, powodował znaczne oszczędności na paliwie. Dodatkowo produkcja mniejszych autobusów miała spowodować oszczędności w zużytych do budowy materiałach, które ze względu na kryzys gospodarczy były trudne do zdobycia.
Kryzys lat 80. odbił się w zaopatrzeniu sanockiej fabryki. Produkcja Stara 742 wciąż nie następowała. Zbudowano jednak trzy prototypowe nadwozia w wersji międzymiastowej, miejskiej i furgon. W 1988 został wykonany zaledwie jeden autobus miejski, który trafił na Pomorze. Autobus ten różnił się od poprzedników innym układem okien. Drugi ze zdobytych silników trafił do prototypowej furgonetki.
Wraz z rozpoczęciem seryjnej produkcji Stara 742 Autosan wrócił do współpracy ze Starem. Do pierwszych autosanów H6 zastosowano gotowe podwozia wyprodukowane w latach 1990–1991. W autobusie zastosowano silniki Andoria 4cT107 oraz Perkins Phaser 110T, które później weszły do produkcji seryjnej.
W 1993 na podstawie autobusu powstała furgonetka. Pojazd ten był mechanicznie oparty na autobusie Autosan H6-04. Powstało 18 egzemplarzy Autosan H6-50 (furgonetką) i 16 pojazdów Autosan H6-56 (wersją towarowo-osobową, mającą 9 miejsc i ładowność 1,7 t). Oznaczenie Autosan H6-50 zostało zdublowane z prototypem z 1988 opierającym się na wersji Autosan H6-03.
W 1988 Autosan rozpoczął współpracę z węgierskim Ikarusem. Autosan miał zbudować Węgrom podwozia na bazie modelu Autosan H6, które miały posłużyć do projektowanego minibusu serii 500. Węgierski kontrahent wycofał się i zostawił sanocką fabrykę z gotowymi podwoziami. Podwozia te zostały wykorzystane później do budowy modelu Autosan H6-05 oraz modelu Autosan H6-30, który został zaprezentowany na Międzynarodowych Targach Poznańskich w 1989. Obie wersje różniły się jedynie szczegółami, 05 miał drzwi pojedyncze, a 30 podwójne.
Wersja Autosan H6-06 powstała w 1988 w kooperacji z jugosłowiańskim TAM. Autobus został wyposażony w kompletny układ napędowy produkcji TAM.
W 1993 dwa egzemplarze Autosan H6-06 zostały zakupione przez Toruń. Był to jeden z pierwszych minibusów w komunikacji miejskiej. Małe pomarańczowe autobusy zostały przydzielone do obsługi linii 36, która łączyła osiedle Brzezina z centrum miasta. Przedłużenie linii 36 spowodowało, że autobusy te stały się zbyt małe do obsługi tej linii. Początkowo przenoszono je na inne mało obciążane linie 16, 29, 30 i 32. W 2000 ze względu na zakup jelczy M081MB, Autosany stały się niepotrzebne. Ostatecznie jeden z nich sprzedano natomiast drugi przerobiono na pogotowie techniczne&lt;ref name="ŚK1/2006"&gt;&lt;/ref&gt;.
W 1989 powstała kolejna wersja Autosana H6. Pojazd ten powstał na bazie podwozia dla Ikarusa (wersja H6-05) z układem napędowym TAM (wersja H6-06). Autobus ten był jednak luksusowym minibusem do komunikacji międzymiastowej. Standard nie odbiegał od konstrukcji zachodnich. Autobus zabierał 15 pasażerów (wszystkie miejsca siedzące). Ponadto został on wyposażony w radio i lodówkę. Oprócz egzemplarza pokazowego powstał jeden pojazd dla klienta z Norwegii. Autobus ten został wyposażony dodatkowo w toaletę.
W 1991 powstał jeszcze autobus Autosan H6-07 z silnikiem z Andrychowa.
W 1990 Autosan rozpoczął współpracę z firmą Iveco. Początkowo był to model Iveco TurboDaily. Ze względu jednak na inne umiejscowienie silnika trzeba było zmodyfikować nadwozie. Nadwozie H6 okazało się jednak zbyt ciężkie dla podwozia Iveco TurboDaily. Lepszą bazą okazał się TurboZeta. Powstały jedynie trzy egzemplarze, nie były jednak oparte na ciężarówce Iveco, a jedynie zamontowano w nim niektóre elementy z Włoch: czterocylindrowy silnik Iveco 8040.25 o mocy 84,5 kW (115 KM), pięciostopniową mechaniczną skrzynię biegów Iveco 2846 oraz sztywną oś przednią i most napędowy Iveco. Pierwszy autobus opuścił montownię w czerwcu 1992. Dwa następne w listopadzie 1992 i styczniu 1993.
W 1991 Autosan rozpoczął współpracę z niemiecką (d. NRD) IFA, producentem małych ciężarówek Robur. Strona niemiecka dostarczyła trzy podwozia Robura wraz z układem napędowym (4-cylindrowy silnik Deutz). Sanocka fabryka na bazie tego podwozia wykonała autobus międzymiastowy, towos z (7+1 miejscami siedzącymi) i furgon (2+1 miejsca). Pogarszająca się kondycja finansowa niemieckiego producenta spowodowała zaniechanie dalszej współpracy.
Wersja seryjna.
W 1996 zmodernizowano nadwozie wydłużając je o 20,5 i podwyższając o 15,7 cm. Zastosowano silnik Perkins Phaser o mocy 79 kW (107 KM). Nowe autobusy zostały nazwane Autosan H6-10 (międzymiastowy) oraz Autosan H6-20 (miejski). Największym odbiorcą tych autobusów był MPK Kraków, który zamówił te pojazdy w celu obniżenia kosztów na liniach o małym natężeniu podróżnych. Jednakże mimo małej liczby podróżnych następowała dość duża wymiana na przystankach, co spowodowało iż jedna para drzwi była nie praktyczna. Specjalnie dla tego przewoźnika powstała wersja dwudrzwiowa.
Produkcję autosanów H6 (H6-10 i H6-20) zakończono w 2000. Zastąpił go o ponad metr dłuższy Autosan H7, który został zaprezentowany w 1999. Numeracja typów Autosana H7 została zachowana z poprzednika.
Wersje specjalne i użytkowe.
Nazwy Autosan H6-50 i Autosan H6-56, w przeciwieństwie do wersji pasażerskich, były wspólnym oznaczeniem pojazdów zbudowanych na bazie autobusu Autosan H6, niezależnie od wersji wejściowej autobusu. Autosan H6-50 to dwumiejscowy furgon. Natomiast Autosan H6-56 to towos mający 9 miejsc siedzących i 1,7 t ładowności. Parametry te powodują, że pojazd ten sprawdzał się jako pogotowie techniczne. Pojazdy użytkowe zbudowane na podzespołach Robura miały 3 i 8 miejsc siedzących.
Produkowano również odmianę specjalną do transportu więźniów Autosan H6-ZK. Pierwszy Autosan H6-ZK powstał w 1993 na bazie Autosana H6-04. W autobusie znajdowało się 17 miejsc dla osadzonych i 3 dla konwojentów. Na pokładzie zamontowano toaletę. W 1994 powstały jeszcze dwie więźniarki na podstawie nadwozia Autosan H6-10.
Konstrukcja.
Konstrukcja Autosana H6 została oparta na podwoziu lekkiej ciężarówki – Star 742. Ciężarowe pochodzenie konstrukcji wymusiło zastosowanie wysokiej płyty podłogowej oraz rozwiązań stosowanych w ciężarówkach. Z drugiej strony pozwoliło na obniżenie kosztów konstrukcji oraz pośrednio obniżyło koszty eksploatacji. W niektórych prototypowych pojazdach zastosowano komponenty innych producentów (TAM, Iveco, Robur, Andoria, Rába, Mercedes-Benz).
Układ napędowy.
Układ napędowy Autosana H6 miał opierać się na silnikach Andoria z Andrychowa umiejscowionych w przedniej części pojazdu. Napęd miał być przenoszony za pomocą skrzyni biegów z Tczewa. Problemy z dostawcami oraz z samymi silnikami wymusiły kooperację z różnymi zagranicznymi producentami, stąd prototypy były wyposażane w silniki i skrzynie biegów Perkins, TAM Iveco, Deutz.
Układ jezdny.
Autobus jest dwuosiowy: przednia oś jest skrętna, tylna – napędowa. Początkowo osie dostarczał Star, jednakże w wyniku problemów z konstrukcją Stara 742, którego osie miały być montowane, wykorzystywano osie różnych producentów.
Nadwozie.
Nadwozie prototypów było kanciaste. Odbiegało to od obłego nadwozia Autosana H9 oraz bardziej kanciastych modeli Autosan H10 i Autosan H11. Nadwozie posiadało jedne dwuskrzydłowe drzwi dla pasażerów w układzie 0–2–0. Obecność silnika z prawej strony kierowcy spowodowała, że zastosowano dodatkowe drzwi dla kierowcy z lewej strony pojazdu.
W kolejnych wersjach nadwozie stawało się coraz bardziej zaokrąglone, aż do ostatnich, w których przypominało nieco kształty Autosana H10.
Wnętrze.
Wnętrze w prototypach posiadało klasyczny układ siedzeń 2+2. Ostatni rząd miał jednak 4 miejsca. Dodatkowo w wersji miejskiej zastosowano poręcze dla pasażerów stojących. Pierwszy i czwarty rząd siedzeń zostały ustawione odwrotnie do kierunku jazdy, ze względu na usytuowanie ich nad nadkolami. W późniejszym okresie układ siedzeń zmieniał się. Ostatnie pojazdy w wersji miejskiej miały układ nietypowy: za kierowcą naprzeciw drzwi przednich było siedzenie ustawione bokiem, wzdłuż lewej ściany dwuosobowa ławka, następnie trzy ławki ustawione klasycznie (2 z lewej i 1 z prawej), po czym z prawej strony była ławka ustawiona tyłem, a z lewej jedno siedzenie bokiem, ze względu na zastosowanie drzwi z tyłu pojazdu ostatnia ławka została skrócona do 3 miejsc.

</doc>
<doc id="1222980" url="https://pl.wikipedia.org/wiki?curid=1222980" title="Zespół Marinescu-Sjögrena">
Zespół Marinescu-Sjögrena

Zespół Marinescu-Sjögrena (ang. Marinesco-Sjogren syndrome, MSS) – rzadki zespół wad wrodzonych o autosomalnie recesywnym sposobie dziedziczenia. Na obraz kliniczny zespołu składają się: ataksja móżdżkowa, zaćma wrodzona albo ujawniająca się we wczesnym dzieciństwie, niskorosłość, dyzartria, łagodne lub ciężkie opóźnienie umysłowe. Chorobę wywołują mutacje o charakterze dysrupcji w genie "SIL1" w locus 5q31. Opis choroby przedstawił w węgierskiej literaturze już w 1909 roku Ernő Emil Moravcsik; w 1931 roku dokonał tego ponownie rumuński neurolog Gheorghe Marinescu, a następnie Karl Gustaf Torsten Sjögren w 1947. Adolphe Franceschetti i wsp. w 1956 roku na konferencji w Genewie przedstawili własny przypadek choroby i przegląd piśmiennictwa, proponując stosowaną do dziś nazwę zespołu. Artykuł Moravscika, napisany w języku węgierskim, został przypomniany dopiero w 1985 roku.
W około połowie przypadków stwierdza się mutacje genu "SIL1".

</doc>
<doc id="1222983" url="https://pl.wikipedia.org/wiki?curid=1222983" title="Zespół Marineski i Sjögrena">
Zespół Marineski i Sjögrena



</doc>
<doc id="1222985" url="https://pl.wikipedia.org/wiki?curid=1222985" title="Florian Heller">
Florian Heller

Florian Heller (ur. 10 marca 1982 w Rosenheim) – niemiecki prawy pomocnik lub prawy napastnik m.in. 1. FSV Mainz 05.
Heller pierwsze treningi podjął w klubie SC Pang. Potem trenował jeszcze w TSV 1860 Rosenheim, a od 2000 roku był zawodnikiem młodzieżowej drużyny Bayernu Monachium, z którą w 2001 roku został juniorskim mistrzem Niemiec. Do 2003 roku grał w amatorskich rezerwach klubu ze stolicy Bawarii, po czym przeszedł do SpVgg Greuther Fürth, a w 2005 do FC Erzgebirge Aue. Był tam wyróżniającym się piłkarzem i po trzech latach został wykupiony przez 1. FSV Mainz 05, z którym już w pierwszym sezonie awansował do 1. Bundesligi.
W sezonie 2010/2011 piłkarze z Moguncji zajęli piąte miejsce w tabeli dzięki czemu mogli zagrać w kwalifikacjach do następnej edycji Ligi Europy. Przegrali jednak w trzeciej rundzie eliminacji z rumuńskim zespołem Gaz Metan Medias i odpadli z dalszych rozgrywek. Tym samym Hellerowi nie dane było zagrać w międzynarodowych rozgrywkach, gdyż pauzował w pierwszej części sezonu 2011/2012 z powodu kontuzji.
Florian Heller przez wiele lat występował w niemieckich reprezentacjach juniorskich. Z kadrą do lat 16 wywalczył brązowy medal mistrzostw Europy U-16 w 1999 roku. W tym samym roku wystąpił w mistrzostwach świata do lat 17.

</doc>
<doc id="1222987" url="https://pl.wikipedia.org/wiki?curid=1222987" title="Lesley Mitchell">
Lesley Mitchell

Lesley Anne Mitchell (ur. 5 sierpnia 1988 r. w Sydney, Australia) – australijska aktorka, znana z serialu Na wysokiej fali.
Studiuje na Brigidine College Randwick. Rola Brooke w Na wysokiej fali "Blue Water High", była pierwsza poważną rolą aktorską Lesley.
O aktorce.
Lesley Anne Mitchell urodziła się 5 sierpnia 1988 roku w Sydney w Australii. Jej jedyną rolą jest postać Brooke Solomon w serialu Na wysokiej fali "Blue Water High". Ma siostrę - Jodi. Lesley gdyby mogła chciałaby spotkać Nelsona Mandelę, Beyonce, i Paris Hilton. Aktorka nie pali i nie pije. Studiowała na Brigidine College Randwick.
O postaci z Blue Water High (Na wysokiej fali)-Brooke Solomon.
Brooke pochodzi z Sydney. Dziewczyna ma dużą, kochającą rodzinę. Uczulona jest na olej i jada tylko zdrowe jedzenie. Sport jest jej wielką pasją. Uprawia oprócz surfingu pływanie na desce na brzuchu. Jest w tym świetna. Potrafi tańczyć. Wygrała zawody wśród dziewczyn. Dziewczyna pochodzi z jakiejś wsi i ma dużo rodzeństwa. Jest pilną uczennicą. Jest przyjaciółką Rachael. Ma obsesję na punkcie swojego chłopaka, jest bardzo szczęśliwa ale nie może się skupić na niczym innym poza nim. Wygrywa zawody w 2 roku w akademii Solar Blue. Bardzo lubi Mike'a (zresztą potem zostają parą). Brooke wygrywa wraz z Erykiem zawody i wyjeżdża do Brazylii.

</doc>
<doc id="1222995" url="https://pl.wikipedia.org/wiki?curid=1222995" title="Rondo Solidarności w Zamościu">
Rondo Solidarności w Zamościu



</doc>
<doc id="1222997" url="https://pl.wikipedia.org/wiki?curid=1222997" title="Ergo Hestia">
Ergo Hestia

Sopockie Towarzystwo Ubezpieczeń ERGO Hestia Spółka Akcyjna – polskie towarzystwo ubezpieczeń z siedzibą w Sopocie, istniejące od 1991 r. Razem z Sopockim Towarzystwem Ubezpieczeń na Życie ERGO Hestia SA tworzą Grupę ERGO Hestia.
Opis działalności.
Spółki Grupy oferują ubezpieczenia dla klientów indywidualnych w zakresie ochrony majątku i życia, a także dla przemysłu oraz małego i średniego biznesu. Posiada ogólnopolską sieć przedstawicielstw i oddziałów terenowych. Spółka oferująca ubezpieczenia majątkowe, Sopockie Towarzystwo Ubezpieczeń ERGO Hestia SA jest drugim w Polsce ubezpieczycielem pod względem wysokości zebranej składki ubezpieczeniowej brutto. Ubezpieczenia majątkowe oferowane są pod 4 markami: ERGO Hestia, MTU, mtu24.pl oraz You Can Drive.
W pierwszych latach działalności Hestia koncentrowała się na rozwoju w sektorze wielkoprzemysłowym. Wprowadziła między innymi innowacyjne rozwiązania ubezpieczeniowe dla górnictwa. Hestia uczestniczyła w wypłacie najwyższych w dziejach polskich ubezpieczeń odszkodowań dla przemysłu – na rzecz Zakładu Elektrod Węglowych w Raciborzu (1997) oraz Elektrowni Turów (1999).
Opracowany przez firmę system likwidacji szkód został nagrodzony godłem promocyjnym „Teraz Polska”. Grupa otrzymała również inne wyróżnienia, w tym Nagrodę Gospodarczą Prezydenta RP ERGO Hestia prowadzi projekty w zakresie wspierania młodzieży uzdolnionej artystycznie i sportowo. Działa także na polu aktywizacji zawodowej osób niepełnosprawnych. Realizuje te działania przez powołane do tych celów fundacje: Fundację Artystyczna Podróż Hestii, Fundację ERGO Hestii na rzecz aktywizacji osób niepełnosprawnych Integralia.
Co roku Grupa zapewnia ochronę ponad 3 milionom klientów indywidualnych oraz kilkuset tysiącom firm i przedsiębiorstw. W 2018 towarzystwo zlikwidowało 700 tysięcy szkód swoich klientów. Głównym akcjonariuszem Spółek Grupy ERGO Hestia jest koncern ubezpieczeniowy ERGO Group AG, należący do największego reasekuratora, Munich Re.
STU ERGO Hestia SA osiągnęło pozycję największej firmy ubezpieczeniowej spośród powstałych w warunkach gospodarki wolnorynkowej w Polsce. 
Prezesem Grupy ERGO Hestia jest Artur Borowiński.
Spółki grupy.
Grupę ERGO Hestia współtworzą dwa towarzystwa ubezpieczeń:
Do Grupy należą ponadto spółki wspierające działalność towarzystw ubezpieczeń:
Sponsoring.
ERGO Hestia od 2002 jest sponsorem tytularnym Sopockiego Klubu Żeglarskiego Ergo Hestia Sopot, od 2010 hali widowiskowo-sportowej na granicy Gdańska i Sopotu Ergo Arena.
Rzeźba „Echo”.
W lipcu 2021 obok siedziby firmy stanęła rzeźba "Echo" Xawerego Wolskiego. Blisko 4-metrowa rzeźba została odlana z brązu. Praca znajduje się na rondzie, które łączy ulice Bitwy pod Płowcami oraz Hestii. Odsłonięcie rzeźby było jednym z elementów obchodów 30-lecia firmy.

</doc>
<doc id="1223000" url="https://pl.wikipedia.org/wiki?curid=1223000" title="Otrzęsiny">
Otrzęsiny

Otrzęsiny – rytualna inicjacja do grupy pełniąca niekiedy rolę obrzędu przejścia, czy osiągnięcia dojrzałości; często polega ona na nękaniu, znęcaniu oraz upokarzaniu niższych hierarchią osób, przy czym obejmuje zarówno fizyczną przemoc, jak i psychiczne poniżanie. W zamierzeniu otrzęsiny mają na celu integrację nowego członka z grupą; wtedy otrząsana osoba zwykle staje się pełnoprawnym członkiem danej społeczności, bądź służą one ustaleniu lub zaznaczeniu relacji między nowymi a starymi członkami grupy. Zjawisko to może przyjmować dużą skalę i stanowić niebezpieczeństwo dla otrząsanych, w szczególności, gdy odbywa się bez wiedzy przełożonych lub opiekunów – wtedy proces ten nazywa się pejoratywnym terminem „fala” (zob. fala w wojsku); w szkołach częściej mówi się wtedy o „koceniu” (zob. przemoc w szkole).
Historia.
Różne formy inicjacji istniały w każdej kulturze od najdawniejszych czasów. Najstarsze wzmianki dotyczą starożytnej Krety, gdzie chłopcy po osiągnięciu dojrzałości mieli m.in. wystąpić nago w „festiwalu obnażenia” ("Ekdysia"). W Sparcie młodzież musiała kraść oraz łupić helotów, a w wieku 18 lat przejść przez rytuał przy ołtarzu Artemidy. Polegał on na próbie kradzieży sera, kiedy druga grupa bezlitośnie biła batami „złodziei”, ku uciesze widowni.
Otrzęsiny wśród studentów istniały od czasu powstania szkół – w średniowieczu zjawisko to nosiło nazwę "beania". Francisco de Quevedo y Villegas zawarł motyw fali wśród studentów w swojej powieści El Buscón (1626). W 1684 Joseph Webb został wyrzucony z Harvardu za znęcanie się nad innymi.Warunkiem wstąpienia do zakonu templariuszy było przejście przez specyficzny rodzaj inicjacji.
Kontrowersje.
Motyw oficjalnych i nieoficjalnych otrzęsin jest kontrowersyjny i wiele organizacji stara się ograniczyć ten proceder. Oficjalne otrzęsiny (organizowane czasem w szkole) są rozumiane jako dodatkowy czynnik stresogenny, który nie ma żadnych zalet dla nowego ucznia (i nie wyklucza nieoficjalnej fali). Wśród zalet wymieniany jest większy prestiż bycia starszym. Osoby upokarzane są bardziej narażone na ryzyko popełnienia samobójstwa. Bardzo dużo osób (około 20%), a zwłaszcza chłopców, wstydzi się przyznać, że były upokarzane lub bite przez innych. Rodzice natomiast nie potrafią w zdecydowanej większości wykryć poniżania własnych dzieci i większość takich wypadków pozostaje nieujawniona.
Imprezy otrzęsinowe.
Otrzęsiny to także nazwa imprez integrujących, odbywających się z okazji początku roku akademickiego. Wiele wyższych uczelni organizuje własne otrzęsiny – dla wszystkich studentów, czy też wybranych roczników albo wydziałów. Nieraz odbywają się także otrzęsiny przeznaczone dla studentów wielu uczelni. Największą i najstarszą tego typu imprezą w Polsce są WOW! Wielkie Otrzęsiny. Jest to impreza klubowa, odbywająca się na początku października jednocześnie w kilkunastu czy kilkudziesięciu klubach danego ośrodka akademickiego. Lokalne edycje WOW! odbywają się we Wrocławiu, Warszawie (od 2006), Poznaniu (od 2007), Krakowie i Łodzi (od 2011).

</doc>
<doc id="1223001" url="https://pl.wikipedia.org/wiki?curid=1223001" title="Mette Sjøberg">
Mette Sjøberg

Mette Sjøberg (ur. 19 kwietnia 1982 roku w Vejle) - duńska piłkarka ręczna, reprezentantka kraju. Gra na pozycji prawej rozgrywającej. Obecnie występuje w duńskiej lidze, w drużynie KIF Vejen.

</doc>
<doc id="1223002" url="https://pl.wikipedia.org/wiki?curid=1223002" title="Adam Nemec">
Adam Nemec

Adam Nemec (ur. 2 września 1985 roku w Bańskiej Bystrzycy) – słowacki piłkarz występujący na pozycji napastnika w Pafos FC. Wcześniej był zawodnikiem Union Berlin, FK ZTS Dubnica, MŠK Žilina, Erzgebirge Aue, KRC Genk, 1. FC Kaiserslautern, FC Ingolstadt 04, Union Berlin, New York City, Willem II Tilburg i Dinama Bukareszt. W 2006 roku Nemec zadebiutował w seniorskiej reprezentacji Słowacji.

</doc>
<doc id="1223004" url="https://pl.wikipedia.org/wiki?curid=1223004" title="Michał Wiszniewski">
Michał Wiszniewski

Michał Wiszniewski (ur. 27 września 1794 w Firlejowie k. Rohatyna, zm. 22 grudnia 1865 w Nicei) – polski filozof, psycholog oraz historyk literatury.
Życiorys.
Michał Wiszniewski urodził się w polskiej rodzinie szlacheckiej Wiszniewskich herbu Prus I. Był synem Aleksandra i Marianny Borzek.
Ukończył Liceum Krzemienieckie, w którym przez pewien czas był także profesorem. W 1831 został profesorem Uniwersytetu Jagiellońskiego. Brał udział w rewolucji krakowskiej 1846. Według Adama A.Kosińskiego, był " prezesem rządu rewolucyjnego".W 1848 opuścił Polskę i udał się na emigrację do Włoch, gdzie m.in. prowadził interesy finansowo- giełdowe w Turynie i Genui. W 1859 dzięki różnym koneksjom i przyjaźni z ministrem i premierem Camillo Cavourem otrzymał tytuł książęcy – przedstawił wywód genealogiczny jakoby pochodził od książąt pruskich, co jest tylko elementem legendy herbowej rodu Prus a nie ma podstaw heraldycznych. Tytuł książęcy na Królestwo Szwecji zatwierdził król Oskar II, „zaszczycający swemi względami Michała”.
W działalności naukowej zajmował się głównie historią literatury i psychologią. Był autorem pionierskiej pracy "Charaktery rozumów ludzkich", która uznawana jest za pierwszą polską pracę z dziedziny psychologii.
Pod koniec życia na skutek złych inwestycji giełdowych stracił majątek. Zmarł w niedostatku w Nicei.
Michał Wiszniewski był żonaty z Elżbietą z Lisieckich. Z tego związku czworo dzieci:

</doc>
<doc id="1223006" url="https://pl.wikipedia.org/wiki?curid=1223006" title="Taryn Marler">
Taryn Marler

Taryn Natalie Marler (ur. 1 września 1988 w Brisbane, Australia) – australijska aktorka, znana głównie z roli Rachel Samuels w serialu "Na wysokiej fali", a także z roli Sophie Benjamin w trzecim sezonie serialu "H2O – wystarczy kropla".

</doc>
<doc id="1223012" url="https://pl.wikipedia.org/wiki?curid=1223012" title="Zarządzanie stresem">
Zarządzanie stresem

Zarządzanie stresem - znanym i najbardziej obiecującym podejściem do problemu zarządzania stresem w organizacji jest metoda prewencyjnego zarządzania stresem – „filozofia organizacji oraz zbiór zasad, kształtujący konkretne metody, które poświęcono zdrowiu jednostek i organizacji w celu ochrony jednostek i organizacji przed złymi skutkami stresu” Autorzy tej koncepcji opracowali pięć podstawowych zasad, na których powinno być oparte zapobiegawcze zarządzanie stresem.
Model ogólny zarządzania stresem powinien być przystosowany dla każdej firmy przy uwzględnieniu jej indywidualnych potrzeb, a także możliwości. To tzw. algorytm postępowania, który można w odpowiedni sposób modyfikować, tak by dopasować go do wielkości organizacji, rodzaju stresorów i dostępnych zasobów.
Narodowy Instytutu Bezpieczeństwa i Zdrowia w Pracy twierdzi, że schemat ogólny w programie zarządzania stresem powinien składać się z trzech głównych elementów:
Etapy prewencyjnego zarządzania stresem.
Stosuje się strategie zarządzania stresem, które są ukierunkowane na jednostkę i na organizację
"Są 4 grupy strategii skierowane na jednostkę związane:"
Istnieją 3 grupy strategii skierowane na organizacje i dotyczą zmiany charakterystyki:
Czasem nawet najlepsza strategia radzenia sobie ze stresem potrzebuje podjęcia działania, które będzie polegało na restrukturyzacji środowiska fizycznego, a nawet społecznego, które nas otacza.
W zarządzaniu stresem stawia się duży nacisk na eliminowanie jego źródła, modyfikowanie sposobu reakcji ludzi na sytuacje stresowe oraz na zminimalizowanie kosztów stresu. Działania te zapewniają, że poprawa stanu emocjonalnego jednostki usprawni funkcjonowanie całej organizacji. Wniosek jest taki, iż warto zainwestować czas, pieniądze i dużo wysiłku w program zarządzania stresem, by móc obserwować zadowolenie pracowników w sprawnej organizacji.

</doc>
<doc id="1223015" url="https://pl.wikipedia.org/wiki?curid=1223015" title="Przezroczyste proxy">
Przezroczyste proxy

Przezroczyste proxy – rodzaj zapory sieciowej pośredniczącej.
Pakiety z sieci prywatnej nigdy nie wychodzą do Internetu i vice versa. Adresy IP w sieci prywatnej powinny być z klas zarezerwowanych zgodnie z . Jedyną drogą połączenia się z Internetem jest wywołanie zapory sieciowej, ponieważ jest ona jedyną maszyną mogącą łączyć się równocześnie z obiema sieciami. Uruchamia się na nim program zwany "przezroczystym proxy", który tego dokonuje. System operacyjny zamiast dokonywać trasowania pakietów do Internetu, na zaporze sieciowej musi być uruchomiony osobny program pośredniczący w świadczeniu takiej usługi.
Przezroczyste proxy jest bardziej wygodne dla użytkowników i dla administratora. Klient nie musi wiedzieć o użyciu oprogramowania typu proxy i nie musi być specjalnie konfigurowany. Na przykład zapora sieciowa jest skonfigurowana do przekierowywania (np. za pomocą polecenia ipchains) wszystkich połączeń do portu 80 na port 8080, na którym pracuje przezroczyste proxy. Przy próbie pobrania dowolnej strony internetowej transmisja przekierowywana jest na port 8080, a następnie wszystko odbywa się tak, jak w poprzednim przykładzie.
Serwer proxy (cache proxy) może ponadto zapisywać ruch na swoich dyskach. Ponowne zażądanie przesłanej wcześniej treści (np strona WWW) nie musi być pobrane ponownie z Internetu tylko udostępnione z lokalnej kopii, co znacząco przyspiesza użytkowanie Internetu i zmniejsza ruch na łączu do operatora ISP.

</doc>
<doc id="1223016" url="https://pl.wikipedia.org/wiki?curid=1223016" title="Jacek Przetocki">
Jacek Przetocki

Jacek Marian Antoni Nałęcz-Przetocki vel Edward Lipiński, pseud.: „Oset”, „Karol” (ur. 20 lutego 1920 we Lwowie, zm. 25 maja 1944 w Rychcicach) – podporucznik artylerii Polskich Sił Zbrojnych, oficer Armii Krajowej, cichociemny.
Życiorys.
Był synem Mariana i Krystyny z domu Mars. Po ukończeniu Szkoły Powszechnej Braci Szkolnych i X Państwowego Gimnazjum Humanistycznego we Lwowie zdał tam maturę w 1937 roku i rozpoczął studia na Wydziale Mechanicznym Politechniki Lwowskiej.
We wrześniu 1939 roku nie został zmobilizowany. Przekroczył granicę polsko-rumuńską 17 września 1939 roku. W październiku dotarł do Francji, gdzie został skierowany do Szkoły Podchorążych Piechoty, a następnie do Szkoły Podchorążych Artylerii w Camp de Coëtquidan. W czerwcu 1940 roku dostał się do Wielkiej Brytanii, gdzie dostał przydział do 16 dywizjonu artylerii motorowej. Od października 1941 roku studiował na Politechnice w Dundee.
Po przeszkoleniu w zakresie dywersji został zaprzysiężony 29 listopada 1942 roku w Oddziale VI Sztabu Naczelnego Wodza. Zrzutu dokonano w nocy z 17 na 18 lutego 1943 roku w ramach operacji „Floor” (zrzut na placówkę odbiorczą „Puchacz” położoną 9 km na południowy wschód od Mord). Po aklimatyzacji dostał 20 marca 1943 roku przydział do Kedywu Okręgu Lwów AK na stanowisko dowódcy Ośrodka Dywersyjnego „Karol” w Drohobyczu.
M.in. prowadził szkolenia szeregu drużyn dywersyjnych w Drohobyczu, Samborze i Borysławiu. Kierował kilkunastoma akcjami dywersyjnymi, jak:
Poległ 25 maja 1944 roku w czasie ataku (w celu zdobycia broni z wartowni) na stację kolejową w Rychicach. Został najprawdopodobniej pochowany na tamtejszym cmentarzu przy ul. Truskawieckiej.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Jacek Przetocki.

</doc>
<doc id="1223019" url="https://pl.wikipedia.org/wiki?curid=1223019" title="Order domowy pw. świętych Maurycego i Łazarza">
Order domowy pw. świętych Maurycego i Łazarza



</doc>
<doc id="1223021" url="https://pl.wikipedia.org/wiki?curid=1223021" title="Daft Punk Is Playing at My House">
Daft Punk Is Playing at My House

"Daft Punk Is Playing at My House" – piąty singel LCD Soundsystem, wydany 31 stycznia 2005 roku. Ilustrujący piosenkę teledysk zawierał aluzje do teledysków "Da Funk" i "Around the World" w reżyserii, odpowiednio, Spike'a Jonze'a i Michela Godry'ego. Utwór znalazł się na 1 miejscu British Dance Chart i dostał nominację do nagrody Grammy w 2006 roku w kategorii Best Dance Recording. 

</doc>
<doc id="1223024" url="https://pl.wikipedia.org/wiki?curid=1223024" title="Stara winorośl w Mariborze">
Stara winorośl w Mariborze

Stara winorośl (slov. "Stara trta") – najstarsza winorośl na świecie, mająca około 400 lat, znajdująca się w Mariborze w Słowenii. 
Dzięki swojemu wiekowi została wpisana do Księgi rekordów Guinnessa jako najstarsza winorośl na świecie. Dowodem potwierdzającym wiek winorośli są dwa obrazy z 1657 i 1681 roku, przedstawiające budynek wraz z tą winoroślą. Obecnie znajdują się one w Styryjskim Archiwum Regionalnym w Grazu i Regionalnym Muzeum w Mariborze. W roku 1972 prof. dr Rihard Erker, dendrolog z uniwersytetu w Lublanie, przeprowadził badania stwierdzające wiek na przynajmniej 350 lat, a nawet 400 lat.
Każdego roku winorośl rodzi pomiędzy 35 a 55 kilogramów winogron, z których wytwarza się około 100 butelek wina. Rokrocznie organizowany jest również festiwal, podczas którego zbiera się winogrona tradycyjną metodą.

</doc>
<doc id="1223028" url="https://pl.wikipedia.org/wiki?curid=1223028" title="UNCITRAL">
UNCITRAL

UNCITRAL (United Nation Commission on International Trade Law) – komisja ONZ do spraw międzynarodowego prawa handlowego. Utworzenie komisji nastąpiło 17 grudnia 1966 r., rezolucją nr 2205. Głównym zamysłem utworzenia UNCITRAL-u było zauważenie, że międzynarodowy handel elektroniczny nie ma zgodnych regulacji w wielu krajach, a więc należy ujednolicić przepisy w tej kwestii. Komisja ma swoją siedzibę w Wiedniu. Uczestnikami biorącymi udział w posiedzeniach komisji i mającymi wpływ na tworzenie tego międzynarodowego prawa są przedstawiciele 60 krajów członkowskich.

</doc>
<doc id="1223029" url="https://pl.wikipedia.org/wiki?curid=1223029" title="Ryan Corr">
Ryan Corr

Ryan Corr (ur. 15 stycznia 1989 w Melbourne) – australijski aktor, znany z serialu Na wysokiej fali.
O aktorze.
Ukończył szkołę East Doncaster Secondary Collage. Swoją karierę zaczął w wieku 13 lat - wówczas wystąpił w filmie "Opraholic". Grał również w innych produkcjach, m.in. w serialu Na wysokiej fali "Blue Water High", gdzie wcielił się w rolę Erica Tannera. Corr ma młodszą siostrę – Alyce. Mieszka obecnie w Sydney i studiuje.

</doc>
<doc id="1223030" url="https://pl.wikipedia.org/wiki?curid=1223030" title="Brisingr">
Brisingr

Brisingr – trzeci tom czterotomowego cyklu "Dziedzictwo" Christophera Paoliniego. Poprzedzające tomy to "Eragon" i "Najstarszy".
Cykl "Dziedzictwo" początkowo planowany był jako trylogia. Jednakże 30 października 2007 r. amerykańska prasa podała, że Paolini nie przewidział, że trzeci tom będzie aż tak obszerny i zdecydował się wydać jeszcze jeden tom. W USA oraz Wielkiej Brytanii książkę wydano 20 września 2008 r. Data wydania w Polsce to 14 listopada 2008 r. Przez pierwszy tydzień prawa do sprzedania książki zastrzegł sobie EMPiK, ale po 21 listopada można dostać je w każdej księgarni. Premiera czwartego tomu odbyła się 8 listopada 2011 w krajach anglojęzycznych (Polska: 9 listopada 2011).
Paolini, pytany dlaczego wybrał taki tytuł, odpowiedział: „Brisingr to pierwsze słowo, o którym pomyślałem wymyślając tytuł, i zawsze wydawało mi się ono doskonałe”. „Brisingr”, w pradawnej mowie oznaczające „ogień”, używane było do przywoływania i kontrolowania ognia przez magów z cyklu "Dziedzictwo".
Fabuła.
Eragon, Roran i Saphira podróżują do Helgrindu, mieszkania Ra'zaców, gdzie Katrina jest przetrzymywana. Przedostali się do góry, uratowali Katrinę i zabili jednego z Ra'zaców oraz obojga jego rodziców, ale potajemnie Eragon znajduje Sloana, ojca Katriny, który był torturowany; Eragon jednak nie jest w stanie go zabić. Powiedział Roranowi i Katrinie, że Sloan jest martwy i na Saphirze wysyła ich z powrotem do Vardenów, a sam pozostaje w Helgrindzie i zabija pozostałych Ra'zacków. Ostatni żyjący Ra'zac chciał zawrzeć pakt z Eragonem – Eragon zachowa go przy życiu, jeśli on powie mu o czymś w sekrecie. W ten sposób Jeździec dowiedział się, że Galbatorix prawie znalazł prawdziwe imię, lecz nie wyjawia, do czego bądź ono należy. Eragon odrzucił ofertę i zabił Ra'zaca. Później, chłopiec rozważa co zrobić ze Sloanem – zdrajcą, ale jednocześnie człowiekiem, którego znał całe życie. Przez przypadek odkrywa on prawdziwe imię Sloana, a tym samym zyskuje nad nim wielką władzę. Zamiast zabić Sloana za zdradę, Eragon, po konsultacji z królową Elfów – Islanzadi, postanawia zmusić rzeźnika do przysięgi w Pradawnej Mowie, która pozwoli mu dotrzeć do Ellesméry i za karę nigdy nie zobaczy ponownie Katriny. Jeśli rzeźnik pożałuje swoich czynów, elfy przywrócą mu wzrok, który stracił przez Ra'zaców.
Arya, poszła szukać Eragona i znajduje go w mieście Eastcroft. Razem z nim wraca na południe, gdzie Roran i mieszkańcy z Carvahall, którzy nie osiedlili się w Surdzie przystąpili do wojny.
Roran informuje Eragona, że razem z Katriną chcą się pobrać i że Katrina jest w ciąży. W dzień ślubu, mały oddział 300 żołnierzy Imperium, w tym Murtagh i Cierń, zaatakowali Vardenów. Ponownie, Murtagha trudno pokonać, gdyż ma on nieznane źródło nadprzyrodzonej energii, która go wspomaga, ale Eragon, Arya i dwanaście elfich magów mogą łączyć swoją siłę i w końcu udało im się pokonać Murtagha, który jednak zdołał uciec. Orrinowi, królowi Surdy i kawalerii, w międzyczasie udaje się zniszczyć armię przeciwnika, ale okazuje się, że żołnierze Imperium są odporni na ból i żyją nawet jeśli odniosą okrutne, śmiertelne rany. Tylko ścięcie głowy lub poważne uszkodzenie narządu może ich zatrzymać. Po bitwie, w której zwyciężyli Vardeni, Eragon udziela ślubu Roranowi i Katrinie.
Nasuada prosi Eragona żeby bez Saphiry wyruszył do Tronjheimu i wziął udział w wyborze nowego krasnoludzkiego króla jako członek Durgrimst Ingietum. Saphira pozostaje na miejscu, w razie gdyby Murtagh próbował zaatakować wojska Vardenów. Eragon spotyka się z Orikiem, nowym wodzem klanu Durgrimst Ingietum. Wkrótce potem dochodzi do zamachu na życie Eragona przez klan, który oświadczył, że Eragon i Saphira są ich wrogami. Dzięki Orikowi zostaje wygnany wódz wrogiego klanu, i dzięki temu Orik został wybrany na nowego króla. Saphira przylatuje do Tronjheimu, gdzie z Eragonem znów są razem.
Tymczasem Roran angażuje się w liczne ataki wojsk Vardenów na wrogich żołnierzy i pokazuje swoją odwagę i umiejętności. Jednakże jego zaangażowanie sprawiło, że został on przypisany pod inne dowództwo. Edric, jego nowy wódz prowadzi bitwy tak, że może zginąć wielu Vardenów co oznacza ich porażkę. Roran odmówił mu posłuszeństwa i sam wydał rozkazy. Żołnierze je wykonali zabijając przeciwników z łuków, a Roran sam zabił prawie dwustu ludzi, przechylając szalę zwycięstwa na stronę Vardenów, jednakże został on później ukarany za niesubordynację pięćdziesięcioma batami. Później, Nasuada przychodzi do niego, przepraszając za konieczność kary i informuje go, że Edric już nie przewodzi żadnej z grup, a Roran ma objąć dowództwo niewielkiej armii. Urgale, stanowili połowę danej pod dowództwo armii Rorana. Roran został wyzwany przez jednego z urgali na pojedynek, żeby pokazał swoją odwagę i prawo do przewodzenia wojsku. Mężczyzna wygrał z urgalem i reszta walczyła z nim podczas oblężenia Feinster.
W tym czasie Eragon i Saphira powrócili do Ellesméry aby sprawdzić, czy Oromis wie, dlaczego Galbatorix i Murtagh są tak silni. Podczas tej wizyty Eragon dowiaduje się, że Brom, jego dawny mentor, był kochankiem matki Eragona i jednocześnie jego prawdziwym ojcem. Następnego dnia, Eragon dowiaduje się, że źródłem mocy Galbatorixa jest wiele „serc serc” (Eldunari). Jest to serce smoka, organ, który zbiera energię z nieznanego zjawiska. Glaedr wyjaśnia, że Galbatorix kontroluje setki Eldunari, pochodzące ze smoków, które zabił podczas upadku, i one są źródłem mocy jego i Murtagha. Później Eragon znajduje pod drzewem Menoa rzadkie żelazo – jasnostal, którą wykorzystywano do wyrabiania mieczy Smoczych Jeźdźców. Dzięki starej elfce – Rhunön, Eragon dostaje nowy miecz, prawdziwy miecz Jeźdźca, nazwany „Brisingr” co w pradawnej mowie znaczy „ogień”. Z nieoczekiwanych powodów, gdy Eragon mówi „Brisingr” jego miecz staje w ogniu. Wkrótce potem Jeździec musi wracać do Nasaudy. Przed odlotem Glaedr daje swoje Eldunari Eragonowi i Saphirze. Następnie Eragon i Saphira dołączają do Vardenów. Znajdują Loranę, królową miasta Feinster, która jest zmuszona do posłuszeństwa Galbatorixowi. Prosi ona o pomoc Eragona i Aryę, aby zatrzymać magów Feinsteru zaczynających tworzyć nowego Cienia, który miał zasiać spustoszenie u Vardenów. Arya z pomocą Eragona zabija Cienia. Podczas oblężenia, serce Glaedra wysyła swoje doświadczenia Eragonowi: podczas walki Cierń i Murtagh za pośrednictwem Galbatorixa zabijają Oromisa i Glaedra, ale świadomość Glaedra trwa w jego Eldunari. Po bitwie, Eragon mówi Nasuadzie o istnieniu Eldunari, jak również o śmierci Oromisa. Eragonowi dodaje otuchy fakt, że Galbatorix ma słabość. Gdyby nie kontrolował on tylu Eldunari, miałby tyle samo siły, co zwykły Jeździec. Plan Vardenów to marsz do Belatony, a następnie do Dras-Leony i wreszcie do Uru'baenu żeby zabić Galbatorixa. Historia kończy się, gdy Eragon opisuje jak zagubiony czuje się po stracie opiekuna, ale zamierza wykorzystać słabość Galbatroixa w nadchodzących starciach.

</doc>
<doc id="1223032" url="https://pl.wikipedia.org/wiki?curid=1223032" title="Karen Brødsgaard">
Karen Brødsgaard

Karen Brødsgaard (ur. 10 marca 1978 w Horsens) – duńska piłkarka ręczna, wielokrotna reprezentantka kraju. Gra na pozycji obrotowej. Obecnie występuje w duńskim Aalborg DH. Wraz z reprezentacją Danii zdobyła dwukrotnie złoty medal olimpijski w: 2000 i 2004 roku.

</doc>
<doc id="1223033" url="https://pl.wikipedia.org/wiki?curid=1223033" title="Amerykański curl długowłosy">
Amerykański curl długowłosy

Amerykański curl długowłosy (ang. American curl longhair) – rasa kota pochodząca ze Stanów Zjednoczonych. Pierwsze doniesienia o tej rasie pochodzą z 1981 roku. Koty te wyróżniają wywinięte do tyłu uszy.
Historia.
Pierwszym znanym kotem, którego uznaje się za założyciela rodu, jest bezpańska kocica zwana Shulamit. Miała ona uszy zagięte w półksiężyc. Cechę tę odziedziczyły po niej jej pierwsze cztery kocięta. Z dwóch z nich wyselekcjonowano kota amerykańskiego curl. Za pierwszych właścicieli kotów tej rasy uważa się państwa Ruga z Lakewood oraz panią Kiester.
Wygląd.
Amerykański curl długowłosy należy do kotów półdługowłosych. Całe ciało jest średniej wielkości i proporcjonalne. Głowa ma kształt ściętego stożka. Oczy w kształcie migdała, dosyć duże i szeroko rozstawione, w harmonii kolorystycznej z barwą sierści tylko u odmiany barwnej kolorpoint. Uszy dość duże, łukowato zagięte do tyłu. Nowonarodzone kocięta mają uszy normalne, ale w pierwszych dniach życia chrząstki stają się fryzowane. Znane są trzy stopnie zakrzywienia uszu – lekkie, średnie i wyraźne. Okrywa włosowa jest półdługa i prawie bez wełnistego podszycia. Ogon ma długość równą długości ciała. Dopuszczalne są wszystkie rodzaje ubarwienia i wszystkie desenie.
Charakter.
Amerykański curl długowłosy jest kotem zrównoważonym, umiarkowanie reagującym, lubiącym się bawić także w wieku dojrzałym. Jest towarzyski, serdeczny i łagodny, lubi kontakt fizyczny, szuka aktywnie towarzystwa człowieka. Nadaje się dla rodziny z dziećmi.

</doc>
<doc id="1223034" url="https://pl.wikipedia.org/wiki?curid=1223034" title="Noposkop">
Noposkop

Noposkop – rodzaj przyrządu pomiarowego, służącego do pomiaru czystości oraz grubości przędzy.Składa się z motowidła, na które jest nawijana przędza tak, aby każda nitka była ułożona w sposób równoległy do siebie w odległości kilku milimetrów. Umożliwia to dokładną obserwację wzrokową wszystkich nitek w przędzy.

</doc>
<doc id="1223039" url="https://pl.wikipedia.org/wiki?curid=1223039" title="Zagadka werońska">
Zagadka werońska

Zagadka werońska (wł. "Indovinello veronese") – zagadka zapisana przez werońskiego kopistę, w VIII lub IX wieku na marginesie pergaminowego rękopisu hiszpańskiego kodeksu LXXXIX przechowywanego w Bibliotece Kapitularnej w Weronie. Została odkryta w 1924 roku przez i długo była uważana za pierwszy tekst w języku włoskim. 
Tekst zagadki
Tłumaczenie
RozwiązanieWoły oznaczają palce u ręki kopisty ksiąg, przez pole trzeba rozumieć białe karty książki, pług to pióro, które zostawia czarne litery, a ziarno to atrament.

</doc>
<doc id="1223042" url="https://pl.wikipedia.org/wiki?curid=1223042" title="Mistrzostwa Świata Juniorów w Biathlonie 2008">
Mistrzostwa Świata Juniorów w Biathlonie 2008

Mistrzostwa Świata Juniorów w Biathlonie 2008 odbyły się w dniach 25 stycznia - 2 lutego 2008 w niemieckiej miejscowości Ruhpolding.

</doc>
<doc id="1223043" url="https://pl.wikipedia.org/wiki?curid=1223043" title="120 męczenników chińskich">
120 męczenników chińskich

120 męczenników chińskich (znani również jako Augustyn Zhao Rong i Towarzysze) jest to grupa męczenników zaliczonych w poczet świętych katolickich w 2000 r. przez Jana Pawła II.
W różnych okresach historii Chin kilkakrotnie miały miejsca prześladowania chrześcijan. Ofiarami stawali się zarówno zagraniczni misjonarze, jak i chrześcijanie chińskiego pochodzenia. Część spośród męczenników została wyniesiona na ołtarze. Za protomęczennika chińskiego uważa się Franciszka de Capillasa. W połowie XVIII wieku pięciu hiszpańskich misjonarzy działających w latach 1715-47 zostało straconych w wyniku prześladowań trwających od 1729 r. i ponownie od 1746. Kolejne prześladowania miały miejsce w XIX w. Zostały one zapoczątkowane przez kilka edyktów wydanych przeciwko chrześcijanom przez cesarza Jiaqinga (pierwszy z nich w 1805 r.). Prześladowania na dużą skalę miały miejsce podczas powstania bokserów.
Beatyfikacje męczenników chińskich odbyły się w kilku grupach:
Kanonizacji tych 120 męczenników dokonał łącznie papież Jan Paweł II 1 października 2000 r. w Rzymie.
Dzień wspomnienia: 9 lipca
Lista 120 męczenników chińskich.
Zagraniczni misjonarze.
Dominikanie
Franciszkanie
Towarzystwo Misji Zagranicznych w Paryżu
Jezuici
Salezjanie
Z innych zgromadzeń
Franciszkanki Misjonarki Maryi
Chińczycy.
Księża
Seminarzyści
Świeccy katechiści
Pozostali świeccy

</doc>
<doc id="1223049" url="https://pl.wikipedia.org/wiki?curid=1223049" title="Wielki Gościniec Zachodni">
Wielki Gościniec Zachodni

Wielki Gościniec Zachodni – droga ze stworzonej przez J.R.R. Tolkiena mitologii Śródziemia.
Wielki Gościniec Zachodni łączył w Trzeciej Erze Gondor z Rohanem. Pierwotnie był częścią Królewskiej Drogi łączącej Gondor z Arnorem. Gościniec biegł pomiędzy Minas Tirith a Brodami na Isenie we Wrotach Rohanu, gdzie łączył się z Zieloną Ścieżką zwaną Południowym Gościńcem. Zachodni Gościniec liczył około 425 mil długości.
Przebieg Gościńca.
Przed zdobyciem Minas Ithil przez Nazgule w 2002 roku Trzeciej Ery Gościniec zaczynał się u wrót Minas Ithil i biegł dalej do Osgiliath, gdzie znajdował się jedyny stały, kamienny most na Anduinie i przez Pola Pelennoru.
W trakcie akcji Władcy Pierścieni na swym wschodnim krańcu Gościniec zaczynał się przy północnej bramie Rammas Echor, skąd kierował się wzdłuż Szarego Lasu i Amon Din do Anorien, gdzie gwałtownie skręcał na zachód i biegł u podnóża Gór Białych omijając Las Druadan i Wzgórza Sygnałowe Gondoru.
Wielki Zachodni Gościniec biegł przez skraj Las Firien wymijając podmokłe tereny na północ od niego. W zachodniej części lasu dla ułatwienia przeprawy przez Strumień Mering zbudowano most, który stanowił granicę pomiędzy Gondorem a Rohanem.
W Rohanie Gościniec przebiegał przez Fenmarch i południowe rejony Wschodniej Bruzdy i Bruzdę. Następnie przecinał Śnieżny Potok pod Edoras i rozgałęział (droga w lewo prowadziła do miasta). Następnie Gościniec biegł w kierunku północno-zachodnim i w Zachodniej Bruździe ponownie się rozgałęział (droga w lewo prowadziła do Helmowego Jaru. Dwie mile przed Brodami na Isenie droga raptownie skręcała na zachód i opadała w kierunku rzeki Iseny, gdzie znajdował się zachodni kraniec Gościńca rozgałęziający się na dwie drogi (droga w prawo prowadziła do Isengardu, a w lewo do Enedwaith i Eriadoru).
Dzieje Gościńca.
Po wojnie Ostatniego Sojuszu znacząca większość armii Północy wróciła do domu maszerując Wielkim Gościńcem i przeprawiła się przez Brody na Isenie. W 2510 roku T.E. opiekę nad zachodnią częścią Gościńca przejęli Eotheodzi.
Gościniec był najważniejszą drogą komunikacyjną, więc wszystkie armie poruszające się na południe od Anduiny musiały kroczyć owym Gościńcem, by szybko osiągnąć cel marszu. I tak wiosną 2759 armia Gondoru przybyła z odsieczą wykrwawionym w walkach z Dunlendingami Rohirrimom.
Z kolei w 2885 roku T.E. król Rohanu Folcwine wysłał na pomoc w walce z Haradrimami armię pod wodzą swych synów, Folcreda i Fastreda.
Podczas Wojny o Pierścień 2 marca 3019 roku T.E. król Rohanu Theoden poprowadził 1000 jeźdźców z Edoras, by wesprzeć w walce z armią Sarumana oddziały strzegące Brodów na Isenie. 10 marca armia z Mordoru przekroczyła Anduinę, wkroczyła do Anorien i zablokowała Gościniec okopując się i wbijając palisadę w poprzek drogi uniemożliwiając chwilowo przybycie z odsieczą Minas Tirith przez armię Rohanu dowodzoną przez króla Theodena, lecz przedostali się przez Las Druadan prowadzeni przez Ghan-buri-Ghana i jego pobratymców Doliną Kamiennych Wozów.
Po bitwie na Polach Pelennoru marszałek Elfhelm wkroczył od południa do Anorien na czele 3000 jeźdźców i rozbił ową armię 17 marca 3019 roku T. E.
Tą drogą również odprowadzono zwłoki króla Theodena do Edoras.

</doc>
<doc id="1223051" url="https://pl.wikipedia.org/wiki?curid=1223051" title="Rząd Narodowy (powstanie krakowskie)">
Rząd Narodowy (powstanie krakowskie)



</doc>
<doc id="1223055" url="https://pl.wikipedia.org/wiki?curid=1223055" title="James Sorensen">
James Sorensen

James Sorensen (ur. 18 lipca 1986 r. w Melbourne, Australia) – australijski aktor i model, znany z serialu "Na wysokiej fali".

</doc>
<doc id="1223058" url="https://pl.wikipedia.org/wiki?curid=1223058" title="Henriette Mikkelsen">
Henriette Mikkelsen

Henriette Rønde Mikkelsen (ur. 21 września 1980 roku) - duńska piłkarka ręczna, wielokrotna reprezentantka kraju. Gra na pozycji lewoskrzydłowej. Obecnie występuje w duńskim Viborg HK. Wraz z reprezentacją Danii zdobyła złoty medal olimpijski w : 2004 roku. 

</doc>
<doc id="1223063" url="https://pl.wikipedia.org/wiki?curid=1223063" title="Afera zbożowa">
Afera zbożowa

Afera zbożowa – potoczna nazwa kilku transakcji zbożowych noszących charakter aferalny i będących przedmiotem śledztw w III RP.
Taryfy celne w 1996.
W 1996 roku w rezultacie nowelizacji taryf celnych przez okres tygodnia zgodnie z prawem nie obowiązywało cło na import zboża do Polski. Osoby wiedzące, że taki okres nastąpi w krótkim czasie jego obowiązywania importowały do Polski znaczne ilości zboża (szacowane na miliony ton), głównie z republik byłego ZSRR (np. Kazachstan). W kontekście tych transakcji w mediach wymieniany był Andrzej Kuna, Aleksander Żagiel, powiązani ze służbami specjalnymi PRL oraz Władimir Ałganow, pracownik wywiadu rosyjskiego.
Zniknięcia zboża w 2003.
W 2003 roku firma Prossob otrzymała od Agencji Rynku Rolnego zlecenie przechowania łącznie około 30 tysięcy ton zbóż (żyta, pszenicy, rzepaku) w charakterze rezerwy państwowej. Według zarzutów prokuratury właściciel firmy miał wykorzystać należące do ARR zboże jako zabezpieczenie dla swoich kredytów w BGŻ (12 mln zł) i jeszcze jednym banku komercyjnym (5 mln zł). Straty ze strony ARR wyniosły około 15 mln zł wartości zboża należącego do ARR. W tym samym roku zniknęło około 12 tys. ton zboża z magazynów firmy należącej do posła Ryszarda Bondy, a także czterech innych magazynów na północy Polski. W sprawach tych toczy się łącznie siedem postępowań prokuratorskich. Zniknięciu tak znacznych ilości zboża z rynku przypisywano podwyżki cen chleba w tym okresie.

</doc>
<doc id="1223064" url="https://pl.wikipedia.org/wiki?curid=1223064" title="Leandro Grech">
Leandro Grech

Leandro Grech (ur. 24 października 1980 w Rosario) - bardziej znany jako Leandro. Argentyński piłkarz grający w SV Elversberg. Posiada również włoskie obywatelstwo.

</doc>
<doc id="1223065" url="https://pl.wikipedia.org/wiki?curid=1223065" title="Uwielbienie po Komunii">
Uwielbienie po Komunii

Uwielbienie po Komunii – w Kościele katolickim element obrzędów komunijnych w Liturgii eucharystycznej. Modlitwa wielbiąca Boga za dar Jezusa Chrystusa w Duchu Świętym.
Historia.
Kościół w pierwszych wiekach kładł duży nacisk na element dziękczynny w liturgii Didache datowane na początek II wieku lub przełom I i II wieku poucza, by dziękować Bogu za życie, wiarę i nieśmiertelność przyniesione przez Jezusa Chrystusa. Święty Jan Chryzostom, żyjący na przełomie IV i V wieku, piętnował tych, którym brakowało czasu na dziękczynienie. Rozwój modlitw dziękczynnych widoczny jest przede wszystkim w kościele wschodnim. W liturgii rzymskiej ograniczono się do dziękowania za uczynienie godnym przyjęcia Jezusa. Podobna myśl wyrażona była w modlitwie po Komunii. Samo dziękczynienie odbywało się po zakończeniu liturgii. Kapłan odprawiał dziękczynienie w zakrystii, zaś wierni modlili się w ciszy, zostając jeszcze przez chwilę w kościele.
Uwielbienie.
Pojęcie „uwielbienie” oznacza chwałę, jaką Bóg otoczony jest ze strony swych stworzeń. Przykładem uwielbienia w Piśmie Świętym jest modlitwa Magnificat, która w pierwszej części składa się z pieśni pochwalnej, a następnie wyraża przyczyny uwielbienia. Według świętego Leona Wielkiego „całe Ciało Chrystusa miało się dowiedzieć, jaka je oczekuje przemiana, i w jakiej chwale mogą uczestniczyć jego członki”. W Komunii Świętej człowiek jednoczy się z Chrystusem i dzięki temu może wielbić Boga.
Punktem kulminacyjnym mszy jest przyjęcie Komunii Świętej, które wzywa do uwielbienia Boga.
Dziękczynienie.
Uwielbienie łączy się z dziękczynieniem Bogu za dar przyjęcia Ciała Chrystusa oraz za inne łaski. Święta Faustyna Kowalska tak zapisała w swoim Dzienniczku słowa Jezusa zachęcającego do uwielbienia: "Wiedz o tym, córko Moja, kiedy przychodzę w Komunii Św. do serca ludzkiego, mam ręce pełne łask wszelkich, pragnę je oddać duszy, ale dusze nawet nie zwracają uwagi na Mnie pozostawiają Mnie samego, a zajmują się czym innym. O jak mi smutno, że dusze nie poznały Miłości. Obchodzą się ze mną jak z czymś martwym.".
"Ach, jak mnie to boli, że dusze tak mało się łączą ze mną w Komunii św. Czekam na dusze, a one są dla mnie obojętne. Kocham je tak czule i szczerze, a one mi nie dowierzają. Chcę je obsypać łaskami – one przyjąć ich nie chcą. Obchodzą się ze mną, jak z czymś martwym, a przecież mam serce pełne miłości i miłosierdzia. – Abyś poznała choć trochę mój ból, wyobraź sobie najczulszą matkę, która bardzo kocha swe dzieci, jednak te dzieci gardzą miłością matki; rozważ jej ból, nikt jej nie pocieszy. To słaby obraz i podobieństwo mojej miłości."”.
Współczesna liturgia.
Sobór watykański II włączył uwielbienie w ramy odnowionej liturgii. Obrzęd uwielbienia rozpoczyna się po rozdzieleniu Komunii Świętej, kiedy kończy się puryfikacja, a celebrans powrócił na miejsce przewodniczenia.
Treść uwielbienia.
Ustanowienie Uwielbienia częścią liturgii pociągnęło za sobą doprecyzowanie tekstów modlitw i doboru pieśni. Jako przykład pieśni, które powinny być wykonywane podano Psalm 34 (33), Psalm 150 oraz kantyki „Benedicite” (Błogosławcie Pana) i „Benedictus” (Błogosławiony jesteś). Odrzucono zatem pieśni skierowane do Jezusa Chrystusa między innymi „Duszo Chrystusowa”, „Cóż Ci Jezu damy”. Używa się natomiast pieśni wielbiących Boga Ojca, za i przez Jezusa Chrystusa w Duchu Świętym, takich jak „Czego chcesz od na Panie”, lub całą Trójcę Świętą. Takie rozumienie Uwielbienia, wynika z właściwego pojęcia Eucharystii, jako dziękczynienia Bogu i jego uwielbienia. Uwielbienie Ojca staje się możliwe jedynie przez Chrystusa i z Chrystusem.
Formy uwielbienia.
Uwielbienie powinno mieć formę milczenia, słuchania muzyki, wspólnego śpiewu.
Postawy liturgiczne.
Ogólne wprowadzenie do Mszału Rzymskiego nie przewiduje żadnej określonej postawy liturgicznej. Przyjmuje się, że każda dobrze nadaje się do wyrażenia uwielbienia.
Postawa liturgiczna powinna zależeć od formy uwielbienia. Nie powinna zakłócać wspólnego charakteru modlitwy. Niewłaściwym jest zatem klęczenie, gdy wszyscy stoją, bądź siedzą.

</doc>
<doc id="1223067" url="https://pl.wikipedia.org/wiki?curid=1223067" title="Trent Dalzell">
Trent Dalzell

Trent Dalzell (ur. 15 października 1988 r., w Wollongong w Australii) – australijski aktor, znany m.in. z serialu Na wysokiej fali.
Trent urodził się w Wollongong w Nowej Południowej Walii. Jest aktorem oraz sportowcem: uprawia pływanie, surfing, piłkę nożną i wiele innych dyscyplin. W jednym z wywiadów przyznał, że jest perfekcjonistą. 
W swoim rodzinnym kraju jest znany przede wszystkim ze występów w popularnej operze mydlanej "Zatoka serc" ("Home And Away").

</doc>
<doc id="1223072" url="https://pl.wikipedia.org/wiki?curid=1223072" title="Su-57">
Su-57

Su-57, PAK FA (ros. "Pierspiektiwnyj Awiacyonnyj Kompleks Frontowoj Awiacyi", kod NATO – "Felon"")" T-50 (oznaczenie producenta) – rosyjski samolot myśliwski piątej generacji, który jest odpowiedzią na amerykański program ATF i samolot przewagi powietrznej F-22 Raptor.
Po rozpadzie ZSRR, głównie z powodu braku funduszy oraz zakończenia zimnej wojny, praktycznie wstrzymano finansowanie i rozwój radzieckiego/rosyjskiego samolotu 5. generacji MFI, opracowanego przez biuro projektowe imienia Mikojana i Guriewicza. Samolot noszący oznaczenie MiG 1.44 był ciężkim myśliwcem o układzie kaczka, pod względem własności stealth był zaprojektowany jako samolot o zmniejszonej wykrywalności i bardziej podobny do europejskiego Typhoona niż amerykańskiego F-22. Samolot wykonał jedynie kilka lotów próbnych. Konkurencyjne biuro im. Pawła Suchoja, mimo iż przegrało konkurs, ze względu na eksportowy sukces Su-27 miało fundusze na kontynuowanie programu S-37.
Obydwie koncepcje zostały jednak porzucone i w 2002 roku rozpisano nowy przetarg, którego zwycięzcą zostało biuro im. Suchoja. Rosyjskie siły powietrzne przewidywały swoje zapotrzebowanie na nowy myśliwiec na około 180 samolotów. Miały one być uzupełnione przez Su-35S, jak i nowy lekki samolot wielozadaniowy, którego opracowanie z wykorzystaniem technologii programu PAK-FA zapowiedziano na kilka lat po wprowadzeniu do produkcji T-50.
Historia.
24 stycznia 2010 roku odbyły się testy kołowania pierwszego prototypu. Oblot myśliwca nastąpił 29 stycznia 2010 roku na lotnisku fabrycznym KnAAPO w Komsomolsku nad Amurem (pilot Siergiej Bogdan). Drugi lot miał miejsce 6 lutego 2010 roku, a trzeci 12 lutego 2010 roku. 3 marca 2011 oblatano drugi prototyp. W tym miesiącu też pierwszy prototyp przekroczył prędkość dźwięku. Do 2013 roku wyprodukowano 5 latających prototypów. Samolot PAK FA nosi fabryczne oznaczenie Suchoj T-50. Rosyjskie wojska lotnicze nadały mu w 2017 roku oznaczenie Su-57.
W 2013 roku rozpoczęto produkcję dalszych prototypów w celu opracowania nowego typu uzbrojenia i wprowadzenia jeszcze pewnych zmian konstrukcyjnych. Pomiędzy 2015 a 2017 rokiem wprowadzono zmiany w konstrukcji płatowca, na skutek problemów z pierwszymi prototypami, m.in. pękania. Łącznie do 2017 roku wyprodukowano 8 latających prototypów, nie licząc samolotów do prób naziemnych. Prototyp T-50-9 z kwietnia 2017 roku otrzymał jako pierwszy komplet sensorów celowniczych przewidzianych dla wersji produkcyjnej. W 2016 roku podano, że po raz pierwszy wystrzelono uzbrojenie z komory wewnętrznej. Dostawa pierwszej serii myśliwców Su-57 przeznaczonych dla wojska z silnikami Saturn AŁ-41F-1 jest planowana na 2019 rok. Planowano do 2020 roku zakupić 60 samolotów, lecz zamówienia prawdopodobnie spadną do 12 (m.in. na skutek rozwoju klasycznej konstrukcji Su-35). Produkcja kolejnej serii myśliwców „drugiego etapu” z nowymi silnikami „produkt 30” ("izdielije 30") ma się rozpocząć po 2020 roku.
W 2018 roku amerykańscy eksperci wojskowi poinformowali o zaniechaniu wprowadzenia Su-57 do produkcji seryjnej z powodu trudności technicznych z jego wytwarzaniem. Pomimo tych informacji, prace nad wdrożeniem Su-57 trwały w dalszym ciągu. W lutym 2018 roku cztery Su-57 brały udział w lotach testowych w warunkach bojowych w Syrii, atakując cele naziemne pociskami kierowanymi; ponownie były tam użyte w 2019 roku. W czerwcu 2019 roku pojawiły się informacje o zawarciu umowy pomiędzy firmą Suchoj a rosyjskim ministerstwem obrony na dostarczenie do 2028 roku, 76 myśliwców Su-57. W grudniu 2019 roku poinformowano o postępach podczas testowania myśliwców z silnikami „produkt 30” ("izdielije 30"). 24 grudnia 2019 roku miała miejsce pierwsza katastrofa myśliwca Su-57 – pierwszego seryjnego egzemplarza, jeszcze przed przekazaniem armii – podczas lotu testowego 111 km od lotniska w Komsomolsku nad Amurem.
Według niepotwierdzonych niezależnie informacji władz rosyjskich, kilka samolotów Su-57 zostało użytych w wielokrotnych wylotach w celu zwalczania ukraińskich systemów obrony powietrznej podczas inwazji Rosji na Ukrainę w pierwszej połowie 2022 roku.
Konstrukcja.
Su-57 jest dwusilnikowym górnopłatem w układzie klasycznym z dodatkowymi powierzchniami sterowymi umieszczonymi na krawędzi natarcia tuż nad wlotami silników.
Samolot ma 12 ruchomych powierzchni sterowych. Podobnie jak w przypadku Su-27 i MiG-29 ma najprawdopodobniej samonośny kadłub wytwarzający dodatkową siłę nośną. Podobnie jak Su-27, i w przeciwieństwie do F-22 i F-35, Su-57 ma regulowane wloty powietrza umieszczone pod kadłubem z dodatkowymi „skrzelami” podobnymi do tych zastosowanych w Su-27 w dolnej części wlotu. Takie ich umieszczenie sprawia, iż przy manewrach z dużymi kątami natarcia powietrze na wlocie jest niejako prowadzone przez kadłub i zachowuje się tak, jakby wpadało pod około dwa razy mniejszym kątem. Zapobiega to zaburzeniom przepływu i spadkowi ciągu samolotu przy gwałtownych manewrach.
Wlot jest stosunkowo mało zakrzywiony i nie ukrywa całkowicie łopatek sprężarki przed promieniami radaru. Powyższe rozwiązanie jest przeciwieństwem zastosowanego w F-22, zapewnia lepsze osiągi przy szerokim zakresie prędkości, lecz zwiększa SPO samolotu. Samolot posiada skrzydła delta o skosie około 46 stopni. Na długości około 90% krawędzi natarcia skrzydeł znajdują się klapy bojowe, których celem jest zmiana kształtu profilu i poprawa opływu górnej powierzchni skrzydła pod dużymi kątami natarcia oraz dostosowanie kształtu do aktualnej prędkości samolotu. Lotki wykorzystywane są tylko przy starcie i lotach z małymi prędkościami. Klapolotki służą do zwiększenia siły nośnej i obrotu przy dużych prędkościach. Podwójne usterzenie pionowe, wychylone symetrycznie zastępuje hamulce aerodynamiczne.
Powierzchnia skrzydeł to 78,8m², co przy masie bojowej 28 800 kg daje niewielkie, jak na samolot w układzie klasycznym, obciążenie ok. 365 kg/m² nieco mniejsze od Su-27 (378) i F-22 (375).
Układ samolotu przypomina Su-27 z silnikami umieszczonymi pod kadłubem z tym że w Su-57 silniki rozstawiono szerzej, aby otrzymać miejsce na komory uzbrojenia. Szeroko rozstawione silniki o sterowanym wektorze ciągu umożliwiają dodatkową kontrolę obrotu wzdłuż osi podłużnej oraz zmianę kierunku lotu.
W docelowej konfiguracji, wprowadzonej na prototypie T-50-9, samolot ma otrzymać system radioelektroniczny Sz121, składający się ze stacji radiolokacyjnej N036 Biełka i systemu walki radioelektronicznej L402 Gimałai. Cechą radaru jest to, że posiada on aż pięć anten z aktywnym skanowaniem elektronicznym, obserwujących przestrzeń w zakresie 270° przed samolotem. Przednia owalna antena N036, pracująca w paśmie X (3 cm), o szerokości ok. 90 cm, ukryta jest w nosie kadłuba i nachylona o ok. 15° do góry. Po bokach nosa w dolnej części znajdują się dwie anteny obserwacji bocznej N036B, pracujące w paśmie X. Pozostałe dwie anteny N036L znajdują się w krawędziach natarcia skrzydeł i pracują w paśmie L (10-centymetrowym) fal elektromagnetycznych, przez co nadają się lepiej do wykrywania samolotów o cechach obniżonej wykrywalności, aczkolwiek bez dokładności wymaganej dla celowania. Samolot ma ponadto system optoelektroniczny 101KS Atoll, obejmujący przedni celownik na podczerwień przed kabiną pilota, cztery czujniki ultrafioletowe wokół samolotu ostrzegające o ataku pociskami rakietowymi i dwie stacje zakłóceń przeciw pociskom samonaprowadzającym się na podczerwień.
Samolot ma zostać wyposażony w zupełnie nową zintegrowaną awionikę o modularnej konstrukcji zapewniającej łatwą modyfikację i rozszerzenia, o nazwie IMA BK (Integrirowannaja modulnaja awionika bojewych kompleksow). System odpowiada za połączenie i sterowanie wszystkimi kluczowymi systemami i czujnikami samolotu w tym radiolokatorem oraz systemami nawigacji i łączności.
Aby zapewnić jak największe bezpieczeństwo, awionikę oparto na własnym, całkowicie nowym rosyjskim systemie operacyjnym. Ma to zapewnić niezależność i ochronę przed możliwością ataków z zewnątrz. Oprogramowanie (FGFA) ma obecnie ok. 4 mln linii. O wysokiej jakości rosyjskiego systemu operacyjnego ma świadczyć jego wybór do programu rosyjsko-indyjskiego samolotu nowej generacji zamiast systemów amerykańskich jak VxWorks czy Integrity.
System oparty jest na rodzimym rosyjskim czterordzeniowym procesorze, a do transmisji danych system ma wykorzystywać włókna optyczne. Dane prezentowane są na dwóch wyświetlaczach wielofunkcyjnych o dużych przekątnych. Udało się również znacząco zmniejszyć masę, która ma być dwukrotnie mniejsza niż masa starszego Bagiet-53-31M.
Udział Indii w programie.
Udział Indii w programie PAK FA podyktowany był możliwością współpracy przemysłu indyjskiego przy jego przyszłej budowie, transferu rosyjskiej technologii oraz przyczynami politycznymi. W początkowej wersji indyjscy specjaliści mieli uczestniczyć w pracach nad PAK-FA i finansować połowę kosztów. Rosjanie jednak opracowali samolot sami, co uniemożliwiło korzystną dla Indii współpracę. W późniejszym okresie przewidywano udział Hindusów przy opracowywaniu Indyjskiej dwuosobowej wersji HAL FGFA i ograniczenie indyjskiego udziału kosztów do 1/4 kosztu całego programu. Samoloty w tej wersji miały posiadać nierosyjską awionikę. Ostatecznie jednak z powodu nie spełniania przez nową konstrukcję indyjskich wymagań w zakresie stealth, po zainwestowaniu miliardów dolarów Indie opuściły wspólny rosyjsko-indyjski program samolotu 5. generacji FGFA, mającego być ulepszoną wersją Su-57
Udział Brazylii w programie.
Brazylia podpisała porozumienie o współpracy w opracowaniu myśliwca piątej generacji na bazie PAK FA, wymianie technologicznej i pomocy ze strony Rosji w budowie rakiet zdolnych do wynoszenia dużych satelitów na orbitę.

</doc>
<doc id="1223074" url="https://pl.wikipedia.org/wiki?curid=1223074" title="Achille Emana">
Achille Emana

Achille Emana Edzimbi (ur. 5 czerwca 1982 w Bipindi) – kameruński piłkarz grający na pozycji pomocnika.
Kariera klubowa.
Swoją karierę Emana zaczynał w klubie o nazwie AS Babimbi. W 1999 roku został zawodnikiem hiszpańskiej Valencii CF i przez jeden sezon figurował w kadrze rezerw tego klubu. Następnie przeszedł do Toulouse FC, gdzie również początkowo grał w rezerwach. Od sezonu 2001/2002 występował w pierwszej drużyny Tuluzy, grającej w Championnat National. W tamtym sezonie wraz z zespołem do awansował do Ligue 2, a sezon później do Ligue 1. W lidze tej Emana zadebiutował 2 sierpnia 2003 w zremisowanym 1:1 meczu z RC Strasbourg, a 4 października 2003 w zremisowanym 2:2 spotkaniu z Montpellier HSC strzelił swojego pierwszego gola w Ligue 1. W sezonie 2006/2007 wraz z zespołem z Tuluzy zajął 3. pozycję w tych rozgrywkach.
W lipcu 2008 Emana odszedł z Toulouse i za 7 milionów euro został sprzedany do hiszpańskiego Realu Betis. W Primera División zadebiutował 31 sierpnia 2008 w przegranym 0:1 spotkaniu z Recreativo Huelva.
W sierpniu 2013 Emana na zasadzie wolnego transferu przeszedł do meksykańskiego Cruz Azul, z którym w 2014 roku wygrał Ligę Mistrzów CONCACAF.
Kariera reprezentacyjna.
W reprezentacji Kamerunu Emana zadebiutował 11 lutego 2003 w przegranym 0:3 meczu z Wybrzeżem Kości Słoniowej. W tym samym roku został powołany do kadry na Puchar Konfederacji. Kamerun zajął 2. miejsce w tym turnieju, a Emana zagrał na nim w spotkaniach ze Stanami Zjednoczonymi (0:0) oraz z Francją (0:1).
Emana zagrał 3 mecze podczas nieudanych eliminacji do Mistrzostw Świata 2006, jednak ani razu nie wyszedł na boisko od pierwszej minuty. W 2006 roku rozegrał dwa mecze podczas Pucharu Narodów Afryki, w obu przypadkach wchodząc na boisko z ławki rezerwowych.

</doc>
<doc id="1223077" url="https://pl.wikipedia.org/wiki?curid=1223077" title="Diagraficzna metoda Czekanowskiego">
Diagraficzna metoda Czekanowskiego



</doc>
<doc id="1223086" url="https://pl.wikipedia.org/wiki?curid=1223086" title="Franciszek de Capillas">
Franciszek de Capillas

Św. Franciszek Fernández de Capillas (, ; ur. 14 sierpnia 1607 w Baquerín de Campos w Hiszpanii, zm. 15 stycznia 1648 w Fu’an w Chinach) – święty Kościoła katolickiego, dominikanin, misjonarz, męczennik.
Życiorys.
Nie ma wiadomości o jego młodości. Został dominikaninem w Valladolid w wieku 17 lat, a w lutym 1632 r. wysłano go do Manili, gdzie przyjął święcenia kapłańskie. Pracował tam przez dziewięć lat. W 1641 r. przeniósł się na Formozę, a w marcu 1642 r. do Fujian w Chinach gdzie przybył razem z Franciszkiem Diazem. 13 listopada 1647 r. w czasie inwazji Mandżurów na prowincję Fujian został wysłany przez przełożonego do umierającego chrześcijanina. W drodze schwytali go żołnierze i aresztowali jako szpiega. Był wielokrotnie przesłuchiwany i torturowany. Obiecywano mu wolność w zamian za wyrzeczenie się wiary. Czas pobytu w więzieniu wykorzystywał do nauczania współwięźniów. Został ścięty 15 stycznia 1648 r. Jest uznawany za pierwszego męczennika ewangelizacji w Chinach.
Proces beatyfikacyjny i kanonizacyjny.
Papież Benedykt XIV ogłosił go protomęczennikiem chińskim 16 września 1748 r. Został beatyfikowany 2 maja 1909 r. przez Piusa X. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1223087" url="https://pl.wikipedia.org/wiki?curid=1223087" title="Grejzen">
Grejzen

Grejzen – (niem. "greisen"- rozszczepienie) gruboklastyczna skała metamorficzna powstała w procesach metasomatycznych, zbudowana z kwarcu, łyszczyku i topazu. Niekiedy złoża te zawierają kruszec cyny – kasyteryt. Wystąpienia grejzenu w Polsce znajdują się m.in. na Dolnym Śląsku w okolicach Mirskа na Pogórzu Izerskim (blok karkonosko-izerski).
Skład mineralny.
kwarc, muskowit, topaz, szerlit, drawit, fluoryt, mikroklin, ortoklaz, andaluzyt, lepidolit, diaspor, kasyteryt, wolframity, szelit, molibden, bizmutynit, bizmut, rutyl.
Zastosowanie.
Może zawierać złoża wolframu, cyny, molibdenu, berylu i tantalu. Źródło atrakcyjnych okazów minerałów. Czasem jako kruszywo drogowe.

</doc>
<doc id="1223089" url="https://pl.wikipedia.org/wiki?curid=1223089" title="Białoruska Pierwsza Liga Piłkarska">
Białoruska Pierwsza Liga Piłkarska



</doc>
<doc id="1223090" url="https://pl.wikipedia.org/wiki?curid=1223090" title="Józef Marek">
Józef Marek



</doc>
<doc id="1223092" url="https://pl.wikipedia.org/wiki?curid=1223092" title="FK Daryda">
FK Daryda

FK Daryda (biał. ФК «Дарыда» Мінскі раён) – białoruski klub piłkarski z siedzibą w mikrorejonie Kuncewszczyna (biał. Кунцаушчіна) w Mińsku, grający w pierwszej lidze białoruskiej(drugi poziom rozgrywek).
Historia.
W dalekim 1992 klub Neman Stałbci awansował do pierwszej ligi. W 1999 klub zmienił nazwę na Daryda-Belagro. Na bazie tego klubu w 2000 utworzono profesjonalny klub Daryda. W 2002 klub zmienił lokalizację na Żdanowicze. W 2003 główny sponsor HDŻ przestał sponsorować klub i klub zmienił siedzibę na mikrorejon Mińska - Kuncewszczyna. W 2004 klub powraca do Żdanowicz. W 2005 został otwarty nowy Stadion Daryda.

</doc>
<doc id="1223094" url="https://pl.wikipedia.org/wiki?curid=1223094" title="Droga krajowa SS10 (Włochy)">
Droga krajowa SS10 (Włochy)

Droga krajowa SS10 (wł. "Strada Statale 10 Padana Inferiore") – droga krajowa, biegnąca przez północno-zachodnie Włochy. Arteria zaczyna się w Turynie i biegnie przez górzyste rejony środkowego Piemontu do Alessandrii. Następnie prowadzi do Piacenzy, gdzie krzyżuje się z włoską Autostradą Słońca. Następnie prowadzi do Cremony. Tutaj przekracza Pad i biegnie w kierunku zachodnim przez Mantovę do Monselice. Na odcinku Turyn - Cremona droga SS10 jest bezpłatną alternatywą dla Autostrady A21. Trasa praktycznie na całej długości jest drogą jedno-jezdniową i nie posiada rozwiązań bezkolizyjnych.

</doc>
<doc id="1223095" url="https://pl.wikipedia.org/wiki?curid=1223095" title="Andrzej Chwalba">
Andrzej Chwalba

Andrzej Chwalba (ur. 11 grudnia 1949 w Częstochowie) – polski historyk i eseista, profesor nauk humanistycznych, wykładowca Uniwersytetu Jagiellońskiego specjalizujący się w historii XIX wieku, historii relacji polsko-rosyjskich, historii najnowszej Polski i dziejach Krakowa.
W latach 1996–1999 dziekan Wydziału Historycznego Uniwersytetu Jagiellońskiego, w latach 1999–2005 prorektor UJ ds. dydaktyki. Kierownik Zakładu Antropologii Historycznej w Instytucie Historii UJ. Wiceprezes Polskiego Towarzystwa Historycznego. Inicjator i organizator Kongresu Zagranicznych Badaczy Dziejów Polski w Krakowie. Autor szeregu książek historycznych, w tym podręcznika akademickiego "Historia Polski 1795–1918".
Życiorys.
Syn Wacława i Janiny z domu Ginał. Ukończył VIII Liceum Ogólnokształcące w Częstochowie, a następnie studia historyczne na Uniwersytecie Jagiellońskim. W 1972 roku podjął pracę nauczyciela historii w IV Liceum Ogólnokształcącym im. Henryka Sienkiewicza.
1 stycznia 1977 roku rozpoczął pracę w Instytucie Historii UJ. Zajmował się badaniami nad historią Polski XIX w. w zakładzie kierowanym przez Celinę Bobińską. Doktoryzował się w 1982 roku. Jego praca habilitacyjna, obroniona w 1990, nosi tytuł "Socjaliści polscy wobec kultu religijnego (do roku 1914)". Tytuł profesora otrzymał w 1995 roku.
W latach 1977–1981 był członkiem Polskiej Zjednoczonej Partii Robotniczej. Od 1981 roku działał w podziemnej „Solidarności”. Był wykładowcą Chrześcijańskiego Uniwersytetu Robotniczego, był także zaangażowany w działalność prasy podziemnej, w tym jako redaktor naczelny niezależnego pisma "Alternatywy". W latach 90. XX w. był członkiem NSZZ Solidarność, Unii Demokratycznej, Komitetu na rzecz prezydentury prof. Adama Strzembosza, a następnie Komitetu na rzecz prezydentury dr hab. Hanny Gronkiewicz-Waltz.
Pełnił funkcję wicedyrektora Instytutu Historii (1991–1992), dziekana Wydziału Historycznego (1996–1999), a wreszcie prorektora UJ ds. dydaktyki (1999–2005). Do 2021 r. kierował Zakładem Antropologii Historycznej w Instytucie Historii UJ. Pracował także w Instytucie Historii Państwowej Wyższej Szkoły Wschodnioeuropejskiej w Przemyślu. Był promotorem ponad dwudziestu prac doktorskich.
W 1999 roku zgłoszono jego kandydaturę na Prezesa Instytutu Pamięci Narodowej. Kandydatura została zaakceptowana przez Kolegium Instytutu Pamięci Narodowej. 19 stycznia 2000 roku w głosowaniu kolegium IPN zatwierdzono kandydaturę Andrzeja Chwalby i przedstawiono Marszałkowi Sejmu do dalszej procedury wyboru prezesa IPN. 24 stycznia 2000 roku Chwalba złożył rezygnację z ubiegania się o stanowisko prezesa IPN w następstwie podania do wiadomości przez środki publicznego przekazu informacji o jego przynależności do PZPR. 8 lutego 2000 roku rektorska komisja ds. etyki nauczycieli akademickich Uniwersytetu Jagiellońskiego w swej opinii przedstawionej rektorowi sugerowała urlopowanie profesora. 15 lutego Chwalba udał się na półroczny urlop naukowy. W marcu 2000 roku kolegium Instytutu Pamięci Narodowej opublikowało swoje stanowisko w tej sprawie, stwierdzając m.in.: „Tryb wyboru Prezesa Instytutu nie wymaga od kandydatów przedstawienia informacji o przynależności partyjnej dawnej lub obecnej. W związku z tym prof. Chwalba nie wprowadził kolegium świadomie w błąd. Kolegium wyraża ubolewanie z powodu trudności, jakie napotyka profesor na UJ”. Według doniesień medialnych Andrzejowi Chwalbie zarzucono, że świadomie wprowadził kolegium IPN w błąd, a „dopiero po kilku miesiącach okazało się, że profesor postępował zgodnie z trybem wyboru prezesa IPN i nikogo w błąd nie wprowadził”.
Andrzej Chwalba był inicjatorem ustanowienia Nagrody im. Henryka Wereszyckiego i Wacława Felczaka, przyznawanej od 2001 roku historykom polskim i zagranicznym za książki poświęcone dziejom Europy Środkowej. Był prezesem krakowskiego oddziału Polskiego Towarzystwa Historycznego (2003–2012). We wrześniu 2004 roku współorganizował XVII Powszechny Zjazd Historyków Polskich w Krakowie. Od 2006 roku jest członkiem Społecznego Komitetu Odnowy Zabytków Krakowa (SKOZK). W 2007 roku był inicjatorem i organizatorem I Kongresu Zagranicznych Badaczy Dziejów Polski, który od tej pory odbywa się co pięć lat w Krakowie. Odbyły się II Kongres w 2012 i III Kongres w 2017 roku.
Aktualnie jest wiceprezesem Polskiego Towarzystwa Historycznego, do 2022 r. był wiceprezesem Komitetu Kopca Kościuszki, a także m.in. członkiem Rady Fundatorów Fundacji Polskiego Czynu Niepodległościowego, Fundacji Pomocy Dzieciom Niewidomym i Niedowidzącym, członkiem Rady Naukowej Muzeum Historii Polski, Rady Naukowej Muzeum Historii PRL, Rady Programowej Międzynarodowego Centrum Kultury; członkiem Komitetu Organizacyjnego Światowego Zjazdu Historyków Poznań 2020. Był przewodniczącym Rady Programowej Muzeum Schindlera w Krakowie; do 6 lutego 2018 r. był członkiem międzynarodowego Kolegium Programowego Muzeum II Wojny Światowej.
Opublikował szereg prac poświęconych historii Polski w XIX w. (zwłaszcza podręcznik akademicki: "Historia Polski 1795–1918"), Rosji i relacjom polsko-rosyjskim ("Imperium korupcji", "Polacy w służbie Moskali"), jak również dziejom Krakowa. W serii "Dzieje Krakowa" jest autorem dwóch ostatnich tomów, omawiających historię Krakowa w okresie okupacji niemieckiej i w okresie powojennym. Osobne miejsce w twórczości krakowskiego historyka zajmują prace z dziejów najnowszych Polski. W 2019 roku ukazała się książka "Zwrotnice dziejów. Alternatywne historie Polski" będąca rozmową Chwalby z Wojciechem Harpulą. Książka ma charakter historical fiction i przedstawia alternatywne dzieje Polski. W 2021 roku ukazała się kolejna książka Chwalby i Harpuli "Polska–Rosja. Historia obsesji, obsesja historii".
Chwalba niejednokrotnie występował publicznie popularyzując wiedzę historyczną, m.in. udzielał otwartych wykładów i komentarzy dla mediów. Wywiady prasowe z nim opublikowały m.in.: Tygodnik Powszechny, Lidove Noviny, Dziennik Zachodni, Polska The Times, Dziennik Polski, Gazeta Wyborcza, Rzeczpospolita, Znak, Newsweek, Gazeta Krakowska, Gość Niedzielny, Niedziela, Przegląd Polityczny, Telewizja Polska, Dzień, Alma Mater, Nasz Przemyśl, Nowe Książki, Więź, Do Rzeczy, Mówią Wieki, Konspekt, Wprost, Dziennik. Gazeta Prawna, Kultura (w jęz. bułgarskim), Aetas (w jęz. węgierskim), Kulturne Dejiny (w jęz. słowackim).
W 2006 roku za książkę "III Rzeczpospolita. Raport specjalny" uhonorowano go Nagrodą Historyczną przyznawaną przez redakcję tygodnika "Polityka". W 2018 roku książka "Wielka Wojna Polaków 1914–1918" została uhonorowana I Nagrodą w konkursie im. Janusza Kurtyki oraz główną nagrodą w konkursie im. Oskara Haleckiego Książka Historyczna Roku 2018. 
W 2015 roku był członkiem jury Nagrody Literackiej i Historycznej Identitas. W 2021 zakończył pracę dydaktyczną na Uniwersytecie Jagiellońskim i przeszedł na emeryturę.

</doc>
<doc id="1223100" url="https://pl.wikipedia.org/wiki?curid=1223100" title="Piotr Sans i Yordà">
Piotr Sans i Yordà

Piotr Sans i Yordà, właśc. hiszp. "Pedro Sanz i Yordà" (; ur. 3 września 1680 r. w Ascó, Tarragona (prowincja) w Hiszpanii, zm. 26 maja 1747 r. w Fuzhou w Chinach) – święty Kościoła katolickiego, dominikanin (OP), biskup, misjonarz, męczennik.
Życiorys.
Jego rodzicami byli Andrew Sanz i Catherine Yorda. Miał bliźniaczą siostrę, która zmarła wkrótce po urodzeniu. Ochrzczony został następnego dnia po narodzinach imieniem Józef. Po wstąpieniu do dominikanów w Léridzie w 1697 r. przyjął imię Piotr, które zasugerował mu wuj będący czcicielem św. Piotra z Werony. 20 września 1704 r. został wyświęcony na księdza. W 1708 r. przydzielono go do klasztoru w Saragossie. Został kapelanem Bractwa Różańcowego. Przez kilka lat pracował w Hiszpanii, a następnie wysłano go na Filipiny (w 1713 r.).
29 czerwca 1715 r. przybył do Xiamen w Chinach. W 1717 r. został przełożonym misji. W 1719 r. rozpoczęły się prześladowania skierowane przeciwko misjonarzom. W związku z tym musiał działać bardzo ostrożnie. W 1723 r. sytuacja tak się pogorszyła, że musiał ukrywać się, spędzając czas w małym pokoiku na modlitwie i medytacji. W końcu miejscowi chrześcijanie poradzili mu, żeby uciekł do Kantonu, gdzie przybył w 1730 r. W lutym 1730 r. został nominowany na biskupa, sakrę otrzymał w Guangdong, skąd natychmiast wrócił do swojej misji w Fu’an. Był to krótki okres spokoju, zanim rozpoczęły się kolejne prześladowania i ponownie przez wiele lat musiał się ukrywać w domach chrześcijan. W końcu zdecydował się ujawnić się, aby nie narażać dłużej życia swoich protektorów. Aresztowano go 30 czerwca 1746 r., a 5 lipca razem z 5 innymi misjonarzami został zabrany do Fuzhou. Niedługo po tym został skazany na śmierć. Ścięto go 26 maja 1747 r.
Dzień wspomnienia.
Tradycyjnie w dzienną pamiątkę śmierci i 9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 14 maja 1893 przez Leona XIII. Kanonizowany w grupie 120 męczenników chińskich w dniu 1 października 2000 przez Jana Pawła II.

</doc>
<doc id="1223101" url="https://pl.wikipedia.org/wiki?curid=1223101" title="Thomas Paulus">
Thomas Paulus

Thomas Paulus (ur. 14 marca 1982 w Kelheim) – niemiecki piłkarz występujący na pozycji obrońcy. W 2007 roku wraz z 1. FC Nürnberg zdobył Puchar Niemiec.
Kariera.
Thomas Paulus treningi rozpoczynał jako piłkarz małych klubów: SV Töging, a następnie TV Parsberg. W 1997 roku trafił do szkółki 1. FC Nürnberg. Do kadry seniorskiego zespołu przebił się dopiero przed sezonem 2003/2004, w którym to pomógł drużynie w awansie do ekstraklasy Niemiec W 1. Bundeslidze zadebiutował 23 października 2004 meczem z Werderem Brema. W 2007 roku zdobył z klubem Puchar Niemiec, jednak nie zagrał w tych rozgrywkach żadnego spotkania.
W następnym sezonie grał już w Erzgebirge Aue, które zapłaciło za jego transfer 150 tysięcy euro. Na zakończenie rozgrywek piłkarze z Aue zajęli szesnastą lokatę i spadli do 3. Ligi. W 2010 roku, przy wydatnej pomocy Paulusa, wrócili do 2. Bundesligi. W sezonie 2010/2011 drużyna Thomasa Paulusa zajęła piątą lokatę, a on został trzecim najskuteczniejszym piłkarzem zespołu.
Po zakończeniu sezonu 2014/2015 wygasł kontrakt Paulusa z Erzgebirge Aue, a obrońca podpisał dwuletnią umowę z SSV Jahn Ratyzbona. W sezonie 2015/2016 Paulus trapiony przez kontuzje rozegrał tylko osiem meczów. SSV Jahn wygrał rozgrywki bawarskiej grupy Regionalligi i po wygranych barażach z VfL II Wolfsburg awansował do 3. Ligi. W 2017 roku zakończył karierę.

</doc>
<doc id="1223103" url="https://pl.wikipedia.org/wiki?curid=1223103" title="Józef Marek (artysta)">
Józef Marek (artysta)

Józef Marek (ur. 11 października 1922 w Bielsku-Białej, zm. 13 kwietnia 2020 w Krakowie) – polski rzeźbiarz, malarz, poeta, profesor Akademii Sztuk Pięknych w Krakowie.
Życiorys.
W 1952 uzyskał dyplom Akademii Sztuk Pięknych w Krakowie w pracowni Xawerego Dunikowskiego i zadebiutował na wystawie plastyki krakowskiego okręgu Związku Polskich Artystów Plastyków. Prezentował swoje prace w kilkuset wystawach w Polsce, większości krajów Europy, w Azji i Ameryce. Brał udział w konkursach na projekty pomników.
Należy do grup artystycznych: MARG (malarze, architekci, rzeźbiarze, graficy) i Art International, działał też w grupie Nowa Improwizacja (1970–1980). Był członkiem Związku Polskich Artystów Plastyków w latach 1952–1983, od 1983 należy do Związku Artystów Rzeźbiarzy. Pełnił funkcję rzeczoznawcy Ministerstwa Kultury i Sztuki do spraw rzeźby w latach 1952–1989.
W latach 1961–1971 był asystentem, a później adiunktem na Wydziale Architektury Politechniki Krakowskiej. Wykładał na Wydziale Form Przemysłowych Akademii Sztuk Pięknych w Krakowie w latach 1965–1969. W latach 1971–1986 był docentem na Wydziale Architektury Wnętrz. W 1986 został profesorem macierzystej Akademii.
Był ilustratorem wielu książek, które ukazały się w Wydawnictwie Śląsk.

</doc>
<doc id="1223105" url="https://pl.wikipedia.org/wiki?curid=1223105" title="Prawo Benforda">
Prawo Benforda



</doc>
<doc id="1223112" url="https://pl.wikipedia.org/wiki?curid=1223112" title="Uciekinierzy">
Uciekinierzy

Uciekinierzy (ang. "Runaway") – amerykański serial sensacyjny z 2006 roku.
Opis fabuły.
Akcja rozgrywa się w prowincjonalnym miasteczku Bridgewater w stanie Iowa. Wszyscy w tym mieście się znają (przynajmniej tak się im wydaje). Grę pozorów prowadzi rodzina "Paula" (Donnie Wahlberg), jego żona "Lily" (Leslie Hope) i trójka dzieci. "Paul Rader" jest poszukiwany na terenie całych Stanów Zjednoczonych za popełnienie morderstwa ze szczególnym okrucieństwem.

</doc>
<doc id="1223113" url="https://pl.wikipedia.org/wiki?curid=1223113" title="Schabziger">
Schabziger

Schabziger – rodzaj szwajcarskiego sera, który jest produkowany z krowiego mleka. Ser ten jest zaliczany do serów dojrzewających oraz twarogowo-zwarowych. Ma pikantny smak i zieloną barwę, którą nadaje mu głównie nostrzyk alpejski.

</doc>
<doc id="1223114" url="https://pl.wikipedia.org/wiki?curid=1223114" title="Franciszek Serrano">
Franciszek Serrano

Św. Francisco Serrano Frías (; ur. 4 grudnia 1695 w Grenadzie, zm. 28 października 1748 w Fuzhou) – święty Kościoła katolickiego, dominikanin, misjonarz, męczennik.
Życiorys.
Jego rodzicami byli Francis Serrano i Maria Frías. Został dominikaninem w Grenadzie. Na misje na Daleki Wschód wyjechał 15 lipca 1725 r., ale grupa misjonarzy z którą podróżował spędziła 16 miesięcy w Meksyku i dopiero w 1727 r. wyjechała do Manilii. Krótko po przybyciu na Filipiny Franciszek Serrano został wysłany do misji w Fujian. Razem z Janem Alcoberem udali się tam w chłopskim przebraniu. W przebraniu też pełnił swoją posługę, zwłaszcza, że w 1729 r. znacznie nasiliły się prześladowania katolików. W 29 czerwca 1746 r. został uwięziony w Fuzhou razem z innym misjonarzem Franciszkiem Diazem. Franciszek Serrano był poddawany przesłuchaniom i torturom. W nocy 28 października 1748 r. został uduszony w swojej celi.
Został mianowany biskupem koadiutorem przez Benedykta XIV w 22 września 1745, ale jego poprzednik Piotr Sans i Yordà został stracony w 1747 roku, tak że Franciszek Serrano nigdy nie był konsekrowany na biskupa.
Proces beatyfikacyjny i kanonizacyjny.
Został beatyfikowany 14 maja 1893 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1223115" url="https://pl.wikipedia.org/wiki?curid=1223115" title="Stanisław Targosz (duchowny)">
Stanisław Targosz (duchowny)

Stanisław Targosz (ur. 13 kwietnia 1911 w Krakowie, zm. 30 czerwca 1944 we Włoszech) – polski duchowny katolicki, kapelan Wojska Polskiego, pośmiertnie awansowany na stopień majora.
Życiorys.
Był synem Franciszka i Karoliny z Wróblewskich. Po egzaminie dojrzałości, złożonym w III Gimnazjum im. Króla Jana III Sobieskiego w Krakowie, kształcił się w krakowskim seminarium duchownym oraz na Wydziale Teologicznym Uniwersytetu Jagiellońskiego. Święcenia kapłańskie otrzymał 5 kwietnia 1936. Posługę duszpasterską rozpoczął od funkcji wikariusza w Zebrzydowicach.
W 1938 został wikariuszem w parafii św. Józefa w Krakowie-Podgórzu, jednocześnie pracował jako katecheta w szkole dokształcającej przy Szkole Powszechnej nr 1 w Krakowie oraz działał w stowarzyszeniach zrzeszających młodzież rzemieślniczą. Wybuch wojny zastał go w Waszyngtonie, dokąd wyjechał na kongres Międzynarodowej Federacji Studentów Pax Romana; pozostał w USA, podejmując pracę w parafii św. Jacka w Detroit. Od 1943 był kapelanem w wojskowym obozie szkoleniowym w kanadyjskim Owen Sound.
Jesienią 1943 dołączył do Wojska Polskiego w Palestynie. Jako kapelan 3 batalionu strzelców karpackich (w 3 Dywizji Strzelców Karpackich) wziął udział w kampanii włoskiej. W czasie walk o Monte Cassino odprawił polową mszę w tzw. Dużej Misce. Obok duszpasterskiej pełnił też posługę sanitarną oraz pracował jako goniec. Zginął wskutek wybuchu miny po bitwie na Elvienti, kiedy w ramach przygotowań pogrzebowych zbierał poległych. Pochowany został w Monte San Giusto, po wojnie zwłoki przeniesiono na Cmentarz Polski w Loreto.
Targosz napisał książkę "Polonia katolicka w Stanach Zjednoczonych w przekroju"; w 1975 w „Tygodniku Powszechnym” ukazały się fragmenty jego "Dziennika kapelana spod Monte Cassino". Był odznaczony Krzyżem Srebrnym Orderu Wojennego Virtuti Militari, Krzyżem Walecznych, Medalem Wojska oraz wojennymi odznaczeniami brytyjskimi. Pośmiertnie otrzymał awans na stopień majora.

</doc>
<doc id="1223116" url="https://pl.wikipedia.org/wiki?curid=1223116" title="Maximum Overload – Best Of">
Maximum Overload – Best Of

Maxiumum Overload – pierwsza oficjalna kompilacja zespołu Acid Drinkers, wydana we wrześniu 2002 roku przez Metal Mind. Zawiera dwadzieścia utworów z wszystkich wydanych do tej pory płyt, prócz "Acidofilii". Utwory są ułożone chronologicznie według daty wydania.
Twórcy.
Utwory od 1 do 15 i 20: 
Utwory od 16 do 19:

</doc>
<doc id="1223118" url="https://pl.wikipedia.org/wiki?curid=1223118" title="Martin Lynes">
Martin Lynes

Martin „Marty” Lynes (ur. 21 stycznia 1968 w Sydney) – australijski aktor. Wystąpił w roli Craiga „Simmo” Simmondsa w serialu "Na wysokiej fali" (2005-2006). 
Wczesne lata.
Wychowywał się w Perth w Australii Zachodniej. W młodości interesował się sportem i surfingiem. W wieku 15 lat opuścił szkołę. Po powrocie do Perth wziął udział w warsztatach komediowych, gdzie zdobył swoje pierwsze aktorskie doświadczenia. W latach 1990–1993 studiował aktorstwo w australijskim Państwowym Instytucie Sztuki Teatralnej - National Institute of Dramatic Art w Sydney. 
Kariera.
Wystąpił w spektaklu "The Club of the Australian" w Marian Street Theatre w Sydney. W 1996 zagrał na Sydney Festival w scenicznej wersji powieści D.H. Lawrence’a "Kochanek lady Chatterley". W 1997 wystąpił w Stables Theatre w Sydney w produkcji "To jest morze" ("This Is the Sea"). Został obsadzony w roli Muzzy w dramacie Seven Network "Gra diabła" ("The Devil Game", 1997) u boku Guya Pearce. Na małym ekranie zaistniał jako doktor Luke Forlano w serialu medycznym "Cena życia" ("All Saints", 1998–2004). Pracował także jako reżyser i producent kilku filmów krótkometrażowych, m.in. "Know Your Destiny" i "Ask muff".
Od 2003 podjął pracę jako agent nieruchomości dla agencji Property Central Long Jetty.
Na wysokiej fali.
Rozpoznawalność przyniosła mu postać Craiga „Simmo” Simmondsa, eksperta od spraw surfingu w serialu "Na wysokiej fali" (2005-2006). Od 5 lat jest trenerem w Solar Blue. Jest także przyjacielem dla wszystkich uczestników obozu, choć czasem daje im popalić na treningach. Mimo to zawsze chętnie im pomaga.
Życie prywatne.
W latach 2001-2007 był żonaty z Marie Patane. Ma dwoje dzieci - syna Neda i córka Ruby.
W sierpniu 2017 został uznany za winnego napaści na tle seksualnym. Otrzymał wyrok 5 lat pozbawienia wolności.

</doc>
<doc id="1223121" url="https://pl.wikipedia.org/wiki?curid=1223121" title="Liczby Pella">
Liczby Pella

Liczby Pella – liczby naturalne opisane przez następujący wzór rekurencyjny:

</doc>
<doc id="1223126" url="https://pl.wikipedia.org/wiki?curid=1223126" title="Joachim Royo">
Joachim Royo

Św. Joachim Royo (Joaquín Royo Pérez; ; ur. wrzesień 1691 r. w Hinojosa (Teruel (prowincja)) w Hiszpanii, zm. 28 października 1748 r. w Fuzhou w Chinach) – święty Kościoła katolickiego, dominikanin, misjonarz, męczennik.
Życiorys.
Jego rodzicami byli Joachim Royo i Marianna Pérez. Dokładna data jego narodzin nie jest znana, wiadomo że został ochrzczony 3 października 1691 r. W 1709 r. wstąpił do zakonu dominikanów w Walencji. Po trzech latach został wysłany na Filipiny razem z Piotrem Sanz. W 1715 r. przybył do Chin. Dwa pierwsze lata spędził w Quanzhou w rejonie Xiamen. Następnie przeniósł się do prowincji Jiangxi i Zhejiang, gdzie od wielu lat nie było misjonarzy. Prowadził ukryte życie, służył ludziom w nocy i często spędzał wiele czasu w sekretnych pomieszczeniach, grobowcach i cmentarzach. Został aresztowany 3 lipca 1746 r. i osadzony w więzieniu w Fuzhou, gdzie spędził 2 lata. Został stracony przez uduszenie 28 października 1748 r.
Proces beatyfikacyjny i kanonizacyjny.
Został beatyfikowany 14 maja 1893 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1223130" url="https://pl.wikipedia.org/wiki?curid=1223130" title="Starfire (postać fikcyjna)">
Starfire (postać fikcyjna)

Starfire (jej "alter ego" Koriand’r) – fikcyjna postać (superbohaterka), znana z serii komiksów (głównie o przygodach drużyny Teen Titans) wydawanych przez DC Comics. Twórcami postaci są Marv Wolfman i George Pérez, Starfire zadebiutowała w magazynie "DC Comics Presents vol. 1 #26" (październik 1980). Postać Koriand’r jest jedną z kilku postaci w publikacjach DC Comics, posługujących się pseudonimem Starfire. Wcześniej nazywano tak m.in. rosyjskiego superbohatera Red Star (Leonid Kovar), a także stworzoną przez pisarza Davida Michelinie’a i rysownika Mike’a Vosburga postać Starfire, będącej kombinacją Czerwonej Sonji i postaci Killravena z Marvel Comics.
Koriand’r jest pozaziemską księżniczką, pochodzącą z planety Tamaran. Na Ziemi została członkinią Teen Titans oraz innych grup superbohaterów DC. Postać wyróżnia się charakterystycznym wyglądem: złotawa karnacja skóry, świecące na zielono oczy, bardzo bujne i długie, rude, niemal czerwone włosy, oraz strój przypominający fioletowe bikini. Jej nowy, pełny seksapilu wygląd w serii "Red Hood and the Outlaws" stał się obiektem kontrowersji.
Znana jest również z seriali i filmów animowanych, oraz gier komputerowych. Pierwszy raz na srebrnym ekranie zadebiutowała w serialu animowanym "Młodzi Tytani" ("Teen Titans"). W Polsce za sprawą tegoż serialu znana jest powszechnie jako Gwiazdka.
Opis postaci.
Koriand’r urodziła się w królewskiej rodzinie na planecie Tamaran, jako druga z trojga rodzeństwa. Z powodu iż, u jej starszej siostry – Komand'r (lepiej znanej jako Blackfire), jako pierwszej ujawniły się moce latania, Koriand’r straciła prawo do sukcesji tronu. Kiedy obie rywalizujące ze sobą siostry zostały wysłane na szkolenie do legendarnych Warlords of Okaara, Komand'r uciekła, sprzymierzając się z rasą kosmitów z Citadel. Citadelianie wykorzystali wiedzę Komand'r do przypuszczenia ataku na planetę Tamaran. Król Myand’r chcąc rozejmu z najeźdźcami, został zmuszony do oddania im Koriand’r jako zakładniczkę.
Przez sześć lat była torturowana, aż do dnia, w którym ona i jej siostra wydostały się, by następnie wpaść w ręce Psionów. Była to rasa sadystycznych naukowców, która poddała obie dziewczyny okrutnym eksperymentom. Przeprowadzone przez Psionów eksperymenty miały zbadać, jak wiele energii są w stanie pochłonąć tamarańskie organizmy zanim wybuchną z przeładowania. W końcu obu Tamariankom udało się uwolnić z niewoli Pionów, z czego Koriand’r udała się na Ziemię, gdzie jako Starfire wstąpiła w szeregi drużyny Teen Titans. Po pocałowaniu Robina (Dick Grayson), poznała język angielski i tym samym dała początek ich romansowi. Razem z nowymi przyjaciółmi z drużyny odbyła wiele misji, ale też przeżyła wiele bolesnych chwil z udziałem swojej rodziny.
Po śmierci swoich rodziców i ludu w wyniku zniszczenia jej ojczystej planety przez kosmicznego potwora o nazwie Sun-Eater, Starfire uznała Ziemię za swój nowy dom. Zamieszkała na wyspie Themyscira, należącej do spokrewnionego z Wonder Woman plemienia Amazonek, lecz w razie potrzeby była w stanie przenieść się do centrum operacyjnego Tytanów (Titan Tower), mieszczącego się w San Francisco.
Moce i umiejętności.
Jako kosmitka, Starfire posiada naturalną dla swojej rasy moc przyswajania energii promieniowania słonecznego. Cechuje ją nadludzka siła, kondycja, wytrzymałość, oraz zdolność latania. Jej głównym orężem jest energia, którą potrafi miotać i emitować ją z oczu w postaci wiązki. Jest znakomitą wojowniczką. Posiada także zdolność przyswajania obcych języków.
W innych mediach.
Gry komputerowe.
Starfire pojawiła się w następujących grach komputerowych:

</doc>
<doc id="1223131" url="https://pl.wikipedia.org/wiki?curid=1223131" title="Jan Alcober">
Jan Alcober

Juan Alcober (Juan Alcober Figuera; ; ur. 31 grudnia 1694 w Grenadzie, zm. 25 października 1748 w Fuzhou) – święty Kościoła katolickiego, dominikanin, misjonarz, męczennik.
Życiorys.
Jego rodzicami byli Francis Alcober i Vincenta Figueras. Na chrzcie otrzymał imiona Jan Tomasz. W 1708 roku wstąpił do dominikanów w Grenadzie. Święcenia kapłańskie przyjął w 1718 roku. Pracował w Hiszpanii do lipca 1725 roku, następnie wysłano go na Filipiny, dokąd wyruszył 15 lipca 1725 r. W Manili pracował wśród Chińczyków. Nauczył się tam języka chińskiego i przygotował do pracy w Chinach, którą rozpoczął w 1728 roku. Gdy w związku z prześladowaniami sytuacja misjonarzy pogorszyła się, zaczął ukrywać się w domach chrześcijan. 26 czerwca 1746 roku został odkryty, aresztowany i uwięziony w Fuzhou. Stracono go przez uduszenie w 1748 roku.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 14 maja 1893 r. przez papieża Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1223133" url="https://pl.wikipedia.org/wiki?curid=1223133" title="Modulacja delta">
Modulacja delta

Modulacja delta, (modulacja DM) – próbkowanie sygnału informacyjnego z dużą częstotliwością. Koncepcja Modulacji Delta polega na zmniejszeniu dynamiki zmian wartości kolejnych próbek, a zarazem na zwiększeniu korelacji między tymi próbkami. Częstotliwość DM jest znacznie większa od częstotliwości Nyquista, co skutkuje tym, że nie ma wyraźnych zmian sygnału między dwiema sąsiadującymi próbkami, a także że różnica między wartościami tych próbek jest nieznaczna. Zmiany wartości sygnału od próbki do próbki są wówczas na tyle nieznaczne, że informacja o nich (a dokładniej o tym, czy sygnał wzrósł, czy zmalał) może być zakodowana za pomocą tylko jednego znaku binarnego.
Opis działania.
Zasada działania modulatora sygnału DM polega na śledzeniu przyrostów sygnału informacyjnego w chwilach próbkowania i wytworzeniu na tej podstawie jego schodkowej aproksymacji formula_1 W każdej chwili próbkowania formula_2 wyznaczana jest próbka formula_3 sygnału informacyjnego i porównywana z aproksymowaną wartością sygnału formula_4 w poprzedniej chwili próbkowania. Następnie badany jest znak różnicy:
I na tej podstawie tworzony jest sygnał binarny:
Przybierający wartość formula_7 jeśli różnica jest dodatnia (czyli aktualna próbka sygnału jest większa od wartości aproksymowanej), oraz formula_8 jeśli różnica ta jest ujemna (czyli aktualna próbka sygnału jest mniejsza od wartości aproksymowanej).
Sygnał binarny formula_9 powstaje więc w wyniku skwantowania sygnału e(nTs) na dwa poziomy formula_10 Na podstawie sygnału formula_9 jest wyznaczana następna wartość schodkowego sygnału aproksymującego
która jest utrzymywana przez odcinek czas formula_13 W ten sposób jest tworzony schodkowy sygnał aproksymujący formula_14 Jeśli sygnał x(t) nie zmienia się między próbkami zbyt szybko, to błąd aproksymacji x(t) – formula_15 jest utrzymywany w przedziale formula_16 W końcowym etapie modulacji delta wyznaczana jest sekwencja kodowa kodująca binarnie sygnał formula_17 Wartości formula_18 przyporządkowywany jest znak binarny „1”, a wartości formula_19 – znak binarny „0”. Sekwencja ta jest przesyłana w postaci odpowiedniego kodu impulsowego do odbiornika sygnału DM. Do odbiornika jest zatem przesyłana zakodowana informacja jedynie o kolejnych przyrostach sygnału aproksymującego.

</doc>
<doc id="1223140" url="https://pl.wikipedia.org/wiki?curid=1223140" title="Nadmierne dopasowanie">
Nadmierne dopasowanie

Nadmierne dopasowanie () a. przeuczenie (branż. „przetrenowanie”, ) – zjawisko w statystyce zachodzące, gdy model statystyczny ma zbyt dużo parametrów w stosunku do rozmiaru próby, na podstawie której był konstruowany. W przypadku uczenia maszynowego oznacza to, że absurdalne i fałszywe modele mogą świetnie pasować do danych uczących, gdy model ma wystarczającą złożoność, jednak będą dawały gorsze wyniki, gdy zastosuje się je do danych, z którymi nie zetknęły się podczas uczenia. 
Nadmierne dopasowanie jest w pewnym sensie pogwałceniem zasady brzytwy Ockhama (niemnożenia bytów ponad potrzebę). Kiedy liczba stopni swobody modelu przekracza zawartość informacyjną danych, dobór parametrów staje się w dużym stopniu kwestią przypadku. Model zaczyna dopasowywać się do przypadkowych błędów w danych uczących, i tym samym zanika jego zdolność uogólniania i możliwość zastosowania modelu do innych podobnych danych, czyli główny cel modelowania. Prawdopodobieństwo przeuczenia zależy nie tylko od liczby parametrów i wielkości danych, lecz także adekwatności struktury modelu w odniesieniu do konkretnych danych oraz skali błędu modelu w porównaniu z oczekiwanym poziomem szumu w danych.
Idea nadmiernego dopasowania jest ważna także w uczeniu maszynowym. Sieci neuronowe, czy algorytmy genetyczne mają zwykle bardzo dużo zmieniających się w trakcie uczenia parametrów, a niektóre typowe problemy takie jak gra na giełdzie w długim horyzoncie czasowym, badania genetyczne, czy problemy makroekonomiczne generują niewielką liczbę niezależnych obserwacji. Wzrasta zatem ryzyko sytuacji w której np. sieć neuronowa uczona na danych miesięcznych z kilku lat wydaje się być świetnym graczem giełdowym, a po zastosowaniu jej przewidywań w praktyce zyski nie odbiegają od inwestycji w indeks.
Zwykle algorytm jest uczony na pewnym zbiorze przypadków (tzw. zbiór uczący), dla których znane są właściwe wyniki. Zakłada się, że po nauczeniu można zastosować algorytm do przewidywania wyników także dla innych przypadków, czyli algorytm w procesie uczenia uogólni prawidłowości w zbiorze uczącym na wszelkie podobne obserwacje. Jednakże szczególnie w sytuacji, gdy uczenie jest zbyt długie, lub gdy przypadki uczące są nieliczne, uczeń może „wymyślić” prawidłowości, które w rzeczywistości nie mają miejsca, a są efektem przypadkowych błędów w danych uczących. W wyniku tego przeuczenia spada jakość algorytmu zastosowanego do innych danych niż te, na których się uczył, choć dla danych uczących jest coraz lepszy.
Zarówno w statystyce, jak i uczeniu maszynowym w celu uniknięcia nadmiernego dopasowania konieczne jest zastosowanie dodatkowych środków zapobiegawczych (np. zbiorów testowych, sprawdzianu krzyżowego, metod samowspornych), które pozwalają stwierdzić, w którym momencie dalsze uczenie zaczyna prowadzić do powstania gorszego modelu. Do kontroli nadmiernego dopasowania mogą się też przydawać testy istotności statystycznej, które jednak na ogół mają pewne założenia odnośnie do rozkładu danych.
W psychiatrii odpowiednikiem nadmiernego dopasowania mogą być urojenia paranoiczne: złożone, spójne wewnętrznie, choć absurdalne modele świata (np. teorie spiskowe), tworzone na podstawie zbyt skąpych informacji przez pacjentów z objawami zespołu paranoicznego.

</doc>
<doc id="1223142" url="https://pl.wikipedia.org/wiki?curid=1223142" title="Franciszek Diaz">
Franciszek Diaz

Franciszek Díaz (hiszp. "Francisco Díaz de Écija"; ; ur. 12 października 1713 r. w Écija, zm. 28 października 1748 r. w Fuzhou) – święty Kościoła katolickiego, dominikanin, misjonarz, męczennik.
Życiorys.
Francis Diaz pochodził z biednej rodziny. Jego rodzicami byli Juan Diaz Fernandez i Isabel Maria Rincon. Został ochrzczony następnego dnia po urodzeniu. Już jako dziecko chciał jechać na misje do Chin. Wstąpił do zakonu dominikanów w Écija. Wkrótce po rozpoczęciu nauki zaczął mieć problemy zdrowotne (w tym z oczami) co znacznie utrudniało naukę. Jego przełożony zdecydował, że będzie tylko studiował teologię moralną.
W 1736 r. przybył do Manili. Do Chin udał się przez Makau i przybył do misji w Fujian w czasie niepokojów. Dostał pozwolenie na powrót do Manili, ale postanowił zostać na misji. W 1746 r. żołnierze poszukiwali go. Ponieważ nie mogli go znaleźć, zaczęli torturować kobiety katoliczki, ażeby zmusić je do wskazania jego kryjówki. Nie przyniosło to jednak oczekiwanych rezultatów. Mimo to Franciszek Diaz został w końcu schwytany i osadzony w więzieniu w Fuzhou 29 czerwca 1746 r. Został uduszony przed więzieniem 28 października 1748 r.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 14 maja 1893 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1223144" url="https://pl.wikipedia.org/wiki?curid=1223144" title="Ranga">
Ranga



</doc>
<doc id="1223147" url="https://pl.wikipedia.org/wiki?curid=1223147" title="Autostrada A99 (Niemcy)">
Autostrada A99 (Niemcy)

Autostrada A99 (niem. "Bundesautobahn 99 (BAB 99)" także "Autobahn 99 (A99)") – autostrada w Niemczech prowadząca wokół Monachium od skrzyżowania z A96 przez A8 na północnym zachodzie i A92 oraz A9 na północy aż po A94 na wschodzie i A8/A995 na południu.
A99 jako autostradowa obwodnica Monachium zwana jest również jako "Autobahnring München".
Odcinki międzynarodowe.
Autostrada pomiędzy skrzyżowaniem z autostradą A99a na węźle "Dreieck München-Allach" a skrzyżowaniem z autostradą A9 na węźle "Kreuz München-Süd" jest częścią trasy europejskiej E52.

</doc>
<doc id="1223149" url="https://pl.wikipedia.org/wiki?curid=1223149" title="Liz Burch">
Liz Burch

Liz Burch (ur. 18 października 1954 w Hornsby, Australia) – australijska aktorka, znana z serialu "Na wysokiej fali".

</doc>
<doc id="1223150" url="https://pl.wikipedia.org/wiki?curid=1223150" title="Lundy">
Lundy



</doc>
<doc id="1223151" url="https://pl.wikipedia.org/wiki?curid=1223151" title="Rezerwat przyrody Ostrzyca Proboszczowicka">
Rezerwat przyrody Ostrzyca Proboszczowicka

Rezerwat przyrody „Ostrzyca Proboszczowicka” – florystyczny rezerwat przyrody położony w południowo-zachodniej Polsce na Pogórzu Kaczawskim.
Położenie.
Rezerwat znajduje się w województwie dolnośląskim, w powiecie złotoryjskim, w gminie Pielgrzymka – w północno-środkowej części Wysoczyzny Ostrzycy, na Pogórzu Kaczawskim. Obejmuje wierzchołek i zbocza wzniesienia Ostrzyca powyżej wysokości 450 m n.p.m., ok. 2,5 km na południowy zachód od miejscowości Proboszczów.
Rezerwat został utworzony w 1962 roku na wniosek wojewódzkiego Konserwatora Przyrody we Wrocławiu z dnia 26.11.1959 roku, przez Ministra Leśnictwa i Przemysłu Drzewnego zarządzeniem z dnia 31.01.1962 roku. Jest to rezerwat o powierzchni 3,81 ha utworzony dla ochrony ciekawych form geologicznych i wielu rzadkich gatunków roślin chronionych oraz naturalnych zbiorowisk roślinnych. Rezerwat utworzono głównie dla zachowania reliktu trzeciorzędowego wulkanu z unikatowymi w Polsce gołoborzami bazaltowymi i ochrony roślinności naskalnej porastającej szczytową część wzgórza.
Flora i fauna.
Flora w obrębie rezerwatu, zajmującego szczytową partię wzgórza, liczy około 180 taksonów roślin naczyniowych, charakteryzuje się ciekawą listą florystyczną. Najciekawsze gatunki, które można zaobserwować to krwawnik pospolity, kopytnik pospolity, zanokcica murowa, zanokcica skalna, podrzeń żebrowiec, czyścica storzyszek, oset kędzierzawy, buławnik czerwony, wierzbówka kiprzyca, konwalia majowa, śmiałek pogięty, naparstnica zwyczajna, nerecznica samcza, kostrzewa blada, gajowiec żółty, lilia złotogłów, ciemiężyk białokwiatowy, bodziszek cuchnący, przylaszczka pospolita, jastrzębiec leśny, jastrzębiec kosmaczek, prosienicznik gładki, ułudka leśna, kokorycz pusta i kokorycz wątła, kostrzewa barwna, zamokrzyca ryżowa, oman szlachtawa, groszek leśny, groszek wiosenny, kosmatka owłosiona, kosmatka gajowa, kosmatka olbrzymia, perłówka jednokwiatowa, sałatnik leśny, bliźniczka psia trawka, gruszyczka jednokwiatowa, wiechlina gajowa, wiechlina roczna, miodunka plamista, paprotka zwyczajna i wiele innych, w tym kilkanaście objętych ochroną. Skalne zbocza porasta z trudem wciskający się między skały, las odroślowy, który głównie tworzy: jawor, jesion, lipa, wiąz i w mniejszych ilościach dąb. Niżej występuje świerk i brzoza.
Z fauny na terenie rezerwatu występuje: dzik, jeleń, sarna; ze zwierzyny drobnej: lis, kuna leśna, zając szarak, wiewiórka, łasica. W runie i ściółce leśnej żyją gryzonie: mysz leśna i mysz zaroślowa. Z awifauny gnieżdżą się: sójka, orzechówka, kukułka, myszołów zwyczajny, jastrząb, bażant, sowa uszata oraz kilka przedstawicieli dzięciołowatych i drozdowatych. Entomofaunę reprezentują przede wszystkim biegaczowate, kózkowate, kusakowate oraz zwójkowate, a szczególnie zwójka zieloneczka. W rezerwacie żyje rzadki w Sudetach maleńki ślimak świdrzyk oraz dwa gatunki motyli: "Aplota kadeniella" i "Bryotropha basaltinella" mające na Ostrzycy jedyne na Dolnym Śląsku stanowiska.
Rezerwat pod względem faunistycznym nie jest najlepiej rozpoznany.
Historia.
Kompleks leśny, na terenie którego położony jest rezerwat, w przeszłości stanowił dobra rycerskie, a w okresie międzywojennym, wchodził w skład prywatnego majątku ziemskiego w Proboszczowie. 21 grudnia 1926 roku władze niemieckie ze względu na wybitne walory przyrodnicze, szczytowe partie wzniesienia Ostrzyca, o powierzchni wynoszącej 2,46 ha, uznały za obszar ochronny. Na obszarze ochronnym na mocy ówczesnego prawa zabroniono uszkadzania roślinności, zakładania kamieniołomów, polowania i płoszenia zwierzyny, oraz umieszczania tablic i ogłoszeń. W 1944 roku wojska niemieckie uznały wzniesienie Ostrzycy za strategiczne w celach obronnych, na stokach wzgórza wykopano kilka linii okopów i założono stanowiska ogniowe, wycinając przy tym część drzewostanu rezerwatu.
Po 1945 roku Ostrzyca przez kilka lat czekała na ponowną prawną ochronę. Rezerwat przyrody o nazwie „Ostrzyca Proboszczowicka” został utworzony dopiero w 1962 roku przez Ministra Leśnictwa i Przemysłu Drzewnego na wniosek wojewódzkiego Konserwatora Przyrody we Wrocławiu. Pierwotna powierzchnia rezerwatu wynosiła 2,16 ha, w następnych latach obszar powiększono do 3,81 ha. W 1982 roku 28 czerwca, na mocy uchwały nr XX/47/82 Wojewódzkiej Rady Narodowej w Legnicy utworzono obszar chronionego krajobrazu „Ostrzyca Proboszczowicka” o powierzchni 11,9 km², który tworzy otulinę dla rezerwatu, z czego 3,2 km² zajmują lasy.
Inne informacje.
Rezerwat położony jest na gruntach Nadleśnictwa Złotoryja. Nadzór sprawuje Regionalny Konserwator Przyrody we Wrocławiu. Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Turystyka.
Przez teren rezerwatu prowadzą szlaki turystyczne:

</doc>
<doc id="1223155" url="https://pl.wikipedia.org/wiki?curid=1223155" title="Piotr Wu Gousheng">
Piotr Wu Gousheng

Piotr Wu Gousheng (吳國盛伯鐸) (ur. 1768 r. w Longping, Kuejczou w Chinach – zm. 7 listopada 1814 r. tamże) – święty Kościoła katolickiego, katechista, męczennik.
Urodził się w biednej niechrześcijańskiej rodzinie. Został ochrzczony w 1796 r. Pracował jako katechista w prowincji Syczuan. Podczas prześladowań został aresztowany 3 kwietnia 1814 r. Poddano go torturom, ale nie doprowadziło to do wyrzeczenia się przez niego wiary. Gdy odmówił podeptania krzyża został skazany na śmierć. Stracono go przez uduszenie 7 listopada 1814 r. 
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1223157" url="https://pl.wikipedia.org/wiki?curid=1223157" title="Ranga (statystyka)">
Ranga (statystyka)

Ranga – numer kolejny obserwacji statystycznej w próbie po uporządkowaniu obserwacji według wartości jednej ze zmiennych. Zwykle stosuje się uporządkowanie rosnące i numerowanie od 1.
Zastąpienie zmiennej przez wyliczone według niej rangi jest operacją zwaną rangowaniem. Rangowanie jest zwykle stosowane w celu uniezależnienia się od rozkładu zmiennej oraz możliwych wystąpień obserwacji odstających. Pozwala ono również na stosowanie metod statystycznych w odniesieniu do zmiennych porządkowych, a nie tylko przedziałowych i ilorazowych. Rangowanie jest też pierwszym krokiem wielu metod statystyki nieparametrycznej, tzw. metod rangowych, takich jak np. korelacja rangowa.
Rangowanie można zastosować do wielu zmiennych w próbie, porządkując każdą zmienną z osobna, nadając odpowiednie rangi, a następnie wracając do pierwotnego ustawienia obserwacji.
Rangi wiązane.
W przypadku występowania obserwacji o równej wartości rangowanej zmiennej (tzw. rangi wiązane, ), zwykle wszystkim tym obserwacjom przypisuje się identyczną rangę, równą średniej z ich numerów kolejnych. Stąd rangi mogą mieć wartości niecałkowite.
Pakiety statystyczne posiadają też możliwość traktowania rang wiązanych w inny sposób, np.
Przykład.
W pięcioelementowej próbie znajdują się następujące obserwacje zmiennej formula_1
Po posortowaniu według wartości x, uzyskujemy kolejność:
Jak widać obserwacje formula_4 i formula_5 mają tę samą wartość zmiennej formula_6 Rangi zmiennej formula_1
Po przywróceniu pierwotnej kolejności obserwacji w zbiorze:
Rozkład rang.
Jeśli rangom wiązanym nadano wartości średnie, średnia rang wynosi:
Wariancja rang wynosi:
gdzie:
Gdy nie ma rang wiązanych, formula_17 jest równe zeru i wariancja rang zależna jest wyłącznie od liczności próby, a rangi mają rozkład jednostajny dyskretny. Ta właściwość jest podstawą wielu typowych metod rangowych, takich jak rho Spearmana. Sprawia ona także, iż metody rangowe są odporne na obserwacje odstające.
Rangi regularne, ułamkowe i procentowe.
Opisane powyżej rangi zwane są regularnymi. Stosowane są też rangi ułamkowe – powstałe przez podzielenie rang regularnych przez liczbę obserwacji danej zmiennej (z wyłączeniem brakujących danych), oraz rangi procentowe, czyli rangi ułamkowe wyrażone w procentach.
Stosowanie rang ułamkowych i procentowych ma sens w przypadku zbiorów z brakami danych. Wówczas rangi ułamkowe i procentowe zapewniają lepszą od rang regularnych porównywalność zmiennych o różnym udziale brakujących danych.
Rangi ułamkowe przy braku rang wiązanych są równe dystrybuancie empirycznej. W nieskończonej populacji nie ma rang wiązanych, co sprawia, że wiele metod rangowych ma swoje odpowiedniki wyrażone za pomocą dystrybuant (np. rho Spearmana).
Przekształcanie rang.
Jak napisano wcześniej, zmienne porangowane (przy braku rang wiązanych) mają rozkład jednostajny dyskretny. Z drugiej strony wiele klasycznych metod statystycznych dostosowanych jest do rozkładu normalnego. Stąd niekiedy stosuje się dodatkowe przekształcenie rang, które zapewnia wymagany rozkład.
Dla rozkładu normalnego stosowane są wzory:
gdzie:
W przypadku istnienia w zbiorze rang wiązanych, należy powyższe wzory zastosować najpierw i dopiero potem uśrednić ich wyniki.
Przekształcenia te są stosowane głównie w testach położenia (ANOVA, testy równości wartości oczekiwanych itp.).
Aby otrzymać rozkład wykładniczy stosuje się wzór Savage’a:
Jest on stosowany do testów równości parametru skali w rozkładzie wykładniczym oraz testów równości parametru położenia w rozkładzie wartości ekstremalnych.
Dla testów skali stosowane są też inne przekształcenia rang:

</doc>
<doc id="1223158" url="https://pl.wikipedia.org/wiki?curid=1223158" title="Element odstający">
Element odstający



</doc>
<doc id="1223159" url="https://pl.wikipedia.org/wiki?curid=1223159" title="3 Version 4 Yonash / Acid on the Dance Floor">
3 Version 4 Yonash / Acid on the Dance Floor

3 Version 4 Yonash / Acid on the Dance Floor – pierwszy singel grupy Acid Drinkers wydanym w 1995 roku nakładem Stage Diving Club. Singel ukazał się tylko kasecie. Zawartość to 3 mixy utworu "Slow &amp; Stoned (Method of Yonash)" z płyty Infernal Connection, reszta to niepublikowane archiwalne nagrania zespołu z lat 80. (Acids First Step 1985 \ Only for Mega Fans Fans). Kaseta miała ukazać się w nakładzie 3333 egzemplarzy, ale ukazała się w liczbie prawie 8000 kopii.

</doc>
<doc id="1223161" url="https://pl.wikipedia.org/wiki?curid=1223161" title="Mijas">
Mijas

Mijas − miasto w Hiszpanii, w Andaluzji. Gmina Mijas znajduje się w zachodniej części prowincji Malaga, na Costa del Sol. Obecnie zajmuje powierzchnię 148,5 km² i jest jedną z większych gmin w prowincji Malaga zaraz po Casares. Według INE w 2019 roku Mijas liczyło 82742 mieszkańców, co czyni ją trzecią gminą w prowincji pod względem liczby ludności po Maladze i Marbelli.
Podział administracyjny.
Mijas jako gmina skupiona jest w czterech ośrodkach miejskich:
Historia.
Najstarsze ślady ludzkiej obecności na terenie gminy Mijas pochodzą z górnego paleolitu, choć istnieją udokumentowane źródła świadczące o epoce brązu.
I w.p.n.e. to początek napływu Fenicjan do wybrzeża południowej Hiszpanii, którzy utworzyli kolonię na wschód od Gibraltaru. Był to okres wielkiego rozkwitu handlu surowcami i rolnictwa. Rzekami docierali do coraz głębszych obszarów półwyspu Iberyjskiego. Podczas panowania Imperium Rzymskiego między dawną Malaką a Kadyksem utworzono wielki szlak komunikacyjny, który przebiegał przez Mijas. Najstarszym ośrodkiem miejskim z czasów rzymskich jest El Chaparral. Okres Średniowiecza to napływ Arabów z kalifatu w Damaszku do portu w Algeciras. Wpływy arabskie sięgały całego Półwyspu Iberyjskiego. Na terenie aktualnej gminy Mijas powstały pierwsze miasta, w tym Mixas czyli aktualne miasto Mijas. Podstawą gospodarki było rolnictwo. Na terytorium Al-Andalus w czasach Abd al-Rahmana II (822-852) głównymi produktami w obrocie handlowym z Indiami była trzcina cukrowa i figi. Między 1485 a 1947 rokiem na terenie Mijas po Malagę, stolicę prowincji, królowie katoliccy toczyli wojny, czego skutkiem był upadek Imperium Muzułmańskiego i napływ chrześcijan. XVI po XVIII wiek stał pod znakiem rozwoju handlu i fortyfikowania wybrzeża przed atakami piratów z północnej Afryki. Stąd wiele zabudowań, fortec i wież strażniczych na całym wybrzeżu, między innymi w La Cala.
Jedną z pierwszych budowli wzniesionych i zachowanych do dziś jest kościół Niepokalanego Poczęcia w Mijas Pueblo, ukończony w 1631 roku. Zbudowany na ruinach starego meczetu, którego charakterystyczna kwadratowa wieża dziś jest dzwonnicą. Współczesna gospodarka Mijas oparta jest na rolnictwie, rybołówstwie i turystyce. Aktualnie jest najlepiej zarządzaną gminą w prowincji Malaga co przekłada się na statystyki. Mijas jest jednym z najczęściej odwiedzanych miasteczek przez turystów, także z Azji.
Atrakcje turystyczne.
Mijas Pueblo, jedno z najbardziej znanych i chętnie odwiedzanych śnieżnobiałych wiosek na południu Hiszpanii. Znane jest z kilku nietypowych atrakcji:
Miasteczko z racji górskiego położenia jest niezwykle fotogeniczne. Widoki panoramiczne na pobliskie miejscowości: Benalmadenę i Fuengorolę z kilku tarasów są zachwycające. Pobielone wapnem domy w typowym andaluzyjskim stylu odbijają gorące promienie słońca i stanowią świetny kontrast do niebieskich donic i mnóstwa kwiatów. Na Plaza de la Constitución znajduje się pomnik Franciszkowa Młokosiewiczowa, który był dowódcą w bitwie pod Fuengirolą.

</doc>
<doc id="1223162" url="https://pl.wikipedia.org/wiki?curid=1223162" title="Herb Ogrodzieńca">
Herb Ogrodzieńca

Herb Ogrodzieńca – jeden z symboli miasta Ogrodzieniec i gminy Ogrodzieniec w postaci herbu.
Wygląd i symbolika.
Herbem jest późnogotycka tarcza typu hiszpańskiego (o owalnym zakończeniu). Pole czarne; pomiędzy dwiema pionowymi wstęgami koloru srebrnego, zbliżonymi kształtem do przewróconej greckiej litery omega, znajduje się berło w tym samym kolorze, ze zwieńczeniami w kształcie półlilii, zwróconymi ku czołowi i ku podstawie herbu. Wstęgi i berło przepasane są trzema przewiązkami złotymi.
Historia.
Najstarszy wzór miejskiego herbu Ogrodzieńca pochodzi z pieczęci z 1718 r. Pieczęć zachowała się do 1940 r., miała średnicę 2,5 cm i zawierała symbol, który dzisiaj widnieje na tarczy ogrodzienieckiego herbu jako jego godło. Herb ten był podobny do herbów Gozdawy i herbu Bonerów – podwójna trójlistna lilia, jednakże o innym układzie, bardziej „rozszerzonym” (liście nie przylegały do siebie). Po odzyskaniu w 1973 r. przez Ogrodzieniec praw miejskich, utraconych po powstaniu styczniowym, opracowano nowy wzór herbu. Przedstawiał w zielonej tarczy herbowej trzy białe, ceglane i blankowane baszty w układzie w trójkąt: jedna baszta była po prawej stronie, druga po lewej, a trzecia - centralnie poniżej, zaś ponad nimi znajdowała się czerwona tarcza sercowa z białym orłem. Trzy baszty miały nawiązywać do zamku Bonerów, znajdującego się w pobliskiej wsi Podzamcze. W 2004 roku dokonano modyfikacji herbu: na miejscu tarczy sercowej z białym orłem umieszczono samą sylwetkę orła w kolorze złotym . Obydwa herby jednak nie spełniały do końca wymogów heraldycznych. W 2019 roku rozpoczęto starania na rzecz zmiany miejskich insygniów na takie, które będą zgodne z zasadami heraldyki oraz będą nawiązywały do dawnych symboli miasta. Zaproponowany nowy herb został zaakceptowany przez Komisję Heraldyczną. W dniu 9 lutego 2021 roku Rada Miasta i Gminy Ogrodzieniec uchwaliła przyjęcie nowego herbu Ogrodzieńca.

</doc>
<doc id="1223164" url="https://pl.wikipedia.org/wiki?curid=1223164" title="Ahigal">
Ahigal

Ahigal − miasto w Hiszpanii, w regionie Extremadura. W 2007 liczyło 1 519 mieszkańców.
Nazwa pochodzi od figowca, który widnieje także na herbie. Należy do regionu Trasierra - Tierras de Granadilla i znajduje się pomiędzy miastami Santibáñez el Bajo oraz Guijo de Granadilla.

</doc>
<doc id="1223166" url="https://pl.wikipedia.org/wiki?curid=1223166" title="Nadine Garner">
Nadine Garner

Nadine Lynette Garner (ur. 14 grudnia 1970 w Melbourne) – australijska aktorka, znana m.in. z serialu "Na wysokiej fali".
O aktorce.
Urodziła się 14 grudnia 1970 w Knoxfield na przedmieściach Melbourne i tam dorastała. Jest aktorką. Pierwszy raz na ekranie pojawiła się w 1985 w filmie "The Henderson Kids". Grała także w teatrze. W 2002 i 2003 występowała w musicalu "Cabaret". Ma na swoim koncie szereg filmowych laurów i nominacji do nagród. Znana jest z roli Deb w serialu "Na wysokiej fali" ("Blue Water High").
O postaci Deb Callum z serialu "Na wysokiej fali".
Deb jest dla uczestników obozu Solar Blue jak sportowy psycholog. Zajmuje się fitnessem. Poza tym zawsze można liczyć na jej pomoc, nie tylko w sprawach zawodowych, ale także prywatnych. Uwielbia pływać. Razem z Simmo byli kiedyś wrogami, ale postanowili zakopać topór wojenny.

</doc>
<doc id="1223169" url="https://pl.wikipedia.org/wiki?curid=1223169" title="Llodio">
Llodio



</doc>
<doc id="1223170" url="https://pl.wikipedia.org/wiki?curid=1223170" title="Lundy (wyspa)">
Lundy (wyspa)

Lundy – mała wyspa u wybrzeży Wielkiej Brytanii o powierzchni 4,45 km², największa w Kanale Bristolskim. Położona jest około 19 km od wybrzeży angielskiego hrabstwa Devon. Na wyspie znajdują się dwie latarnie morskie Lundy North oraz Lundy South.

</doc>
<doc id="1223171" url="https://pl.wikipedia.org/wiki?curid=1223171" title="Zarza de Granadilla">
Zarza de Granadilla

Zarza de Granadilla – miasto w Hiszpanii, w regionie Estremadura. W 2010 liczyło 1 873 mieszkańców.

</doc>
<doc id="1223174" url="https://pl.wikipedia.org/wiki?curid=1223174" title="Hiena cmentarna">
Hiena cmentarna



</doc>
<doc id="1223176" url="https://pl.wikipedia.org/wiki?curid=1223176" title="Sevilla la Nueva">
Sevilla la Nueva

 
Sevilla la Nueva – miasto w Hiszpanii, we wspólnocie autonomicznej Madryt. W 2007 liczyło 7387 mieszkańców.

</doc>
<doc id="1223177" url="https://pl.wikipedia.org/wiki?curid=1223177" title="Eschenrieder Spange">
Eschenrieder Spange



</doc>
<doc id="1223179" url="https://pl.wikipedia.org/wiki?curid=1223179" title="Isla Cristina">
Isla Cristina

Isla Cristina – miasto w Hiszpanii, na zachodnim wybrzeżu prowincji Huelva w Andaluzji.

</doc>
<doc id="1223180" url="https://pl.wikipedia.org/wiki?curid=1223180" title="Autostrada A99a (Niemcy)">
Autostrada A99a (Niemcy)

Autostrada federalna A99a (), znana także jako "Łącznik Eschenried" () – łącznica autostradowa w Niemczech pomiędzy węzłami "Dreieck München-Allach" a "Dreieck München-Eschenried". Oficjalnie nie posiada odrębnego numeru i jest traktowana jako część A99.
Łącznik został oddany do użytku 5 września 1998 roku, przed budową węzła "Kreuz München-West". Z dzisiejszej perspektywy trasa służy jako skrót między A8 ze Stuttgartu i A99 do węzła "Kreuz München-Nord", ponieważ węzeł "Kreuz München-West", gdzie krzyżują się te autostrady, znajduje się kilka kilometrów na południe. Dlatego oba punkty końcowe A99a mają tylko łącznice w kierunku Augsburg/Stuttgart lub Monachium-Północ. Autostrada biegnie na całej długości równolegle do kolejowej obwodnicy .
Do lata 2012 roku skrzyżowanie autostrad "Kreuz München-West" nie posiadało dwóch łącznic, których rolę pełni obecnie Eschenrieder Spange. Nie było również możliwe dotarcie do węzła "München-Langwied" (odcinek "Kreuz München-West" – "Dreieck München-Eschenried") na autostradzie A8 z północnej części autostrady A99.
Natężenie ruchu.
W 2015 r. istniał automatyczny punkt pomiaru wzdłuż Eschenrieder Spange, jednak nie są dostępne informacje dotyczące średniego natężenia ruchu w tym okresie. Poniżej znajdują się dane z 2014 roku:
Od 1 stycznia 2016 roku utrzymaniem drogi zajmuje się autobahnplus Services.
Odcinki międzynarodowe.
Autostrada w całości jest częścią trasy europejskiej E52.

</doc>
<doc id="1223182" url="https://pl.wikipedia.org/wiki?curid=1223182" title="Józef Zhang Dapeng">
Józef Zhang Dapeng

Św. Józef Zhang Dapeng (chiń. 張大鵬若瑟) (ur. 1754 r. w Duyun, Kuejczou w Chinach – zm. 12 marca 1815 r. w Guiyang) – święty Kościoła katolickiego, katechista, męczennik.
Życiorys.
W młodości pociągał go taoizm. W 1794 r. przeprowadził się do Guiyang i zajął się handlem jedwabiem. Najstarszy syn jego wspólnika nauczał go o chrześcijaństwie. Uwierzył w Boga, ale nie mógł zostać ochrzczony, ponieważ żył w konkubinacie. W 1797 r. opuścił konkubinę, a w 1800 r. został ochrzczony pomimo silnego sprzeciwu jego dwóch młodszych braci i wspólnika w interesach. Spowodowało to problemy w handlu, tak że musiał otworzyć własny sklep. Ponadto kupił dom i otworzył w nim małą szkołę nauczania religii. W 1808 r. został kierownikiem szkoły, ponadto służył jako katechista oraz ministrant.
Po pewnym czasie rozpoczęły się prześladowania religijne i Józef musiał się ukrywać. Jego jedyny syn został aresztowany i zmarł po 2 latach w więzieniu. Nie osłabiło to jednak jego misyjnej aktywności. W 1814 r. został zdradzony przez wrogiego chrześcijaństwu szwagra i w następstwie tego aresztowany. W więzieniu spotkał innego katechistę Piotra Wu Gosheng. W następnym roku dano mu szansę na odzyskanie wolności, jeżeli tylko wyrzeknie się wiary. Przed egzekucją jego dwaj bracia, bratankowie i inni krewni prosili go, by wyrzekł się wiary i w ten sposób ocalił życie. On jednak się nie zgodził i został stracony przez uduszenie 12 marca 1815 r. Pochowano go w Xijiaotang.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 2 maja 1909 r. przez Piusa X. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1223183" url="https://pl.wikipedia.org/wiki?curid=1223183" title="Barcarrota">
Barcarrota

Barcarrota − miasto w Hiszpanii, w regionie Extremadura. W 2007 liczyło 3664 mieszkańców.

</doc>
<doc id="1223184" url="https://pl.wikipedia.org/wiki?curid=1223184" title="Villablanca">
Villablanca

Villablanca – miasto w Hiszpanii, w Andaluzji. W 2007 liczyło 2577 mieszkańców.

</doc>
<doc id="1223185" url="https://pl.wikipedia.org/wiki?curid=1223185" title="Tau Kendalla">
Tau Kendalla

Tau Kendalla – statystyka będąca jedną z miar monotonicznej zależności dwóch zmiennych losowych. Służy w praktyce do opisu korelacji między zmiennymi porządkowymi.
Tau Kendalla dwóch zmiennych losowych.
Ogólnie tau Kendalla jest definiowane jako:
Można też wyrazić tau Kendalla w terminach kopuł:
Tau Kendalla z próby.
Zwykle estymuje się tau Kendalla dane wzorem na podstawie próby statystycznej.
Aby je obliczyć, należy zestawić obserwacje z próby we wszystkie możliwe pary, a następnie podzielić te pary na trzy możliwe kategorie:
Estymator tau Kendalla obliczany jest wówczas ze wzoru:
Warto zauważyć, że:
gdzie formula_7 to liczność próby, tak więc wzór ten można przedstawić w postaci:
Interpretacja.
Tau Kendalla stanowi różnicę między prawdopodobieństwem, że porównywane zmienne będą układały się w tym samym porządku dla dwóch obserwacji, a prawdopodobieństwem, że ułożą się w przeciwnym porządku.
Tau Kendalla przyjmuje wartości od –1 do 1 włącznie. +1 oznacza, że każda ze zmiennych rośnie przy wzroście drugiej. –1 oznacza że każda maleje przy wzroście drugiej. Tym samym tau Kendalla, podobnie jak korelacja rangowa i rho Spearmana jest miarą monotonicznej zależności zmiennych losowych.
Ponieważ liczba par zgodnych, niezgodnych i wiązanych, a zatem również wartość tau nie zmienia się pod wpływem rangowania, tau Kendalla można uważać za jedną ze statystycznych metod rangowych.
Istotność statystyczna.
Istotność statystyczna wyniku tau Kendalla jest równa jeden minus prawdopodobieństwo, że taki wynik może powstać przypadkowo dla zmiennych niezależnych. Ponieważ tau Kendalla jest metodą rangową, a rozkład rang jest niezależny od rozkładu zmiennych rangowanych (o ile nie ma rang wiązanych), więc określenie istotności nie wymaga żadnych założeń odnośnie do rozkładów w próbie.
Dla małych prób tablice podają Siegel i Castellan (1988). Rozkład tau bardzo szybko dąży do rozkładu normalnego, więc dla prób formula_9 można już stosować rozkład normalny (Hays 1988).
Wersje.
Tau Kendalla ma dobrą interpretację i właściwości statystyczne, jednak wartości 1 i –1 nie wystąpią, gdy którakolwiek z porównywanych zmiennych ma tę samą wartość dla dwóch obserwacji. Intuicyjnie wydawałoby się, że miara pokazująca zależność dwóch zmiennych powinna dawać maksymalną wartość (czyli tu 1) jeśli porównamy jakąś zmienną z nią samą. W przypadku tau Kendalla nie będzie to jednak prawda, o ile zmienna przyjmie dla dwóch obserwacji tę samą wartość.
Zaproponowano szereg innych estymatorów z próby tau Kendalla, które nie mają tej właściwości. Dwa z nich, nazywane są tau-b i tau-c. Dla odróżnienia miara opisana wcześniej nazywana bywa tau-a. Miary te różnią się wartością tylko w przypadku występowania par wiązanych. W praktyce tau-b i tau-c są jednak rzadziej stosowane niż tau-a.
Związki z innymi miarami.
Współczynnik korelacji.
Współczynnik korelacji Pearsona służy do oceny liniowej zależności pomiędzy dwiema zmiennymi. Tau Kendalla mierzy zależność monotoniczną. Współczynniki te mierzą co innego, więc ich wartości nie są bezpośrednio porównywalne.
Tau Kendalla jako metoda rangowa jest odporne na obserwacje odstające, w przeciwieństwie do współczynnika korelacji.
Tau Kendalla jako metoda nieparametryczna nie czyni żadnych założeń dotyczących rozkładu zmiennych w populacji, nadaje się zatem do dowolnych rozkładów. Współczynnik korelacji ma poprawne wyprowadzenie matematyczne tylko dla wielowymiarowego rozkładu normalnego, dla innych rozkładów może nie mieć sensownej interpretacji, niepoprawnie działają również testy istotności statystycznej.
Rho Spearmana.
Tau Kendalla i rho Spearmana to dwie miary zależności monotonicznej zmiennych losowych. Inne jest jednak ich wyprowadzenie i interpretacja. Tau Kendalla należy interpretować w kategoriach prawdopodobieństwa, natomiast rho Spearmana należy interpretować w kategoriach procentu wariancji rang jednej zmiennej, wyjaśnianej przez drugą zmienną.
Między tymi wartościami zachodzi nierówność:
Podawane jest też grubsze oszacowanie: formula_12
Można też pokazać, że jeśli przedstawimy łączny rozkład dwuwymiarowy zmiennych X i Y w postaci unormowanej do 1 macierzy prawdopodobieństwa formula_13 o elementach formula_14 wówczas obydwie te wielkości dają się przedstawić za pomocą średnich ważonych z minorów stopnia drugiego (Kowalczyk 2000):
gdzie:
a formula_18 i formula_19 to tzw. skory gradacyjne ("grade scores"):
Analiza odpowiedniości oparta na tau.
Klasyczna analiza odpowiedniości (inna nazwa: analiza korespondencji) jest metodą statystyczną, która wszystkim możliwym wartościom dwóch zmiennych nominalnych przyporządkowuje takie liczby (tzw. scory), aby przy pewnych założeniach maksymalizować współczynnik korelacji Pearsona między tymi zmiennymi.
Zespół prof. Elżbiety Pleszczyńskiej opracował odpowiedniki klasycznej analizy odpowiedniości, zwane gradacyjną analizą odpowiedniości (GCA), które maksymalizują rho Spearmana oraz tau Kendalla.

</doc>
<doc id="1223186" url="https://pl.wikipedia.org/wiki?curid=1223186" title="Pump the Plastic Heart">
Pump the Plastic Heart

Pump the Plastic Heart – drugi singel zespołu Acid Drinkers wydany przez Polton/Warner Music Poland w 1996 roku promujący album "The State of Mind Report". Kaseta "Pump the Plastic Heart" była dołączona do czasopisma "X" w nakładzie 15.000 egzemplarzy.

</doc>
<doc id="1223187" url="https://pl.wikipedia.org/wiki?curid=1223187" title="Jarosław Weber">
Jarosław Weber

Jarosław Weber (ur. 16 grudnia 1981 w Bydgoszczy) – polski piosenkarz.
Życiorys.
Wczesne lata.
Talent muzyczny odziedziczył po ojcu, który również był muzykiem. W wieku trzech lat otrzymał swoją pierwszą gitarę-zabawkę, zagrał także swój pierwszy koncert (na urodzinach sąsiada). W wieku trzynastu lat nauczył się gry na prawdziwej gitarze. W szkole podstawowej trenował piłkę nożną, ale musiał z niej zrezygnować, bo kolidowała z nauką muzyki.
Kariera.
Pierwsze kroki muzyczne postawił w konkursie "Talent Show" w Bydgoszczy. Wystąpił w jednym z odcinków programu "Szansa na sukces" oraz w pierwszej edycji "Drogi do Gwiazd". Dotarł do finału, w którym zajął pierwsze miejsce. Po zwycięstwie w programie podpisał kontrakt z Sony Music Entertainment Poland, która 27 maja 2002 wydała jego debiutancki album studyjny, zatytułowany po prostu "Jarek Weber".
W latach 2005–2009 był jednym z solistów teleturnieju "Jaka to melodia?" emitowanego w TVP1.
Użyczył głosu jednemu z bohaterów polskiej wersji filmu Disneya "Zaczarowana". Nagrał utwór „O krok (tak blisko)”, który znajduje się na ścieżce dźwiękowej do filmu.
Życie prywatne.
Ma żonę Agatę i trzech synów, Jana, Adama i Aleksandra.

</doc>
<doc id="1223194" url="https://pl.wikipedia.org/wiki?curid=1223194" title="Podkomisarz Brenda Johnson">
Podkomisarz Brenda Johnson

Podkomisarz Brenda Johnson (ang. The Closer) – amerykański serial kryminalny, emitowany w latach 2005–2012 przez stację telewizyjną TNT (w Polsce od 2008 przez TVP2).
Akcja rozgrywa się w Los Angeles, a postacią tytułową jest 40-letnia atrakcyjna detektyw Brenda Leigh Johnson, która pracuje w jednostce policji zajmującej się szczególnie trudnymi przypadkami zabójstw. Wcześniej pracowała w Atlancie i została przeszkolona przez CIA. Brenda Leigh Johnson ma sporo własnych problemów, ale jest niezrównana w pracy dochodzeniowej. "The Closer" (dosłownie „zamykacz”) to ktoś, kto zamyka dochodzenie w danej sprawie. Serial był emitowany w Polsce przez stacje TVP2, 13 Ulica i TVN.

</doc>
<doc id="1223198" url="https://pl.wikipedia.org/wiki?curid=1223198" title="Przeuczenie">
Przeuczenie



</doc>
<doc id="1223199" url="https://pl.wikipedia.org/wiki?curid=1223199" title="Przetrenowanie">
Przetrenowanie



</doc>
<doc id="1223201" url="https://pl.wikipedia.org/wiki?curid=1223201" title="Walkway to Heaven">
Walkway to Heaven

Walkway to Heaven – trzeci singel zespołu Acid Drinkers wydany w 1996 roku przez Polton/Warner Music Poland promujący album "The State of Mind Report".

</doc>
<doc id="1223202" url="https://pl.wikipedia.org/wiki?curid=1223202" title="Overfitting">
Overfitting



</doc>
<doc id="1223205" url="https://pl.wikipedia.org/wiki?curid=1223205" title="Saburō Sakai">
Saburō Sakai

 – japoński pilot, czołowy as myśliwski Sił Powietrznych Cesarskiej Marynarki Wojennej Japonii okresu II wojny światowej. 
Życiorys.
Saburō Sakai przyszedł na świat 25 sierpnia 1916 w wiosce Nishiyoka w prefekturze Saga na japońskiej wyspie Kiusiu jako trzeci z czwórki synów w rodzinie o samurajskich korzeniach. Jego imię po japońsku znaczy "trzeci syn". Od jedenastego roku życia, kiedy zmarł mu ojciec, razem z szóstką rodzeństwa (miał także 3 siostry) był wychowywany przez matkę. Trudności materialne w rodzinnym domu uniemożliwiły mu podjęcie nauki na studiach. Młody Saburō zdecydował się więc na karierę wojskową.
W maju 1933 w wieku 16 lat wstąpił do Japońskiej Marynarki Wojennej. Sakai został przydzielony jako strzelec na okręt Kirishima, pełnił na nim służbę do 1936. Następnie został przeniesiony do japońskich sił powietrznych. Okazał się utalentowanym pilotem i pomyślnie zdał wszystkie egzaminy. Za wybitne wyniki w nauce pilotażu cesarz Hirohito wyróżnił go osobiście, wręczając mu srebrny zegarek. 
W 1937 kiedy wybuchła wojna chińsko-japońska, Saburō Sakai po raz pierwszy wziął udział w walce. W latach 1938–1939 wraz ze swoją jednostką powietrzną stacjonował w bazie Kaohsiung na Tajwanie. Nad Chinami latał samolotami Mitsubishi A5M i Mitsubishi A6M i w październiku 1939 odniósł swoje pierwsze zwycięstwo powietrzne, strącając bombowiec DB-3. 
Po rozpoczęciu wojny ze Stanami Zjednoczonymi, Saburō Sakai 8 grudnia 1941 podczas ataku na amerykańską bazę wojskową na Filipinach, osiągnął swoje dwa pierwsze zwycięstwa nad samolotami amerykańskimi. Zestrzelił dwa samoloty P-40. Dwa dni później 10 grudnia 1941 nad Pacyfikiem zestrzelił amerykański bombowiec Boeing B-17 Flying Fortress dowodzony przez kpt. Colina Kelly'ego. Był to prawdopodobnie pierwszy amerykański bombowiec zestrzelony w walce powietrznej przez siły japońskie.
Sakai od początku wojny latał przede wszystkim na myśliwcu Mitsubishi A6M. Samolot ten bardzo mu odpowiadał ze względu na swoją zwrotność. Od roku 1942 myśliwce te wprawdzie były uważane już za nieco przestarzałe w stosunku do alianckich, jednak to właśnie na słynnym "Zerze" Saburō Sakai osiągnął swoje największe zwycięstwa powietrzne. 
Z początkiem 1942 Sakai został przeniesiony na wyspę Tarakan w pobliżu Borneo.
Latał w eskadrze jednostki Tainan, w której walczyły takie asy japońskiego lotnictwa jak Hiroyoshi Nishizawa oraz Toshio Ōta. Na Tarakanie brał udział w wielu lotach patrolowych i znacznie przyczynił się do wyparcia wojsk holenderskich z Holenderskich Indii Wschodnich. W walkach nad Borneo odniósł 13 zwycięstw powietrznych. Od kwietnia 1942 r. uczestniczył w podniebnych starciach nad Nową Gwineą i przez następne 4 miesiące toczył zwycięskie boje z amerykańskimi i australijskimi pilotami stacjonującymi w bazie w Port Moresby. 
W sierpniu 1942, wraz ze swoją jednostką, Sakai został przeniesiony do bazy wojskowej w Rabaul. Tamtejsze lotnisko miało dla Japonii szczególne znaczenie, gdyż pozwalało kontrolować cały region, a zwłaszcza Nową Gwineę i Wyspy Salomona. Rok 1942 to okres największych zwycięstw Saburō Sakai, który w sierpniu 1942 odniósł 57 zwycięstwo nad maszynami alianckimi. 
7 sierpnia 1942 w walkach powietrznych nad Guadalcanal, został z niewielkiej odległości ostrzelany przez tylnego strzelca amerykańskiego samolotu Douglas SBD Dauntless. Dwa pociski trafiły z ukosa Sakai w głowę. Straciwszy jedno oko, ze sparaliżowaną połową twarzy, Sakai zdołał przelecieć 550 mil morskich z powrotem do bazy japońskiej w Rabaul. Przez pół roku przechodził rehabilitację. Następnie zajmował się szkoleniem młodych japońskich pilotów. Już jako jednooki pilot wrócił do służby w 1944, kiedy został przydzielony do służby na wyspie Iwo Jima. Do legendy przeszedł jego wyczyn z 24 czerwca 1944, kiedy skutecznie odpierał ataki 15 amerykańskich hellcatów. 
W ciągu swojej bogatej kariery myśliwskiej Saburō Sakai zestrzelił 64 samoloty wroga, jednakże w sumie liczba jego zwycięstw powietrznych może wynosić ponad 70 (pozostałe to uszkodzenia i zestrzelenia prawdopodobne). Sakai uchodzi za jednego z najwybitniejszych japońskich asów myśliwskich i z 64 zwycięstwami zajmuje 4. miejsce wśród japońskich asów walczących w II wojnie światowej.
Zmarł 22 września 2000 na zawał serca, podczas obiadu z oficerami amerykańskiej marynarki wojennej w bazie Atsugi.

</doc>
<doc id="1223208" url="https://pl.wikipedia.org/wiki?curid=1223208" title="(I Can’t Get No) Satisfaction (singel Acid Drinkers)">
(I Can’t Get No) Satisfaction (singel Acid Drinkers)

(I Can't Get No) Satisfaction – czwarty singel zespołu Acid Drinkers wydany przez Metal Mind w 1998 roku.
Jest to cover jednego z najlepiej znanych utworów zespołu The Rolling Stones. Promuje on płytę "Amazing Atomic Activity".

</doc>
<doc id="1223217" url="https://pl.wikipedia.org/wiki?curid=1223217" title="Kojec (fortyfikacja)">
Kojec (fortyfikacja)

Kojec – dzieło fortyfikacyjne, schron bojowy służący do obrony dna fosy w dawnych fortyfikacjach o narysie poligonalnym i twierdzach. Budowany był do prowadzenia ognia skrzydłowego wzdłuż rowu fortecznego (fosy). Mieścił od dwóch do czterech izb artyleryjsko-strzeleckich, pomieszczenie załogi i magazyn amunicji. Był usytuowany w skarpie lub przeciwskarpie rowu fortecznego, w połowie długości prostego odcinka rowu fortecznego lub na jego załamaniach. Kojec służący do ostrzału w jednym kierunku nosił nazwę pojedynczego (jednostronnego), a w dwóch kierunkach podwójnego (obustronnego). Mógł mieć połączenie poterną (podziemnym chodnikiem komunikacyjnym) z wnętrzem twierdzy lub fortu.
W Polsce nazwę kojec stosowano także dla określenia kaponiery.

</doc>
<doc id="1223219" url="https://pl.wikipedia.org/wiki?curid=1223219" title="Provoked">
Provoked

 
Provoked (inny tytuł „Provoked: A True Story”) to brytyjsko-indyjski dramat społeczny i sądowy wyreżyserowany w 2007 roku przez Jag Mundhra w oparciu o autobiografię Kiranjit Ahluwalia, która sprowokowana 10 latami wypełnionymi biciem i upokorzeniami, zabiła swego męża. W rolach głównych Aishwarya Rai, Naveen Andrews, Miranda Richardson i Nandita Das. Muzykę do filmu stworzył A.R. Rahman.

</doc>
<doc id="1223221" url="https://pl.wikipedia.org/wiki?curid=1223221" title="Kojec (zootechnika)">
Kojec (zootechnika)

Kojec – najczęściej niewielka, otwarta z góry i ogrodzona po bokach przestrzeń do okresowego lub stałego przetrzymywania psów lub zwierząt hodowlanych. Kojec dla psa pozwala mu na swobodne poruszanie się po ogrodzonym terenie, bez łańcucha i bez kagańca a równocześnie uniemożliwia mu kłusowanie i pogryzienie przechodniów. Niewielki kojec pozwala odizolować pojedyncze zwierzęta od stada: kwokę na czas wysiadywania, lochę ma czas porodu i okres wychowu młodych. Swobodnie pasące się na pastwisku zwierzęta można na noc zamknąć w kojcu aby przestraszone przez drapieżnika nie rozbiegły się i nie pogubiły. W kojcu można przeprowadzić kwarantannę lub odizolować chore zwierzę i przeprowadzić wygodnie i bezpiecznie zabieg leczniczy. Przenośny kojec pozwala przewieźć zwierzę w inne miejsce.
Zwierzęta małe, potrafiące się wspinać lub fruwać zamyka się w klatkach natomiast większe ptaki zazwyczaj trzyma się w wolierach. Klatki i woliery są zazwyczaj zamknięte ze wszystkich stron, także z góry i z dołu.

</doc>
<doc id="1223224" url="https://pl.wikipedia.org/wiki?curid=1223224" title="Kojec dla dziecka">
Kojec dla dziecka

Kojec dla dziecka – ogrodzenie tworzące małemu dziecku bezpieczną przestrzeń do zabawy. Małe dzieci, uczące się chodzić mają naturalną tendencję brania wszystkiego do buzi, a tracąc równowagę w odruchu obronnym łapią wszystko, co znajdzie się w zasięgu ich rąk. Mogą wtedy zrzucić sobie na głowę różne ciężkie i niebezpieczne przedmioty. Zamykając dziecko w kojcu z miękkim podłożem i dając mu bezpieczne zabawki uzyskuje się pewność, że nic mu się nie stanie podczas chwilowej nieobecności opiekuna. Dużą popularnością cieszą się kojce-łóżeczka z możliwością opuszczenia (zdejmowania) jednej ścianki. Zdejmując lub opuszczając taką ściankę opiekun ułatwia sobie opiekę nad dzieckiem, a jemu pozwala na samodzielne wchodzenie i wychodzenie z kojca (nie trzeba dziecka podnosić). 

</doc>
<doc id="1223225" url="https://pl.wikipedia.org/wiki?curid=1223225" title="Rachel Roth">
Rachel Roth



</doc>
<doc id="1223231" url="https://pl.wikipedia.org/wiki?curid=1223231" title="Differdange 03">
Differdange 03



</doc>
<doc id="1223237" url="https://pl.wikipedia.org/wiki?curid=1223237" title="Torsten Jansen">
Torsten Jansen

Torsten Jansen (ur. 23 grudnia 1976 roku w Adenau) – niemiecki piłkarz ręczny, reprezentant kraju. Gra na pozycji lewoskrzydłowego. Obecnie występuje w niemieckiej Bundeslidze, w drużynie HSV Hamburg. W 2007 roku zdobył złoty medal na Mistrzostwach Świata.

</doc>
<doc id="1223239" url="https://pl.wikipedia.org/wiki?curid=1223239" title="57. ceremonia wręczenia nagród Brytyjskiej Akademii Filmowej">
57. ceremonia wręczenia nagród Brytyjskiej Akademii Filmowej

57. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 15 lutego 2004 roku. Najwięcej statuetek (po 4) otrzymały filmy ' oraz '.
Nominacje.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1223240" url="https://pl.wikipedia.org/wiki?curid=1223240" title="Korwety rakietowe typu Goteborg">
Korwety rakietowe typu Goteborg



</doc>
<doc id="1223241" url="https://pl.wikipedia.org/wiki?curid=1223241" title="Korwety typu Goteborg">
Korwety typu Goteborg



</doc>
<doc id="1223246" url="https://pl.wikipedia.org/wiki?curid=1223246" title="Stage Diving Club">
Stage Diving Club

S.D.C. lub Stage Diving Club – agencja artystyczno-fonograficzna stworzona na początku 1995 roku w Poznaniu przez Roberta Friedricha.
Agencja artystyczno-fonograficzna Stage Diving Club rozpoczęła działalność w styczniu 1995 i miała za zadanie działania autoreklamujące grupę Acid Drinkers (np. poprzez produkcję koncertów na potrzeby telewizji). Na początku działalności zajmowała się produkcją gadżetów związanych z Acid Drinkers i Flapjack. Fonograficzny debiut to wydanie singla-kasety "3 Version 4 Yonash / Acid on the Dance Floor" Acid Drinkers. Największym sukcesem firmy było wydanie pierwszej płyty Arki Noego "A gu gu". Następnie firma wydawała płyty Arki Noego i 2Tm2,3 ("Propaganda Dei", "888", "dementi", "Koncert w teatrze"). Obecnie organizuje trasy Arki Noego i 2Tm2,3 oraz nagłaśnia różne koncerty (m.in. Arki Noego), festiwale. Najnowszą produkcją S.D.C. jest album "A morał tej historii mógłby być taki", trzecia płyta zespołu Luxtorpeda (projektu Roberta Friedricha) wydana 1 kwietnia 2014 roku.

</doc>
<doc id="1223248" url="https://pl.wikipedia.org/wiki?curid=1223248" title="Louis de Bar">
Louis de Bar

Louis de Bar (ur. ok. 1370/1375 – zm. 26 czerwca 1430 w Varennes) – francuski kardynał okresu wielkiej schizmy zachodniej. Książę Baru 1415–30.
Życiorys.
Był synem księcia Bar Roberta I i siostrzeńcem króla Francji Jana Dobrego. Przeznaczono go do stanu duchownego. Był administratorem diecezji Langres (1395-1413), Châlons-sur-Marne (1413-1420), Verdun (1420-1423 i ponownie od 1424) oraz Poitiers (1423-1424). W 1397 otrzymał nominację kardynalską od awiniońskiego antypapieża Benedykta XIII, jednak później przyłączył się do obediencji pizańskiej i został legatem pizańskiego antypapieża Aleksandra V we Francji i Niemczech. W 1409 przyjął święcenia kapłańskie. Biskup Porto e Santa Rufina od 1412. Uczestniczył w początkowej fazie obrad Soboru w Konstancji. W 1415 roku został księciem Bar, po wygaśnięciu świeckiej linii dynastii de Bar. Cztery lata później scedował swoje posiadłości na rzecz Rene d'Anjou, późniejszego króla Neapolu (1435). Zmarł w Varennes.

</doc>
<doc id="1223249" url="https://pl.wikipedia.org/wiki?curid=1223249" title="Kręg szczytowy">
Kręg szczytowy



</doc>
<doc id="1223250" url="https://pl.wikipedia.org/wiki?curid=1223250" title="Ein Teil von mir">
Ein Teil von mir

Ein Teil von mir jest drugim singlem rapera Sido z płyty Ich. Utwór jest przeprosinami dla syna wykonawcy. Do utworu zostały nakręcone dwa teledyski. 

</doc>
<doc id="1223251" url="https://pl.wikipedia.org/wiki?curid=1223251" title="Colbie Caillat">
Colbie Caillat

Colbie Caillat (ur. 28 maja 1985 w Newbury Park, Kalifornia), amerykańska piosenkarka pop, autorka piosenek oraz gitarzystka. Popularność przyniósł jej singel "Bubbly" pochodzący z albumu "Coco". Jej popularność rozpoczęła się w profilu MySpace. Piosenki szybko osiągały wysokie notowania w internecie. Według tego profilu, Colbie zaczęła śpiewać w wieku 11 lat, zainspirowana kawałkiem The Fugees "Killing Me Softly". Potem wzięła udział w amerykańskiej wersji Idola, lecz tam nie powiodło się jej. Singiel "Bubbly" oraz inne piosenki umieszczone w profilu były odsłuchiwane ponad 42 miliony razy. 17 lipca 2007 roku singiel "Bubbly" stał się singlem tygodnia. Promocją tego kawałka zaowocował jej pierwszy studyjny album "Coco". W maju 2008 roku Caillat nagrała cover piosenki "Kiss The Girl" z filmu "Mała Syrenka". Latem 2008 występowała przed Johnem Mayerem.
9 września 2010 Odśpiewała Hymn Stanów Zjednoczonych Ameryki na rozpoczęcie 1 meczu 91 sezonu NFL.
Teledyski.
 

</doc>
<doc id="1223254" url="https://pl.wikipedia.org/wiki?curid=1223254" title="Karling">
Karling

Karling – szczyt o strzelistym kształcie, wycięty przez wsteczną erozję glacjalną – kary (nazwa z niem. od terminu – cyrk lodowcowy). 
Forma taka powstaje wskutek silnego wcięcia się karów otaczających szczyt w granie łączące ten szczyt z innymi. Dlatego szczyty typu karling cechuje zwykle duża wybitność. Zwykle szczyty takie mają piramidalny kształt o trójkątnej lub czworokątnej podstawie w zależności od liczby otaczających go karów. Doskonałym przykładem karlingu jest Matterhorn w Alpach, w Tatrach przykładem może być Wysoka.

</doc>
<doc id="1223256" url="https://pl.wikipedia.org/wiki?curid=1223256" title="Shut Up (singel Black Eyed Peas)">
Shut Up (singel Black Eyed Peas)

Shut Up – singiel amerykańskiej grupy muzycznej Black Eyed Peas, pochodzący z jej trzeciego albumu studyjnego "Elephunk". 8 września 2003 został wydany jako drugi singel promujący tę płytę.
„Shut Up” odniósł ogromny sukces na listach przebojów. Dotarł do pierwszego miejsca w trzynastu krajach europejskich tj Australia, Austria, Belgia, Czechy, Francja, Niemcy, Irlandia, Włochy, Nowa Zelandia, Norwegia, Rumunia, Szwecja i Szwajcaria. Singiel osiągnął także drugą pozycję w Danii, Holandii i w Wielkiej Brytanii i dotarł do piątego miejsca na Węgrzech. Pod koniec 2004 został sklasyfikowany jako drugi najlepiej sprzedający się singiel w Europie wg Eurochart Hot 100, na którym piosenka uplasowała się na pierwszym miejscu.
W sierpniu 2014 był to 47. najlepiej sprzedający się singiel XXI wieku we Francji, z 400 tysiącami sprzedanych egzemplarzy w tym kraju. W Niemczech jest to drugi najlepiej sprzedający się singiel zespołu (który zdobył platynową płytę za sprzedaż 300 tys. kopii), zaraz za „I Gotta Feeling” z albumu "The E.N.D" (2009). W tym kraju utwór przebywał pięć tygodni z rzędu na pierwszym miejscu, stając się jednocześnie najdłużej notowanym singlem Black Eyed Peas na niemieckiej liście.
W Stanach Zjednoczonych singiel nie odniósł sukcesu. Nie był notowany na liście Billboard Hot 100, mimo że dotarł do trzydziestego miejsca na Mainstream Top 40 w listopadzie 2003.
Lista utworów.
US 12" Vinyl.
Side A
Side B
UK 12 "Vinyl.
Side A
Side B

</doc>
<doc id="1223257" url="https://pl.wikipedia.org/wiki?curid=1223257" title="Berliner Stadtring">
Berliner Stadtring



</doc>
<doc id="1223259" url="https://pl.wikipedia.org/wiki?curid=1223259" title="Palast der Republik">
Palast der Republik



</doc>
<doc id="1223264" url="https://pl.wikipedia.org/wiki?curid=1223264" title="Stabilizator parametryczny">
Stabilizator parametryczny

Stabilizator parametryczny – urządzenie wykorzystujące nieliniowe charakterystyki prądowo-napięciowe elementów użytych do ich budowy. Zmiana określonego parametru elementu stabilizującego daną wielkość wyjściową przeciwdziała czynnikom destabilizującym. Jako elementy stabilizujące stosuje się powszechnie: diody stabilizacyjne (diody Zenera), warystory, termistory, baretery, diody polowe i karrektory, czyli specjalne układy dwukońcówkowe stabilizujące prąd przy zmianie napięcia. Cechą charakterystyczną wszystkich stabilizatorów parametrycznych jest brak zewnętrznego obwodu sprzężenia zwrotnego, który zapewniałby porównanie napięcia lub prądu wyjściowego z napięciem lub prądem wzorcowym. W związku z tym parametry tych stabilizatorów zależą głównie od właściwości elementów stabilizujących, przy czym w stabilizatorach napięcia elementy te są włączone do obciążenia równolegle, a w stabilizatorach prądu – szeregowo. Nie najlepsza jakość stabilizatorów parametrycznych ogranicza ich zastosowanie.
Stabilizator z diodą Zenera jest najprostszym układem stabilizacji napięcia, stosowanym w prostych zasilaczach lub jako źródło napięcia odniesienia.
Wykorzystując model diody dla odcinkowo-liniowej charakterystyki prądowo-napięciowej, wyprowadzimy wzory opisujące parametry stabilizatora. Prąd płynący przez diodę w zakresie stabilizacji
a prąd i napięcie wyjściowe układu
z powyższych równań wyznaczamy zależność napięcia wyjściowego od wejściowego
oraz współczynnik stabilizacji
Zakres poprawnej pracy stabilizatora diodowego określają skrajne położenia punktu pracy na charakterystyce. Jednak zawsze napięcie wyjściowe jest równe w przybliżeniu napięciu Zenera formula_6 Wartość minimalnego prądu diody nie powinna się znajdować na zakrzywionej części charakterystyki, ponieważ wówczas nastąpiłby wzrost rezystancji dynamicznej diody.

</doc>
<doc id="1223265" url="https://pl.wikipedia.org/wiki?curid=1223265" title="Taupo (Nowa Zelandia)">
Taupo (Nowa Zelandia)

Taupo jest miastem w Nowej Zelandii. Położone nad jeziorem Taupo w centrum Wyspy Północnej. Leży w południowej części regionu Waikato. W odległości 8 km na południe od miasta znajduje się port lotniczy Taupo.

</doc>
<doc id="1223267" url="https://pl.wikipedia.org/wiki?curid=1223267" title="Mieszko siewierski">
Mieszko siewierski



</doc>
<doc id="1223269" url="https://pl.wikipedia.org/wiki?curid=1223269" title="Autostrada A100 (Niemcy)">
Autostrada A100 (Niemcy)

Autostrada A100 (niem. "Bundesautobahn 100 (BAB 100)" także "Autobahn 100 (A100)") – autostrada w Niemczech prowadząca w całości po terenie Berlina i jest autostradową obwodnicą śródmieścia.
Autostrada zwana jest również "Berliner Stadtring" lub "Stadtautobahn".
Kolejne odcinki drogi powstawały od 1958 r. Pierwszym był fragment pomiędzy węzłami "Kurfürstendamm – Hohenzollerndamm". Obecnie prowadzona jest rozbudowa południowego fragmentu drogi, który do 2022 r. ma osiągnąć "Frankfurter Allee".

</doc>
<doc id="1223274" url="https://pl.wikipedia.org/wiki?curid=1223274" title="Ludwigia błotna">
Ludwigia błotna

Ludwigia błotna ("Ludwigia palustris" L.) – gatunek roślin z rodziny wiesiołkowatych ("Onagraceae"). Inna nazwa zwyczajowa: płytek błotny. Jest szeroko rozprzestrzeniona, występuje na wszystkich z wyjątkiem Antarktydy kontynentach świata. W Polsce dawniej występowała koło Gubina, obecnie jest wymarła. Jest uprawiana jako roślina akwariowa.
Ekologia.
Występuje na bagnach stawów i jezior, w wolno płynących ciekach, gdzie rośnie w formie wynurzonej i zanurzonej. Z uwagi na ogromny obszar występowania jest bardzo zmienna pod względem wyglądu i barwy (wiele odcieni zielonego i czerwonego).
Zagrożenia i ochrona.
W skali globalnej gatunek nie jest zagrożony – na czerwonej liście Międzynarodowej Unii Ochrony Przyrody ("IUCN Red List") ma status gatunku najmniejszej troski.
Kategorie zagrożenia gatunku w Polsce:
Gatunek ma status zagrożonego także w Niemczech i Szwajcarii.
Zastosowanie.
Jako roślina akwariowa jest często sprzedawana pod błędną nazwą "Ludwigia perennis" (jest to inny gatunek). W akwarium wygląda bardzo dekoracyjnie, zwłaszcza w odmianie czerwonej. Wymaga tam mocnego oświetlenia i regularnego nawożenia, inaczej słabo przyrasta.

</doc>
<doc id="1223276" url="https://pl.wikipedia.org/wiki?curid=1223276" title="Wiskaczan wielki">
Wiskaczan wielki

Wiskaczan wielki ("Lagostomus maximus"), dawniej także: wiskacza – gryzoń z rodziny szynszylowatych, jedyny żyjący przedstawiciel rodzaju "Lagostomus". Zamieszkuje południowo-wschodnią Boliwię, skrajne tereny zachodniego Paragwaju, większą część Argentyny aż do prowincji Rio Negro.
Nazwa zwyczajowa.
W polskiej literaturze gatunek ten przez długi czas określany był jako „wiskacza”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nadano mu nazwę „wiskaczan wielki”, rezerwując nazwę „wiskacza” dla rodzaju "Lagidium".
Genetyka.
Garnitur chromosomowy wiskaczana wielkiego tworzy 56 par chromosomów.
Charakterystyka ogólna.
Gryzoń o mocnej, krępej budowie, przypominającej królika. Sierść na grzbiecie jest koloru szarego, na szerokiej i zaokrąglonej głowie charakterystyczne czarno-białe pasy. Spód ciała jest białawy. Oczy duże i błyszcząco czarne. Kończyny tylne są dłuższe od przednich. Kończyny przednie mają cztery, zaś tylne trzy palce zakończone długimi pazurami służącymi do kopania. Długi ogon jest puszysty i ciemnej barwy. Wiskacze często siadają na tylnych nogach.
Środowisko życia.
Wiskaczan wielki zamieszkuje pampasy i obszary zakrzewione na suchych wyżynach od stóp Andów.
Tryb życia.
Gryzonie te są aktywne głównie o zmierzchu. Żyją w budowlach (zwanych przez Argentyńczyków "viscacheros") w grupach liczących 15-30 (czasami 50) osobników (samce żyją pojedynczo). Budowle te składają się z systemu podziemnych korytarzy i nor. Korytarze osiągają długość 20-300 m i mają liczne wejścia. Budowle takie mogą być użytkowane przez długi czas. Budowę systemu nor rozpoczyna samiec po znalezieniu samicy. Wydobytą ziemię usypują w kopiec, który rośnie z upływem lat. Nory kopane są przednimi łapami, natomiast tylne kończyny wyrzucają ziemię na zewnątrz. Budowle znakowane są substancją zapachową.
Pomiędzy samcami odbywają się rytualne walki. Polegają one na uderzaniu ogonem i kończynami o ziemię. Jeśli żaden przeciwnik nie ustąpi, dochodzi do krwawego starcia, które prowadzi do poważnych obrażeń walczących zwierząt. Do orientacji w podziemnych korytarzach, służą długie, sztywne włosy czuciowe. Wiskaczany wielkie żywią się trawami, ziołami i korzeniami roślin.
Rozród.
W subtropikalnych rejonach występowania samice mogą mieć dwa mioty w roku. Ciąża u samic wiskaczy trwa 153 dni. Po tym okresie przychodzi na świat 1-4 młodych o wadze 200 g. Okres laktacji trwa 21 dni. Młodymi opiekują się samice. Dojrzałość płciową samice uzyskują w 8 miesiącu życia, natomiast samce w 15 miesiącu.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii niskiego ryzyka LC. W wielu miejscach są traktowane jako szkodniki pastwisk i tępione przez rolników.

</doc>
<doc id="1223278" url="https://pl.wikipedia.org/wiki?curid=1223278" title="Wiskaczan">
Wiskaczan

Wiskaczan ("Lagostomus") – rodzaj ssaka z podrodziny Lagostominae w obrębie rodziny szynszylowatych (Chinchillidae).
Zasięg występowania.
Rodzaj obejmuje gatunki występujące w Ameryce Południowej (Boliwia, Paragwaj i Argentyna).
Morfologia.
Długość ciała (bez ogona) samic 395–562 mm, samców 531–615 mm, długość ogona samic 135–173 mm, samców 154–205 mm, długość ucha samic 52–59 mm, samców 50–65 mm, długość tylnej stopy samców samic 104–118 mm, 118–136 mm; masa ciała samic 3,4–5 kg, samców 5–8,8 kg.
Systematyka.
Podział systematyczny.
Do rodzaju należy jeden występujący współcześnie i jeden wymarły po 1500 roku gatunek:
Opisano również gatunki wymarłe w czasach prehistorycznych na terenie dzisiejszej Argentyny:

</doc>
<doc id="1223279" url="https://pl.wikipedia.org/wiki?curid=1223279" title="Angela Gheorghiu">
Angela Gheorghiu

Angela Gheorghiu, z d. Burlacu (ur. 7 września 1965 w Adjud) – rumuńska śpiewaczka, sopran.
Życiorys.
Angela Gheorghiu, córka kolejarza urodziła się w Adjud, w Rumunii. W dzieciństwie śpiewała ze swoją siostrą, Eleną. Śpiewu uczyła się w Akademii Muzycznej w Bukareszcie u Mii Barbu. W 1990, po ukończeniu studiów, miał miejsce jej debiut operowy w Klużu-Napoce, gdzie wykonywała partię Mimi w "Cyganerii" Pucciniego. W tym samym roku zajęła trzecie miejsce na międzynarodowym konkursie wokalnym „Belvedere” w Wiedniu.
W roku 1992 wystąpiła na scenie Opery Królewskiej w Covent Garden jako Zerlina w operze "Don Giovanni" Mozarta. W Operze Wiedeńskiej zadebiutowała jako Adina w "Napoju miłosnym" Gaetana Donizettiego, a w Metropolitan Opera jako Mimi w "Cyganerii" Pucciniego.
W 1994 wystąpiła w "Traviacie" w ROH pod dyrekcją Sir Georga Soltiego. Był to podwójny debiut: zarówno solistka jak i dyrygent nigdy wcześniej nie zrealizowali tej opery na scenie. Produkcja wyreżyserowana przez Sir Richarda Eyre okazała się wielkim sukcesem, a Gheorghiu zachwyciła krytyków i zyskała przydomek nowej Callas. BBC specjalnie zmieniło swoją ramówkę, by przeprowadzić bezpośrednią relację z tego spektaklu. Sam występ okazał się kamieniem milowym w jej karierze i przepustką do światowej sławy.
Nagrała wiele solowych albumów, wystąpiła także w wielu studyjnych realizacjach oper i nagraniach DVD, głównie pod szyldem DECCA i EMI. Często występuje w telewizji i koncertuje m.in. dla Elżbiety II i królowej Beatrix.
Gheorghiu budowała swoją karierę powoli i ostrożnie. Rozpoczęła od wykonywania ról typowo lirycznych (Mimi), przez koloraturowe (Adina), stopniowo sięgając do ról dramatycznych, takich jak Tosca. Nagrała również dwie role wykonywane zazwyczaj przez mezzosoprany (Charlottę i Carmen). Tym samym jest jedynym sopranem, który nagrał zarówno partię Micaëli (dyr. Sinopoli 1996) jak i Carmen (dyr. Plasson 2003).
Gheorghiu rozwiodła się ze swoim pierwszym mężem, pod którego nazwiskiem jest dzisiaj znana na całym świecie. W 1996 jej mężem został francuski tenor włoskiego pochodzenia Roberto Alagna, z którym rozwiodła się w 2014 r., a od 2009 r. byli w separacji. Tworzyli dobrany tandem artystyczny występując razem na scenie i dokonując wielu wspólnych nagrań. Szczególnym uznaniem cieszyły się ich studyjne nagrania oper pod dyrekcją Antonia Pappano. Dwukrotnie zdobyli zresztą za nie nagrodę Gramophone Award („La Rondine” i „Manon”). W 2008 roku dużym sukcesem okazał się ich koncert na Brooklynie, w miejskim Prospect Park, na który przyszło ponad 50 tysięcy słuchaczy.
Obecnie Gheorghiu coraz częściej występuje z niemieckim tenorem Jonasem Kaufmannem, głównie w „Traviacie” (Metropolitan Opera i La Scala) oraz „La Rondine” (Royal Opera House). Ich wspólne nagranie „Madama Butterfly” wydane w marcu 2009 roku, zebrało dobre recenzje i trafiło na pierwsze miejsce brytyjskiej listy bestsellerów. W nadchodzących sezonach Gheorghiu planuje u jego boku zadebiutować na scenie jako Carmen w MET oraz Adriana Lecouvreur w ROH. Najbliższe plany obejmują również rolę Amelii w madryckim Teatro Real u boku Plácida Domingo, który tym razem zaśpiewa jako baryton.

</doc>
<doc id="1223281" url="https://pl.wikipedia.org/wiki?curid=1223281" title="Wanaka (Nowa Zelandia)">
Wanaka (Nowa Zelandia)

Wanaka – małe miasto w Nowej Zelandii. Położone na południowym krańcu jeziora Wanaka na Wyspie Południowej.

</doc>
<doc id="1223286" url="https://pl.wikipedia.org/wiki?curid=1223286" title="KRC Mechelen">
KRC Mechelen

Koninklijke Racing Club Mechelen - belgijski klub piłkarski, grający obecnie w drugiej lidze, mający siedzibę w mieście Mechelen, leżącym w prowincji Antwerpia.
Historia.
Klub został założony w 1904 roku jako Racing Club de Malines, a dwa lata później został zarejestrowany w piłkarskiej federacji. Nazwa klubu zmieniała się trzykrotnie: w 1929 roku do nazwy dodano przedrostki Société Royale, następnie w 1937 roku przetłumaczono ją na język holenderski - Racing Club Mechelen Koninklijke Maatschappij, a obecna nazwa obowiązuje od 1957 roku.
W latach 1910-1911 Racing Mechelen rozegrał swój pierwszy sezon w pierwszej lidze i zajął 8. miejsce na 12 drużyn. W tamtym okresie lokalny rywal, FC Malines (później znany jako KV Mechelen), występował w rozgrywkach drugiej ligi. Sezon później Racing spadł do drugiej ligi. Tuż przed wybuchem pierwszej wojny światowej zajął 2. miejsce w swojej lidze, a rywale zza miedzy - 3. RC Malines awansował do pierwszej ligi i jako beniaminek zakończył sezon 1919/1920 na 6. pozycji. W latach 1929-1930 po kilku sezonach spędzonych w drugiej lidze Racing zajął 3. miejsce. W 1952 roku został wicemistrzem Belgii, a rok i dwa wcześniej zajmował miejsca na najniższym stopniu podium. W 1954 roku awansował do finału Pucharu Belgii, jednak przegrał w nim 1:3 ze Standardem Liège. Niedługo potem zespół spadł do drugiej ligi i sporadycznie występował w ekstraklasie Belgii.

</doc>
<doc id="1223288" url="https://pl.wikipedia.org/wiki?curid=1223288" title="Racing Mechelen">
Racing Mechelen



</doc>
<doc id="1223290" url="https://pl.wikipedia.org/wiki?curid=1223290" title="Epitaksja z wiązek molekularnych">
Epitaksja z wiązek molekularnych

Epitaksja z wiązek molekularnych (MBE, z ang. "molecular beam epitaxy") – jedna z technik epitaksji polegająca na osadzaniu cienkich warstw półprzewodnikowych z wiązek molekularnych (lub atomowych) w ultrawysokiej próżni (p ≤ 10−7 Pa). Metoda została opracowana pod koniec lat 60. XX wieku w Bell Telephone Laboratories przez J.R. Arthura i Alfreda Y. Cho. Obecnie MBE jest jedną z najszerzej stosowanych technologii wzrostu cienkich warstw półprzewodników, metali, izolatorów i nadprzewodników.

</doc>
<doc id="1223292" url="https://pl.wikipedia.org/wiki?curid=1223292" title="Patrick Joseph Kennedy">
Patrick Joseph Kennedy

Patrick Joseph Kennedy (ur. 14 stycznia 1858 w Bostonie, zm. 18 maja 1929, tamże) – amerykański polityk, przedstawiciel klanu Kennedy, dziadek prezydenta Johna F. Kennedy’ego.
Był synem irlandzkich emigrantów - Bridget Murphy (1821-1888) i Patricka Kennedy’ego (1823-1858), który zmarł na cholerę. Pomimo bardzo ciężkiej sytuacji finansowej, młody Patrick J. Kennedy zgromadził oszczędności, za które kupił stare bistro. W późniejszych latach kupił dwa bary i przedsiębiorstwo importu alkoholi.
Oprócz zajmowania się biznesem, Kennedy zaczął angażować się w działalność polityczną. Będąc politykiem Partii Demokratycznej, w latach 1885-1889 był członkiem stanowej Izby Reprezentantów, a następnie - do 1895 - był senatorem stanu Massachusetts.
W listopadzie 1887 Patrick Joseph Kennedy poślubił Mary Hickey (1857-1923). W dniu 6 września 1888 roku urodził im się syn Joseph P. Kennedy Sr., który w 1914 poślubił Rose Fitzgerald – córkę Johna Fitzgeralda, który był politycznym rywalem jego ojca w Bostonie i w stanie Massachusetts.

</doc>
<doc id="1223294" url="https://pl.wikipedia.org/wiki?curid=1223294" title="MBE">
MBE



</doc>
<doc id="1223298" url="https://pl.wikipedia.org/wiki?curid=1223298" title="VI Liceum Ogólnokształcące im. Wacława Sierpińskiego w Gdyni">
VI Liceum Ogólnokształcące im. Wacława Sierpińskiego w Gdyni

VI Liceum Ogólnokształcące im. Wacława Sierpińskiego w Gdyni znajduje się w dzielnicy Wzgórze Św. Maksymiliana. Założone zostało dnia 26 kwietnia roku 1972 uchwałą Kuratorium Okręgu Szkolnego Gdańskiego. Powstało ono na bazie klas przeniesionych w roku 1971 z III Liceum Ogólnokształcącego do budynku Szkoły Podstawowej nr 4 przy ulicy Kopernika 34. Dyrektorem VI Liceum Ogólnokształcącego został mgr Józef Zając, zastępcą Józef Kasicz.
Szkoła kształci uczniów w klasach profilowanych:

</doc>
<doc id="1223301" url="https://pl.wikipedia.org/wiki?curid=1223301" title="Kościół Narodzenia Najświętszej Maryi Panny w Białej Podlaskiej">
Kościół Narodzenia Najświętszej Maryi Panny w Białej Podlaskiej

Kościół Narodzenia Najświętszej Maryi Panny w Białej Podlaskiej – późnobarokowa monumentalna, dwuwieżowa świątynia pobazyliańska wybudowana z fundacji Radziwiłłów herbu Trąby w latach 1747-1759. 
Od 1919 roku przy kościele funkcjonuje rzymskokatolicka parafia Narodzenia Najświętszej Maryi Panny.
Historia.
Fundacja cerkwi i klasztoru bazylianów.
Powstanie kościoła związane było z kilkudziesięcioletnim sporem jaki toczył zakon bazylianów z rodem Radziwiłłów o relikwie arcybiskupa połockiego Jozafata Kuncewicza. W 1743 roku zadecydowano po mediacji delegata Stolicy Apostolskiej z obiema stronami konfliktu, że relikwie błogosławionego unickiego pozostaną w Białej Podlaskiej, ale pod warunkiem, że właściciele miasta wybudują sanktuarium, którym opiekować się będzie zakon bazylianów. Klasztor bazyliański powstał na miejscu, gdzie od XVI do XVII w. znajdowała się cerkiew prawosławna.
Sanktuarium Jozafata Kuncewicza.
W latach 1747-1759 na skraju miasta w miejscu kościoła z 1690 roku została wybudowana na planie krzyża łacińskiego monumentalna barokowa cerkiew unicka św. Barbary i klasztor bazyliański, do którego sprowadzono w 1765 roku uroczyście z kaplicy zamku Radziwiłłów
relikwie bł. Jozafata. Od tego czasu datuje się rozwój sanktuarium, do którego z całej Rzeczypospolitej zaczęli ściągać wierni rzymskokatoliccy i greckokatoliccy, aby uczestniczyć w listopadowych odpustach oraz starać się łaski i pocieszenie.
Cerkiew prawosławna.
Klasztor bazyliański w Białej Podlaskiej został skasowany w 1864 roku. Cerkiew unicka działała jako parafialna jeszcze przez jedenaście lat. W okresie tym na polecenie władz carskich przeprowadzono w niej gruntowny remont, podczas którego obiektowi nadano wygląd typowy dla prawosławnych świątyń rosyjskich, usuwając natomiast elementy typowe dla katolicyzmu. Autorem projektu przebudowy obiektu, zakładającej m.in. umieszczenie cebulastych hełmów na dwóch wieżach świątyni, był Wiktor Syczugow. Również w czasie remontu, aby zapobiec pielgrzymkom katolików do kościoła, gdzie znajdowały się relikwie błogosławionego (od 1867 świętego) nakazano je ukryć. Zarządzeniem władz carskich podczas remontu wnętrza świątyni w 1873 roku trumnę z ciałem Jozafata Kuncewicza pochowano w podziemiach cerkwi i zamurowano w jednej z krypt.
Parafia w Białej Podlaskiej była jedną z pierwszych, które podczas narzuconej konwersji unitów chełmskich i podlaskich na prawosławie, przystąpiły do Rosyjskiego Kościoła Prawosławnego. Było to efektem działalności służącego w niej od 1867 ks. Mikołaja Liwczaka, moskalofila. 12/24 stycznia 1875 w bialskiej świątyni odbyła się ceremonia przyjęcia do Kościoła prawosławnego 50 tys. unitów i 26 kapłanów z 45 najbliższych parafii, którą poprowadził arcybiskup warszawski Joannicjusz.
Po kolejnej przebudowie w latach 1888-1890 budynek został powtórnie poświęcony przez prawosławnego biskupa lubelskiego Flawiana 24 lutego 1891, przyjmując wezwanie Narodzenia Matki Bożej. W ceremonii brało udział dwunastu innych kapłanów, zaś asystowali przy niej przedstawiciele rosyjskich władz cywilnych i wojska oraz mniszki z monasteru w Leśnej Podlaskiej na czele z ihumenią Katarzyną. W 1898 świątynię odwiedzali biskup lubelski Tichon oraz arcybiskup chełmski i warszawski Hieronim.
I wojna światowa.
W 1915 roku świątynia została opuszczona przez księży prawosławnych wraz z wycofaniem się z Białej Podlaskiej armii rosyjskiej. Po zajęciu miasta przez żołnierzy niemieckich została zamieniona na ewangelicki kościół garnizonowy. W 1916 roku na zlecenie i pod kierunkiem armii austro-węgierskiej przeprowadzono w kościele badania archeologiczne, których rezultatem było odnalezienie w podziemiach trumny św. Jozafata Kuncewicza.
W 1917 roku podjęto starania przywrócenie świątyni funkcji katolickiego sanktuarium. Nie dały one jednak rezultatu. Decyzją władz okupacyjnych relikwiarz św. Jozafata został wywieziony z Białej Podlaskiej do Wiednia.
Kościół rzymskokatolicki.
W okresie międzywojennym ponownie podjęto starania o przywrócenie świątyni charakteru sanktuarium św. Jozafata i o zwrot relikwii. Znów nie dały one jednak rezultatu. W 1919 roku dawna cerkiew św. Barbary została przekazana Kościołowi rzymskokatolickiemu na kościół parafialny. W związku ze zmianą obrządku i rekonsekracją zmieniono wezwanie świątyni. W miejsce św. Barbary otrzymała ona za patronkę Najświętszą Maryję Pannę.

</doc>
<doc id="1223303" url="https://pl.wikipedia.org/wiki?curid=1223303" title="Ospa krasowa">
Ospa krasowa

Ospa krasowa – forma krasu powierzchniowego, powstała w wyniku działania wody na płaski teren skalny, tworząca liczne drobne zagłębienia poprzedzielane ostrymi grzbiecikami. Forma ta jest podobna do żłobków i żeber naciekowych, a jedyna różnica polega na rozmiarze wklęśnięć i wypukleń.

</doc>
<doc id="1223305" url="https://pl.wikipedia.org/wiki?curid=1223305" title="Soumbeïla Diakité">
Soumbeïla Diakité

Soumbeïla Diakité (ur. 25 sierpnia 1984 w Bamako) – malijski piłkarz grający na pozycji bramkarza.
Kariera klubowa.
Diakite urodził się w Bamako. Piłkarską karierę rozpoczął w klubie Stade Malien, wywodzącego się z tego miasta i w 2002 roku zadebiutował w lidze malijskiej – wywalczył wówczas pierwsze w karierze mistrzostwo kraju. Już w 2003 roku stał się pierwszym bramkarzem klubu i po raz drugi z rzędu został mistrzem Mali. Sukces ten powtórzył także w latach 2005-2007. W 2006 roku do swojego dorobku dołożył także zdobyty Puchar Mali.
Kariera reprezentacyjna.
W 2004 roku Diakite wystąpił wraz z młodzieżową reprezentacją Mali na Mistrzostwa Świata U-21, a był także powołany na Igrzyska Olimpijskie w Atenach. W pierwszej reprezentacji zadebiutował rok wcześniej, w 2003 roku, a w 2008 został powołany przez selekcjonera Jeana-François Jodara na Puchar Narodów Afryki 2008, gdzie był rezerwowym bramkarzem.

</doc>
<doc id="1223306" url="https://pl.wikipedia.org/wiki?curid=1223306" title="Tan Sitong">
Tan Sitong

Tan Sitong (ur. 10 marca 1865, zm. 28 września 1898) – chiński publicysta, poeta, pisarz i filozof. Antymandżurski rewolucjonista, zwolennik liberalnych reform i okcydentalizacji Chin.
Wcześnie stracił matkę i był wychowywany przez macochę; w młodości odbył podróże po chińskich prowincjach (m.in. Xinjiangu), w trakcie których napisał ponad 200 wierszy o społecznej wymowie. Od 1896 roku wraz z Liang Qichao prowadził działalność publicystyczną, nawołując do reform. Został dostrzeżony przez reformatorsko nastawionego gubernatora prowincji Hunan, Chen Baozhena, który zaangażował go do pracy przy projektach modernizacyjnych. Był uczniem Yanga Wenhui.
Był jednym z czołowych działaczy okresu znanego jako sto dni reform; 20 czerwca 1898 roku został mianowany przez cesarza Guangxu jednym z czterech członków Wielkiej Rady. Po upadku stu dni reform jako jeden z nielicznych nie zdecydował się na emigrację i pozostał w kraju. 28 września 1898 roku z rozkazu cesarzowej Cixi został stracony wraz z pięcioma innymi reformatorami.
Tan Sitong był autorem traktatu "Nauka o humanitarności" (仁學, "Renxue"), w którym próbował dokonać syntezy filozofii neokonfucjańskiej z pojęciami zaczerpniętymi z nowoczesnej nauki zachodniej, zwłaszcza z zakresu fizyki i chemii.

</doc>
<doc id="1223307" url="https://pl.wikipedia.org/wiki?curid=1223307" title="Soumaila Diakite">
Soumaila Diakite



</doc>
<doc id="1223308" url="https://pl.wikipedia.org/wiki?curid=1223308" title="Christy Hui">
Christy Hui

Christy Hui (ur. 7 sierpnia 1985) - chińska animatorka, twórczyni serialu animowanego "Xiaolin – pojedynek mistrzów" i "Kroniki Xiaolin".
Urodziła się w Chinach, obecnie mieszka w Los Angeles, gdzie pracuje dla Sony Pictures i DirecTV.

</doc>
<doc id="1223309" url="https://pl.wikipedia.org/wiki?curid=1223309" title="Późny glacjał">
Późny glacjał

Późny glacjał stanowi okres schyłkowy zlodowacenia. Termin ten głównie tyczy się schyłku ostatniego zlodowacenia (ang. "Last Termination"). Początek tego okresu jest różnie przyjmowany w zależności od regionu. 21–14,5 tys. lat BP (18–13 tys. lat 14C BP), natomiast jego koniec jest równoznaczny z końcem plejstocenu i początkiem holocenu – 11,65 tys. lat BP. W Polsce późny glacjał stanowi górną część stadiału głównego zlodowacenia północnopolskiego. Klimat w tym okresie cechował się dużą zmiennością. Generalna poprawa klimatu w kierunku mody interglacjalnej przerywana była serią silnych i gwałtownych ochłodzeń, takich jak młodszy dryas. Najcieplejszą fazą w tym czasie była interfaza Bølling / Allerød trwająca ok. 2 tys. lat.
Podział chronostratygraficzny późnego glacjału:

</doc>
<doc id="1223313" url="https://pl.wikipedia.org/wiki?curid=1223313" title="Kazuya Kamenashi">
Kazuya Kamenashi

 – japoński wokalista zespołu KAT-TUN, aktor.
Kazuya Kamenashi (Kame) należy do grupy KAT-TUN. Mimo iż jest najmłodszym członkiem grupy, uznawany jest nieoficjalnie za lidera. Oficjalnie grupa pozostaje bez lidera (był nim Tatsuya Ueda, do czasu kiedy zrezygnował, bo nie chciał otrzymywać batów za zespół). On i Jin Akanishi byli najbardziej znanymi członkami KAT-TUN i byli głównymi wokalistami zespołu. Zmieniło się to po odejściu Akanishiego. Jin i Kame nazywani są przez fanów Akame (Akakame).
Grali oni również w dramie Gokusen 2 jako Ryu Odagiri (Kame) i Hayato (Jin).
Kame pasjonuje się baseballem. Kiedy był młodszy, grał w reprezentacji Japonii w Junior world leagues.
Pod koniec 2005 r. Kame zagrał w dramie Nobuta wo Produce razem z Tomohisą Yamashita z grupy NEWS. Nagrali wówczas singiel "Seishun amigo" pod nazwą Shūji to Akira (imiona postaci, które grali w dramie). W 2006 r. Kame i reszta zadebiutowali Real Face. Kame powiedział, że nie jest dobry w pisaniu tekstów piosenek, jednak napisał Special Happiness i Kizuna pod podpisem K2.

</doc>
<doc id="1223314" url="https://pl.wikipedia.org/wiki?curid=1223314" title="Maxi Pereira">
Maxi Pereira

Maximiliano "Maxi" Pereira (ur. 8 maja 1984 w Montevideo) – urugwajski piłkarz występujący na pozycji prawego obrońcy lub prawego pomocnika. Od 2015 występuje w klubie FC Porto.
Kariera klubowa.
Maxi Pereira zawodową karierę rozpoczynał w 2002 w drużynie ze swojego rodzinnego miasta – Defensor Sporting. Początkowo pełnił w nim rolę rezerwowego podobnie jak swoi rówieśnicy – Miguel Amado i Álvaro González. Z czasem Maxi pełnił w zespole coraz ważniejszą rolę. Miejsce w podstawowym składzie na stałe wywalczył sobie podczas rozgrywek w 2004 roku. W sezonie 2005 i 2005/2006 (zmieniono formę rozgrywek) Maxi Pereira zdobył łącznie 16 bramek w 37 ligowych pojedynkach i został jednym z najlepszych strzelców rozgrywek. W zespole Defensoru urugwajski piłkarz grał na pozycji prawego pomocnika.
W 2007 Defensor Sporting za 2,7 miliona £ sprzedało Pereirę do portugalskiej SL Benfiki. 6 listopada Pereira strzelił bramkę dla Benfiki w zremisowanym 1:1 meczu z Milanem w ramach rozgrywek Ligi Mistrzów 2007/2008. Gol ten został uznany jednym z najładniejszych w tej edycji Champions League. Benfica zajęła w swojej grupie 3. miejsce i awansowała do Pucharu UEFA. W sezonie 2007/2008 urugwajski gracz rozegrał dla Benfiki 23 mecze w SuperLidze i zajął z nią w końcowej tabeli 4. pozycję. W sezonie 2007/2008 występował na pozycji prawego pomocnika, natomiast od kolejnych rozgrywkach grał już jako prawy obrońca. Zastąpił na niej sprzedanego do Realu Betis Nélsona Marcosa.
Kariera reprezentacyjna.
W reprezentacji Urugwaju Maxi Pereira zadebiutował 26 października 2005 roku w przegranym 1:3 meczu przeciwko Meksykowi. Od tego czasu coraz częściej był powoływany do drużyny narodowej, aż stał się jej podstawowym zawodnikiem. W 2007 roku razem z reprezentacją swojego kraju zajął 4. miejsce w rozgrywkach Copa América. Następnie razem ze swoją drużyną narodową awansował do Mistrzostw Świata w RPA.

</doc>
<doc id="1223319" url="https://pl.wikipedia.org/wiki?curid=1223319" title="Antonio de Challant">
Antonio de Challant

Antonio de Challant (ur. 1350 – zm. 4 września 1418) – francuski duchowny. Kanclerz hrabstwa Sabaudia 1402 do 1404. W 1404 "awinioński" Benedykt XIII mianował go kardynałem oraz administratorem archidiecezji Tarentaise. W 1408 porzucił jego obediencję i przyłączył się do Soboru w Pizie. Legat pizańskiego antypapieża Jana XXIII we Francji, Anglii i Niemczech. Uczestniczył w Soborze w Konstancji jako ambasador księstwa Sabaudii. Brał udział w konklawe 1417 i poparł wybór papieża Marcina V. Zmarł krótko potem w zamku Bulle koło Lozanny.

</doc>
<doc id="1223320" url="https://pl.wikipedia.org/wiki?curid=1223320" title="Camilla Belle">
Camilla Belle

Camilla Belle, właściwie Camilla Belle Routh (ur. 2 października 1986 w Los Angeles) – amerykańska aktorka, trzykrotnie nominowana do Nagrody Młodych Artystów. Wystąpiła m.in. w filmach: ', "Kiedy dzwoni nieznajomy" i '.
Życie prywatne.
Belle jest córką Cristiny Routh, brazylijskiej projektantki mody, i Jacka Routha, przedsiębiorcy. Wychowała się w rodzinie katolickiej. Ukończyła dwie szkoły: St. Paul’s Catholic Elementary School i Marlborough School. Jest w związku z gwiazdą futbolu amerykańskiego, Timem Tebow.

</doc>
<doc id="1223323" url="https://pl.wikipedia.org/wiki?curid=1223323" title="UNKLE">
UNKLE



</doc>
<doc id="1223327" url="https://pl.wikipedia.org/wiki?curid=1223327" title="Joy (czasopismo)">
Joy (czasopismo)

Joy – miesięcznik dla kobiet poświęcony modzie, urodzie i życiu gwiazd. Ukazuje się w kilku krajach, posiada osiem edycji językowych m.in.: niemiecką, węgierską i czeską. W Polsce wydawany jest od marca 2006 przez wydawnictwo Marquard Media. W 2019 r. wydawca polskiej edycji magazynu Marquard Media Polska zapowiedział zakończenie wydawania magazynu z końcem 2019 r. w związku z wycofaniem się z rynku prasy.

</doc>
<doc id="1223337" url="https://pl.wikipedia.org/wiki?curid=1223337" title="Miejski Klub Sportowy Ciechanów">
Miejski Klub Sportowy Ciechanów



</doc>
<doc id="1223338" url="https://pl.wikipedia.org/wiki?curid=1223338" title="Eugen Hermann Noky">
Eugen Hermann Noky

Eugen Hermann Noky (ur. 1904, zm. 19 września 1947 w Landsberg am Lech) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Oberscharführer.
Z zawodu malarz. Członek NSDAP, SS i Waffen-SS. W czasie II wojny światowej pełnił służbę jako strażnik w "Peggau", podobozie KL Mauthausen. Podczas ewakuacji tego obozu w początkach kwietnia 1945 zamordował pięciu więźniów niezdolnych do marszu.
Noky został osądzony przez amerykański Trybunał Wojskowy w Dachau 24 kwietnia 1947. Skazano go na karę śmierci przez powieszenie, którą wykonano w więzieniu Landsberg we wrześniu 1947.

</doc>
<doc id="1223344" url="https://pl.wikipedia.org/wiki?curid=1223344" title="Amadou Sidibé">
Amadou Sidibé

Amadou Sidibé (ur. 19 lutego 1986 w Bamako) – malijski piłkarz grający na pozycji obrońcy.
Kariera klubowa.
Sidibé urodził się w Bamako. Piłkarską karierę rozpoczął w klubie Cercle Bamako. Następnie występował w Djoliba AC. W 2004 roku zadebiutował w lidze malijskiej – wywalczył wówczas pierwsze w karierze mistrzostwo kraju, a także zdobył Puchar Mali. W 2007 roku powtórzył ten drugi sukces. W 2008 roku stał się piłkarzem AJ Auxerre.
Kariera reprezentacyjna.
W 2008 Sidibé został powołany przez selekcjonera Jeana-François Jodara do reprezentacji Mali na Puchar Narodów Afryki 2008.

</doc>
<doc id="1223345" url="https://pl.wikipedia.org/wiki?curid=1223345" title="SIA Izdevniecība Lilita">
SIA Izdevniecība Lilita

SIA Izdevniecība Lilita – łotewskie wydawnictwo. Wydaje czasopisma na Litwie, Łotwie i w Estonii.
W ofercie ma czasopisma takie jak: Lilit (wersje językowe litewska, łotewska, estońska i rosyjska), FHM (litewski, łotewski, estoński), Cosmopolitan (język łotewski), Patron (język rosyjski).

</doc>
<doc id="1223346" url="https://pl.wikipedia.org/wiki?curid=1223346" title="Amadou Sidibe">
Amadou Sidibe



</doc>
<doc id="1223348" url="https://pl.wikipedia.org/wiki?curid=1223348" title="EFIeSZet">
EFIeSZet



</doc>
<doc id="1223350" url="https://pl.wikipedia.org/wiki?curid=1223350" title="Amadeo di Saluzzo">
Amadeo di Saluzzo

Amadeo di Saluzzo (ur. 1361 – zm. 28 czerwca 1419) – krewny "awiniońskiego" antypapieża Klemensa VII, który w grudniu 1383 mianował go kardynałem-diakonem S. Maria Nuova. Administrator diecezji Valence et Die 1383-88. Kilkakrotnie był legatem Klemensa VII wobec królowej Joanny I Neapolitańskiej. Archidiakon Reims (od stycznia 1389) i Rouen (od października 1403). Uczestniczył w konklawe 1394, które wybrało antypapieża Benedykta XIII. Legat w Paryżu 1398-1401. Kardynał-protodiakon od 1403. W 1408 porzucił obediencję awiniońską i w następnym roku wziął udział w Soborze Pizańskim. Koronował wybranego wówczas antypapieża Aleksandra V i został jego legatem w Genewie. Uczestniczył w kończącym Wielką Schizmę Soborze w Konstancji 1414-18. Legat papieża Marcina V we Francji i w Niemczech. Zmarł w Saint-Donat w wieku 58 lat.

</doc>
<doc id="1223354" url="https://pl.wikipedia.org/wiki?curid=1223354" title="Breckin Meyer">
Breckin Meyer

Breckin Erin Meyer (ur. 7 maja 1974 w Minneapolis) – amerykański aktor, scenarzysta, producent filmowy i perkusista. Laureat Złotej Maliny, nominowany do nagród Young Artist Award i Teen Choice Award.
Życiorys.
Urodził się w Minneapolis w stanie Minnesota, jako syn Dorothy Ann (z domu Vial), agentki biura podróży i byłej mikrobiolog, i Christophera Williama Meyera, konsultanta ds. zarządzania. uczęszczał do Beverly Hills High School. W telewizji po raz pierwszy pojawił się w reklamie, później prowadził program dla dzieci "Child’s Play". Jego wymarzonym zawodem nie było aktorstwo, chciał być nauczycielem w przedszkolu. 
W 1996 założył zespół muzyczny o nazwie Bellyroom, obecnie nie zajmuje się już muzyką. 
Stał się szczególnie znany dzięki roli Jona Arbuckle w filmie "Garfield".
14 października 2001 ożenił się ze scenarzystką Deborah Kaplan. Mają dwie córki: Clover i Caitlin Willow. W 2012 doszło do rozwodu.

</doc>
<doc id="1223355" url="https://pl.wikipedia.org/wiki?curid=1223355" title="Lilit (czasopismo)">
Lilit (czasopismo)

Lilit – czasopismo dla kobiet. Ukazuje się w czterech wersjach językowych: litewskiej, łotewskiej, estońskiej i rosyjskiej na terenie państw bałtyckich. Średni nakład to: 30 tys. egz. (edycja łotewska), 17 tys. egz. (edycja rosyjska) i 15 tys. egz. (edycja litewska i estońska). Wszystkie cztery edycje wydawane są przez łotewskie wydawnictwo SIA Izdevniecība Lilita.

</doc>
<doc id="1223358" url="https://pl.wikipedia.org/wiki?curid=1223358" title="Autostrada A103 (Niemcy)">
Autostrada A103 (Niemcy)

Autostrada federalna A103 (, także ) – autostrada federalna w Niemczech prowadząca w całości po terenie Berlina i jest połączeniem "Ronda Steglickiego" z autostradową obwodnicą śródmiejską Berlina, autostradą A100 na węźle "Kreuz Schöneberg".
A103 zwana jest również "Westtangente Süd" oraz "Abzweig Schöneberg". Dawniej nosiła nazwę "Abzweig Zehlendorf".
Niezrealizowane przedłużenie trasy na północ, w kierunku dzielnicy Tiergarten, miało przebiegać m.in. w sąsiedztwie stacji Gleisdreieck berlińskiego metra.
15 maja 2019 roku rada okręgu Tempelhof-Schöneberg przegłosowała projekt likwidacji autostrady. Efektem przeprowadzonych prac miałoby być zwężenie sześciopasowej drogi do postaci czteropasowej (droga dwujezdniowa o dwóch pasach ruchu w każdą stronę) oraz wykorzystanie terenu istniejącej arterii w celach usługowo-mieszkalnych. Jednym z powodów likwidacji trasy miałoby być jej znikome wykorzystanie. 

</doc>
<doc id="1223359" url="https://pl.wikipedia.org/wiki?curid=1223359" title="John Francis Fitzgerald">
John Francis Fitzgerald

John Francis Fitzgerald (ur. 11 lutego 1863 w Bostonie, zm. 2 października 1950 w Bostonie) – amerykański polityk, ojciec Rosy Kennedy, dziadek prezydenta Johna F. Kennedy’ego.
Życiorys.
Będąc politykiem Partii Demokratycznej od 1895 do 1901 i w 1919 był członkiem Izby Reprezentantów. W latach 1906–1908 i 1910–1914 był burmistrzem rodzinnego Bostonu.
18 września 1889 poślubił Mary Hannon (1865–1964). W 1890 urodziła im się córka Rose, która w 1914 poślubiła Josepha Patricka Kennedy’ego Sr., który był synem Patricka Josepha Kennedy’ego, będącego politycznym rywalem jej ojca w Bostonie i w stanie Massachusetts.

</doc>
<doc id="1223360" url="https://pl.wikipedia.org/wiki?curid=1223360" title="Morena spiętrzona">
Morena spiętrzona

Morena spiętrzona – rodzaj moreny czołowej lub bocznej cechujący się silnym glacitektonicznym spiętrzeniem i pofałdowaniem osadów moreny, w wyniku pchania tych osadów przez intensywnie posuwające się do przodu czoło lodowca uformowanej wskutek spiętrzenia osadów na przedpolu nasuwającego się lodowca lub lądolodu. W skład moreny spiętrzonej mogą także wchodził także wyciśnięte z podłoża, odcięte od niego, sfałdowane i wciśnięte w osad morenowy przez nasuwającą się masę lodową fragmenty podłoża.
Moreny spiętrzone będące efektem działalności lodowców plejstoceńskich występują m.in. w Górach Skandynawskich w Norwegii i w Polsce, gdzie seria takich moren tworzy Wał Trzebnicki.

</doc>
<doc id="1223365" url="https://pl.wikipedia.org/wiki?curid=1223365" title="Krwawnica wąskolistna">
Krwawnica wąskolistna

Krwawnica wąskolistna. k. hyzopolistna ("Lythrum hyssopifolia" L.) – gatunek rośliny z rodziny krwawnicowatych. Jest szeroko rozprzestrzeniony na kuli ziemskiej. W naturze występuje w Europie, na części obszaru Azji, w Ameryce Północnej (w Kalifornii), w Ameryce Południowej (Brazylia, Argentyna, Chile, Urugwaj),oraz w Australii i Nowej Zelandii. W Polsce jest rzadki. Najwięcej współczesnych stanowisk znajduje się na Płaskowyżu Tarnowskim i Nizinie Nadwiślańskiej.
Biologia i ekologia.
Roślina jednoroczna. Rośnie na brzegach rowów, stawów i starorzeczy i na polach uprawnych. Kwitnie od lipca do września. Liczba chromosomów 2n=20. Gatunek charakterystyczny klasy "Isoëto-Nanojuncetea".
Zagrożenie i ochrona.
Gatunek objęty ścisłą ochroną. Kategorie zagrożenia gatunku:

</doc>
<doc id="1223370" url="https://pl.wikipedia.org/wiki?curid=1223370" title="Pierre Blain">
Pierre Blain

Pierre Blain (zm. 12 grudnia 1409 w Awinionie) – francuski kardynał okresu wielkiej schizmy zachodniej. Nominację (z tytułem diakona Sant'Angelo in Pescheria) uzyskał od "awiniońskiego" antypapieża Benedykta XIII w 1395 roku. W sierpniu 1398 brał udział w buncie awiniońskich kardynałów przeciw Benedyktowi XIII, który odmawiał ustępstw w celu przezwyciężenia schizmy. Pojednał się z antypapieżem w marcu 1403, jednak w 1408 opuścił go ponownie przyłączając się do obediencji Soboru Pizanskiego. Brał udział w soborowym konklawe 1409. Zmarł w Awinionie krótko po jego zakończeniu.

</doc>
<doc id="1223372" url="https://pl.wikipedia.org/wiki?curid=1223372" title="Katedra Świętego Jana Chrzciciela w Mariborze">
Katedra Świętego Jana Chrzciciela w Mariborze

Katedra Świętego Jana Chrzciciela (słoweń. "Stolnica svetega Janeza Krstnika") - najważniejszy obiekt sakralny w Mariborze, pochodzący z XII wieku, zbudowany w stylu romańskim. Jednak dzisiejszy wygląd jest wyglądem gotyckim z XIV wieku.
Katedra posiada 54-metrową dzwonnicę, pochodzącą z końca XVIII wieku, zbudowaną w stylu klasycystycznym.
W 1996 roku w katedrze zostały złożone prochy Antona Martina Slomšeka (1800-62), słoweńskiego biskupa i polityka, który był beatyfikowany przez Jana Pawła II w 1999 roku. 

</doc>
<doc id="1223373" url="https://pl.wikipedia.org/wiki?curid=1223373" title="MUTE">
MUTE

Sieć nazwana MUTE Network (lub MUTE-net) jest to sieć wymiany plików typu peer-to-peer i friend-to-friend. Jej głównym zadaniem jest zmaksymalizowanie bezpieczeństwa wymiany plików. Klient MUTE jest oprogramowaniem typu open source wydanym na licencji Public domain. obsługuje systemy operacyjne takie jak Linux, OS X i Microsoft Windows.
Funkcje przeszukiwania w sieci MUTE są podobne do tych w stosowanych w klasycznych sieciach
Historia MUTE.
MUTE został stworzony przez Jasona Rohera używając algorytmu opartego na optymalizacji kolonii mrówek (ang. ant colony optimization – algorytm mrówkowy).

</doc>
<doc id="1223376" url="https://pl.wikipedia.org/wiki?curid=1223376" title="Charlie Korsmo">
Charlie Korsmo

Charles Randolph Korsmo (ur. 20 lipca 1978 roku w Fargo) – amerykański aktor filmowy.
Zdobywca statuetki Young Artist Award, dwukrotnie nominowany do tej nagrody oraz do Saturn Award. Wystąpił m.in. w filmach "Hook" (1991), u boku Julii Roberts i Robina Williamsa, oraz w jednej z głównych ról w młodzieżowej komedii "Szalona impreza" ("Can't Hardly Wait", 1998). Po roli w "Szalonej imprezie" zerwał z zawodem aktora. Obecnie uczęszcza do szkoły prawniczej.

</doc>
<doc id="1223378" url="https://pl.wikipedia.org/wiki?curid=1223378" title="Jean II Makoun">
Jean II Makoun

Jean II Makoun (ur. 29 maja 1983 w Jaunde) – kameruński piłkarz, występuje na pozycji pomocnika. Ojcem Jeana II Makouna jest Jean I Makoun, a synem Jean III Makoun.
Kariera klubowa.
Piłkarz ten swoją karierę zaczynał w Cotonsport Garua, a potem przeszedł do Jeunesse Star Jaunde. Następnie przeniósł się do bardziej znanego Tonnerre. W sezonie 2001/2002 Makoun trafił do Lille OSC, gdzie początkowo występował tylko w czwartoligowych rezerwach. Z czasem przebił się do pierwszego składu Lille. W Ligue 1 debiutował 2 listopada 2002, podczas przegranego 0:1 meczu z Bastią. Kameruńczyk wszedł na boisko w 63 minucie spotkania. Swojego pierwszego gola w najwyższej klasie rozgrywkowej zdobył w pierwszej kolejce sezonu 2003/2004. Trafił do siatki w 12 minucie i gol ten przesądził o pokonaniu Olympique Lyon. Było to zarazem jedyne trafienie Makouna w całym sezonie, w którym rozegrał łącznie 32 mecze. W sezonie 2004/2005 Lille odniosło prawdziwy sukces, zajmując drugie miejsce w lidze, promowane awansem do Ligi Mistrzów. W fazie grupowej Makoun i spółka, z 6 punktami na koncie, zajęli 3. miejsce. W Pucharze UEFA trafili na Sevillę i odpadli po wyrównanym dwumeczu. W sezonie 2005/2006 Lille zajęło 3. pozycję w lidze, co dało im możliwość startu w eliminacjach do Ligi Mistrzów. Podopieczni Claude Puela zakwalifikowali się do fazy grupowej. Makoun zdobył swoją pierwszą bramkę w Lidze Mistrzów w 90 minucie meczu z AEK Ateny, podwyższając wynik na 3:1. Lille wyszło z grupy, jednak już w następnej fazie musiało uznać wyższość Manchesteru United. Sezon 2006/2007 nie był już dla Lille tak udany, ponieważ zajęli dopiero 10. miejsce w lidze. Makoun rozegrał w tym sezonie 33 mecze i zdobył jednego gola.
Latem 2008 roku Makoun przeszedł do Lyonu. Kosztował 14 milionów euro i otrzymał koszulkę z numerem 17, poprzednio zastrzeżoną po śmierci rodaka Marca-Viviena Foe. W barwach mistrza Francji zadebiutował 10 sierpnia 2008 roku w wygranym meczu z Toulouse FC.
W styczniu 2011 został zawodnikiem Aston Villi. Sezon 2011/2012 spędził na wypożyczeniu w Olympiakosie, a w sierpniu 2012 przeszedł na zasadzie wypożyczenia do Stade Rennais FC. W 2013 roku podpisał kontrakt z tym klubem, a w 2015 przeszedł do Antalyasporu. W 2017 roku odszedł z tego klubu.
Kariera reprezentacyjna.
Makoun jest reprezentantem Kamerunu. W 2004 roku zaliczył dwa mecze w Pucharze Narodów Afryki, dwukrotnie opuszczając boisko przed końcowym gwizdkiem sędziego. Uczestniczył także w nieudanych eliminacjach do Mistrzostw Świata 2006, podczas których 7 razy pojawiał się na murawie. Makoun zaliczył 3 występy w PNA 2006 i wykorzystał jedenastkę w ćwierćfinale z reprezentacją Wybrzeża Kości Słoniowej. Strzelił gola na 7:6, jednak "Nieposkromione Lwy" przegrały cały mecz 12:13.

</doc>
<doc id="1223379" url="https://pl.wikipedia.org/wiki?curid=1223379" title="Taieri">
Taieri

Taieri – czwarta co do długości rzeka Nowej Zelandii. Płynie przez region Otago na Wyspie Południowej. Uchodzi do oceanu około 30 km na południe od miasta Dunedin.

</doc>
<doc id="1223384" url="https://pl.wikipedia.org/wiki?curid=1223384" title="Marc Blucas">
Marc Blucas

Marcus Paul „Marc” Blucas (ur. 11 stycznia 1972 w Butler) – amerykański aktor filmowy i telewizyjny pochodzenia polsko-słowackiego ze strony ojca i angielsko-szkockiego ze strony matki. Występował w roli agenta Rileya Finna w serialu "" (1999–2002).
Życiorys.
Wczesne lata.
Jego rodzice, Walter Joseph Blucas i Mary Catherine (z domu Gordon), pobrali się 10 stycznia 1970 roku, krótko przed ukończeniem edukacji z Indiana University of Pennsylvania (IUP). Jednak doszło do rozwodu. Marcus Paul „Marc” Blucas urodził się w Butler w stanie Pensylwania. Miał starszą siostrę Kristen (ur. 1970). Blucas, podobnie jak jego ojciec, był utalentowanym sportowcem. W 1974 jego rodzina przeniosła się do Girard w Erie w Pensylwanii, gdzie jego ciec został nauczycielem, a potem dyrektorem szkoły i ostatecznie kuratorem szkół powiatu. 
Blucas stał się gwiazdą drużyny koszykówki Girard High School (1990) w Girard w Ohio, zdobywając mistrzostwa Pennsylvania Boys AA State Championship i stypendium sportowe Wake Forest University (1994) w Winston-Salem. Na uniwersytecie dołączył do drużyny Wake Forest Demon Deacons i po jednym sezonie gry na tym samym korcie, co Tim Duncan. Był także członkiem bractwa Sigma Phi Epsilon. Następnie Blucas przeniósł się do Anglii, gdzie grał w koszykówkę z Manchester Giants British Basketball League. Później postanowił zostać prawnikiem, ale zmienił zdanie.
Kariera.
Pierwszą telewizyjną rolą była postać Evansa w telewizyjnym dramacie kryminalnym CBS "Inflammable" (1995) z Marg Helgenberger i Krisem Kristoffersonem. W komediodramacie "Miasteczko Pleasantville" ("Pleasantville", 1998) był bohaterem koszykówki. W 1999 przyjął propozycję roli agenta Rileya Finna w serialu "" ("Buffy the Vampire Slayer"). Początkowo Blucas był pewien, że zawalił przesłuchanie i przeprosił za zmarnowany czas twórcę serialu Jossa Whedona. Whedon poprosił go o przesłuchanie ponownie i otrzymał tę rolę dwa tygodnie później. Grał w serialu do roku 2000.
Grał pierwszoplanową rolę w filmie "Córka prezydenta" (2004), jako James Lansome. W dreszczowcu "Termin" (2009) wcielił się w postać niezrównoważonego Davida Woodsa.
Życie prywatne.
25 lipca 2009, Blucas ożenił się z dziennikarką Ryan Haddon, córką Dayle Haddon i jest ojczymem dzieci ze związku z Christianem Slaterem.

</doc>
<doc id="1223387" url="https://pl.wikipedia.org/wiki?curid=1223387" title="Oulun Palloseura">
Oulun Palloseura

Oulun Palloseura – fiński klub sportowy z siedzibą w mieście Oulu. Główną sekcją klubu jest piłka nożna, a obok niej bandy i bowling (odmiana kręgli).
Historia.
"OPS" założony został w 1925 roku, a do pierwszej ligi pierwszy i jak dotąd jedyny raz awansował w 1975 roku. Klub dwukrotnie wystąpił w Pucharze Mistrzów i w obu przypadkach trafił na Liverpool. W sezonie 1980/81 po remisie 1:1 u siebie "OPS" przegrał 1:10 na Anfield Road. W sezonie 1981/82 po porażce 0:1 na własnym boisku, klub przegrał 0:7 w Liverpoolu. "OPS" przez kilka sezonów występował w pierwszej lidze (Mestaruussarja), aż w 1983 spadł do drugiej ligi. Obecnie gra w trzeciej lidze.

</doc>
<doc id="1223390" url="https://pl.wikipedia.org/wiki?curid=1223390" title="Bazylika św. Marii Matki Litościwej w Mariborze">
Bazylika św. Marii Matki Litościwej w Mariborze

Bazylika św. Marii, Matki Litościwej w Mariborze (slov. Bazilika Sv. Marije Matere Usmiljenja) – kościół należący do zakonu franciszkanów, zbudowany w latach 1892-1900, zaprojektowany przez wiedeńskiego architekta Riharda Jordana w miejscu starego kościoła. Większość malowideł w kościele, stworzył węgierski artysta Ferenz Pruszinskay, zaś drogę krzyżową namalował Miloš Hohnjec z Celje. W kościele znajdują się trzy nawy i dwie wieże. 

</doc>
<doc id="1223391" url="https://pl.wikipedia.org/wiki?curid=1223391" title="Zamek Ōsaka">
Zamek Ōsaka

 – japoński zamek w mieście Osaka. Nazywany lub . Jeden z najbardziej znanych zamków w Japonii. Odegrał znaczną rolę podczas jednoczenia kraju w XVI w., w okresie Azuchi-Momoyama. Został zbudowany na dwóch nasypach z ziemi i ciosanych kamieni oraz otoczony fosą. Główny budynek ma osiem pięter, z czego tylko pięć jest widocznych z zewnątrz, dodatkowo posiada wysoki fundament z kamienia, który miał bronić mieszkańców przed atakami uzbrojonych w miecze najeźdźców.
Na terenie zamku znajduje się 13 obiektów o łącznej powierzchni około 60 000 m² uznanych przez władze Japonii za niezwykle cenne kulturowo.
Zamek jest otwarty dla turystów. Można się do niego dostać ze stacji Osaka-jō-kōen linią Osaka Loop Line JR West lub ze stacji Morimachi na linii metra Chuo. Okolica jest popularnym miejscem zwiedzania w szczególności w okresie, kiedy kwitną śliwy, a następnie wiśnie. Na terenach parku otaczającego zamek ulokowana jest również wielofunkcyjna arena Osaka-Jo Hall.
Historia.
W roku 1583 Hideyoshi Toyotomi rozpoczął budowę zamku na miejscu ruin dawnej świątyni-twierdzy Ishiyama Hongan-ji, w której bronili się buddyjscy mnisi-wojownicy i chłopi zbuntowani przeciwko siogunowi (ruch Ikkō-ikki). Toyotomi chciał, aby nowa twierdza przypominała zamek Azuchi, siedzibę Nobunagi Ody. Miała być jednak od niego o wiele wspanialsza. Projekt przewidywał pięciopiętrową wieżę główną donżonu ("tenshu") z trzema dodatkowymi piętrami pod ziemią. Ściany boczne wieży miały być pozłacane, aby dodatkowo wywoływać zachwyt gości.
W 1585 roku ukończono budowę donżonu. Hideyoshi rozbudowywał i ulepszał zamek, czyniąc go coraz trudniejszym do zdobycia. Budowę zakończono w roku 1598. Gdy zmarł, zamek odziedziczył jego syn Hideyori Toyotomi.
Tokugawa zaatakował Hideyoriego zimą 1614 roku, zaczynając tym samym oblężenie Osaki. Mimo dwukrotnej przewagi liczebnej, dwustutysięcznej armii Tokugawy nie udało się zdobyć nawet zewnętrznych murów fortecy, posunął się więc do podstępu i zaproponował Hideyoriemu pokój, a po dłuższych rokowaniach zażądał od niego dowodu ugodowości w postaci zasypania fosy zamkowej. Toyotomi przystał na ten warunek i zlikwidował fosę, czyniąc zamek prawie bezbronnym.
Latem następnego roku Hideyori nakazał ponowne wykopanie fos. Oburzony Tokugawa wysłał ponownie wojska do zamku Osaka. Armia Tokugawy rozgromiła ludzi Toyotomiego wewnątrz zewnętrznych murów 4 czerwca. Osaka-jō został przejęty przez Tokugawę, a klan Toyotomi ostatecznie upadł.
Siogun Hidetada Tokugawa rozpoczął odbudowę i ponowną fortyfikację zamku w roku 1620. Wybudował nową, podwyższoną wieżę główną z pięcioma piętrami na zewnątrz i ośmioma wewnątrz, a budowę murów zlecił konkretnym klanom samurajskim. Mury wybudowane w latach dwudziestych XVII wieku istnieją do dziś. Mury zbudowane są z bloków granitowych, bez użycia zaprawy. Część materiału budowlanego dostarczono z kamieniołomów z wybrzeży japońskiego Morza Wewnętrznego, na wielu blokach znajdują się herby klanów, które dołożyły kamienie do muru. Główna wieża spłonęła od uderzenia piorunu w 1645 roku.
W 1843 roku, po latach zaniedbania, rozpoczęto na zamku prace naprawcze, na które siogunat zbierał pieniądze od ludzi z całego regionu, jednak w 1868 roku znaczna część zamku spłonęła podczas wojny domowej, trwającej w czasie tzw. restauracji Meiji. Rządy Meiji przeznaczyły zamek na koszary dla nowej, stylizowanej na zachodnich, armii.
W 1928 roku burmistrzowi Osaki udało się odbudować wieżę główną po udanej kampanii zbierania funduszy, jednak w roku 1945 naloty bombowe uszkodziły odbudowaną wieżę.
W 1995 roku magistrat Osaki zapowiedział, że zamek zostanie odbudowany i doprowadzony do stanu świetności, w jakim był jeszcze w okresie Edo. Odbudowę zakończono w roku 1997. Zamek jest kopią oryginału wykonaną z betonu (włącznie z windami), jednak wnętrze nie przypomina nawet w najmniejszym stopniu wnętrza japońskiego zamku. W roku 2006 zamek otrzymał 53 lokatę wśród „100 Najwspanialszych Zamków Japońskich”. W roku 2007 w księgach wieczystych jako właściciela zamku zapisano miasto Osaka, a właścicielem gruntu jest rząd Japonii.

</doc>
<doc id="1223394" url="https://pl.wikipedia.org/wiki?curid=1223394" title="Ismaily SC">
Ismaily SC

Ismaily Sporting Club (arab. لنادي الإسماعيلي الرياضي) – egipski klub piłkarski, grający obecnie w pierwszej lidze, mający siedzibę w mieście Ismailia, leżącym nad Kanałem Sueskim.
Historia.
Klub został założony w 1924 roku w mieście Ismailia pod nazwą "Nahda Sporting Club". Swój pierwszy sukces osiągnął w 1967 roku, kiedy to sięgnął po mistrzostwo Egiptu. Tytuł mistrzowski Ismaily wygrywał także w latach 1991 i 2002. Natomiast w latach 1997 i 2000 zdobywał Puchar Egiptu. W 1969 roku wywalczył Puchar Mistrzów Afryki, gdy w finałowych spotkaniach okazał się lepszy od zairskiego TP Englebert (2:2, 3:1). W 2003 roku doszedł do finału Ligi Mistrzów, ale uległ w nim nigeryjskiej Enyimbie (0:2, 1:0).

</doc>
<doc id="1223396" url="https://pl.wikipedia.org/wiki?curid=1223396" title="Ismaily">
Ismaily



</doc>
<doc id="1223397" url="https://pl.wikipedia.org/wiki?curid=1223397" title="Mataura">
Mataura

Mataura – rzeka w południowej części Wyspy Południowej w Nowej Zelandii. Ma swoje źródła w górach Eyre Mountains, na południe od jeziora Wakatipu. Płynie przez region Southland. Jej długość wynosi 240 km. Uchodzi do oceanu, do zatoki Toetoes.

</doc>
<doc id="1223399" url="https://pl.wikipedia.org/wiki?curid=1223399" title="Kalle Savijärvi">
Kalle Savijärvi

Kalle „Cane” Savijärvi (ur. 1978) – fiński muzyk grający na gitarze elektrycznej w folk metalowym zespole Korpiklaani. Do zespołu tego dołączył w roku 2003, kiedy Jonne Järvelä stworzył nową grupę, po rozwiązaniu Shamana.
Przypisy.
 

</doc>
<doc id="1223411" url="https://pl.wikipedia.org/wiki?curid=1223411" title="Josef Plojhar">
Josef Plojhar

Josef Plojhar (ur. 2 marca 1902 w Czeskich Budziejowicach, zm. 5 listopada 1981 w Pradze) – czechosłowacki ksiądz rzymskokatolicki i polityk, przywódca Czechosłowackiej Partii Ludowej w okresie reżimu komunistycznego.
Wywodził się z rodziny o czesko-niemieckim pochodzeniu, jednak zadeklarował się jako Czech. W latach 1913–1921 studiował w niemieckim gimnazjum w Czeskich Budziejowicach, skąd przeszedł do seminarium duchownego, a w 1925 został wyświęcony na księdza. W latach 1931–1938 redagował pismo parafialne „Farní věstník pro České Budějovice a okolní osady”, w 1939 przeniesiony do Rudolfova, gdzie był aresztowany przez Niemców i do 1945 więziony w obozach koncentracyjnych w Buchenwaldzie i Dachau. Po wyzwoleniu krótko służy jako kapłan w katedrze w Czeskich Budziejowicach.
Już przed wojną członek Partii Ludowej. Jako bojownik antyfaszystowski wybrany w 1945 przewodniczącym ludowców w kraju południowoczeskim, a także posłem (mandat sprawował aż do śmierci w 1981). Według doniesień agentów StB (czeskiej bezpieki) – człowiek lekkomyślny, lubiący wypić i towarzystwo młodych kobiet, jako ksiądz mało pobożny, zna kilka języków, miał romans z żoną oficera.
Był gorliwym współpracownikiem reżimu komunistycznego, co umożliwiło mu objęcie w 1951 funkcji prezesa Czechosłowackiej Partii Ludowej, którą sprawował do 1968. W latach 1948–1968 był czechosłowackim ministrem zdrowia (najdłużej sprawujący urząd minister czechosłowacki). W 1957 przygotował projekt ustawy liberalizującej dostęp do aborcji.
Arcybiskup Josef Beran nałożył na Plojhara ekskomunikę, której mimo ostrego nacisku władz komunistycznych nigdy nie odwołał.
Jego nazwisko używane jest w czeskim środowisku katolickim jako synonim renegata i zdrajcy.
W 1948 otrzymał Order Odrodzenia Polski I klasy.

</doc>
<doc id="1223422" url="https://pl.wikipedia.org/wiki?curid=1223422" title="Autostrada A143 (Niemcy)">
Autostrada A143 (Niemcy)

Autostrada federalna A143 (, nazywana także zachodnią obwodnicą Halle i pętlą środkowoniemiecką ()) – autostrada w Niemczech przebiegająca z północy na południe, od planowanego skrzyżowania z autostradą A14 na węźle "Dreieck Halle-Nord" do skrzyżowania z autostradą A38 na węźle "Dreieck Halle-Süd", w Saksonii-Anhalt.
Autostrada ma docelowo stanowić zachodnią obwodnicę autostradową Halle. Istniejący odcinek ukończono w latach 2003-2004. Budowa brakującego odcinka o długości 12,6 km jest znacznie opóźniona z powodu protestów organizacji ekologicznych.

</doc>
<doc id="1223435" url="https://pl.wikipedia.org/wiki?curid=1223435" title="Sławomir Lindner">
Sławomir Lindner

Sławomir Lindner (ur. 8 maja 1913 w Kole, zm. 18 marca 1982 w Warszawie) – polski aktor filmowy i teatralny, reżyser teatralny i pedagog, porucznik piechoty Wojska Polskiego.
Życiorys.
W latach trzydziestych ukończył Korpus Kadetów Nr 3 w Rawiczu oraz Szkołę Podchorążych Piechoty w Ostrowi Mazowieckiej. 4 sierpnia 1934 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1934 roku i 177. lokatą w korpusie oficerów piechoty, a Minister Spraw Wojskowych wcielił do 55 pułku piechoty w Lesznie. Z dniem 1 września tego roku został wyznaczony na stanowisko dowódcy plutonu. Na stopień porucznika został awansowany ze starszeństwem z 19 marca 1938 i 181. lokatą w korpusie oficerów piechoty. W marcu 1939 pełniłł służbę w batalionie KOP „Sienkiewicze” w Sienkiewiczach na stanowisku dowódcy plutonu 2. kompanii granicznej. W maju 1939 został przeniesiony do batalionu KOP „Hel”. W czasie mobilizacji w sierpniu tego roku został dowódcą plutonu w 13. kompanii. Na tym stanowisku walczył w obronie Helu. W czasie okupacji przebywał w Oflagu II C Woldenberg, gdzie uczestniczył w jenieckim życiu teatralnym.
Pełne kwalifikacje aktorskie uzyskał w 1947 roku. Pracownik wielu teatrów, m.in. Teatru Nowego (od 1949), Teatru Nowej Warszawy (od 1950), Ludowego Teatru Muzycznego (1951/1952), Teatru Syrena (1952–1954), Teatru Komedii Muzycznej (1954–1955), Operetki Warszawskiej (1955–1956), Teatru Polskiego (1962–1966), Teatru Klasycznego (1966–1972), Teatru Studio (1972–1973) i Teatru Ludowego (1973–1978). Pracował jako aktor, asystent reżysera, kierownik plastyczny, choreograf taneczny, instruktor szermierki i instruktor walk. W roku 1960 był konsultantem w kwestiach szermierki i jazdy konnej przy produkcji filmu "Krzyżacy".
W roku 1978 przeszedł na emeryturę. Jego żoną była Anna Bursche-Lindnerowa, w końcu lat 40. i w latach 50. mistrzyni Polski w jeździe figurowej na lodzie.
Został pochowany na cmentarzu ewangelicko-augsburskim w Warszawie (kwatera E-1-13).
Autor wspomnień „Ale serce boli. Wspomnienia starego kadeta” – Instytut Wydawniczy Pax 1983.

</doc>
<doc id="1223437" url="https://pl.wikipedia.org/wiki?curid=1223437" title="Bracia Lwie Serce">
Bracia Lwie Serce

Bracia Lwie Serce (szw. "Bröderna Lejonhjärta") – powieść przygodowa z elementami baśni, wydana w 1973 przez cieszącą się już wówczas międzynarodową sławą szwedzką pisarkę Astrid Lindgren. Książka przyjęta została krytycznie, gdyż pisarka zmierzyła się w niej z tematem śmierci, trudnym do poruszenia w literaturze dla dzieci, w sposób, który wzbudził wiele kontrowersji.
Fabuła.
Akcja powieści rozgrywa się w dwóch światach, w rzeczywistości i w fantastycznej krainie Nangijali. Bohaterami są bracia, 10-letni Karol i 13-letni Jonatan Lew. Karol jest nieuleczalnie chory, a jego starszy brat opiekuje się nim i pociesza, że po śmierci trafia się do zaczarowanej Nangija li. Podczas pożaru domu ginie Jonatan, ratując młodszego brata.
Karol obwinia się o jego śmierć, niecierpliwie wyczekując chwili, kiedy będzie mógł dołączyć do Jonatana. Pewnego dnia do zapłakanego Karola przylatuje śnieżnobiała gołębica, zostawiając adres w Dolinie Wiśni w Nangijali, gdzie czeka na niego starszy brat. Podczas pewnej nocy Karol czuje się zupełnie inaczej niż zwykle. Zostawia więc przed snem kartkę dla swojej mamy: „Nie płacz mamusiu, zobaczymy się w Nangijali!” Pozostała część powieści rozgrywa się w zaczarowanej krainie. Chłopcy, szczęśliwi, że są znów razem, przeżywają tam miłe chwile i wiele przygód. Jednak nawet ta zaczarowana kraina nie jest wolna od zła. W Dolinie Dzikich Róż, sąsiadującej z Doliną Wiśni, rządzi okrutny władca Tengil, który z pomocą groźnej smoczycy Katli uczynił z jej mieszkańców niewolników. Jonatan wyrusza do Doliny Dzikich Róż, a następnie do Groty Katli z misją uwolnienia Orwara, przywódcy walki skierowanej przeciw rządom Tengila. Karol podąża w tajemnicy za bratem, obawiając się, że może go ponownie stracić. Wspólny wysiłek chłopców i mieszkańców kończy się sukcesem. Jonatan ponownie poświęca swoje życie, a Karol podejmuje decyzję, że zginą obaj, aby razem pojawić się w krainie Nangilimie.
Powieść Astrid Lindgren porusza tematy samotności i lęku przed śmiercią, a także dotyka problemu odpowiedzialności oraz dorastania do marzeń. Jest jedną z niewielu książek skierowanych do dzieci, w której czytelnicy mogą znaleźć odpowiedź na pytanie o sprawy ostateczne.
Ekranizacje.
Na podstawie książki nakręcono w 1977 roku film pod tym samym tytułem w reżyserii Olle Hellboma, który tworzył też ekranizacje wcześniejszych powieści autorki.
Polskie tłumaczenie.
Pierwsze polskie tłumaczenie, autorstwa Teresy Chłapowskiej, ukazało się w 1985 roku nakładem Wydawnictwa „Nasza Księgarnia”. W publikacji wykorzystano ilustracje z oryginału, które stworzyła Ilon Wikland.

</doc>
<doc id="1223439" url="https://pl.wikipedia.org/wiki?curid=1223439" title="Mirosław Ławrynowicz">
Mirosław Ławrynowicz

Mirosław Ławrynowicz (ur. 16 czerwca 1947 w Warszawie, zm. 6 kwietnia 2005 tamże) – polski skrzypek.
Życiorys.
Młodość.
Urodził się w 1947 roku w Warszawie w rodzinie z tradycjami muzycznymi. Kształcił się początkowo pod kierunkiem Janiny Jarzębskiej i Zenona Kubisa, zaś studia ukończył z wyróżnieniem w klasie skrzypiec prof. Zenona Brzewskiego w Państwowej Wyższej Szkole Muzycznej w Warszawie (obecnej Uniwersytet Muzyczny Fryderyka Chopina), będąc już magistrem Wydziału Muzykologii Uniwersytetu Warszawskiego. Studia wiolinistyczne kontynuował pod kierunkiem prof. Jeana Fourniera (Francja) i Wolfganga Marschnera (RFN).
Kariera.
Występował jako solista z orkiestrami symfonicznymi, kameralnymi, w recitalach, koncertach kameralnych w wielu miastach Polski oraz za granicą, m.in. w Austrii, Bułgarii, Czechosłowacji, Finlandii, Francji, Hiszpanii, Holandii, Jugosławii, na Kubie, na Węgrzech, w Szwecji, we Włoszech, w Niemczech i w USA (Carnegie Hall).
Dokonał licznych archiwalnych nagrań w Finlandii, Holandii, w Niemczech, we Francji i dla Programu II Polskiego Radia. W swoim dorobku ma nagrania płytowe (Polska i Holandia). Przez wiele lat zajmował się też działalnością wydawniczą przygotowując do druku utwory Karola Lipińskiego i Henryka Wieniawskiego.
Od 1975 roku prowadził klasę skrzypiec początkowo jako asystent, adiunkt, potem docent, a od 1 czerwca 1997 roku jako profesor zwyczajny Akademii Muzycznej im. F. Chopina w Warszawie, gdzie przez lata współpracował z pianistką Zdzisławą Słomką.
Brał udział w pracach jury konkursów krajowych i zagranicznych, m.in.:
Prowadził kursy muzyczne w kraju i za granicą. Od roku 1993 był dyrektorem artystycznym i naukowym oraz profesorem klasy skrzypiec Kursów Muzycznych w Łańcucie, a od 1993 kierownikiem artystycznym Warsztatów Muzycznych w Zakopanem, organizowanych dla najzdolniejszych stypendystów Krajowego Funduszu na Rzecz Dzieci, profesorem klasy skrzypiec XII Międzynarodowego Kursu Muzycznego w Kloster-Schöntal w Niemczech (lipiec 1997 r.), współorganizatorem i profesorem Kursów Springtime w GOCH w Niemczech, profesorem na Kursie Muzycznym dla studentów z Japonii w Akademii Muzycznej w Warszawie (sierpień 1997) i na Kursie Mistrzowskim dla studentów Uniwersytetu Monteclair w New Jersey w Stanach Zjednoczonych (październik 1997).
W swojej karierze pedagogicznej wykształcił 40 absolwentów – magistrów sztuki gry skrzypcowej oraz adiunkta Monikę Jarecką – laureatkę prestiżowych nagród wiolinistycznych.
Wśród uczniów i studentów Ławrynowicza znaleźli się uznawani dziś skrzypkowie, soliści, wirtuozi i kameraliści tacy jak Monika Jarecka, Andrzej Gębski, Ryszard Groblewski, Dobrosława Siudmak, Agnieszka Marucha, Maria Machowska, Krzysztof Specjał, Janusz Wawrowski.
Pochowany na cmentarzu bródnowskim w Warszawie (kw. 14C-6-5).
Nagrody i wyróżnienia.
Mirosław Ławrynowicz jest laureatem wielu konkursów, np.:

</doc>
<doc id="1223442" url="https://pl.wikipedia.org/wiki?curid=1223442" title="Lampre - Fondital">
Lampre - Fondital



</doc>
<doc id="1223444" url="https://pl.wikipedia.org/wiki?curid=1223444" title="Polska Unia Shorin-Ryu Karate Kobudo">
Polska Unia Shorin-Ryu Karate Kobudo

Polska Unia Shorin-Ryu Karate Kobudo (PUSKK) została zarejestrowana w Urzędzie Kultury Fizycznej i Turystyki w Warszawie 12 kwietnia 1991 roku na prawach polskiego związku sportowego.
PUSKK przejęła uprawnienia Polskiego Centrum Shorin-Ryu utworzonego w 1981 roku. Obecnie Unia posiada formę prawną związku sportowego i jest wpisana do Krajowego Rejestru Sądowego. Zrzesza kluby Shorin-Ryu Karate z terenu całej Polski. Unia jest członkiem World Oshu Kai Dento Okinawa Shorin-Ryu Karate Do Kobudo Federation (Okinawa – Japonia) oraz Polskiej Federacji Karate.

</doc>
<doc id="1223446" url="https://pl.wikipedia.org/wiki?curid=1223446" title="Ensiferum (album)">
Ensiferum (album)

Ensiferum Jest pierwszym albumem fińskiej grupy Ensiferum. Został wydany 7 Stycznia, 2001.

</doc>
<doc id="1223447" url="https://pl.wikipedia.org/wiki?curid=1223447" title="UPI">
UPI



</doc>
<doc id="1223452" url="https://pl.wikipedia.org/wiki?curid=1223452" title="Royal Rumble">
Royal Rumble

Royal Rumble – cykl gal pay-per-view profesjonalnego wrestlingu, którego gale są produkowane co styczeń przez federację WWE. Główną atrakcją tego cyklu jest rodzaj battle royalu nazywany Royal Rumble matchem. Pierwsza gala wyjątkowo nie była nadawana w systemie pay-per-view i była oryginalnie pokazywana w telewizji na kanale USA Network. Dodatkowo, w pierwszym w historii Royal Rumble matchu wystąpiło wyjątkowo dwudziestu wrestlerów. Podczas przyszłorocznej edycji wzięło udział tradycyjne trzydzieści osób. Cykl jest częścią „wielkiej piątki” razem z WrestleManią, SummerSlam, Survivor Series i Money in the Bank. Royal Rumble jest określane jako jedno z najbardziej popularnych gal pay-per-view w historii federacji.
Historia.
Gala.
Podczas gali pay-per-view Royal Rumble odbywa się Royal Rumble match, a także kilka innych pojedynków. Pierwsza gala odbyła się 24 stycznia 1988 i była transmitowana na żywo na kanale USA Network. Rok później zadecydowano, aby emisję rozpocząć w systemie pay-per-view. Ze względu na produkowanie cyklu już od lat 80., Royal Rumble stało się częścią „wielkiej czwórki” razem z WrestleManią, SummerSlam i Survivor Series.
Męski Royal Rumble match zazwyczaj wieńczy kartę walk gali, lecz wyjątkami są gale z 1988, 1996, 1997, 1998, 2006, 2013 i 2018 roku. Z powodu długości trwania Royal Rumble matchu (zazwyczaj około godziny) organizuje się mniejszą liczbę walk w porównaniu do innych gal. Gala Royal Rumble 2008 była pierwszą transmitowaną w HDTV. Podczas gali Royal Rumble 2018 po raz pierwszy zorganizowano żeński Royal Rumble match, który był walką wieczoru tejże gali.
Walka.
Royal Rumble bazuje na klasycznym Battle Royal matchu, w którym kilkunastu wrestlerów (tradycyjnie trzydziestu) eliminuje się poprzez wypchnięcie przeciwnika z ringu nad górną liną, gdzie obie stopy muszą dotknąć podłogi. Pojedynek różni się od klasycznego Battle Royalu tym, iż uczestnicy nie wchodzą do ringu w tym samym czasie, a „otrzymują” numerki, głównie poprzez loterię, która jest przeprowadzana przed galą. W teorii, osoba z większym numerkiem na większe szanse na wygraną, gdyż wchodzi później do ringu. Mecz się rozpoczyna, gdy w ringu znajdują się wrestlerzy, którzy wylosowali numerki #1 i #2. Następnie przez cały okres trwania meczu wchodzi 28 kolejnych wrestlerów zgodnie omówionym odstępem czasowym, głównie co 90 sekund lub dwie minuty. Zwycięzcą meczu jest ostatni wrestler, który sam pozostał w ringu. Pomysłodawcą tego formatu jest Pat Patterson. Do dnia dzisiejszego, tylko pięciu wrestlerów, którzy rozpoczynali pojedynek, wygrało Royal Rumble, a są to Shawn Michaels, Vince McMahon, Chris Benoit, Rey Mysterio oraz Edge. Szczęśliwym numerkiem, przy którym wygrało najwięcej wrestlerów, jest numerek 30. W 1998 wzięło udział 28 wrestlerów; Mick Foley wziął wystąpił w walce pod postacią Cactusa Jacka, Mankinda i Dude’a Love’a. W 2011 zorganizowano pierwszy i jedyny 40-osobowy Royal Rumble match, który wygrał Alberto Del Rio. W kwietniu 2018 została zorganizowana specjalna gala Greatest Royal Rumble, podczas której odbył się 50-osobowy Royal Rumble match. W 2018 zorganizowano pierwszy żeński Royal Rumble match, którego zasady są te same, co w jego męskim odpowiedniku.
W pojedynku nie występują zasady przypięcia oraz poddania rywala. Aby wyeliminować przeciwnika, należy przerzucić go nad górną liną, po czym jego obie stopy muszą dotknąć podłogi. Zasadę wyeksponowano w walce z 1995, kiedy to Shawn Michaels dotknął podłogę jedną stopą, jednakże mógł powrócić do walki. Tę praktykę spopularyzował Kofi Kingston, który przez lata wykonywał różne tricki poza ringiem, aby nie zostać wyeliminowanym. Ponadto wrestler, który opuści ring pod górną liną, może powrócić do ringu w dowolnym czasie. W historii tylko raz ogłoszono oficjalny remis; w 1994 Bret Hart i Lex Luger upadli na podłogę w tym samym czasie. Podobna sytuacja miała miejsce dziewięć lat później z Batistą i Johnem Ceną, jednakże końcówka walki została zrestartowana i Batista wyeliminował Cenę. Okolice ringu obserwują sędziowie, którzy deklarują eliminacje.
Chociaż większość eliminacji jest spowodowana przez aktywnych uczestników, zdarzają się również inne legalne rodzaje eliminacji, w tym osobiste eliminacje (np. André the Giant uciekający z ringu po zobaczeniu węża w 1989, Kane eliminujący samego siebie w 1999, Drew Carey wychodzący z ringu w 2001) i eliminacje przez wcześniej wyeliminowanych uczestników (np. The Undertaker eliminujący Mavena w 2002 czy też Kurt Angle eliminujący Shawna Michaelsa w 2005). Dodatkowo, jeśli kontuzjowany wrestler zostanie zabrany przez sztab medyczny, może powrócić do walki do czasu zakończenia pojedynku (np. Stone Cold Steve Austin w 1999), lecz jeśli mecz zakończy się bez kontuzjowanego wrestlera, zostanie on uznany za wyeliminowanego (np. Scotty 2 Hotty w 2005 lub Curtis Axel w 2015).
Nagroda.
Od 1993 zwycięzca Royal Rumble matchu ma możliwość walki o światowy tytuł federacji na WrestleManii – obecnie funkcjonują dwa główne tytuły, WWE Universal Championship należący do brandu SmackDown, a także WWE Championship należący do brandu Raw. Zwyciężczyni żeńskiego Royal Rumble matchu może walczyć o tytuł WWE Raw Women’s Championship lub WWE SmackDown Women’s Championship.
Po podziale WWE na brandy w 2002, w latach 2003–2006 brało udział piętnastu zawodników należących do brandu Raw, a także piętnastu z brandu SmackDown. Początkowo zwycięzca walki mógł pojedynkować się o światowy tytuł, który należał do jego brandu (np. Brock Lesnar o WWE Championship w 2003). W 2004 zniesiono tę zasadę, przy czym zwycięzca mógł wybrać do walki jednego z dwóch głównych mistrzów federacji. Dla przykładu Chris Benoit wygrał Royal Rumble match w 2004 i wskutek wybrania walki o World Heavyweight Championship na WrestleManii XX stał się członkiem brandu Raw. W latach 2007–2010 wprowadzono możliwość walki o ECW World Championship, jednakże nikt nigdy nie wybrał tej opcji. Po unifikacji World Heavyweight Championship z WWE Championship w grudniu 2013, zwycięzcy pojedynków z lat 2014–2016 mogli walczyć na WrestleManii tylko o WWE World Heavyweight Championship. W połowie 2016 przywrócono podział WWE na brandy i utworzono tytuł WWE Universal Championship, wskutek czego od 2017 zwycięzca może walczyć o Universal Championship lub WWE Championship. W 1992 i 2016 nie organizowano Royal Rumble matchu o miano pretendenta. W 1992 na szali postawiono zwakowany WWF World Heavyweight Championship, który wygrał Ric Flair, zaś w 2016 Roman Reigns musiał bronić swojego WWE World Heavyweight Championship jako uczestnik Royal Rumble matchu.
Po wygraniu Royal Rumble matchu z 2008, John Cena został pierwszym zwycięzcą, który wybrał walkę o pas na innej gali niż WrestleMania (gala No Way Out w lutym). Zwycięzca Royal Rumble ma możliwość postawienia na szali swojej szansy na walkę o tytuł. Pierwszy raz tak się stało w 1996, gdy Shawn Michaels zaryzykował swoją szansę w meczu przeciwko Owenowi Hartowi na gali In Your House 6. Drugi raz tak się zdarzyło trzy lata później, gdzie Stone Cold Steve Austin zaoferował poddanie swojej szansy na tytuł dla Big Boss Mana. Oryginalnie, Austin został wyeliminowany jako ostatni, lecz zwycięzca Vince McMahon sam zrezygnował z walki o tytuł i zdecydował, że jeśli da radę pokonać Austina w steel cage matchu na gali , to Big Boss Man będzie pretendentem. Austin wygrał i zagwarantował sobie walkę o tytuł. W 2002 Kurt Angle przekonał Triple H, aby w ich pojedynku na gali No Way Out postawił na szali miano pretendenta na WrestleManii X8; pojedynek wygrał Angle. Ostatecznie Triple H pokonał Angle’a w rewanżu kilka tygodni później i odzyskał prawo do walki o tytuł. W 2006 Randy Orton przekonał Reya Mysterio do walki na gali No Way Out o prawo do walki o światowy tytuł na WrestleManii 22; pojedynek wygrał Orton, a walka na WrestleManii o World Heavyweight Championship stała się trzyosobowym starciem. 25 lutego 2013 podczas odcinka "Raw", John Cena obronił prawa do walki o WWE Championship na WrestleManii 29, pokonując CM Punka. 22 lutego 2015 na gali Fastlane Roman Reigns pokonał Daniela Bryana i obronił prawo do walki o WWE World Heavyweight Championship na WrestleManii 31.
Rekordy Royal Rumble.
Mężczyźni.
Najdłuższy spędzony czas w pojedynczym Royal Rumble matchu.
Wypisani są tylko wrestlerzy, którzy spędzili łącznie więcej niż pięćdziesiąt minut. Pogrubienie oznacza zwycięzcę tegorocznej walki. Stan na 2023.
Najdłuższy spędzony czas we wszystkich Royal Rumble matchach.
Wypisani są tylko wrestlerzy, którzy spędzili łącznie więcej niż trzy godziny. Stan na 2023.
Najkrótszy spędzony czas w pojedynczym Royal Rumble matchu.
Wypisani są tylko wrestlerzy, którzy spędzili dziesięć lub mniej sekund w pojedynczej walce. Stan na 2023.
(*) – oficjalne źródła WWE błędnie wskazują czas dwudziestu sekund.
Niewyeliminowani wrestlerzy.
W kilku przypadkach wrestlerzy brali udział w Royal Rumble matchu, lecz nie zostali wyeliminowani przez górną linę lub nie dotarli wcale do ringu. Ich czas spędzony w ringu wynosi zero sekund.
Największa liczba eliminacji w pojedynczym Royal Rumble matchu.
Wypisani są tylko wrestlerzy, którzy wyeliminowali minimum siedem osób. Stan na 2023:
Największa liczba eliminacji we wszystkich Royal Rumble matchach.
Wypisani są tylko wrestlerzy, którzy znajdują się w najlepszej dziesiątce. Stan na 2023:
Największa liczba udziałów w Royal Rumble matchach.
Wypisani są tylko wrestlerzy, którzy pojawili się minimum dziesięć razy. Stan na 2023:
Kobiety.
Najdłuższy spędzony czas w pojedynczym Royal Rumble matchu.
Wypisanych jest dziesięć wrestlerek, które spędziły najwięcej czasu w pojedynczym Royal Rumble matchu. Pogrubienie oznacza zwyciężczynię tegorocznej walki. Stan na 2023.
Najkrótszy spędzony czas w pojedynczym Royal Rumble matchu.
Wypisanych jest dziesięć wrestlerek, które spędziły najmniej czasu w pojedynczym Royal Rumble matchu. Stan na 2023.
Najdłuższy spędzony czas we wszystkich Royal Rumble matchach.
Wypisanych jest dziesięć wrestlerek, które spędziły najwięcej czasu we wszystkich Royal Rumble matchach. Stan na 2022.
Największa liczba eliminacji w pojedynczym Royal Rumble matchu.
Wypisane są tylko wrestlerki, które wyeliminowały minimum trzy osoby. Stan na 2022:
Dodatkowe Royal Rumble matche.
Poniżej znajduje się lista innych gal, podczas których zorganizowano Royal Rumble match, a nie należą do cyklu gal.
Wydania video.
W marcu 2007, WWE wydało kompletny DVD set box nazwany "Royal Rumble: The Complete Anthology", który zawierał każdą galę Royal Rumble (do edycji z 2007 roku).

</doc>
<doc id="1223453" url="https://pl.wikipedia.org/wiki?curid=1223453" title="Autostrada A210 (Niemcy)">
Autostrada A210 (Niemcy)

Autostrada A210 (niem. "Bundesautobahn 210 (BAB 210)" także "Autobahn 210 (A210)") – autostrada w Niemczech przebiegająca z zachodu na wschód pomiędzy Rendsburgiem a Kilonią w Szlezwiku-Holsztynie.

</doc>
<doc id="1223461" url="https://pl.wikipedia.org/wiki?curid=1223461" title="Ewangelos Mandzios">
Ewangelos Mandzios

Ewangelos (Wangelis) Mandzios (grc. Βαγγέλης Μάντζιος, ur. 22 kwietnia 1983 w Atenach) – grecki piłkarz występujący na pozycji napastnika, w sezonie 2012/2013 zawodnik azerskiego klubu Bakı FK.

</doc>
<doc id="1223462" url="https://pl.wikipedia.org/wiki?curid=1223462" title="Mohamed Sakho">
Mohamed Sakho



</doc>
<doc id="1223468" url="https://pl.wikipedia.org/wiki?curid=1223468" title="Autostrada A215 (Niemcy)">
Autostrada A215 (Niemcy)

Autostrada federalna A215 (), nazywana także odgałęzieniem kilońskim () – autostrada w Niemczech przebiegająca z północy na południe łącząc Kilonię z autostradą A7 w kierunku południowym w Szlezwiku-Holsztynie.
Na całej długości trasa jest czteropasowa – posiada dwie jezdnie po dwa pasy ruchu.

</doc>
<doc id="1223470" url="https://pl.wikipedia.org/wiki?curid=1223470" title="Simpsonowie (seria 1)">
Simpsonowie (seria 1)

Poniższa lista przedstawia 13 odcinków pierwszego sezonu serialu animowanego "Simpsonowie", oryginalnie wyemitowanego w amerykańskiej telewizji FOX. Odcinki w Polsce zostały zaprezentowane przez TVP1, Fox Kids, Canal+ oraz TV Puls.

</doc>
<doc id="1223471" url="https://pl.wikipedia.org/wiki?curid=1223471" title="Quick Step-Innergetic">
Quick Step-Innergetic



</doc>
<doc id="1223476" url="https://pl.wikipedia.org/wiki?curid=1223476" title="Wyświetlacze ciekłokrystaliczne">
Wyświetlacze ciekłokrystaliczne



</doc>
<doc id="1223479" url="https://pl.wikipedia.org/wiki?curid=1223479" title="Kasos">
Kasos

Kasos (gr. "Κάσος") – górzysta wyspa na Morzu Egejskim, należy do archipelagu Dodekanez, w Grecji. Populacja wyspy wynosi 990 mieszkańców (2001). W czasach antycznych wyspa stanowiła bezpieczny port dla Filistynów, i do dnia dzisiejszego załogi statków mogą znaleźć bezpieczne schronienie w trakcie sztormu. Oprócz tego wyspa słynęła w starożytności oraz za czasów Otomanów ze swoich marynarzy oraz ludzi związanych z morzem. Kasos nie należała do Grecji aż do roku 1948 kiedy wtedy wyspa została oficjalnie zaanektowana. W swojej historii wyspa należała m.in. do Turcji oraz Włoch. Gmina Kasos obejmuje również okoliczne wyspy z czego największe są Armatia oraz Makronisi. Łączna powierzchnia wyspy wynosi 69,5 km². Na wyspie występują jaskinie oraz złoża gipsu.
Ludność wyspy zajmuje się rybołówstwem.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Karpatos, w gminie Kasos.
Miasta na Kasos.
Fri (populacja 335 mieszkańców), Ajia Marina (populacja 393 mieszkańców), Panajia (populacja 17 mieszkańców), Poli (populacja 78 mieszkańców), Arwanitochori (populacja 167 mieszkańców)
Fri jest stolicą wyspy, posiada największy na wyspie port. Natomiast Ajia Marina jest największym miastem wyspy, posiada własne lotnisko, które jest wystarczająco duże, aby mogły na nim lądować samoloty ATR 42.

</doc>
<doc id="1223480" url="https://pl.wikipedia.org/wiki?curid=1223480" title="Con Funk Shun">
Con Funk Shun

Con Funk Shun – grupa muzyczna pochodząca ze Stanów Zjednoczonych, największą popularność zyskała w latach 70. i 80. ubiegłego stulecia.

</doc>
<doc id="1223481" url="https://pl.wikipedia.org/wiki?curid=1223481" title="Autostrada A226 (Niemcy)">
Autostrada A226 (Niemcy)

Autostrada A226 (niem. "Bundesautobahn 226 (BAB 226)" także "Autobahn 226 (A226)") – autostrada w Niemczech biegnąca z zachodu na wschód łącząc centrum Lubeki z autostradą A1 w Szlezwiku-Holsztynie.

</doc>
<doc id="1223482" url="https://pl.wikipedia.org/wiki?curid=1223482" title="William Swainson">
William Swainson

William Swainson (ur. 8 października 1789 w Londynie; zm. 6 grudnia 1855 w Fern Grove, posiadłości w dolinie rzeki Hutt (Nowa Zelandia)) – angielski ornitolog, zoolog i artysta.
Swainson zainteresował się przyrodą, studiując zbiory muszli i owadów swojego ojca. Po zaciągnięciu do brytyjskiego wojska ekspedycyjnego w 1806, znalazł się na Malcie i Sycylii, gdzie mógł studiować tamtejszą florę i faunę. W 1815 ze względów zdrowotnych powrócił do Anglii. Rok później został zaproszony do Linnean Society of London (Stowarzyszenia Linneusza), najstarszego istniejącego stowarzyszenia naukowego w dziedzinie przyrody. Następnie wyruszył w podróż do Brazylii, gdzie poświęcił czas badaniom tamtejszych zwierząt. W 1818 wrócił do Anglii wraz ze zbiorem obejmującym ponad 20 000 owadów, 1 200 roślin, 760 ptaków, jak i szkice 120 ryb. Jego przyjaciel William Elford Leach, który był dyrektorem oddziału zoologii Muzeum Brytyjskiego, zachwycił się talentem artystycznym Swainsona i zachęcił go do używania litografii w celu zilustrowania książki "Zoological Illustrations" (1820-23). W 1820 William Swainson został członkiem Royal Society.
W kolejnych latach Swainson napisał wiele książek, z których najbardziej wpływową była druga część "Fauna Boreali-Americana" (1831), którą wydał wraz z Johnem Richardsonem. Jako zwolennik systemu Quinarian w klasyfikacji biologicznej, którą stosował w swojej klasyfikacji ptaków, a która wkrótce okazała się naukowo bezpodstawną, stracił wkrótce reputację w kręgach zoologów.
W 1841 wyemigrował do Nowej Zelandii, aby zostać farmerem, jednak nie powiodło mu się ze względu na konflikt między tubylczymi Maorysami a brytyjskimi osadnikami zwany Hutt Valley Campaign (Kampanią w Dolinie Hutt). Maorysi rościli sobie prawo do ziemi jego posiadłości, którą nabył od New Zealand Company. W 1851 popłynął do Australii, gdzie przejął pozycję eksperta od botaniki w administracji stanu Wiktoria. Jednak i ta praca nie przyniosła mu sukcesu, gdyż brakowało mu wiedzy o botanice. Wrócił więc w 1855 do Nowej Zelandii, gdzie wkrótce potem zmarł w swojej posiadłości.
Spuścizna zoologiczna Swainsona.
Swainson opisał wiele rodzin ptaków, m.in. jemiołuszkowate (Bombycillidae), strzyżyki (Troglodytidae), fletówki (Pachycephalidae) (w 1831), hoacyny (rodzinę - Opisthocomidae i rząd - Opisthocomiformes), wireonkowate (Vireonidae) i miodowody (Indicatoridae) (w 1837) oraz ponad 130 gatunków ptaków, m.in.: czyża czerwonego ("Carduelis cucullata") (1820), zapylaka białosternego ("Campylopterus ensipennis") (1822), węglarza czarnego ("Pyriglena atra") (1825), wilgowrona cienkodziobego ("Quiscalus palustris") (1827), czy brzytwodzióba indyjskiego ("Rynchops albicollis") (1838). 
Na cześć Swainsona jego imieniem nazwano też kilka gatunków ptaków:
oraz kilka podgatunków:
Ponadto angielska nazwa drozdka okularowego ("Catharus ustulatus" brzmi "Swainson's Thrush", a francuska nazwa podgatunku ("Trichoglossus haematodus moluccanus") lorysy górskiej ("Trichoglossus haematodus") – "Loriquet de Swainson".
Imię Swainsona nosi też kilka gatunków ssaków i owadów, m.in. "Antechinus swainsonii" (ssak z rodziny niełazowatych), czy "Euploea swainson" (motyl z Indonezji i Filipin).

</doc>
<doc id="1223485" url="https://pl.wikipedia.org/wiki?curid=1223485" title="Produkt uogólniony">
Produkt uogólniony



</doc>
<doc id="1223489" url="https://pl.wikipedia.org/wiki?curid=1223489" title="Sebastian Prödl">
Sebastian Prödl

Sebastian Prödl (ur. 21 czerwca 1987 w Grazu) – austriacki piłkarz grający na pozycji obrońcy. Od 2015 jest zawodnikiem Watfordu.
Kariera klubowa.
Sturm Graz.
Jest wychowankiem akademii Sturmu Graz. Do kadry pierwszego zespołu dołączył w 2006 roku. W rozgrywkach T-Mobile Bundesligi zadebiutował 9 grudnia 2006 w przegranym meczu przeciwko SV Mattersburg (0:1). Pierwsze ligowe trafienie zanotował 9 maja 2007 w wygranym 1:0 spotkaniu przeciwko Rheindorfowi Altach. W sumie w barwach Sturmu Graz rozegrał 43 mecze ligowe, w których zdobył 4 bramki.
Werder Brema.
W lipcu 2008 roku odszedł za około 2,5 miliona euro do niemieckiego Werderu Brema. W Bundeslidze zadebiutował 16 sierpnia 2008 w meczu przeciwko Arminii Bielefeld (2:2). W sezonie 2008/2009 dotarł wraz z Werderem do finału Pucharu UEFA. Pierwszego ligowego gola zdobył w sezonie 2009/2010 – 27 lutego 2010 w meczu przeciwko 1. FSV Mainz 05 (2:1).
Watford.
1 czerwca 2015 podpisał 5-letni kontrakt z Watfordem
Reprezentacja.
Prödl był zawodnikiem dwu austriackich kadr narodowych: U-19 i U-20. Z tą ostatnią uczestniczył w 2007 roku w Mistrzostwach Świata U-20 w Kanadzie.
W seniorskiej reprezentacji Austrii zadebiutował 30 maja 2007 w meczu przeciwko Szkocji (0:1), który został rozegrany w Wiedniu. W 2008 roku został powołany na EURO 2008. Podczas meczu z Polską za faul na nim, sędzia Howard Webb podyktował rzut karny wykorzystany przez Ivicę Vasticia.

</doc>
<doc id="1223495" url="https://pl.wikipedia.org/wiki?curid=1223495" title="Krata zupełna">
Krata zupełna



</doc>
<doc id="1223497" url="https://pl.wikipedia.org/wiki?curid=1223497" title="Bank Pocztowy">
Bank Pocztowy

Bank Pocztowy SA – bank komercyjny w Polsce, oferujący usługi finansowe dla klientów indywidualnych z uzupełniającą ofertą dla mikro- i małych przedsiębiorstw, w placówkach sieci własnej oraz w placówkach Poczty Polskiej.
Bank Pocztowy powstał w 1990 roku w Bydgoszczy. Ideą leżącą u podstaw jego utworzenia było reaktywowanie tradycji bankowości pocztowej w Polsce. Akcjonariusze banku to: Poczta Polska S.A. (75% minus 10 akcji) oraz PKO BP (25% plus 10 akcji). Bank Pocztowy posiada największą w Polsce sieć dystrybucji usług finansowych, dzięki strategicznemu partnerstwu ze swoim większościowym akcjonariuszem.
Historia.
Bank Pocztowy w latach 90. pełnił rolę banku rozliczeniowego obsługującego głównie samorządy i przedsiębiorstwa. Stopniowo oferował on jednak coraz więcej usług dla klientów detalicznych. W oparciu o sieć sprzedaży Poczty Polskiej oraz oddziały i placówki własne bank zaczął docierać do coraz szerszej grupy klientów. Równocześnie rozpoczęto wprowadzanie nowych produktów. W 1999 pełna obsługa kont osobistych GIRO możliwa była we wszystkich urzędach pocztowych, a sam rachunek został uzupełniony o kartę Visa Electron.
W 2000 nastąpił podział rachunków GIRO na Giro Nestor i Giro Standard (w 2005 zmieniły one nazwę na Pocztowe Konto Nestor i Pocztowe Konto Standard). W 2006 podpisana została umowa pomiędzy Bankiem Pocztowym a Pocztą Polską, która określała zasady współpracy w obszarze bankowych usług detalicznych. W ramach jej postanowień do końca 2009 r. na Poczcie Polskiej wyodrębniono ponad 2 tys. Pocztowych Stanowisk Finansowych, które usprawniły obsługę klientów Banku przez pracowników placówek pocztowych.
W 2007 Bank Pocztowy uruchomił serwis bankowości elektronicznej: Pocztowy24 oraz PocztowySMS. W 2009 r. dostęp do bankowości elektronicznej uzyskali klienci instytucjonalni.
W 2010 Bank Pocztowy zaoferował klientom możliwość bezpłatnego korzystania z kont osobistych – Pocztowego Konta Standard i Pocztowego Konta Nestor. Dzięki sukcesywnie wprowadzanym zmianom i rozwojowi sieci sprzedaży, w lutym 2010 r. liczba klientów banku przekroczyła 500 tys., a w październiku 2011 r. – 1 mln.
Liczba rachunków ROR dla klientów indywidualnych w II kwartale 2016 roku wyniosła ok. 863 tys. sztuk. Daje to bankowi 11. miejsce w Polsce.
W lipcu 2017 udostępnił swą internetową markę EnveloBank, która w 2021 została wykorzystana do migracji klientów do nowego systemu bankowości mobilnej i internetowej.
Od grudnia 2020 bank realizował przyspieszoną transformację cyfrową i zmianę modelu biznesowego polgającą na wdrażaniu nowych systemów informatycznych i usług cyfrowych, w tym wymianę wszystkich kart płatniczych na karty Mastercard, wdrożenie jako pierwszy bank w Polsce karty płatniczej biometrycznej.
W 2022 posiadał 132 placówek (w tym 103 mikrooddziały – filie) zlokalizowane w placówkach pocztowych. Ważną rolę odgrywała sieć Poczty Polskiej licząca przeszło 4700 punktów, w których można korzystać z usług i produktów Banku Pocztowego. Ponadto Poczta w ramach swoich placówek posiadłaa 200 wyodrębnionych punktów obsługi klienta (PPD) z dedykowanymi usługom finansowym (kredyty) i ubezpieczeniowym pracownikami – w sumie z mikrooddziałami banku na Poczcie jest sieć 330 profesjonalnych placówek bankowo-ubezpieczeniowych.

</doc>
<doc id="1223500" url="https://pl.wikipedia.org/wiki?curid=1223500" title="Drastic Fantastic">
Drastic Fantastic

Drastic Fantastic to drugi studyjny album szkockiej piosenkarki KT Tunstall, wydany przez Virgin Records w 2007 roku. Singlami z tej płyty są: "Hold On", "Saving My Face" oraz "If Only".

</doc>
<doc id="1223505" url="https://pl.wikipedia.org/wiki?curid=1223505" title="El Caminito del Rey">
El Caminito del Rey

El Caminito del Rey (skr. El Camino del Rey, 'Ścieżka Króla') − szlak pieszy ciągnący się wzdłuż stromych ścian wapiennego wąwozu w parku narodowym Desfiladero de los Gaitanes, nieopodal miejscowości El Chorro, w hiszpańskiej prowincji Málaga. 
Dnem wąwozu płynie rzeka Guadalhorce, zaś obie ściany wąwozu stanowią pionowe urwiska skalne osiągające wysokość ponad 100 metrów. Ścieżka Króla prowadzi w większości prawą ścianą wąwozu (prawy brzeg rzeki), po betonowych platformach przytwierdzonych stalowymi wysięgnikami do skały, często na wysokości kilkudziesięciu metrów ponad dnem wąwozu. Przeciwległa (lewa) ściana wąwozu jest w kilku miejscach przecięta mostami i wykutymi w skale tunelami, którymi wiedzie linia kolejowa. 
Historia.
W roku 1901 pracownicy przedsiębiorstw "Salto del Chorro" i "Salto del Gaitanejo" (budujących zaporę wodną) potrzebowali drogi łączącej wlot i wylot wąwozu, aby zapewnić transport materiałów. Prace przy budowie trwały 4 lata i zostały ukończone w roku 1905. W roku 1921 król Alfonso XIII miał przebyć tę niebezpieczną drogę w czasie uroczystości otwarcia zapory wodnej "Conde del Guadalhorce". Od tego czasu szlak ten jest nazywany Ścieżką Króla.
W związku z faktem, iż szlak przez wiele lat nie był remontowany, jego stan pogarszał się stopniowo, co stwarzało ryzyko wypadków. Po czterech śmiertelnych wypadkach w latach 1999 i 2000 lokalne władze zamknęły wejścia na "El Caminito" − na obu końcach szlaku rozmontowano część platform. Pomimo obowiązującego zakazu, Ścieżka Króla była nadal często uczęszczana przez dysponujących odpowiednim sprzętem wspinaczy. 
W roku 2014 lokalne władze (Junta de Andalucía) przeprowadziły opiewający na kwotę 7 mln euro kompleksowy remont tej zabytkowej trasy. Ponowne otwarcie szlaku nastąpiło w marcu 2015 roku.
Trasa szlaku.
Wejście na Ścieżkę Króla znajduje się w miejscowości Ardales (wejście północne) i kończy się w El Chorro (wejście południowe). Trasa ma długość 7,7 kilometra i przejść ją można w około 4 godziny. Trasa nie zatacza kręgu i podzielić można ją na kilka etapów. Pierwszy etap, o długości 1,5 kilometra rozpoczyna się u wejścia do tunelu i kończy przy kasie biletowej. Drugi etap to trasa biegnąca wzdłuż zalewu Conde de Guadalhorce i w otoczeniu starych konstrukcji służących do zapory wodnej. Kolejny, ten najbardziej spektakularny w widoki odcinek szlaku biegnie wzdłuż wapiennego wąwozu Desfiladero de los Gaitanes na wysokości nawet powyżej 100 metrów n.p.m. Jego największą atrakcją jest wiszący nad przepaścią most Puente Colgante del Caminito del Rey. Ostatni odcinek mający 2,1 kilometra kończy się tuż obok stacji kolejowej El Chorro na trasie Malaga - Kordoba.
Trasa uważana do 2015 roku za niebezpieczną, także ze względu na przypadki śmiertelne, po renowacji i otwarciu dla turystów przestała budzić trwogę. Wciąż przyciąga jak magnes amatorów wspinaczek górskich, których można spotkać podczas wycieczki na ścieżce. Na Ścieżce znajdują się tablice informacyjne o faunie i florze regionu oraz wskazują odległość pokonaną i do pokonania.

</doc>
<doc id="1223508" url="https://pl.wikipedia.org/wiki?curid=1223508" title="Étoile Sportive du Sahel">
Étoile Sportive du Sahel

Étoile Sportive du Sahel (arab. لنـجـم الرياضي الساحلي) – tunezyjski klub piłkarski, grający obecnie w pierwszej lidze, mający siedzibę w mieście Susa, leżącym nad Morzem Śródziemnym.
Historia.
Klub został założony 11 maja 1925 roku podczas zebrania we francusko-arbaskiej szkole mieszczącej się przy ulicy Laroussi Zarrouk w mieście Susa. Pierwszym prezesem klubu został Chedli Boujemla. Pojawił się jednak problem z nazwą - odrzucono La Oussienne i La Musulmane i ostatecznie ochrzczono klub nazwą "L'Etoile Sportive". Oficjalna inauguracja klubu i zatwierdzenie przez administrację miały miejsce 17 lipca. W marcu 1926 Ali Larbi został szefem sekcji piłkarskiej, która weszła w skład Fédération Tunisienne de Football.
Swój pierwszy tytuł mistrza Tunezji Étoile Sportive du Sahel wywalczył w 1950 roku, kiedy Tunezja była jeszcze francuską kolonią. Do 2007 roku zdobywał ten tytuł jeszcze ośmiokrotnie. W XXI wieku osiągnął większość ze swoich sukcesów międzynarodowych. W 2004 i 2005 roku dwukrotnie z rzędu dochodził do finału Afrykańskiej Ligi Mistrzów, jednak dwukrotnie przegrywał w nim - za pierwszym razem z nigeryjską Enyimbą (2:1, 1:2, karne 3:5), a za drugim z egipskim Al-Ahly Kair (0:0, 0:3). W 2007 roku po raz trzeci dotarł do finału tych rozgrywek i tym razem okazał się lepszy w dwumeczu od Al-Ahly (0:0, 3:1).

</doc>
<doc id="1223516" url="https://pl.wikipedia.org/wiki?curid=1223516" title="Etoile Sportive du Sahel">
Etoile Sportive du Sahel



</doc>
<doc id="1223518" url="https://pl.wikipedia.org/wiki?curid=1223518" title="Étoile du Sahel">
Étoile du Sahel



</doc>
<doc id="1223520" url="https://pl.wikipedia.org/wiki?curid=1223520" title="Qtrax">
Qtrax

Qtrax – legalna sieć P2P sponsorowana reklamami, w której użytkownicy mogą ściągać utwory muzyczne za darmo.
Serwis został ogłoszony w 2008 roku na konferencji "Midem", podczas której firma ogłosiła, że podpisała umowy z czterema największymi wytwórniami muzycznymi: EMI, SonyBMG, Universal Music Group i Warner Music Group, jednak wszystkie cztery wytwórnie zaprzeczyły, iż doszło do podpisania umowy. Firma również twierdzi, że będzie udostępniała 25 000 000 utworów, mimo że uważa się, iż jedynie 6 000 000 utworów jest dostępnych w cyfrowym formacie.

</doc>
<doc id="1223522" url="https://pl.wikipedia.org/wiki?curid=1223522" title="TP SA">
TP SA



</doc>
<doc id="1223523" url="https://pl.wikipedia.org/wiki?curid=1223523" title="Dno podwójne">
Dno podwójne

Dno podwójne – element kadłuba statku wodnego składający się z poszycia dna zewnętrznego, usztywnień (denniki, wzdłużniki denne) oraz poszycia dna wewnętrznego. Dno wewnętrzne, przyspawane do górnej powierzchni denników i wzdłużników, usztywnia strukturę, pozwalając na zastosowanie denników i wzdłużników o mniejszej wysokości.
Przestrzeń dna podwójnego, podzielona grodziami, jest wykorzystywana jako zbiorniki paliwa (o ile pozwalają na to przepisy), wody balastowej oraz słodkiej i inne.
W przypadku wejścia statku na mieliznę i uszkodzenia dna zewnętrznego, dno podwójne zabezpiecza pozostałą część kadłuba przed dostaniem się wody.

</doc>
<doc id="1223524" url="https://pl.wikipedia.org/wiki?curid=1223524" title="Flavia de Oliveira">
Flavia de Oliveira

Flavia de Oliveira (ur. 17 lipca 1984 w Brazylii) – modelka. W Stanach Zjednoczonych zadebiutowała w 2002 r., a popularność zdobyła po występie w 2006 r. na pokazie Victoria’s Secret, po dobrych opiniach po pokazie została zaproszona też w 2007 r. Prezentowała produkty takich przedsiębiorstw jak Dior, Valentino, Missoni, Elie Saab i Chanel. Występowała również na pokazach takich projektantów jak Dolce &amp; Gabbana czy Salvatore Ferragamo.

</doc>
<doc id="1223525" url="https://pl.wikipedia.org/wiki?curid=1223525" title="Piotr Borowy">
Piotr Borowy

Piotr Borowy (ur. 28 maja 1858 w Rabczycy, zm. 18 stycznia 1932 w Lipnicy Wielkiej) – polski działacz ludowy i niepodległościowy, członek polskiej delegacji na konferencji pokojowej w Paryżu w 1919 r. i do prezydenta Stanów Zjednoczonych Woodrowa Wilsona w sprawie przyłączenia Orawy i Spisza do Polski.
Był samoukiem, szczególnie interesowały go książki o tematyce religijnej, był doskonałym mówcą. Prowadził on ascetyczny styl życia. Szerzył na Orawie wiarę katolicką, kulturę polską i patriotyzm.
Borowego, człowieka o dużym autorytecie społecznym, nazywano „Gazdą orawskim”, „Przykładnym Naśladowcą Chrystusa”, „Katolickim Patriotą”, „Apostołem Orawy” i orędownikiem „prowdy, piykna i dobroci”.
Życiorys.
W 1882 roku w Rabczycy założył rodzaj „chłopskiego klasztoru”, gdzie ślubowano czystość, ubóstwo i posłuszeństwo. Później ze względu na trudną sytuację materialną wyjechał na półtora roku do Stanów Zjednoczonych. Po powrocie otworzył warsztat introligatorski i sprzedawał po jarmarkach książki, które sam oprawiał. Sam też napisał kilka książek, w których piętnował upadek moralności i pijaństwo. Później pisał też książki o tematyce politycznej, a także bajki i poematy (m.in. "Mowy", "Rozmyślania człowieka o sprawach Boskich", "Złote myśli"). Zajmował się problematyką polskości Orawy i Spisza.
Od 19 marca do 15 kwietnia 1919 roku wraz z Wojciechem Halczynem, księdzem Ferdynandem Machayem i dr Kazimierzem Rouppertem przebywał jako delegat ludności polskiej ze Spisza i Orawy na konferencji pokojowej w Paryżu. Po podziale Orawy w 1920 roku, kiedy Rabczyca przypadła Czechosłowacji, przeniósł się do Lipnicy Wielkiej, gdzie zamieszkał w maleńkim domku. Prowadził tam działalność misjonarską. Uznawany był za wielki autorytet. W wieku 70 lat zaczął spisywać swoje mowy – nauki. Po jego śmierci ksiądz Ferdynand Machay wydał drukiem jego książkę: "Sąd grzesznika sam nad sobą. Z drzeworytami Stanisława Jakubowskiego".
Pochowany został na cmentarzu przykościelnym w Lipnicy Wielkiej. W 1929 roku prezydent RP Ignacy Mościcki (podczas wizyty w Jabłonce) odznaczył Borowego Krzyżem Kawalerskim Orderu Odrodzenia Polski. Ksiądz infułat Ferdynand Machay starał się o beatyfikację Borowego. 
Upamiętnienie.
30 lipca 1933 roku na kościele w Lipnicy Wielkiej odsłonięto tablicę upamiętniającą Piotra Borowego. We wrześniu 1939 r., po wkroczeniu tu wojsk Słowacji osunęli ją i wywieźli nacjonaliści słowaccy. 24 maja 1992 odsłonięto nową tablicę. Kazanie o działalności Borowego wygłosił w czasie uroczystości ks. Józef Tischner. .
Imieniem Borowego nazwano Konkurs Literacki na utwór o tematyce orawskiej organizowany od ok. 1980 roku przez Orawski Park Etnograficzny w Zubrzycy Górnej. W 2002 roku, w 70-lecie jego śmierci, Towarzystwo Miłośników Orawy wyemitowało pamiątkowy medal z jego podobizną.
W Krakowie, na Zwierzyńcu, jego imieniem nazwano ulicę. Imię Piotra Borowego nosi też jedna z ulic Jabłonki.
W centrum Lipnicy Wielkiej wybudowano Plac Piotra Borowego.
Upamiętniony jest na Pomniku Niepodległości w Podsarniu, odsłoniętym 23 listopada 2018 r. przez Prezydenta Andrzeja Dudę oraz tabliczką na Murze Orawskich Ojców Niepodległości w Lipnicy Wielkiej, odsłoniętym 4 lipca 2020 r.

</doc>
<doc id="1223526" url="https://pl.wikipedia.org/wiki?curid=1223526" title="Souleymane Dembélé">
Souleymane Dembélé

Souleymane Dembélé (ur. 3 września 1984 w Bamako) – malijski piłkarz grający na pozycji lewego pomocnika.
Kariera klubowa.
Dembélé urodził się w Bamako. Piłkarską karierę rozpoczął w klubie Stade Malien, wywodzącego się z tego miasta i w 2003 roku zadebiutował w lidze malijskiej. W 2005 roku odszedł do Djoliby AC, także pochodzącej z Bamako. W latach 2008-2009 wywalczył dwa mistrzostwa Mali i dwa Puchary Mali. Latem 2009 odszedł do marokańskiego FUS Rabat.
Kariera reprezentacyjna.
W reprezentacji Mali Dembélé zadebiutował w 2007 roku. W 2008 został powołany przez selekcjonera Jeana-François Jodara na Puchar Narodów Afryki 2008.

</doc>
<doc id="1223527" url="https://pl.wikipedia.org/wiki?curid=1223527" title="Ami Argand">
Ami Argand

Ami Argand (właśc. François Pierre Amédée Argand; (ur. 5 lipca 1750 w Genewie, zm. 14 października 1803 tamże, niektóre źródła podają jako miejsce jego śmierci Londyn) – genewski fizyk i chemik, konstruktor, wynalazca.
Życiorys.
Pochodził z tradycyjnej mieszczańskiej, protestanckiej rodziny genewskiej. Był dziewiątym spośród 10 dzieci zegarmistrza Jean-Louisa. Studiował w Genewie, początkowo literaturę. Później, pod wpływem wybitnego przyrodnika epoki, H.-B. de Saussure’a, zgłębiał tajniki fizyki i chemii na wydziale filozoficznym. Z polecenia tego ostatniego, od 1775 r. kontynuował studia w Paryżu pod kierunkiem Lavoisiera i Fourcroya.
Od 1780 r. kierował uruchomieniem wielkiej destylarni w Mèze w Langwedocji. Oparta na udoskonalonych przez Arganda metodach destylacji, przez następne 30 lat była największym producentem brandy we Francji. Argand został mianowany przez króla superintendentem wszystkich destylarni we Francji. Wzbogacony, w 1783 r. wrócił do Genewy.
Około 1782 r. opracował lampę olejową z oryginalnym knotem w postaci pustej w środku rurki oraz podwójnym obiegiem powietrza (powietrze omywało knot z zewnątrz i wewnątrz – tzw. "palnik Arganda", franc. "bec d’Argand"). Dawała ona 10-12 razy więcej światła niż świeca i kilka razy więcej niż tradycyjna lampa z pełnym knotem. W tym samym roku uruchomił produkcję takich lamp w manufakturze założonej w Londynie. Po połączeniu palnika Arganda z bocznym zbiornikiem paliwa powstała nowoczesna lampa, którą w nieco innej wersji konstrukcyjnej rozpowszechnił wkrótce paryski farmaceuta Antoine Quinquet, dodając szklaną osłonkę płomienia (stąd nazwa kinkiet). W 1787 r. Argand uruchomił następną manufakturę w Versoix nad Jeziorem Genewskim, jednak brak praw patentowych we Francji i rozwój konkurencji podrabiającej jego wynalazki doprowadziły go wkrótce na skraj ruiny.
W 1783 r. prowadził w Lyonie wraz z braćmi Montgolfier eksperymenty aerostatyczne z balonami na ogrzane powietrze. Był również autorem pomysłu napełniania balonów gazem lżejszym od powietrza (wodorem). Wraz z braćmi uczestniczył też w Paryżu w budowie papierowego balonu na ogrzane powietrze, którym 19 września 1783 r. kogut, kaczka i baran, jako pierwsze istoty żywe, odbyły trwający 8 minut lot na wysokość 500 metrów.
W 1792 r. wraz z Josephem Montgolfierem wynalazł taran hydrauliczny, a następnie wprowadził szereg udoskonaleń do zgrzeblarek i przędzarek bawełny. W Versoix wybudował także destylarnię, której zabudowania (tzw. "Maison Ferrier") przetrwały do dziś i były obiektem badań historyków techniki.
Prace Arganda od ok. 1810 r. kontynuował jego kuzyn i uczeń, Isaac-Ami Bordier-Marcet.
Palniki Arganda składające się z szeregu (od 4 do 6) koncentrycznych knotów, wysuwanych mechanizmem zegarowym, uzupełnione o reflektor przez Winslowa Lewisa, były stosowane jako źródło światła w latarniach morskich powstających w XIX w. (zob. latarnia morska Rozewie – muzeum latarnictwa) – do czasu zastąpienia prostszą i tańszą w eksploatacji lampą naftową.
Linki zewnętrzne.
opis działania palnika Arganda zmodernizowanego przez Winslowa Lewisa ang.

</doc>
<doc id="1223528" url="https://pl.wikipedia.org/wiki?curid=1223528" title="Souleymane Dembele">
Souleymane Dembele



</doc>
<doc id="1223529" url="https://pl.wikipedia.org/wiki?curid=1223529" title="Witalij Pawłow">
Witalij Pawłow

Witalij Grigorjewicz Pawłow, ros. Виталий Григорьевич Павлов (ur. 30 września 1914 w Barnaule, zm. 11 kwietnia 2005 w Moskwie) – generał major, funkcjonariusz radzieckich służb specjalnych KGB, szef przedstawicielstwa KGB w Polsce.
Życiorys.
Po ukończeniu szkoły (1930), pracował w Zakładach Naprawy Parowozów w Barnaule. W 1938 został absolwentem Sybirskiego Instytutu Drogownictwa (Сибирский автодорожный институт) w Omsku, i wcielony do pracy w organach NKWD ZSRR. Skierowany na Kurs przy Centralnej Szkole NKWD oraz do Szkoły Specjalnego Znaczenia (Школa особого назначения) Gł. Zarządu BP NKWD. Po ich ukończeniu powierzono mu funkcję stażysty Sekcji Amerykańskiej 5 Wydziału, detektywa, zastępcy naczelnika 1 Sekcji 5 Wydziału GZBP NKWD (1940).
W czasie II wojny światowej jako z-ca nacz. 2 Sekcji 3 Wydziału I Zarządu NKWD, m.in. przebywał pod przykryciem kuriera dyplomatycznego w USA (operacja „Śnieg”).
Kierował rezydenturą NKWD/NKGB w Kanadzie (1942–1945), zajmując oficjalnie stanowisko I sekretarza i kierującego Wydziałem Konsularnym Poselstwa ZSRR. W 1945 został uznany za osobę non grata i wydalony z Kanady. Pełnił funkcję nacz. Sekcji Wydziału Informacyjnego I Zarządu Gł. MGB (1946–), st. pomocnikiem nacz. 1 Wydziału 5 Zarządu, st. pomocnikiem nacz., z-cą nacz., nacz. Wydz. Amerykańskiego Wywiadu Nielegalnego Komitetu Informacji przy RM ZSRR (1949-1952), nacz. 1 Wydziału I Zarządu I Zarządu Gł. MGB ZSRR (1952–1953), nacz. Wydziału Nielegalnego, z-cą nacz. 1 Wydziału II Zarz. Gł. MWD (1953–1954); w 1954 kontrolował rezydentury w Austrii, we Włoszech, Szwajcarii, Francji i Belgii; z-ca nacz., nacz. Zarządu Specjalnego I Zarz. Gł. KGB (1959–1961), z-ca nacz. I Zarz. Gł. KGB (1961–1966); rezydentem KGB w Austrii (1966-1970), nacz. Instytutu KGB im. Andropowa (Краснознамённый имени Ю. В. Андропова институт КГБ СССР) (1971–1973); kierownikiem Grupy „Narew” KGB w Warszawie (1973–1984). W 1984 został awansowany na generała. W 1987 przeszedł na emeryturę.
W książce pt. „Byłem rezydentem KGB” opisał kulisy swojej pracy.
Odznaczenia.
I medale.

</doc>
<doc id="1223532" url="https://pl.wikipedia.org/wiki?curid=1223532" title="James Farentino">
James Farentino

James Farentino, właściwie James Ferrantino (ur. 24 lutego 1938 w Brooklynie, zm. 24 stycznia 2012 w Los Angeles) – amerykański aktor telewizyjny, teatralny i filmowy.
Życiorys.
Wczesne lata.
Urodził się w Brooklynie, w dzielnicy Nowego Jorku jako syn Helen (z domu Enrico) i projektanta mody Anthony’ego Ferrantino. Jego rodzina była pochodzenia włoskiego. Ukończył nowojorską American Academy of Dramatic Arts na Manhattanie.
Kariera.
W 1961 zadebiutował na Broadwayu jako Pedro w sztuce Tennessee Williamsa "Noc iguany" ("The Night of the Iguana") z Bette Davis. Po występie w serialach - CBS "Alfred Hitchcock przedstawia" ("The Alfred Hitchcock Hour", 1962), "Obrońcy" ("The Defenders") oraz ABC "Nagie miasto" ("Naked City", 1962). Trafił też na kinowy ekran w horrorze "Psychomania" ("Violent Midnight", 1963). Wystąpił w telewizyjnej adaptacji sztuki Arthura Millera CBS "Śmierć komiwojażera" ("Death of a Salesman", 1966) jako Happy Loman z udziałem Gene’a Wildera.
W 1966 zdobył nominację do Złotego Globu za rolę Teda w komedii Briana G. Huttona "The Pad ... And How to Use It". W komediodramacie "Ja, Natalia" ("Me, Natalie", 1969) z Alem Pacino zagrał młodego artystę Davida Harrisa, w którym zakochuje się kelnerka w klubie nocnym. W 1972 powrócił na Broadway w roli Stanleya Kowalskiego w spektaklu Tennessee Williamsa "Tramwaj zwany pożądaniem", za którą zdobył nagrodę Theatre World. W 1973 wystąpił także na deskach w Chicago w przedstawieniu "Lot nad kukułczym gniazdem". Za telewizyjną biblijną postać Szymona Piotra w miniserialu NBC Franco Zeffirelliego "Jezus z Nazaretu" ("Jesus of Nazareth", 1977) otrzymał nominację do nagrody Emmy. Zagrał generała Juana Peróna w telewizyjnym dramacie historycznym NBC "Evita Perón" (1981) u boku Faye Dunaway. Wcielił się w lekarza doktora Nicholasa 'Nicka' Toscanniego w operze mydlanej ABC "Dynastia" ("Dynasty", 1981-1982). Pojawił się w serialu ABC "Błękitny grom" ("Blue Thunder", 1984) jako pilot helikoptera oraz w komedii kryminalnej Bruce’a Beresforda "Jej alibi" ("Her Alibi", 1989) w roli prokuratora okręgowego i przeciwnika głównego bohatera (Tom Selleck).
Wystąpił w sitcomie ABC "Julie" (1992) w roli męża tytułowej bohaterki granej przez Julie Andrews oraz serialach NBC "Ostry dyżur" ("ER", 1996) jako Ray Ross, odstręczający ojciec Douga (George Clooney) i Aarona Spellinga "Melrose Place" (1998) w roli pana Becka.
Życie prywatne.
Był czterokrotnie żonaty; z Elizabeth Ashley (od 1 września 1962 do 1965), aktorką Michele Lee (od 20 lutego 1966 do 1982), z którą ma syna Davida (ur. 6 lipca 1969), aktorką Debrah Mullowney (1985-1988) i Stellą Farentino (3 sierpnia 1994-1998). Spotykał się z Tiną Sinatrą (1998-1993), córką i najmłodszym dzieckiem Franka Sinatry.
W dniu 23 lutego 1991 w Vancouver, w prowincji Kolumbii Brytyjskiej został aresztowany przez Kanadyjską Królewską Policję Konną za posiadanie 3,2 gramów kokainy w jego pokoju hotelowym. 30 lipca 1993 roku był aresztowany za naruszenie wolności osobistej. Miał też problemy z nadużywaniem alkoholu.

</doc>
<doc id="1223536" url="https://pl.wikipedia.org/wiki?curid=1223536" title="Franz von Eckert">
Franz von Eckert



</doc>
<doc id="1223540" url="https://pl.wikipedia.org/wiki?curid=1223540" title="Ajjawali">
Ajjawali

Ajjawali (, trl. "ayyāvaḻi", "ajjavazhi", dosł.: „droga ojca”, "droga mistrza") – ruch religijny w łonie hinduizmu, popularny zwłaszcza w indyjskim stanie Tamil Nadu. Wyznawcy wierzą, że ruch ajjawali założyła ziemska inkarnacja Wisznu-Narajany.
Teksty sakralne.
Do ścisłego kanonu zalicza się utworzone w języku tamilskim:
Centra kultu.
Święte miejsca nazywane "pathi" stanowią najważniejsze centra kultu. Świątynia w Swamithope pathi jest główną siedzibą władz ruchu. Pięć pati (Pańćapathi) to:

</doc>
<doc id="1223545" url="https://pl.wikipedia.org/wiki?curid=1223545" title="Liberian Girl">
Liberian Girl

Liberian Girl – piosenka Michaela Jacksona, wydana na singlu, ostatnim pochodzącym z albumu "Bad" (1987). Singiel został wydany jedynie w Europie i Australii. Jackson zadedykował utwór swojej przyjaciółce Elizabeth Taylor.
W utworze słychać kobiecy głos mówiący w języku suahili. Partie te wykonywała Letta Mbulu, wokalistka jazzowa z Południowej Afryki.
Teledysk.
Teledysk wyreżyserował Jim Yukich, udział w nim wzięło wielu przyjaciół Jacksona. W kolejności alfabetycznej byli to:
Pod koniec teledysku pojawia się sam Jackson.

</doc>
<doc id="1223550" url="https://pl.wikipedia.org/wiki?curid=1223550" title="Suchá hora">
Suchá hora



</doc>
<doc id="1223552" url="https://pl.wikipedia.org/wiki?curid=1223552" title="Komputer-zombi">
Komputer-zombi



</doc>
<doc id="1223555" url="https://pl.wikipedia.org/wiki?curid=1223555" title="Hladovka">
Hladovka



</doc>
<doc id="1223558" url="https://pl.wikipedia.org/wiki?curid=1223558" title="Miastomuzyki">
Miastomuzyki



</doc>
<doc id="1223560" url="https://pl.wikipedia.org/wiki?curid=1223560" title="Pęknięcia przechodzące">
Pęknięcia przechodzące

Pęknięcia przechodzące - wada drewna z grupy pęknięć występująca w drewnie wszystkich gatunków drzew.
Pęknięcia głębokie bardzo często spowodowane są nieprawidłowym ścięciem drzewa. Pęknięcia wychodzą z czoła na pobocznicę pnia w dwóch przeciwległych miejscach. Jeżeli pęknięcie przebiega przez całą średnicę drewna okrągłego, pęknięcie takie nazywa się rozłupem, gdy pęknięcie przebiega po cięciwie - odłupem.

</doc>
<doc id="1223567" url="https://pl.wikipedia.org/wiki?curid=1223567" title="Cień figury (heraldyka)">
Cień figury (heraldyka)

Cień figury – pojęcie używane w heraldyce w celu opisania figury pospolitej lub heraldycznej nie posiadającej własnej barwy ale przedstawionej w postaci konturów oraz linii pomocniczych służących do podkreślenia jej kształtu.
Inne określenia to: figura barwy (własnego) cienia, barwy tła, przeźroczysta lub bezbarwna.

</doc>
<doc id="1223568" url="https://pl.wikipedia.org/wiki?curid=1223568" title="Stubła">
Stubła

Stubła () – rzeka na Polesiu, lewy dopływ Horynia. Długość – 62 km. Powierzchnia zlewiska – 593 km².
Miasto nad Stubłą – Klewań.

</doc>
<doc id="1223570" url="https://pl.wikipedia.org/wiki?curid=1223570" title="Nowa kumpela">
Nowa kumpela



</doc>
<doc id="1223575" url="https://pl.wikipedia.org/wiki?curid=1223575" title="Vilija Blinkevičiūtė">
Vilija Blinkevičiūtė

Vilija Blinkevičiūtė (ur. 3 marca 1960 w Linkowie) – litewska prawniczka i polityk, od 2000 do 2008 minister pracy i opieki socjalnej w rządach Rolandasa Paksasa, Algirdasa Brazauskasa i Gediminasa Kirkilasa, posłanka do Parlamentu Europejskiego VII, VIII i IX kadencji, od 2021 przewodnicząca Litewskiej Partii Socjaldemokratycznej (LSDP).
Życiorys.
W 1983 ukończyła studia na Wydziale Prawa Uniwersytetu Wileńskiego. Rozpoczęła następnie pracę w Ministerstwie Pracy i Opieki Społecznej Litewskiej SRR. W latach 1983–1984 była inspektorem w wydziale kontroli i instrukcji, a w latach 1984–1990 starszym inspektorem w wydziale emerytur. W 1990 została konsultantem, a następnie głównym doradcą prawnym w wydziale regulacji prawnych. W 1994 powołano ją na sekretarza Ministerstwa Pracy i Opieki Socjalnej.
Od 1996 pełniła funkcję wiceministra pracy i opieki socjalnej. 9 listopada 2000 objęła stanowisko ministra pracy i opieki socjalnej w rządzie Rolandasa Paksasa. Funkcję tę zachowała w kolejnych gabinetach: w lipcu 2001 została ministrem w pierwszym rządzie Algirdasa Brazauskasa, a w grudniu 2004 w drugim gabinecie pod jego kierownictwem, zaś w lipcu 2006 została mianowana na ministra w rządzie Gediminasa Kirkilasa.
Od 2002 zajmowała stanowisko wiceprzewodniczącej Nowego Związku (Socjalliberałów). Była kandydatką tej partii w wyborach prezydenckich 13 czerwca 2004. Uzyskała 16,45% głosów i nie weszła do II tury. 15 listopada 2004 została wybrana do na Sejmu z listy Nowego Związku. Od 25 maja 2006 zasiadała we frakcji poselskiej Litewskiej Partii Socjaldemokratycznej. W wyborach parlamentarnych w 2008 z jej listy krajowej ponownie uzyskała mandat deputowanej. 9 grudnia tego samego roku zakończyła urzędowanie na stanowisku ministra. W 2009 została posłanką do Parlamentu Europejskiego VII kadencji. W 2012 ponownie wybrana do litewskiego Sejmu, odmówiła jednak objęcia mandatu. W 2014 i 2019 z powodzeniem ubiegała się o reelekcję w wyborach europejskich.
W maju 2021 została wybrana na nową przewodniczącą Litewskiej Partii Socjaldemokratycznej.

</doc>
<doc id="1223578" url="https://pl.wikipedia.org/wiki?curid=1223578" title="Aleksandrs Grīns">
Aleksandrs Grīns

Aleksandrs Jēkabs Grīns (ur. 15 sierpnia 1895 we wsi Birži koło Jēkabpils, zm. 25 grudnia 1941 w Astrachaniu) – łotewski wojskowy i pisarz, uczestnik walk w I wojnie światowej.
Po ukończeniu gimnazjum w Kiesiu zaciągnął się na ochotnika do armii rosyjskiej, walcząc w jej szeregach podczas I wojny światowej. W międzyczasie zdobył wojskowe wykształcenie w Szkole Podchorążych im. Alieksieja w Moskwie (1915). Od sierpnia 1916 roku dowodził pułkiem strzelców łotewskich w Rosji.
Na wiosnę 1919 roku walczył w szeregach łotewskiej armii radzieckiej, by po miesiącu przenieść się do narodowej armii Łotwy. W 1920 roku uzyskał stopień kapitana. Zajmował się dziennikarstwem wojskowym: od 1920 do 1924 roku zastępował redaktora naczelnego militarnego pisma "Latvijas kareivis".
W 1924 roku odszedł do rezerwy, poświęcając się działalności pisarskiej (w latach 1932–1934 wydał dwutomową powieść o I wojnie światowej "Dvēseļu putenis"), by powrócić do wojska w 1936 roku. Zajmował się wówczas ochroną granic państwa.
We wrześniu 1940 roku wcielono go do Armii Czerwonej. Na krótko przed końcem okupacji radzieckiej w czerwcu 1941 roku został aresztowany przez NKWD i przewieziony do Astrachania, gdzie zamordowano go jeszcze w święta Bożego Narodzenia tego samego roku.

</doc>
<doc id="1223581" url="https://pl.wikipedia.org/wiki?curid=1223581" title="Romet Wagant">
Romet Wagant

Romet Wagant – rower turystyczny produkowany w Polsce od lat 70. do 90. XX wieku, jeden z najdłużej produkowanych modeli. Jego damskimi wersjami były Gazela, Kometa i Laura. 
Rower wyposażony był w koła z oponami o rozmiarze 27x1 1/4 o szosowym bieżniku typu semi-slick, przerzutkę Romet, Favorit lub Shimano na koło tylne o pięciu przełożeniach (w wersji Wagant Sport również przerzutkę przednią), dźwignia(-e) przerzutki(-ek) umieszczona(-e) na skośnej rurze ramy (w połowie lat 80. dźwignię umieszczono na kierownicy), standardowy bagażnik gięty z jednego kawałka grubego drutu stalowego (z możliwością zamiany na dostępne w handlu obszerniejsze bagażniki dostosowane do montażu sakw rowerowych), błotniki aluminiowe, oświetlenie zasilane z prądnicy umieszczonej na przednim widelcu, szerokie amortyzowane siodełko z twardego czarnego plastiku z podczepianym pojemnikiem na narzędzia i szczękowe hamulce. 
Rama ze stali konstrukcyjnej odznaczała się znaczną masą i bardzo małą sztywnością co często powodowało jej pękanie przy suporcie. Tylna rurka ramy miała przyspawane zaczepy do pompki rowerowej.

</doc>
<doc id="1223582" url="https://pl.wikipedia.org/wiki?curid=1223582" title="Herb Woźnik">
Herb Woźnik

Herb Woźnik – jeden z symboli miasta Woźniki i gminy Woźniki w postaci herbu.
Wygląd i symbolika.
Herb przedstawia w błękitnej tarczy herbowej z heraldycznie prawej strony połowę złotego koła wozowego z trzema pełnymi szprychami, czterema dzwonami i ośmioma gwoździami oraz dwiema połówkowymi szprychami w miejscu przepołowienia, złączonego ze znajdującą się z heraldycznie lewej strony połową złotego orła górnośląskiego, patrzącego w lewo.
Symbolika herbu była różnie interpretowana. Marian Gumowski stawia hipotezę, że chodzi o herb mówiący: Woźniki → wóz → koło wozowe. Nie wyjaśnia to jednak istnienia motywu koła wozowego w innych herbach miast Górnego Śląska. Wyjaśnienie zaproponował Borys Paszkiewicz. Według jego hipotezy, motyw koła jest błędną interpretacją rysunku z pieczęci Władysława Opolczyka i jego synów, nie przedstawiającej koła wozowego, lecz motyw wpisanej w koło gwiazdy sześcioramiennej. Według heraldyków, oznaczała ona władzę Boga i jego poparcie dla księcia. Herb symbolizowałby zatem opiekę zarówno boską, jak i książęcą nad miastem. Tłumaczy to również, czemu to właśnie koło, a nie, jak na ogół się spotyka w herbach miast regionu, orzeł, znajduje się w zaszczytniejszym heraldycznie miejscu.
Historia.
Herb został nadany na przełomie XIII/XIV wieku przez księcia opolskiego. Wizerunek herbowy zgodny jest z wizerunkiem znajdującym się na pieczęciach miejskich używanych od XVIII wieku. Najstarszy zachowany wizerunek godła miejskiego pochodzi z 1661 r. Herb został zatwierdzony zarządzeniem Ministra Spraw Wewnętrznych z dnia 21 marca 1938 roku.

</doc>
<doc id="1223585" url="https://pl.wikipedia.org/wiki?curid=1223585" title="Wybór Selmy">
Wybór Selmy



</doc>
<doc id="1223586" url="https://pl.wikipedia.org/wiki?curid=1223586" title="Kocham Lisę">
Kocham Lisę



</doc>
<doc id="1223590" url="https://pl.wikipedia.org/wiki?curid=1223590" title="Ozorkowate">
Ozorkowate

Ozorkowate ("Fistulinaceae" Lotsy) – nieistniejąca rodzina grzybów z rzędu pieczarkowców ("Agaricales"). 
Charakterystyka.
Grzyby nadrzewne, wytwarzające mięsiste, przyrośnięte bokiem owocniki o rurkowatym hymenoforze.
Systematyka.
Pozycja w klasyfikacji według Index Fungorum: "Fistulinaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
We wcześniejszych klasyfikacjach rodzina ta była umieszczana w rzędzie bezblaszkowców ("Aphyllophorales"). Według "Index Fungorum" bazującego na "Dictionary of the Fungi" do rodziny tej w 2020 r. należy już tylko jeden gatunek, inne w wyniku ustaleń filogenetycznych przeniesiono do innych rodzin.
W XI edycji Dictionary of the Fungi rodzaj "Confistulina" został wyłączony z rodziny "Fistulinaceae", przestała ona więc istnieć. 

</doc>
<doc id="1223593" url="https://pl.wikipedia.org/wiki?curid=1223593" title="Apóstoles">
Apóstoles

Apóstoles – miasto w prowincji Misiones w Argentynie. Ośrodek administracyjny departamentu Apóstoles. Położone 60 km na południe od stolicy prowincji Posadas.
Historia.
Miasto założone jako redukcja jezuicka w 1638. Po wydaleniu jezuitów w 1776 miasto podupadło. W 1897 napływ pierwszej fali emigracji, głównie z Polski i Ukrainy, spowodował odrodzenie się miasta.

</doc>
<doc id="1223598" url="https://pl.wikipedia.org/wiki?curid=1223598" title="Nowy Korbut">
Nowy Korbut

Nowy Korbut, właśc. Bibliografia literatury polskiej „Nowy Korbut” – polska narodowa bibliografia literacka, obejmująca pisarzy polskich wszystkich okresów literackich; łączy informacje bibliograficzne ze spisami bibliograficznymi dzieł pisarzy oraz zestawieniem opracowań o ich życiu i twórczości.
Nazwa Korbut pochodzi od nazwiska Gabriela Korbuta, który na początku XX wieku w okresie 30 lat tworzył bibliografię "Literatura polska" obejmującą literaturę staropolską, oświecenia, romantyczną, pozytywizmu i Młodej Polski.
"Nowy Korbut" liczy 19 tomów, podzielonych ze względów praktycznych i konwencjonalnych na kilka serii chronologicznych, opowiadających kolejnym tomom „Korbuta”. Niektóre tomy składają się z kilku woluminów. Nie wszystkie zamierzone woluminy zostały wydane. Część jest aktualnie przygotowywana.
Hasła są dzielone na: życiorys, bibliografię podmiotową (twórczość pisarza), bibliografię przedmiotową (dzieła dotyczące pisarza). W bibliografii uwzględniono również dzieła błędnie przypisywane i wątpliwego autorstwa.
W ramach serii wydano również "Słownik współczesnych pisarzy polskich".
Bibliografia przygotowywana jest przez Instytut Badań Literackich PAN. 
Digitalizacja przeprowadzona w ramach zadania „Cyfrowe zasoby
dokumentacji literatury polskiej w wolnym dostępie” realizowanego przez
Fundację Akademia Humanistyczna w partnerstwie z Instytutem Badań
Literackich Polskiej Akademii Nauk i Muzeum Literatury im. Adama
Mickiewicza. Dofinansowano ze środków Ministra Kultury i Dziedzictwa
Narodowego.

</doc>
<doc id="1223599" url="https://pl.wikipedia.org/wiki?curid=1223599" title="Fistulinaceae">
Fistulinaceae



</doc>
<doc id="1223602" url="https://pl.wikipedia.org/wiki?curid=1223602" title="Udręki popularności">
Udręki popularności



</doc>
<doc id="1223604" url="https://pl.wikipedia.org/wiki?curid=1223604" title="Kārlis Goppers">
Kārlis Goppers

Kārlis Goppers (ur. 2 kwietnia 1876 w Planu w Inflantach, zm. 25 marca 1941 w Ulbroce) – łotewski dowódca wojskowy, generał, uczestnik I wojny światowej i wojny domowej w Rosji, założyciel skautingu na Łotwie. 
Życiorys.
Urodził się 2 kwietnia 1876 w Planu koło Valki, ówcześnie w guberni inflanckiej na terenie Imperium Rosyjskiego.
W 1896 roku został absolwentem Wileńskiej Szkoły Junkrów Piechoty, po czym zaciągnął się do armii rosyjskiej, w której walczył podczas I wojny światowej. W 1912 otrzymał awans na stopień kapitana, a w 1915 dowodził już pułkiem. W 1917 objął dowództwo nad I Brygadą Strzelców Łotewskich. Po wybuchu rewolucji październikowej w 1917 stanął po stronie przeciwników bolszewizmu, dowodził oddziałami „białych” pod Samarą i na Syberii. W 1920 powrócił na Łotwę, został mianowany generałem, a cztery lata później objął dowództwo nad Widzemską (inflancką) Dywizją Piechoty. 
Przyczynił się do powstania łotewskiego skautingu, na czele którego stał przez cały okres międzywojenny jako zwierzchnik „"Latvijas Skautu un Gaidu Centrālā Organizācija"”.
We wrześniu 1940 został aresztowany przez NKWD, a na wiosnę 1941 wywieziony do lasu pod Ulbroką i tam zamordowany serią z karabinu maszynowego.

</doc>
