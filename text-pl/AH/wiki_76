<doc id="1223605" url="https://pl.wikipedia.org/wiki?curid=1223605" title="Tchoukball">
Tchoukball

Tchoukball [pisownia oryginalna, wym. "czukbol"], lub czukbol (pisownia spolszczona) – bezkontaktowa zespołowa gra sportowa rozgrywana przez dwie drużyny z użyciem piłki (podobnej do piłki używanej w grze w piłkę ręczną) oraz dwóch specjalnych ram z naciągniętą siatką, które pełnią rolę bramek. Zasady gry w tchoukball wymyślił i opracował na początku lat 70. XX wieku szwajcarski biolog dr Hermann Brandt. Dr Hermann Brandt pragnął stworzyć grę będącą ogólnodostępną formą aktywności fizycznej, pozwalającą budować więzi społeczne, a przy tym wolną od licznych kontuzji, przejawów agresji i niesportowych zachowań, cechujących większość współczesnych dyscyplin zespołowych. Stworzył grę, w której bezpośredni kontakt pomiędzy zawodnikami jest zabroniony, ograniczając tym samym do minimum możliwość faulowania, a w konsekwencji wystąpienia kontuzji.
Historia.
Swoje narodziny tchoukball zawdzięcza badaniom nad aktywnością fizyczną prowadzonym przez szwajcarskiego biologa doktora Hermanna Brandta. Dr Brandt zauważył, że wiele dyscyplin sportowych powoduje poważne urazy, które w dłuższej perspektywie zmuszają do przerwania uprawiania danej dyscypliny, a nawet mogą doprowadzić do trwałego kalectwa. Swoje przemyślenia zamieścił w książce pt. "Od wychowania fizycznego do sportu poprzez biologię", a następnie opublikował swój najgłośniejszy artykuł pt. "Naukowa krytyka gier zespołowych", za który w roku 1970 otrzymał prestiżową nagrodę Międzynarodowego Związku Wychowania Fizycznego FIEP. 
W swoim artykule dr Hermann Brandt zaprezentował sposoby na stworzenie idealnej gry zespołowej, przywiązując szczególną wagę do problemu wyeliminowania wszelkich urazów i kontuzji. Praktycznym wyrazem jego idei stała się, opracowana przez zespół dr Brandta, gra o nazwie tchoukball. Hermann Brandt zmarł w listopadzie 1972 roku, gdy wymyślona przez niego dyscyplina dopiero zaczynała się popularyzować.
Większość znanych dziś na całym świecie dyscyplin sportowych zaczynała skromnie i często przechodziła okresy wolnego rozwoju lub niemal zaniku. Tchoukball nie jest wyjątkiem. Obecnie wydaje się, że tchoukball najtrudniejszy etap ma już za sobą. W roku 1971 Szwajcaria i Francja tworzą Międzynarodową Federację Tchoukballu FITB z Hermannem Brandtem w roli prezydenta. W 1972 roku do FITB dołącza Wielka Brytania, a w roku 1976 udaje się zorganizować pierwszy międzynarodowy turniej z udziałem drużyn Francji, Szwajcarii i Wielkiej Brytanii. W latach 80. XX wieku tchoukball silnie rozwija się na Tajwanie, stając się trzecią najpopularniejszą dyscypliną sportową w tym kraju, czego potwierdzeniem jest liczba ponad 100 drużyn biorących regularnie udział w krajowych mistrzostwach tego kraju. W 1984 roku na Tajwanie odbywa się pierwszy międzynarodowy turniej tchoukballu organizowany przez FITB. Uczestniczą w nim federacje Francji, Japonii, Korei Południowej, Szwajcarii, Tajwanu i Wielkiej Brytanii. W 1989 roku tchoukball został pokazany na Igrzyskach Sportów Nieolimpijskich w Karlsruhe. W roku 2000, w trzydziestolecie istnienia tchoukballu, w Genewie zostają zorganizowane pierwsze mistrzostwa świata FITB przy udziale drużyn Brazylii, Francji, Szwajcarii, Tajwanu, Wielkiej Brytanii i Włoch. W Europie, w ostatnich latach, swój rozwój tchoukball zawdzięcza przede wszystkim aktywności federacji Szwajcarii i Wielkiej Brytanii. Obecnie tchoukball rozwija się bardzo dynamicznie we Włoszech.
Międzynarodowa Federacja Tchoukballu FITB regularnie powiększa szeregi swoich członków, przede wszystkim dzięki zaangażowaniu wolontariuszy poświęcających się popularyzacji tej dyscypliny sportu. Obecnie w skład FITB wchodzi 13 oficjalnych związków krajowych z Europy, Azji, Ameryki Południowej i Ameryki Północnej. Dodatkowo w 36 krajach ze wszystkich kontynentów pracują oficjalni przedstawiciele FITB promujący i nauczający gry w tchoukball.
Filozofia gry.
Twórca gry dr Hermann Brandt, tworząc tchoukball, pragnął aby była to gra o prawdziwie sportowym duchu, wolna od niezdrowej rywalizacji, agresji i innych wypaczeń typowych dla współczesnego sportu. Tchoukball miał być formą aktywności fizycznej, która zaspokaja nie tylko potrzeby fizyczne ale również psychiczne grających, a dodatkowo przyczynia się do budowy więzi społecznych. Dlatego dr Brandt opracował specjalny zestaw zasad obowiązujących każdego zawodnika oraz cech charakteryzujących grę w tchoukball. Zasady te zawarł w tzw. statucie tchoukballu (ang. "tchoukball charter"). Statut ten zawiera m.in. następujące punkty:
Zasady gry.
W tchoukball można grać zarówno w hali jak i na otwartym powietrzu. Rozwinęła się również odmiana plażowa, charakteryzująca się nieco innymi przepisami.
Wprowadzenie.
Mecze tchoukballu rozgrywane są na boiskach o wymiarach 27 x 16 m (tolerancja: 26-29 x 15-17 m). Na boisku znajduje się siedmiu zawodników z każdej drużyny. Dodatkowo, w skład drużyny może wchodzić co najwyżej pięciu rezerwowych. Mecze plażowej odmiany tchoukballu rozgrywane są na boiskach o wymiarach 21 x 12 m (tolerancja: 21-23 x 11-13 m). Drużyna tchoukballu plażowego liczy pięciu zawodników na boisku oraz co najwyżej dwóch rezerwowych. Obowiązkowe jest pozostawienie jednometrowej strefy bezpieczeństwa poza wszystkimi liniami końcowymi boiska. Zalecana szerokość strefy bezpieczeństwa wynosi 2 m. 
Mecz tchoukballu rozgrywany jest w trzech częściach (tercjach), trwających po 15 minut każda, z maksymalnie 5-minutowymi przerwami pomiędzy nimi. Mecze tchoukballu plażowego nie są rozgrywane na czas, lecz do wygrania 2 setów. Wygranie seta oznacza zdobycie, dla drużyn męskich (odpowiednio: dla drużyn żeńskich), 21 (15) punktów w pierwszym i drugim secie meczu oraz 15 (11) punktów w trzecim secie. 
Na obydwu końcach boiska (krótszych bokach) ustawione są ramy z naciągnięta siatką pełniące rolę bramek, od których odbijana jest piłka. Bramki mają kształt kwadratu o boku 1 m i są ustawione pod kątem 55 stopni do podłoża. Przed bramkami znajdują się półokręgi o promieniu 3 m, stanowiące obszar zabroniony (tzw. obszar "D" lub pole bramkowe). Zawodnik, który trzymając piłkę dotknie stopą obszaru zabronionego popełnia błąd skutkujący utratą piłki na rzecz drużyny przeciwnej. Zawodnik może przebywać w strefie zabronionej tylko bezpośrednio po oddaniu rzutu na bramkę lub podaniu piłki. W szczególności, przechodzenie przez strefę zabronioną w celu przyjęcia pozycji do obrony jest niedozwolone.
Zgodnie z założeniami twórcy gry, tchoukball ma być szeroko dostępny dla społeczeństwa, dlatego dostosowywanie zasad gry, w szczególności rozmiarów boiska, liczby zawodników czy liczby bramek, do konkretnych warunków jest jak najbardziej wskazane, pod warunkiem, że nie zniekształca ono "ducha gry", jaki był zamysłem dr. Hermanna Brandta.
Zdobywanie punktów.
Zawodnik zdobywa punkt dla swojej drużyny gdy odbije piłkę od bramki w taki sposób, aby nie została ona złapana przez zawodnika drużyny przeciwnej przed dotknięciem podłoża w obrębie boiska (poza obszarem zabronionym) lub uderzy w nogi obrońcy.
Zawodnik zdobywa punkt dla drużyny przeciwnej gdy:
Błędy z gry.
Zawodnik popełnia błąd z gry gdy:
Po każdym błędzie zawodnika piłka przechodzi w posiadanie drużyny przeciwnej, która wznawia grę z miejsca w którym popełniono błąd - jest to rzut wolny. W tej sytuacji drużyna wykonująca rzut wolny musi wykonać co najmniej jedno podanie przed oddaniem rzutu na bramkę.
Pozostałe zasady.
Pozostałe, najważniejsze zasady gry (niektóre wynikają pośrednio z reguł podanych powyżej), to:
Nazwa gry.
Nazwa gry "tchoukball" [wym. "czukbol"] pochodzi od charakterystycznego dźwięku, który wydaje piłka odbijająca się od ramy (napiętej siatki). Dźwięk ten określono jako "czuk" i następnie wykorzystano do utworzenia nazwy dyscypliny sportowej. Oryginalna pisownia może sprawiać trudności polskiemu odbiorcy. Alternatywna, spolszczona pisownia to "czukbol". Ze względu na ciągle małą popularność tej dyscypliny, stosowanie pisowni oryginalnej wydaje się uzasadnione, ponieważ ułatwia jednoznaczne określenie dyscypliny, której dotyczy.

</doc>
<doc id="1223606" url="https://pl.wikipedia.org/wiki?curid=1223606" title="Hemibalizm">
Hemibalizm

Hemibalizm (, z gr. „pół” + „rzucać”, ) – rzadki zespół neurologiczny, charakteryzujący się występowaniem ograniczonych do jednej połowy ciała gwałtownych, obszernych ruchów części proksymalnych (dosiebnych) kończyn. Ma zazwyczaj postać wymachów kończyną o dużej amplitudzie. Klasycznie hemibalizm wiązano z uszkodzeniem przeciwstronnego jądra niskowzgórzowego (Luysa) przez zawał lub krwotok, ale podobny zespół objawów może towarzyszyć uszkodzeniu innych jąder podstawy, wzgórza lub istoty białej półkul mózgu. Przyczyny uszkodzenia to najczęściej choroby naczyniowe (udar niedokrwienny, udar krwotoczny), hiperosmolarna nieketonowa encefalopatia cukrzycowa, guzy, zmiany demielinizacyjne. 

</doc>
<doc id="1223609" url="https://pl.wikipedia.org/wiki?curid=1223609" title="Aleksander Sobieski">
Aleksander Sobieski



</doc>
<doc id="1223612" url="https://pl.wikipedia.org/wiki?curid=1223612" title="Bitwa pod Meung-sur-Loire">
Bitwa pod Meung-sur-Loire

Bitwa pod Meung-sur-Loire – starcie zbrojne, które miało miejsce 15 czerwca 1429 roku. Była jedną z szeregu zwycięskich bitew Joanny d’Arc, do jakich doszło po odblokowaniu Orleanu. Kampania, podczas której do niej doszło, była pierwszą większą i zakończoną sukcesem kampanią francuską w czasie wojny stuletniej.
Tło.
Meung-sur-Loire to niewielkie miasteczko na północnym brzegu Loary w środkowej Francji, nieco na zachód od Orleanu. Przez rzekę na wysokości miasta przebiega most który miał strategiczne znaczenie w końcowym okresie wojny. Meung-sur-Loire zostało kilka lat wcześniej zajęte przez Anglików, jako punkt wyjścia dla planowanej ofensywy na południe Francji. Podczas omawianej bitwy francuskie uderzenie doprowadziło do odebrania mostu i tym samym trwale powstrzymało parcie Anglików ku południowi.
Kampania roku 1429 w Dolinie Loary składała się z następujących akcji zbrojnych:
Praktycznie cała Francja na północ od Loary (a wraz z nią mosty na tej rzece) znalazła się pod okupacją angielską przed końcem 1428 roku. W październiku hrabia Salisbury uderzył wprost na Orlean, jedyne miasto, które osłaniało południe Francji. Most w Orleanie został zniszczony pod koniec oblężenia i tym samym Francuzi stracili kontrolę nad wszystkimi przeprawami przez rzekę. 
Cztery niewielkie starcia po zdjęciu oblężenia Orleanu – pod Jargeau, Meung-sur-Loire, Beaugency i Patay – doprowadziły do odzyskania kontroli nad ww. przeprawami i pokazały, że francuskie wojska odzyskały wolę walki. Nowe zaciągi oraz dostawy zaopatrzenia przyczyniły się do gotowości tych wojsk do późniejszych uderzeń na Reims i Paryż. Podczas tej krótkiej kampanii Francuzi zabili lub wzięli do niewoli większość czołowych angielskich dowódców i (co ważniejsze) zdziesiątkowali szeregi świetnie wyszkolonych angielskich łuczników.
Przebieg bitwy.
Angielska obrona Meung-sur-Loire opierała się na trzech elementach: otoczone murami miasto, ufortyfikowany most, a także duży murowany zamek biskupów Orleanu nieopodal miasta. Zamek stanowił siedzibę angielskich dowódców Johna Talbota i Thomasa Scalesa. Większość żołnierzy obsadzała fortyfikacje miejskie sądząc, że tu zostanie skierowane uderzenie nadciągających oddziałów francuskich.
Joanna d’Arc i książę Jan II d’Alençon dowodzili oddziałami Jeana d’Orléans, Gilles’a de Rais, Jeana Potona de Xaintrailles'a i La Hire'a. Szacunkowa siła tej armii, według "Journal du Siège d’Orléans", wynosiła 6000–7000 ludzi (przypuszczalnie znaczny odsetek stanowili towarzyszący wojsku cywile). Nie podejmując ataku na zamek i miasto, Francuzi uderzyli wprost na fortyfikacje mostu, zdobywając je zaraz pierwszego dnia, po czym natychmiast obsadzili zdobyte pozycje. To skutecznie powstrzymało ofensywę Anglików na południe od Loary.

</doc>
<doc id="1223614" url="https://pl.wikipedia.org/wiki?curid=1223614" title="Okupant">
Okupant



</doc>
<doc id="1223616" url="https://pl.wikipedia.org/wiki?curid=1223616" title="Kanstancin Jezawitau">
Kanstancin Jezawitau

Kastuś Jezawitau, biał. "Канстанцін (Кастусь) Езавітаў" (ur. 17 listopada 1893 r. w Dźwińsku, zm. 23 maja 1946 r. w Mińsku) – białoruski wojskowy (generał major), wydawca, publicysta, pisarz, poeta, działacz oświatowy i narodowo-społeczny.
Młodość.
W 1913 r. wstąpił do Białoruskiej Socjalistycznej Hramady. W 1916 r. ukończył Instytut Pedagogiczny w Witebsku, a następnie Pawłowską Akademię Wojskową w Piotrogrodzie. Brał udział w I wojnie światowej na froncie północnym. Prowadził niepodległościową działalność wśród żołnierzy pochodzenia białoruskiego. Pod koniec 1917 r. został komendantem Mińska. Objął funkcję zastępcy przewodniczącego Centralnej Białoruskiej Rady Wojskowej.
Działalność w Białoruskiej Republice Ludowej.
W grudniu uczestniczył w obradach I Zjazdu Wszechbiałoruskiego w Mińsku. W związku z działalnością w Centralnej Białoruskiej Radzie Wojskowej został w styczniu 1918 r. aresztowany przez bolszewików, ale już 18 lutego tego roku udało mu się uciec. Pod koniec marca tego roku wszedł w skład Rady Białoruskiej Republiki Ludowej jako sekretarz ds. wojskowych (minister obrony). Działał na rzecz utworzenia białoruskiej armii. Po wycofaniu się wojsk bolszewickich z obszaru Białorusi ponownie został komendantem Mińska i tamtejszych oddziałów białoruskich. Zorganizował przejście na stronę białoruską wojsk gen. Stanisława Bułak-Bałachowicza. Wydawał w Grodnie pismo "Бацькаўшчына". W sierpniu 1919 r. wysłano go jako szefa misji wojskowej Białoruskiej Republiki Ludowej (BRL) do Łotwy i Estonii. Doprowadził do nawiązania dyplomatycznych stosunków BRL z rządami Ukrainy, Litwy, Łotwy, Estonii i Finlandii. Wystąpił o pomoc wojskową do USA. W maju 1920 r. awansował do stopnia generała majora.
Emigracja.
Od 1921 r. mieszkał w Rydze, gdzie aktywnie uczestniczył w życiu lokalnej społeczności białoruskiej. Utworzył białoruskie stowarzyszenie narodowe. Pełnił funkcję zastępcy przewodniczącego Białoruskiego Towarzystwa "Бацькаўшчына". Wspomagał finansowo wydawanie białoruskich gazet i czasopism, do których pisał też artykuły. Redagował gazetę "Голас беларуса", pismo "На чужыне" i czasopismo pedagogiczne "Беларуская школа ў Латвіі". Był autorem kilku książek dotyczących historii Białorusi. Pisał liryczne wiersze. Był kilkakrotnie aresztowany przez władze łotewskie ze względu na rzekomą chęć oderwania Łatgalii od Łotwy. W latach 1923-1924 był dyrektorem białoruskiego gimnazjum w Rydze.
Okres II wojny światowej.
Po zajęciu Łotwy przez wojska niemieckie w 1941 r., współzakładał w Rydze Białoruski Komitet Narodowy. Organizował na okupowanej Łotwie białoruskie szkoły. 27 czerwca 1944 r. uczestniczył w obradach II Kongresu Wszechbiałoruskiego w Mińsku, podczas którego wybrano go w skład Białoruskiej Centralnej Rady. Po jej ewakuacji do Niemiec stał na czele Głównego Kierownictwa Spraw Wojskowych Rady. Nadzorował formowanie oddziałów wojskowych złożonych z Białorusinów. Krótko przed zakończeniem wojny został na obszarze Niemiec zajętym przez Sowietów aresztowany przez funkcjonariuszy SMIERSZ-a i przewieziony do ZSRR. Według oficjalnej wersji zmarł na gruźlicę podczas śledztwa w więzieniu w Mińsku.

</doc>
<doc id="1223631" url="https://pl.wikipedia.org/wiki?curid=1223631" title="Niszczyciele typu O/P">
Niszczyciele typu O/P

Niszczyciele typów O i P – seria brytyjskich niszczycieli średniej wielkości z okresu II wojny światowej, licząca 16 okrętów – po 8 typu "O" i "P". Według założeń oba typy miały być takie same, lecz ostatecznie po ukończeniu różniły się uzbrojeniem. Służyły od 1941 roku do lat 60. w marynarce brytyjskiej, a po wojnie także w Pakistanie i Turcji.
Historia.
W związku z przystąpieniem Wielkiej Brytanii do II wojny światowej zaistniała potrzeba budowy dużej liczby nowych niszczycieli. Po skonstruowaniu przed wojną dużych i silnie uzbrojonych okrętów typów "Tribal", J/K/N i L/M nastąpił zwrot w kierunku budowy niszczycieli średniej wielkości, tańszych i szybszych w budowie. Miały one wypełniać lukę między dużymi niszczycielami a niszczycielami eskortowymi typu "Hunt", uzupełniając nieco przestarzałe już okręty grupy typów "A-I" z pierwszej połowy lat 30.
Konstrukcję typu "O/P" oparto ogólnie na dużych niszczycielach typu "J/K/N", jedynie nieco pomniejszając kadłub i zachowując praktycznie takie same nadbudówki i siłownię. Główną różnicę w stosunku do dużych niszczycieli stanowiło słabsze uzbrojenie i nieco uproszczona konstrukcja, natomiast wymiary i wyporność zmniejszyły się tylko w niewielkim stopniu. W zakresie uzbrojenia planowano powrócić do schematu typów "A-I", w postaci 4 pojedynczych dział 120 mm, lecz trudności wojenne spowodowały konieczność częściowej zmiany zastosowanego uzbrojenia.
Osiem okrętów typu "O" zamówiono już 3 września 1939, w dniu przystąpienia Wielkiej Brytanii do wojny, a miesiąc później zamówiono 8 okrętów takiego samego typu "P"(związane było to z brytyjską praktyką budowania od razu całych flotylli niszczycieli, których nazwy zaczynały się na kolejne litery alfabetu). Określono je jako pierwszą i drugą flotyllę nadzwyczajną ("Emergency Flotilla"). Stępkę pod budowę pierwszych okrętów położono już w grudniu 1939, a do służby wchodziły od lipca 1941 (pierwszy „Oribi”) do października 1942 (dzięki prostszej konstrukcji zdołały „wyprzedzić” część niszczycieli typów "L/M" i "N"). Koszt budowy okrętów wynosił ok. 416 942 funtów („Onslow”). Nosiły one, zgodnie z tradycją brytyjską, nazwy rozpoczynające się na literę będącą oznaczeniem typu. Dalszym rozwinięciem typów O/P były typy Q/R, S-W i Z/Ca, będące standardowymi niszczycielami brytyjskimi drugiej połowy wojny.
Opis.
Konstrukcja.
Niszczyciele typów O/P powtarzały architekturę typów J/K/N, mając podobną smukłą, harmonijną i zwartą sylwetkę. Kadłub miał podniesiony pokład dziobowy na ok. 40% jego długości, lekko wznoszący się na dziobie. Rufa była zaokrąglona w rzucie z góry, z pionową stewą. Dwupiętrowa nadbudówka dziobowa była kształtu typowego dla brytyjskich niszczycieli począwszy od typu I – niska, opływowa, ze zwężającą się klinowo przednią ścianą, ściętą u góry (typ Admiralicji). Górne piętro mieściło w przedniej części sterówkę, a za nią odkryty pomost bojowy, dolne było wydłużone. Za nadbudówką znajdował się uskok pokładu i jedyny maszt trójnożny. Pojedyncze stanowiska dział chronionych maskami przeciwodłamkowymi umieszczone były typowo: na pokładzie dziobowym (A) i pokładzie nadbudówki dziobowej (B) oraz na niewielkiej nadbudówce rufowej (X) i pokładzie rufowym (Y).
Okręty miały dwie kotłownie i jedną maszynownię w układzie liniowym. Spaliny z kotłowni były odprowadzane przez jeden komin. Siłownia o takiej samej mocy jak w typach J/K/N pozwalała na uzyskanie takiej samej prędkości 36 w lub nawet nieco wyższej. Zapas paliwa wynosił 500 t. „Onslow” i „Pakenham” zostały wyposażone w pomieszczenia sztabowe, jako okręty flagowe flotylli (lidery).
Uzbrojenie.
Na okrętach stosowano trzy warianty uzbrojenia głównego. Początkowo planowano dla wszystkich okrętów 4 pojedyncze działa kalibru 120 mm z maskami ochronnymi, jak w typach A-I, jednakże tylko cztery pierwsze okręty „Onslow”, „Offa”, „Onslaught” i „Oribi” otrzymały takie uzbrojenie (w rzeczywistości na etapie budowy zamieniono nazwami „Pakenham” i „Pathfinder” z „Onslow” i „Onslaught” w celu stworzenia jednolitej półflotylli typu O uzbrojonej w działa 120 mm). Pierwsze doświadczenia wojny ukazały słabość uzbrojenia przeciwlotniczego brytyjskich niszczycieli i, podobnie jak na innych brytyjskich niszczycielach początkowego okresu wojny, jeszcze w trakcie budowy rufowy aparat torpedowy zastąpiono na nich działem przeciwlotniczym 102 mm Mk V. Z uwagi na jego małą skuteczność od 1943 roku na miejscu tego działa instalowano przewidziany tam pierwotnie drugi aparat torpedowy (z wyjątkiem „Oribi”).
Druga półflotylla typu O („Obdurate”, „Opportune”, „Obedient”, „Orwell”) została przystosowana do stawiania min i dlatego zastosowano na nich lżejsze uzbrojenie główne z 4 pojedynczych dział uniwersalnych 102 mm, przy tym zachowały one oba aparaty torpedowe. Przy pełnym ładunku 60 min rufowy aparat torpedowy i rufowe działo Y były demontowane. Działa były wyposażone w maski ochronne, z wyjątkiem działa na pokładzie rufowym.
Niszczyciele typu P postanowiono uzbroić w całości w działa uniwersalne 102 mm, z braku wystarczającej liczby dostępnych dział 120 mm. Z powodu jednak niewystarczającej produkcji nowszych, lepszych dział Mk XVI w podwójnych stanowiskach otrzymały one 4 pojedyncze działa 102 mm Mk V i dodatkowo piąte takie działo zamiast rufowego aparatu torpedowego. Oba działa na dziobie i działo na nadbudówce rufowej były wyposażone w maski ochronne, pozostałe dwa ich nie miały (na „Paladin” i „Pakenham” maskę miało działo na pokładzie rufowym, a nie na nadbudówce). Na ocalałych niszczycielach („Penn”, „Petard”, „Pathfinder” i „Paladin”) od 1943 roku zastępowano piąte działo przewidzianym pierwotnie aparatem torpedowym. Niszczyciel „Petard” jako jedyny został w 1944 zmodernizowany i w miejsce czterech pojedynczych zastosowano na nim dwa podwójne stanowiska Mk XIX dział 102 mm Mk XVI, na nadbudówkach dziobowej i rufowej.
Ogólnie uzbrojenie artyleryjskie okrętów typów O/P było jak na niszczyciele umiarkowanie silne (pierwsza seria O) lub wręcz słabe (pozostałe).
Lekkie uzbrojenie przeciwlotnicze było podobne jak w typach J/K/N, składające się z poczwórnej armaty automatycznej 40 mm Mk VIII „pom-pom” i czterech działek Oerlikon 20 mm. Działko 40 mm umieszczone było na małej nadbudówce za kominem (kryjącej ciągi wentylacyjne tylnej kotłowni) i dysponowało dość szerokim polem ostrzału w poziomie, działka 20 mm były na skrzydłach nadbudówki dziobowej i platformy reflektora. W 1944 liczbę działek 20 mm zwiększano do 6, uzbrojenie to było jednak dość słabe.
Uzbrojenie uzupełniały na wszystkich typach dwa – lub jeden w przypadku zamontowania działa przeciwlotniczego – czterorurowe aparaty torpedowe na pokładzie, w osi podłużnej okrętu. Między nimi znajdowała się mała nadbudówka z platformą reflektora (kryjąca ciągi wentylacyjne maszynowni). Uzbrojenie przeciwpodwodne było w typie O początkowo dość słabe, jedynie nieco silniejsze od typów J/K/N, w postaci 2 zrzutni na 6 bomb i 2 miotaczy bomb głębinowych (30 bomb). Dzięki mniejszej masie artylerii w typie P wzmocniono je do 2 zrzutni i 4 miotaczy (70 bomb). Później uzbrojenie to w typie O też wzmacniano do takiego standardu, zwiększano również zapas bomb głębinowych do 60. Do wykrywania okrętów podwodnych niszczyciele wyposażone były w standardowy hydrolokator Asdic.
Nietypowo dla niszczycieli brytyjskich, w celu uproszczenia konstrukcji, do kierowania ogniem artylerii głównej służył pojedynczy prosty dalmierz przystosowany do funkcji kierowania ogniem ("Rangefinder Director" Mk V**), wyposażony w radar artyleryjski Typ 285, na nadbudówce dziobowej. Okręty już wchodziły do służby z dalszym wyposażeniem radarowym, lecz jego konfiguracja na poszczególnych okrętach zmieniała się i różniła w miarę instalacji nowszych radarów.
Okręty.
Daty dotyczące poszczególnych okrętów podawane są odmiennie w niektórych publikacjach.
Stocznie:
Zarys służby.
Niszczyciele typów O i P były intensywnie używane w walkach toczonych przez Brytyjczyków na różnych teatrach działań wojennych, m.in. na Morzu Śródziemnym, gdzie miały miejsce wszystkie bezpowrotne straty tych niszczycieli. Utracono podczas wojny 4 niszczyciele typu P (ponadto jeden nie został naprawiony), natomiast wszystkie okręty typu O przetrwały wojnę. HMS „Porcupine” został 9 grudnia 1942 ciężko uszkodzony torpedą okrętu podwodnego U-602, po czym kadłub, rozdzielony na dwie części nazwane „Pork” i „Pine”, służył już jedynie jako hulk portowy. HMS „Partridge” został 18 grudnia 1942 zatopiony przez okręt podwodny U-565 pod Oranem, HMS „Panther” został zatopiony 9 października 1943 przez niemieckie lotnictwo na wschodnim Morzu Śródziemnym, a „Pakenham” został samozatopiony 16 kwietnia 1943 po ciężkim uszkodzeniu przez włoskie torpedowce „Cassiopea” i „Cigno”. Oprócz tych strat bezpowrotnych, HMS „Pathfinder” został ciężko uszkodzony 11 lutego 1945 przez japońskie lotnictwo i już nie naprawiony, a „Obdurate” w 1944 został uszkodzony niemiecką torpedą akustyczną.
Niszczyciele tego typu odznaczyły się też w walkach konwojowych, zwłaszcza HMS „Onslow”, „Orwell”, „Oribi”, „Obedient” i „Obdurate” skutecznie osłoniły konwój arktyczny JW-51B przed atakiem niemieckiego krążownika ciężkiego „Admiral Hipper” w bitwie na Morzu Barentsa 31 grudnia 1942. HMS „Pathfinder” i „Penn” brały udział w operacji konwojowej "Pedestal" na Maltę. HMS „Offa” zdobył podczas służby aż 9 wyróżnień bojowych ("Battle Honours"), a „Onslow" i „Penn” po 8.
HMS „Petard” był prawdopodobnie jedynym okrętem, który brał udział w zatopieniu okrętów podwodnych wszystkich trzech państw Osi (niemieckiego U-559, włoskiego„Uarsciek” i japońskiego I-27).
Służba powojenna i modernizacje.
Po wojnie ocalałe okręty kontynuowały służbę w Wielkiej Brytanii. „Obedient”, „Onslaught”, „Offa”, „Onslow”, „Orwell” wzięły udział w operacji Deadlight – niszczeniu zdobycznych U-Bootów. „Onslow”, „Offa” i „Onslaught” zostały w latach 50. sprzedane do Pakistanu (jako „Tippu Sultan”, „Tariq” i „Tughril”), a „Oribi” już w 1946 przekazany do Turcji (jako „Gayret”).
HMS „Orwell”, „Paladin” i „Petard” oraz pakistańskie dawne „Onslow” i „Onslaught” zostały w pierwszej połowie lat 50. przebudowane i przeklasyfikowane na fregaty zwalczania okrętów podwodnych Type 16. Przebudowa kadłuba i nadbudówek nie była daleko idąca, natomiast uzbrojenie zamieniono na podwójne działo uniwersalne 102 mm, 7 armat przeciwlotniczych Bofors 40 mm (1 podwójna Mk.5, 5 pojedynczych Mk.9), 2 miotacze bomb głębinowych Squid i jeden poczwórny aparat torpedowy 533 mm. Otrzymały też nowsze radary i sonary.
Szczegóły uzbrojenia.
Typ O (1. seria):
Typ O (2. seria):
Typ P:
Wyposażenie

</doc>
<doc id="1223633" url="https://pl.wikipedia.org/wiki?curid=1223633" title="Niskowzgórze">
Niskowzgórze

Niskowzgórze (łac. "subthalamus") – parzysta struktura mózgowia znajdująca się w międzymózgowiu, brzusznie i bocznie od wzgórza. Sąsiaduje z gałką bladą, oddzielone od niej włóknami torebki wewnętrznej przechodzącymi w odnogę mózgu i połączone z nią pęczkiem niskowzgórzowym. W niskowzgórzu znajdują się:
Jądro niskowzgórzowe odpowiada za różnicowanie jakości impulsów, ich umiejscowienie, balansowanie kończyn. Uszkodzenie tej struktury objawia się jako hemibalizm.

</doc>
<doc id="1223638" url="https://pl.wikipedia.org/wiki?curid=1223638" title="Zadni Gierlach">
Zadni Gierlach



</doc>
<doc id="1223641" url="https://pl.wikipedia.org/wiki?curid=1223641" title="Choroba central core">
Choroba central core

Choroba central core (ang. central core disease, CCD) – miopatia wrodzona spowodowana mutacją genu "RYR1" kodującego białko receptora rianodynowego, o autosomalnym dominującym typie dziedziczenia.
Historia.
Chorobę opisali jako pierwsi Shy i Maggee w 1956 roku.
Objawy i przebieg.
Choroba objawia się wrodzoną wiotkością, opóźnieniem rozwoju ruchowego, wadami układu kostno-stawowego, cechami dysmorficznymi.
Rozpoznanie.
Rozpoznanie stawiane jest na podstawie badania histopatologicznego wycinka mięśnia.

</doc>
<doc id="1223642" url="https://pl.wikipedia.org/wiki?curid=1223642" title="The Sound of ’65">
The Sound of ’65

The Sound of ’65 – album grupy Graham Bond Organisation nagrany od grudnia 1964 do lutego 1965 r. i wydany w 1965 r.
Historia i charakter albumu.
Po zwolnieniu z grupy Johna McLaughlina zastąpił go brytyjski jazzowy saksofonista Dick Heckstall-Smith. Grupa miała więc teraz dwóch saksofonistów, ale to zwalniało Bonda do poświęcenia się w większym stopniu grze na organach i śpiewie.
W 1964 r. zespół podpisał kontrakt w firmę EMI, wydał kilka singli i pod koniec roku przystąpił do nagrywania swojego pierwszego albumu. Album ten stał się kamieniem milowym w historii brytyjskiego rocka. Był on równocześnie całkowicie od odmienny od płyt np. The Rolling Stones czy The Animals. Przede wszystkim wyraźne jest zakorzenienie muzyków w jazzie i mniej jest ówczesnej rockowości.
Jack Bruce odważył się wreszcie grać także na harmonijce, chociaż podkreślał, że zdecydował się na to tylko dlatego, iż zmarł prawdziwy mistrz brytyjskiej harmonijki bluesowej Cyril Davies. Album ten zawiera pierwszy utwór, w którym zaśpiewał Bruce. Jest to „Traintime”, luźno oparty na utworze muzyka bluesmana nazwiskiem Forest City Joe, który został nagrany przez Alana Lomaxa.
Chociaż Jack Bruce skomponował dwa utwory na album, nie został wymieniony. Zamiast tego figuruje enigmatyczna nazwa "Group" (zespół) lub "John Group". Pozwalało to wziąć Grahamowi więcej wynagrodzenia niżby się mu należało, gdyby wymienić indywidualnych twórców kompozycji.

</doc>
<doc id="1223644" url="https://pl.wikipedia.org/wiki?curid=1223644" title="Algorytm bankiera">
Algorytm bankiera

Algorytm bankiera – algorytm służący do alokacji zasobów w taki sposób, aby uniknąć zakleszczeń. Jego autorem jest Edsger Dijkstra. Algorytm ten był po raz pierwszy wykorzystany w systemie operacyjnym zwanym THE, a opisany został w języku niderlandzkim w książce pt. "Een algorithme ter vooikoming van de dodelijke omarming". Algorytm bankiera stosowany jest przez system operacyjny kiedy jakikolwiek proces zażąda zasobu. Zapobiega on wystąpieniu zakleszczeń przez odmówienie lub zawieszenie dostępu do zasobu w przypadku, gdyby dostęp do tego zasobu mógł spowodować wejście systemu w stan niebezpieczny.
Aby algorytm bankiera działał, potrzebne są następujące dane:

</doc>
<doc id="1223647" url="https://pl.wikipedia.org/wiki?curid=1223647" title="Tahara">
Tahara

 – miasto w Japonii, w prefekturze Aichi, na wyspie Honsiu, na półwyspie Atsumi.
Położenie.
Miasto leży na południu prefektury Aichi, na półwyspie Atsumi, który równoleżnikowo oddziela zatokę Mikawa od Pacyfiku.
Historia.
Wraz z utworzeniem nowego systemu administracyjnego 1 kwietnia 1889 roku w powiecie Atsumi powstała wioska Tahara. 3 października 1892 roku zdobyła status miejscowości (町), a 20 sierpnia 2003 roku zdobyło status miasta w wyniku połączenia miasteczek Tahara i Akabane.
1 października 2005 roku teren miasta powiększył się o miejscowość Atsumi (z powiatu Atsumi).
Przemysł.
W mieście zlokalizowana jest jedna z fabryk Toyoty, w której produkuje się Lexusy.
Populacja.
Zmiany w populacji Tahary w latach 1970–2015:

</doc>
<doc id="1223649" url="https://pl.wikipedia.org/wiki?curid=1223649" title="Japońskie zapalenie mózgu">
Japońskie zapalenie mózgu

Japońskie zapalenie mózgu (ang. Japanese encephalitis, JE, encephalitis B, jap. 日本脳炎, "Nihon-nōen") – choroba wywoływana przez arbowirusy z grupy Flaviviridae przenoszone przez ukłucia komarów. Występuje na Dalekim Wschodzie, przebieg zazwyczaj jest bezobjawowy.
Epidemiologia.
Japońskie zapalenie mózgu jest najczęstszym wirusowym zapaleniem mózgu na Dalekim Wschodzie; corocznie odnotowuje się 30–50 tys. nowych zachorowań. Śmiertelność waha się od 0,3 do 0,6% i zależy od wielu czynników, także od wieku. Zachorowania dotyczą głównie mieszkańców wsi i nie są spotykane w obszarach miejskich. W przeszłości, zanim wprowadzono szczepionkę, duże epidemie JE występowały w Chinach, Japonii, Korei, Tajwanie i Tajlandii. Obecnie epidemie choroby występują w Wietnamie, Kambodży, Birmie, Indiach, Nepalu i Malezji. Opisano zachorowania z Wysp w Cieśninie Torresa, a w 1998 roku dwa śmiertelne zachorowania miały miejsce w północnej Australii.
Objawy i przebieg.
W większości (&gt;99,9%) przypadków zachorowanie przebiega bezobjawowo. Okres inkubacji wynosi od 6 do 16 dni. Zapalenie mózgu objawia się niecharakterystycznymi objawami zwiastunowymi przechodzącymi w aseptyczne zapalenie opon i (lub) mózgu. Niekiedy występują zespoły poliopodobne i ze strony przewodu pokarmowego (zwłaszcza u dzieci) oraz objawy dyzuryczne. Objawy mogą ustąpić samoistnie w przeciągu kilku dni, możliwa jest jednak śmierć.
Powikłaniami przebytej choroby mogą być ataksja, parkinsonizm, osłabienie siły mięśniowej, otępienie, zaburzenia psychiatryczne.
Rozpoznanie.
W diagnostyce JE stosuje się metody serologiczne. W MRI głowy pacjentów z japońskim zapaleniem mózgu obserwuje się obustronne zajęcie wzgórza i pnia mózgu.
Zapobieganie.
Opracowano skuteczną szczepionkę.
Leczenie.
Nie ma możliwości leczenia przyczynowego; stosuje się leczenie objawowe.
Historia.
Chorobę opisano w Japonii po raz pierwszy w latach 70. XIX wieku. Epidemie zdarzały się w przybliżeniu co dekadę, największa z nich z 1924 roku spowodowała ponad 6000 zachorowań. W tym samym roku Kaneko wprowadził nazwę „encephalitis B” (dla odróżnienia od zapalenia mózgu von Economo – encephalitis A). Wirus przeszczepił na małpy Hajashi w 1931 roku, na myszy Kawamura w 1931, Kasahari w 1936 i Mitamura w 1937.

</doc>
<doc id="1223652" url="https://pl.wikipedia.org/wiki?curid=1223652" title="Darshan">
Darshan



</doc>
<doc id="1223653" url="https://pl.wikipedia.org/wiki?curid=1223653" title="Nekroza">
Nekroza



</doc>
<doc id="1223657" url="https://pl.wikipedia.org/wiki?curid=1223657" title="Jacksboro (Tennessee)">
Jacksboro (Tennessee)

 Jacksboro – miasto w Stanach Zjednoczonych, w stanie Tennessee, w hrabstwie Campbell. Według danych z 2000 roku miasto miało 1887 mieszkańców.

</doc>
<doc id="1223658" url="https://pl.wikipedia.org/wiki?curid=1223658" title="Fayetteville (Tennessee)">
Fayetteville (Tennessee)

 Fayetteville – miasto w Stanach Zjednoczonych, w stanie Tennessee, w hrabstwie Lincoln. Według danych z 2000 roku miasto miało 6994 mieszkańców.

</doc>
<doc id="1223659" url="https://pl.wikipedia.org/wiki?curid=1223659" title="Woodbury (Tennessee)">
Woodbury (Tennessee)

 Woodbury – miasto w Stanach Zjednoczonych, w stanie Tennessee, w hrabstwie Cannon. Według danych z 2000 roku miasto miało 2428 mieszkańców.

</doc>
<doc id="1223661" url="https://pl.wikipedia.org/wiki?curid=1223661" title="Huntingdon (Tennessee)">
Huntingdon (Tennessee)

Huntingdon – miasto w Stanach Zjednoczonych, w stanie Tennessee, w hrabstwie Carroll. Według danych z 2000 roku miasto miało 4349 mieszkańców.

</doc>
<doc id="1223662" url="https://pl.wikipedia.org/wiki?curid=1223662" title="Elizabethton">
Elizabethton

 Elizabethton – miasto w Stanach Zjednoczonych, w stanie Tennessee, w hrabstwie Carter. Według danych z 2000 roku miasto miało 13944 mieszkańców.

</doc>
<doc id="1223663" url="https://pl.wikipedia.org/wiki?curid=1223663" title="Ashland City">
Ashland City

 Ashland City – miasto w Stanach Zjednoczonych, w stanie Tennessee, w hrabstwie Cheatham. Według danych z 2000 roku miasto miało 3641 mieszkańców.

</doc>
<doc id="1223664" url="https://pl.wikipedia.org/wiki?curid=1223664" title="Henderson (Tennessee)">
Henderson (Tennessee)

Henderson – miasto w Stanach Zjednoczonych, w stanie Tennessee, w hrabstwie Chester. Według danych z 2000 roku miasto miało 5670 mieszkańców.

</doc>
<doc id="1223665" url="https://pl.wikipedia.org/wiki?curid=1223665" title="Tazewell (Tennessee)">
Tazewell (Tennessee)

 Tazewell – miasto w Stanach Zjednoczonych, w stanie Tennessee, w hrabstwie Claiborne. Według danych z 2000 roku miasto miało 2165 mieszkańców.

</doc>
<doc id="1223667" url="https://pl.wikipedia.org/wiki?curid=1223667" title="Celina (Tennessee)">
Celina (Tennessee)

 Celina – miasto w Stanach Zjednoczonych, w stanie Tennessee, w hrabstwie Clay. Według danych z 2000 roku miasto miało 1379 mieszkańców.

</doc>
<doc id="1223671" url="https://pl.wikipedia.org/wiki?curid=1223671" title="Iwakura">
Iwakura

 – miasto w prefekturze Aichi na wyspie Honsiu w Japonii, na północ od Nagoi nad rzeką Gojō.
W 1889 roku powstał współczesny układ miejski, w efekcie tego powstała wioska Iwakura (w powiecie Niwa). W 1892 roku Iwakura stała się miasteczkiem. 1 grudnia 1971 roku miasteczko zdobyło status miasta.
Populacja.
Zmiany w populacji terenu miasta w latach 1970–2015:

</doc>
<doc id="1223673" url="https://pl.wikipedia.org/wiki?curid=1223673" title="Zanik jądra zębatego, jądra czerwiennego, gałki bladej i jądra niskowzgórzowego">
Zanik jądra zębatego, jądra czerwiennego, gałki bladej i jądra niskowzgórzowego

Zanik jądra zębatego, jądra czerwiennego, gałki bladej i jądra niskowzgórzowego (zanik zębatoczerwienny pallidoniskowzgórzowy, choroba Naito-Oyanagi, ang. dentatorubral-pallidoluysian atrophy, DRPLA, Naito-Oyanagi disease) – uwarunkowana genetycznie choroba neurologiczna, przypominająca obrazem klinicznym dziedziczne ataksje rdzeniowo-móżdżkowe.
Epidemiologia.
Choroba jest niezwykle rzadka u rasy białej, ale w populacji japońskiej DRPLA występuje z częstością 0,2-0,7:100.000 i jest tam przypuszczalnie najczęstszą dziedziczną postacią ataksji.
Etiologia.
DRPLA wywoływany jest przez mutacje dynamiczne polegające na wzroście liczby trójnukleotydowych powtórzeń w locus 12p13.31 w genie "DRPLA" kodującym białko atrofinę-1.
Objawy i przebieg.
Na obraz choroby składają się ataksja, choreoatetoza, otępienie. W postaci ujawniającej się w dzieciństwie obserwuje się opóźnienie umysłowe, zaburzenia zachowania, mioklonie i padaczkę. Opisywano też zwyrodnienie nabłonka rogówki.
W badaniach obrazowych i w autopsji stwierdza się złożone zaniki w mózgowiu, obejmujące jądro czerwienne, gałkę bladą, jądro Luysa w niskowzgórzu i jądro zębate móżdżku. Początek choroby opisywano między 1. a 62. rokiem życia, średnio jest to 30. rok życia.
Historia.
Chorobę opisali Naito i Oyanagi w 1982 roku. Prawdopodobnie opis tej choroby przedstawił Smith i wsp. w 1958 roku.

</doc>
<doc id="1223674" url="https://pl.wikipedia.org/wiki?curid=1223674" title="Zanik zębatoczerwienny pallidoniskowzgórzowy">
Zanik zębatoczerwienny pallidoniskowzgórzowy



</doc>
<doc id="1223676" url="https://pl.wikipedia.org/wiki?curid=1223676" title="Zespół wzgórzowy">
Zespół wzgórzowy

Zespół wzgórzowy (zespół talamiczny, zespół Déjerine'a-Roussy'ego, ang. "thalamic syndrome") – zespół neurologiczny związany z procesem chorobowym uszkadzającym strukturę wzgórza. Najczęściej przyczyną uszkodzenia wzgórza są procesy naczyniowe udary niedokrwienne lub krwotoczne w dorzeczu "arteria thalamostriata" lub "arteria thalamogaeniculata".
Na obraz kliniczny zespołu składają się:
Bóle wzgórzowe opisał Ludwig Edinger w 1891. Zespół dokładnie opisali w 1906 roku Joseph Jules Dejerine i Gustave Roussy.

</doc>
<doc id="1223677" url="https://pl.wikipedia.org/wiki?curid=1223677" title="Wojciech Murdzek">
Wojciech Murdzek

Wojciech Piotr Murdzek (ur. 13 grudnia 1957 w Świdnicy) – polski polityk i samorządowiec. Od 2002 do 2014 prezydent Świdnicy, poseł na Sejm VIII i IX kadencji. W latach 2019–2020 sekretarz stanu w Ministerstwie Rozwoju, w 2020 minister nauki i szkolnictwa wyższego w drugim rządzie Mateusza Morawieckiego, od 2020 sekretarz stanu w resortach odpowiedzialnych za naukę.
Życiorys.
Wykształcenie i działalność zawodowa.
W 1976 ukończył II Liceum Ogólnokształcące w Świdnicy, a w 1981 studia na Wydziale Elektroniki Politechniki Wrocławskiej, gdzie następnie odbył studia podyplomowe w zakresie techniki mikroprocesorowej. Pracował jako konstruktor w ZEM Elmot, prowadził działalność gospodarczą, był dyrektorem oddziału firmy Procter &amp; Gamble i prezesem zarządu spółki z ograniczoną odpowiedzialnością.
Działalność publiczna do 2015.
W latach 1990–1998 był wiceprzewodniczącym rady miejskiej w Świdnicy. Później pełnił funkcję starosty powiatu świdnickiego. Stanął na czele lokalnego ugrupowania samorządowego Wspólnota Samorządowa Ziemi Świdnickiej. Został również członkiem stowarzyszenia samorządowo-politycznego Obywatelski Dolny Śląsk. Należy do Towarzystwa Pomocy im. Brata Alberta.
W 2002 wygrał w drugiej turze wybory na urząd prezydenta Świdnicy. W kolejnych wyborach z 12 listopada 2006 wystartował z ramienia Komitetu Wyborczego Wyborców „Świdnicka Wspólnota Samorządowa”, zdobywając 56,97% głosów. W 2010 uzyskał reelekcję na trzecią z rzędu kadencję. W 2014 (startując z poparciem PO) przegrał w drugiej turze głosowania z Beatą Moskal-Słaniewską. Został natomiast wybrany do rady powiatu świdnickiego.
W 2015 został wicedyrektorem ds. rynku pracy i administracji w Dolnośląskim Wojewódzkim Urzędzie Pracy.
Działalność publiczna od 2015.
W wyborach parlamentarnych w 2015 roku wystartował do Sejmu z listy PiS jako bezpartyjny przedstawiciel Polski Razem. Uzyskał mandat posła VIII kadencji, otrzymując 5758 głosów. Przystąpił do powstałej w listopadzie 2017 z przekształcenia Polski Razem partii Porozumienie, stając na czele jej okręgu wałbrzyskiego oraz zasiadając w prezydium zarządu krajowego.
W maju 2018 został ogłoszony kandydatem Prawa i Sprawiedliwości na urząd prezydenta Świdnicy w wyborach samorządowych w tym samym roku, jednak ostatecznie kandydatem partii w tych wyborach został w sierpniu Jacek Drobny. 20 lipca 2018 został członkiem komisji śledczej ds. wyłudzeń VAT. W wyborach w 2019 Wojciech Murdzek z powodzeniem ubiegał się o poselską reelekcję, otrzymując 6354 głosy.
W grudniu 2019 powołany na stanowisko sekretarza stanu w Ministerstwie Rozwoju. 16 kwietnia 2020, po dymisji Jarosława Gowina, został powołany na stanowisko ministra nauki i szkolnictwa wyższego. Stał się pierwszym w III RP ministrem odpowiadającym za naukę nieposiadającym stopnia naukowego. Został odwołany 19 października 2020, co nastąpiło w związku z połączeniem Ministerstwa Nauki i Szkolnictwa Wyższego z Ministerstwem Edukacji Narodowej. W listopadzie tego samego roku powrócił do Ministerstwa Nauki i Szkolnictwa Wyższego, obejmując w nim stanowisko sekretarza stanu (od stycznia 2021 sekretarz stanu w Ministerstwie Edukacji i Nauki). 11 sierpnia 2021 ogłosił podanie się do dymisji z funkcji wiceministra w związku z zapowiedzianym odwołaniem z rządu Jarosława Gowina (premier dymisji tej nie przyjął). Następnego dnia polityk wystąpił z Porozumienia. We wrześniu tego samego roku znalazł się wśród założycieli stowarzyszenia OdNowa Rzeczypospolitej Polskiej.
Odznaczenia.
W 2013 postanowieniem prezydenta Bronisława Komorowskiego został odznaczony Krzyżem Kawalerskim Orderu Odrodzenia Polski. W 2009 odznaczony Brązową Odznaką „Zasłużony dla Ochrony Przeciwpożarowej”.
Życie prywatne.
Syn Józefa i Franciszki. Jest żonaty, ma dwoje dzieci – Natalię i Wiktora.

</doc>
<doc id="1223678" url="https://pl.wikipedia.org/wiki?curid=1223678" title="Równina Warszawska">
Równina Warszawska

Równina Warszawska (318.76) – mezoregion fizycznogeograficzny w środkowo-wschodniej Polsce, stanowiący centralną część Niziny Środkowomazowieckiej. Region graniczy od północy z Kotliną Warszawską, od zachodu z Równiną Łowicko-Błońską i Wysoczyzną Rawską, od południa z Równiną Kozienicką, a od wschodu z Doliną Środkowej Wisły; na południowym zachodzie region styka się z Doliną Białobrzeską. Równina Warszawska leży w całości w obrębie woj. mazowieckiego.
Mezoregion jest zdenudowanym płatem akumulacji lodowcowej położonym 20–30 m ponad lustrem wody Wisły z zaznaczonym stopniem erozyjnym ku wschodowi. Zachodnia krawędź regionu stanowiąca granicę z niższymi mezoregionami jest mało widoczna w terenie.
Równina Warszawska jest regionem wybitnie rolniczym; dominują tu uprawa warzyw i sadownictwo. W 1993 roku na terenie Lasów Chojnowskich utworzono "Chojnowski Park Krajobrazowy". 
Głównym ośrodkiem miejskim regionu jest Warszawa (na północnym krańcu), a mniejszymi ośrodkami – Piaseczno, Konstancin-Jeziorna, Warka i Tarczyn.

</doc>
<doc id="1223679" url="https://pl.wikipedia.org/wiki?curid=1223679" title="Getto będzińskie">
Getto będzińskie

Getto będzińskie (jidysz בענדינער געטאָ, "Bendiner geto") – zorganizowane w Będzinie (w czasie okupacji miasto nosiło nazwę "Bendsburg") przez Niemców w maju 1942 r., getto żydowskie, do którego przymusowo przesiedlano ludność pochodzenia żydowskiego, głównie z pobliskich terenów na obszarze "Ostoberchlesien" (Wschodni Górny Śląsk) – administracyjnie podlegało prowincji ("Gau") Śląsk. Nadzór nad gettem pełnił przewodniczący Centrali Żydowskich Rad Starszych na Wschodnim Górnym Śląsku, Mojżesz Merin.
Tak zwane „duże getto” mieściło się w dzielnicy Warpie. Niemcy umieścili w nim zagłębiowskich Żydów, a także Żydów z Bohumina, Kielc, Oświęcimia oraz Czechosłowacji. „Małe getto” znajdowało się na Kamionce. Mieszkańcy getta zmuszani byli do pracy fizycznej na rzecz okupanta w fabrykach i warsztatach rzemieślniczych w tym między innymi w szopie Braunego w Dąbrowie Górniczej (dowożeni byli pod eskortą), który zatrudniał ok. 200-250 osób, szopie A. Rossnera, gdzie pracowało ok. 8000 osób, Galanterie und Landerwahrenwarkstatte E. Nawrata (ul. Małachowskiego), zatrudniającej ok. 650 osób oraz w fabryce wyrobów ortopedycznych i fabryce walizek Frochzweiga. Getto nie było otoczone murem, gdzieniegdzie znajdowały się zasieki i tabliczki ostrzegawcze o zakazie opuszczania getta oraz wstępu dla Aryjczyków. Punkt kontrolny znajdował się na ul. "Marktstrasse" (Modrzejowska) 88. Na terenie getta od 15 czerwca 1942 r. działał szpital, którego dyrektorem był dr Salomon Weinzieher, były poseł na Sejm. Szpital początkowo znajdował się przy ul. Podzamcze 41 (w czasie okupacji "Burgstrasse"), w kwietniu 1943 r., został przeniesiony na ul. Krakowską 60 (w czasie okupacji ulica nosiła nazwę – "Robert-Koch-Strasse").
Na terenie getta działał lokalny oddział Żydowskiej Organizacji Bojowej (w skład jego kierownictwa wchodził między innymi Cwi Brandes). Do połowy sierpnia 1942 r., deportowano z miasta do obozów zagłady „jedynie” ok. 2400 mieszkańców. 12 sierpnia 1942 r. pod pozorem stemplowania dokumentów dokonano zbiórki Żydów na terenie boiska klubu sportowego Hakoah, gdzie następnie przeprowadzono selekcję na osoby wysyłane do obozów pracy oraz wysyłane do obozów zagłady. Selekcję przeprowadzili: Hans Dreier i Fridrich Kuczyński. Do 1943 r. na terenie Będzina mieszkało jeszcze ok. 18 tys. Żydów. 1 sierpnia rozpoczęła się ostateczna akcja likwidacyjna gett w Będzinie i na Środuli w Sosnowcu, czego wynikiem była samoobrona ludności znana jako powstanie w getcie będzińsko-sosnowieckim (organizatorami powstania byli: Józef i Bolesław Kożuchowie, Cwi Brandes i Frumka Płotnicka). Żydów z getta deportowano do obozu zagłady Auschwitz-Birkenau. Ostatnia grupa Żydów z getta będzińskiego została deportowana do Auschwitz w lutym 1944 r. Były to osoby zajmujące się uprzątaniem opuszczonej dzielnicy żydowskiej oraz wykopywaniem ciał pomordowanych, które również przewieziono do obozu w celu kremacji.

</doc>
<doc id="1223680" url="https://pl.wikipedia.org/wiki?curid=1223680" title="Równina Wołomińska">
Równina Wołomińska

Równina Wołomińska (318.78) – mezoregion fizycznogeograficzny w środkowo-wschodniej Polsce, stanowiący północno-wschodnią część Niziny Środkowomazowieckiej. Region graniczy od północy z Doliną Dolnego Bugu, od zachodu z Kotliną Warszawską i Doliną Środkowej Wisły, od południa z Równiną Garwolińską a od wschodu z Wysoczyzną Kałuszyńską, Obniżeniem Węgrowskim i Wysoczyzną Siedlecką; na północnym wschodzie region styka się z Podlaskim Przełomem Bugu. Równina Wołomińska leży w całości w obrębie woj. mazowieckiego.
Mezoregion jest zdenudowaną równiną, w której podłożu występują tzw. iły wstęgowe (wpływ na rozwój ceramiki w regionie). Równinę Wołomińską przecina seria dopływów Bugu i Narwi o nurcie równoległym do biegu środkowej Wisły: Struga, Czarna, Rządza, Osownica i Liwiec.
Przez Równinę Wołomińską przebiega linia kolejowa w relacji Warszawa-Małkinia Górna i wzdłuż niej właśnie leży większość ośrodków miejskich regionu: Warszawa (wschodnia część), Wołomin, Ząbki, Zielonka, Kobyłka i Tłuszcz, ponadto Marki, Sulejówek i Radzymin.

</doc>
<doc id="1223681" url="https://pl.wikipedia.org/wiki?curid=1223681" title="Neurozwyrodnienie z akumulacją żelaza typu I">
Neurozwyrodnienie z akumulacją żelaza typu I



</doc>
<doc id="1223682" url="https://pl.wikipedia.org/wiki?curid=1223682" title="Zespół Wallenberga">
Zespół Wallenberga

Zespół Wallenberga (zespół boczny opuszki, ang. lateral medullary syndrome, Wallenberg's syndrome, posterior inferior cerebellar artery syndrome) – zespół neurologiczny spowodowany zamknięciem tętnicy móżdżkowej tylnej dolnej (PICA). 
Zespół przebiega z następującymi objawami
Po stronie uszkodzenia pojawiają się:
Po stronie przeciwnej do uszkodzenia występują:

</doc>
<doc id="1223684" url="https://pl.wikipedia.org/wiki?curid=1223684" title="NSSN">
NSSN



</doc>
<doc id="1223685" url="https://pl.wikipedia.org/wiki?curid=1223685" title="Gojō (rzeka)">
Gojō (rzeka)

 – rzeka w Japonii w prefekturze Aichi, 28,2 km długości, płynie przez Iwakurę.

</doc>
<doc id="1223686" url="https://pl.wikipedia.org/wiki?curid=1223686" title="Niezborność (neurologia)">
Niezborność (neurologia)



</doc>
<doc id="1223687" url="https://pl.wikipedia.org/wiki?curid=1223687" title="Niezborność (okulistyka)">
Niezborność (okulistyka)



</doc>
<doc id="1223688" url="https://pl.wikipedia.org/wiki?curid=1223688" title="DRPLA">
DRPLA



</doc>
<doc id="1223689" url="https://pl.wikipedia.org/wiki?curid=1223689" title="Karambola">
Karambola



</doc>
<doc id="1223690" url="https://pl.wikipedia.org/wiki?curid=1223690" title="Shinshiro">
Shinshiro

 – miasto w Japonii, w prefekturze Aichi, na wyspie Honsiu.
Położenie.
Miasto leży we wschodniej części prefektury i sąsiaduje:
Historia.
Wraz z utworzeniem nowego systemu administracyjnego 1 kwietnia 1889 roku w powiecie Minamishitara powstała miejscowość Shinshiro. Status miasta Shinshiro zdobyło 1 listopada 1958 roku.
Populacja.
Zmiany w populacji Shinshiro w latach 1970–2015:

</doc>
<doc id="1223691" url="https://pl.wikipedia.org/wiki?curid=1223691" title="Choroba Lindaua">
Choroba Lindaua



</doc>
<doc id="1223692" url="https://pl.wikipedia.org/wiki?curid=1223692" title="Przepuklina Bochdaleka">
Przepuklina Bochdaleka



</doc>
<doc id="1223693" url="https://pl.wikipedia.org/wiki?curid=1223693" title="Gangrena Fourniera">
Gangrena Fourniera



</doc>
<doc id="1223694" url="https://pl.wikipedia.org/wiki?curid=1223694" title="Zespół Lennoxa i Gestauta">
Zespół Lennoxa i Gestauta



</doc>
<doc id="1223695" url="https://pl.wikipedia.org/wiki?curid=1223695" title="Choroba Oslera">
Choroba Oslera



</doc>
<doc id="1223697" url="https://pl.wikipedia.org/wiki?curid=1223697" title="There’s a Bond Between Us">
There’s a Bond Between Us

There’s a Bond Between Us – album grupy Graham Bond Organisation nagrany w 1965 i wydany w grudniu 1965 r.
Historia i charakter albumu.
Album ten wydany został w zaledwie 8 miesięcy po debiutanckim "The Sound of ’65" i można usłyszeć jaki postęp został dokonany przez muzyków. Brzmienie jest pełniejsze i bardziej studyjne. Poprzedni album był bardzo zbliżony stylistycznie do muzyki, którą Organizacja wykonywała podczas występów przed publicznością. Jest to również płyta dynamiczniejsza. 
W dużej mierze album zawdzięcza to nowemu instrumentowi wprowadzonemu przez Bonda w świat muzyki rockowej – melotronowi. Został on po raz pierwszy wykorzystany na singlu „Lease on Love” wydanym w lipcu 1965 r.
Longplay ukształtowany został pod wyraźnym wpływem rhythm and bluesa. Są tu utwory Bookera T („Last Night”), Raya Charlesa („What'd I Say”) i wykonywany przez niego „The Night Time Is the Right Time” oraz wykonywany przez Chucka Willisa „Don't Let Go”.
Jednym z najlepszych utworów była kompozycja Bonda „Walkin' in the Park”. Dick Heckstall-Smith wziął ją ze sobą do grupy Colosseum i wkrótce stała się utworem wykonywanym z sukcesem na każdym koncercie.
Bond dopuścił do kreatywnej pracy także pozostałych muzyków Organizacji i na albumie znajdują się kompozycje całego kwartetu.
Jednak we wrześniu 1965 r. Jack Bruce odszedł do Bluesbreakersów Johna Mayalla. Główną przyczyną był nieustający konflikt pomiędzy Bruce’em i Bakerem, którzy uwielbiali ze sobą grać, ale niecierpieli się jako ludzie. W czerwcu 1966 r. odszedł Ginger Baker i spotykał się z... Bruce’em w supergrupie Cream.

</doc>
<doc id="1223698" url="https://pl.wikipedia.org/wiki?curid=1223698" title="Averrhoa carambola">
Averrhoa carambola



</doc>
<doc id="1223699" url="https://pl.wikipedia.org/wiki?curid=1223699" title="Nishio">
Nishio

 – miasto w Japonii, w prefekturze Aichi, na wyspie Honsiu.
1 kwietnia 1889 roku w powiecie Hazu została utworzona miejscowość Nishio. 1 maja 1906 roku teren miejscowości powiększył się o wioskę i części wiosek Nishinomachi, Okutsu i Taihō (z powiatu Hazu). 1 grudnia 1952 roku miejscowość powiększyła się o część wsi Fukuchi (z powiatu Hazu). 15 grudnia 1953 roku miasteczko Nishio połączyło się z częścią miasteczka Hirasaka i zdobyło prawa miejskie. 10 sierpnia 1954 roku miasto powiększyło się o miejscowości Heisaka, Terazu i wioski Fukuchi i Muroba, 1 stycznia 1955 roku – o wioskę Miwa (z powiatu Hazu), a 1 kwietnia 1955 roku – o część wsi Meiji (z powiatu Hekikai). 1 kwietnia 2011 roku miasto powiększono o teren miejscowości Isshiki, Kira i Hazu (z powiatu Hazu).
Położenie.
Miasto leży w południowej części prefektury i sąsiaduje z:
Populacja.
Zmiany w populacji Nishio w latach 1970–2015:

</doc>
<doc id="1223700" url="https://pl.wikipedia.org/wiki?curid=1223700" title="Fridrich Kuczyński">
Fridrich Kuczyński

Fridrich Kuczyński, inna spotykana pisownia Fridrich Kuczyńsky (ur. 1914, w Suczowie, zm. 1948, według innych źródeł 22 lutego 1949) – zbrodniarz wojenny, narodowy socjalista, kierownik referatu ds. żydowskich przy Specjalnym Pełnomocniku Reichsfurera SS i Szefa Policji ds. zatrudnienia Obcych Narodowości na terenie Zagłębia Dąbrowskiego. Uczestnik między innymi selekcji z 12 sierpnia 1942 r. na boisku klubu sportowego Hakoachu w getcie będzińskim, kiedy to wybrano część osób deportowanych następnie do obozu zagłady.
Za zbrodnie popełnione w czasie okupacji na narodzie żydowskim został skazany w 1948 r. przez Sąd Okręgowy w Sosnowcu na karę śmierci. Wyrok wykonano przez powieszenie.

</doc>
<doc id="1223701" url="https://pl.wikipedia.org/wiki?curid=1223701" title="Owariasahi">
Owariasahi

 – miasto w Japonii, w prefekturze Aichi, na wyspie Honsiu.
Populacja.
Zmiany w populacji Owariasahi w latach 1970–2015:

</doc>
<doc id="1223702" url="https://pl.wikipedia.org/wiki?curid=1223702" title="Nisshin">
Nisshin

 – miasto w Japonii, w prefekturze Aichi, na wyspie Honsiu.
Wioska Nisshin powstała 10 maja 1906 roku przez połączenie wiosek Iwasaki, Hakusan i Kaguyama (z powiatu Aichi). Nazwa wioski została wybrana po sukcesie krążownika Nisshin podczas wojny rosyjsko-japońskiej. 1 stycznia 1951 roku Nisshin stało się miasteczkiem, a status miasta zdobyło 1 października 1994 roku.
Położenie.
Miasto leży w środkowej części prefektury i sąsiaduje z:
Populacja.
Zmiany w populacji Nisshin w latach 1970–2015:

</doc>
<doc id="1223704" url="https://pl.wikipedia.org/wiki?curid=1223704" title="Kiyosu">
Kiyosu

 – miasto w Japonii, w prefekturze Aichi, na wyspie Honsiu.
Położenie.
Miasto leży w zachodniej części prefektury i sąsiaduje z:
Historia.
Miasto Kiyosu powstało 7 lipca 2005 roku w wyniku połączenia miejscowości , Shinkawa i Nishibiwajima (z powiatu Nishikasugai).
1 października 2009 roku miasto powiększyło się o teren sąsiadującego miasteczka Haruhi (z powiatu Nishikasugai).
Populacja.
Zmiany w populacji Kiyosu w latach 1970–2015:

</doc>
<doc id="1223706" url="https://pl.wikipedia.org/wiki?curid=1223706" title="Balizm">
Balizm

Balizm (, z gr. „rzucać”) – neurologiczny zespół dyskinetyczny, polegający na występowaniu zamaszystych, gwałtownych ruchów kończyn. Wyraźnie zaznaczona jest przewaga mięśni proksymalnych (dosiebnych). Obraz przypomina ciężką postać pląsawicy. Jest związany z uszkodzeniem jądra niskowzgórzowego Luysa. Ruchy balistyczne występują zwykle jednostronnie (hemibalizm), po przeciwnej stronie do uszkodzenia.

</doc>
<doc id="1223708" url="https://pl.wikipedia.org/wiki?curid=1223708" title="Garfield Logan">
Garfield Logan



</doc>
<doc id="1223710" url="https://pl.wikipedia.org/wiki?curid=1223710" title="Mińsk Mazowiecki w czasach średniowiecza">
Mińsk Mazowiecki w czasach średniowiecza

Osada Mieńsk/Mensko/Mińsko/Mińsk istniała przynajmniej od XIV wieku. Była to wschodnia granica Polski więc nie było możliwe rozwijanie miast. Sytuacja zmieniła się po zawarciu unii polsko-litewskiej w 1385 roku.
Mińsk otrzymał prawa miejskie 29 maja 1421 roku. Miasto znajdowało się w całości wzdłuż wschodniego brzegu rzeki Srebrnej zwanej też Małą Mienią.
Z głównej osi miasta (północ-południe) wychodziły drogi do Liwa i Lublina. Wychodziły one także z położonego centralnie rynku: droga na zachód, przechodziła przez rzekę i rozdzielała się na szlaki do Warszawy i Karczewa, zaś droga na wschód prowadziła do Cegłowa.
Na północ od rynku już w 1422 roku zlokalizowano kościół.
W 1695 roku do Mińska włączono Sendomierz, a w XVIII wieku Górki. w późniejszych czasach dokonywano licznych przyłączeń.
W XXI wieku.
Stary Rynek z okolicami znajduje się w zachodnich krańcach obszarów funkcjonalno-przestrzennych Siennicka (rynek) i Kościelna (kościół). Przy czym od rynku jest bardzo blisko do obszaru Centrum.
Doskonale zachowała się lokalizacja rynku, kościoła, oraz osi północ południe. Szlak do Lublina to ul. Siennicka, szlak do Liwa to ul. Kościelna i ul. Przemysłowa. Istniejące od początku ulice wzdłuż rzeki (równoległe do wyżej wymienionych) to ul. Nadrzeczna i ul. Ogrodowa.
Droga na Karczew zmieniła swój przebieg już z chwilą lokacji Sendomierza. Droga na Warszawę to obecnie osiedlowe uliczki. Droga na Cegłów zachowała swój pierwotny przebieg.
Najcenniejszym budynkiem tej części miasta jest Sanktuarium Matki Bożej Hallerowskiej.

</doc>
<doc id="1223712" url="https://pl.wikipedia.org/wiki?curid=1223712" title="Anagarika">
Anagarika

Anagarika – termin w buddyzmie therawady odnoszący się do świeckiego pomocnika mnicha. Reguła klasztorna Vinaya zabrania mnichom korzystania z wielu świeckich aktywności takich jak na przykład używanie pieniędzy, przemieszczanie się do innych lokalizacji, więc świecki pomocnik stanowi niejako łącznik wypełniający powstałą w ten sposób lukę. Wszyscy anagarikowie przyjmują Osiem Wskazań i często, choć nie zawsze, mają intencję przyjęcia święceń mnisich w późniejszym czasie.
Anagarika oznacza człowieka, który odchodzi z domu w bezdomność. Oznacza to porzucenie i wyrzeczenie się, gdyż życie bezdomnego, to życie religijnego poszukiwacza, który poświęca się realizowaniu prawdy. To ten, który wyrzeka się, przyjmuje wskazania, które ograniczają i pomagają zapanować nad energiami, co sprawia, że nie jest on już dłużej rozpraszany, i może skoncentrować swój umysł na Prawdzie – co nazywamy dążeniem do nieuwarunkowanego, Nibbany.

</doc>
<doc id="1223718" url="https://pl.wikipedia.org/wiki?curid=1223718" title="Agada (lek)">
Agada (lek)

Agada – w tradycji hinduskiej jest to określenie leku przywracającego zdrowie po zatruciu lub nazwa jednej z ośmiu dyscyplin, na jakie dzielona jest ajurweda, zajmującej się odtrutkami. Termin agada wywodzi się od pojęcia "gada" oznaczającego trucizny, a agada jest tłumaczona jako "przeciw truciznom". Odpowiednikiem w medycynie może być toksykologiia, choć agada nie bada i nie opisuje trucizn a opiera się na założeniu istnienia odtrutki specyficznej dla danej trucizny i specyficznej dla danego człowieka. Tradycja agady jest rodzajem wierzeń lub tradycji ludowych i nie jest ściśle związana z praktyką religią choć bywa łączona z hinduizmem lub buddyzmem.
Agadatantra w tradycji hinduskiej oznaczają praktyki mające pomagać w przypadku zatruć powszechnych jak zatrucia wywołane przez jedzenie, ukąszenia węży, pogryzienia przez psy czy też ukąszenia owadów (pszczół). Jako twórcę agadatantry uznaje się Kaśjapie (Vriddhakaśjapa) z Taksili. Pierwotny tekst opisujący agadatantrę jest obecnie niedostępny jednakże odniesienia do tego tekstu, zwanego "Kaśjapasanhita," można odnaleźć w wielu późniejszych tekstach. Mimo tej samej nazwy prawdopodobnie jest to inna księga niż "Kaśjapasanhita" o pediatrii. Inne teksty opisujące agadatantrę zostały napisane przez Alambayana, Ushana, Saunaka, czy Latyayana - brak jest tekstów oryginalnych ale istnieją komentarze lub teksty będące bezpośrednim odniesieniem do tych tekstów.
W tradycyj hinduskiej znana jest postać wiszawajdjdy, czyli „uzdrowiciela od trucizn”, który praktykuję agadę i jest uważny za specjalistę w dziedzinie toksykologii. W rzeczywistości wiedza takiej osoby jest przekazywana z pokolenia na pokolenie i jest w znacznej mierze ograniczona. Mieszkańcy mniejszych wiosek wciąż jednak wykorzystują tego rodzaju tradycyjne praktyki do radzenia sobie z pogryzieniami. Profesja wiszawajdjów wywodzi się z czasów starożytnych. Historycznie były to osoby zajmujące się ochroną rodziny królewskiej przed otruciem oraz sporządzające trucizny na zlecenie króla.

</doc>
<doc id="1223719" url="https://pl.wikipedia.org/wiki?curid=1223719" title="Droga wojewódzka nr 668">
Droga wojewódzka nr 668

Droga wojewódzka nr 668 (DW668) – droga wojewódzka rozpoczynająca się w Piątnicy Poduchownej i kończąca w Osowcu-Twierdzy. Droga znajduje się pod zarządem, w strukturze Podlaskiego Zarządu Dróg Wojewódzkich w Białymstoku, Rejonu Dróg Wojewódzkich w Łomży. 
W całej długości zaliczona jest do klasy dróg zbiorczych (Z).
Na odcinku drogi Piątnica Poduchowna – Jedwabne dozwolony jest ruch pojazdów o dopuszczalnym nacisku pojedynczej osi do 10 t. Z powodu złego stanu technicznego mostu w miejscowości Klimaszewnica (między Radziłowem i Osowcem-Twierdzą) ograniczono na obiekcie tonaż do 15 t.
W 2011 roku zakończono przebudowę drogi na odcinku Piątnica Poduchowna – Jedwabne (16,94 km), a w 2014 remont nawierzchni na odcinku Jedwabne – Przytuły. Planowana jest przebudowa drogi w Jedwabnem (ulica Przytulska) wraz z budową kanału deszczowego, przebudowa mostu przez rzekę Wissa w miejscowości Karwowo oraz remont nawierzchni w miejscowości Klimaszewnica. Zaplanowano również remont nawierzchni na odcinku 0,540 km w miejscowości Mścichy.
Średni Dobowy Ruch Roczny (SDRR) w 2015 r. na odcinku Piątnica Poduchowna – Przytuły wyniósł 3411 poj./dobę, natomiast na odcinku Przytuły – Osowiec -Twierdza 1029 poj./dobę.

</doc>
<doc id="1223720" url="https://pl.wikipedia.org/wiki?curid=1223720" title="Die Flippers (album)">
Die Flippers (album)

Die Flippers – debiutancki album niemieckiej grupy muzycznej Die Flippers z 1970 roku.

</doc>
<doc id="1223721" url="https://pl.wikipedia.org/wiki?curid=1223721" title="Alles Liebe">
Alles Liebe

Alles Liebe – drugi album zespołu Die Flippers z roku 1971.
Lista utworów

</doc>
<doc id="1223723" url="https://pl.wikipedia.org/wiki?curid=1223723" title="Komm auf meine Insel">
Komm auf meine Insel

Komm auf meine Insel – trzeci album muzyczny niemieckiej grupy Die Flippers z roku 1973.

</doc>
<doc id="1223724" url="https://pl.wikipedia.org/wiki?curid=1223724" title="Das schönste im Leben">
Das schönste im Leben

Das schönste im Leben – czwarta płyta zespołu Die Flippers, wydana w roku 1975.
Lista utworów

</doc>
<doc id="1223725" url="https://pl.wikipedia.org/wiki?curid=1223725" title="Die schönsten Volkslieder">
Die schönsten Volkslieder

Die schönsten Volkslieder – piąty album grupy muzycznej Die Flippers z roku 1975.

</doc>
<doc id="1223726" url="https://pl.wikipedia.org/wiki?curid=1223726" title="Von Herz zu Herz">
Von Herz zu Herz

Von Herz zu Herz – szósty album Die Flippers, grupy muzycznej z Niemiec, z roku 1976.

</doc>
<doc id="1223727" url="https://pl.wikipedia.org/wiki?curid=1223727" title="Marlena (album)">
Marlena (album)

Marlena – siódma płyta niemieckiego zespołu Die Flippers wydana w roku 1977.

</doc>
<doc id="1223730" url="https://pl.wikipedia.org/wiki?curid=1223730" title="Kinder des Sommers">
Kinder des Sommers

Kinder des Sommers - ósma płyta niemieckiego zespołu Die Flippers z roku 1978.

</doc>
<doc id="1223731" url="https://pl.wikipedia.org/wiki?curid=1223731" title="Heimweh nach Tahiti">
Heimweh nach Tahiti

Heimweh nach Tahiti – dziewiąty album niemieckiego zespołu Die Flippers z roku 1979.

</doc>
<doc id="1223733" url="https://pl.wikipedia.org/wiki?curid=1223733" title="Immer nur träumen">
Immer nur träumen

Immer nur träumen – dziesiąta płyta zespołu Die Flippers wydana w roku 1980.

</doc>
<doc id="1223734" url="https://pl.wikipedia.org/wiki?curid=1223734" title="Wünsche fliegen übers Meer">
Wünsche fliegen übers Meer

Wünsche fliegen übers Meer – jedenasty album zespołu niemieckiego Die Flippers z roku 1981.

</doc>
<doc id="1223735" url="https://pl.wikipedia.org/wiki?curid=1223735" title="Ich halt zu Dir">
Ich halt zu Dir

Ich halt zu Dir – dwunasty album zespołu z Niemiec Die Flippers wydany w roku 1983.

</doc>
<doc id="1223736" url="https://pl.wikipedia.org/wiki?curid=1223736" title="Rudolf Schubert">
Rudolf Schubert



</doc>
<doc id="1223737" url="https://pl.wikipedia.org/wiki?curid=1223737" title="Ich kann den anderen in die Augen sehen">
Ich kann den anderen in die Augen sehen

Ich kann den anderen in die Augen sehen – trzynasty album zespołu Die Flippers wydany w roku 1984.

</doc>
<doc id="1223738" url="https://pl.wikipedia.org/wiki?curid=1223738" title="Matias Strandvall">
Matias Strandvall

Matias Johan Gustav Strandvall (ur. 15 marca 1985 w Helsinkach) – fiński biegacz narciarski, brązowy medalista mistrzostw świata młodzieżowców.
Kariera.
Po raz pierwszy na arenie międzynarodowej Matias Strandvall pojawił się 8 listopada 2003 roku w zawodach FIS Race w Muonio, gdzie zajął 82. miejsce w biegu na 10 km techniką klasyczną. W marcu 2005 roku wystąpił na mistrzostwach świata juniorów w Rovaniemi, gdzie był piąty w sprincie stylem klasycznym. Trzykrotnie startował na mistrzostwach świata U-23, najlepszy wynik osiągając podczas rozgrywanych w 2007 roku mistrzostw świata młodzieżowców w Tarvisio, gdzie zdobył brązowy medal w sprincie klasykiem. W Pucharze Świata zadebiutował 28 listopada 2004 roku w Ruce, zajmując 98. miejsce w biegu na 15 km techniką klasyczną. Pierwsze pucharowe punkty wywalczył 15 marca 2006 roku w Changchun, gdzie w sprincie stylem dowolnym był osiemnasty. Pierwsze, i jak dotąd jedyne miejsce na podium Strandvall wywalczył 26 stycznia 2008 roku w Canmore, zajmując trzecie miejsce w sprincie stylem dowolnym. W klasyfikacji generalnej najlepiej wypadł w sezonie 2007/2008, który ukończył na 39. pozycji. W 2007 roku brał udział w mistrzostwach świata w Sapporo, gdzie rywalizację w sprincie indywidualnym techniką klasyczną ukończył na dziewiątym miejscu. Startował na trzech kolejnych edycjach MŚ, ale nie zdołał poprawić tego wyniku. W tej samej konkurencji zajął 37. miejsce na igrzyskach olimpijskich w Vancouver.

</doc>
<doc id="1223745" url="https://pl.wikipedia.org/wiki?curid=1223745" title="Stade d’Abidjan">
Stade d’Abidjan

Stade Abidżan - klub piłkarski z Wybrzeża Kości Słoniowej, grający obecnie w pierwszej lidze, mający siedzibę w mieście Abidżan, największym mieście kraju.
Historia.
Klub został założony w 1936 roku pod nazwą "ASFI Abidjan". Następnie doszło do fuzji z "PIC Abidjan" i "OC Abidjan", w wyniku czego nowy twór nazwano "USF Abidjan". Obecna nazwa "Stade Abidżan" obowiązuje od 1959 roku.
Największe sukcesy zespół osiągał w latach 60. Wtedy też zdobył swoje wszystkie mistrzostwa kraju. W 1966 roku został zwycięzcą drugiej edycji Pucharu Mistrzów, gdy w finałowych meczach okazał się lepszy od malijskiego AS Real Bamako (1:3, 4:1). Swój ostatni sukces osiągnął w 1994 roku, gdy awansował do finału Pucharu Wybrzeża Kości Słoniowej.

</doc>
<doc id="1223746" url="https://pl.wikipedia.org/wiki?curid=1223746" title="Szczawikowate">
Szczawikowate

Szczawikowate ("Oxalidaceae") – rodzina roślin klasyfikowana dawniej do rzędu bodziszkowców ("Geraniales") (np. System Cronquista z 1981, Reveala z 1999). W systemach APG z XXI wieku rodzina włączana do odrębnego rzędu szczawikowców "Oxalidales". Obejmuje pięć rodzajów z około 570 gatunkami, z czego ok. pół tysiąca należy do rodzaju szczawik "Oxalis" i do niego też należą jedyni przedstawiciele rodziny występujący w Polsce. Rodzina jest niemal kosmopolityczna, brak jej przedstawicieli tylko na dalekiej północy i na wielkich obszarach pustynnych. Największe zróżnicowanie osiąga we wschodniej Azji, Ameryce Południowej i południowej Afryce. Kilka gatunków z rodziny ma znaczenie użytkowe jako rośliny jadalne. Bulwy szczawika bulwiastego stanowią lokalnie istotną alternatywę dla ziemniaków. Popularnych owoców, zwłaszcza w tropikach dostarcza oskomian pospolity (karambola), spożywane lokalnie lub przerabiane na soki są także owoce oskomianu bilimbi i różnych przedstawicieli rodzaju "Sarcotheca". Kilka gatunków z rodzaju szczawik uprawianych jest też jako rośliny ozdobne.
Systematyka.
Rodzina siostrzana dla bobniowatych "Connaraceae" w obrębie rzędu szczawikowców "Oxalidales", należącego do kladu różowych w obrębie okrytonasiennych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Geranianae" Thorne ex Reveal, rząd bodziszkowce ("Geraniales" Dumort.), podrząd "Geraniineae" Bessey in C.K. Adams, rodzina szczawikowate ("Oxalidaceae" R. Br. in Tuckey.
Wykaz rodzajów:
Zaliczany tu dawniej (system Cronquista z 1981) rodzaj "Hypseocharis" umieszczany jest obecnie w bodziszkowatych ("Geraniaceae"), jako odrębne rodziny wyłączane są także "Lepidobotryaceae" (w obrębie dławiszowców "Celastrales") i "Dirachmaceae" (w obrębie różowców "Rosales").

</doc>
<doc id="1223747" url="https://pl.wikipedia.org/wiki?curid=1223747" title="Shire (rzeka)">
Shire (rzeka)

Shire – rzeka w Malawi i Mozambiku, prawy dopływ rzeki Zambezi. Jej długość wynosi 402 km.
Wypływa z południowego wybrzeża jeziora Niasa. Przepływa przez jezioro Malombe około 8 km na południe od Mangochi. Głównym jej dopływem jest Ruo. Shire wpływa do rzeki Zambezi 48 km od Vila de Sena.

</doc>
<doc id="1223749" url="https://pl.wikipedia.org/wiki?curid=1223749" title="God Put a Smile upon Your Face">
God Put a Smile upon Your Face

God Put a Smile upon Your Face – piosenka rockowej grupy Coldplay, pochodząca z jej wydanego w 2002 roku albumu, "A Rush of Blood to the Head". 14 lipca 2003 roku została wydana jako czwarty singel pochodzący z tej płyty. Regionalne wydania dostępne były w Europie, Kanadzie i Australii, z kolei wydania promo CD ukazały się w Stanach Zjednoczonych i Wielkiej Brytanii. Okładkę wydania singla stanowiło zdjęcie gitarzysty grupy, Jonny'ego Bucklanda, zrobione przez Sølve'a Sundsbø.
Tytuł piosenki pierwotnie brzmiał "Your Guess Is As Good As Mine", a obecna nazwa powstała tuż przed umieszczeniem utworu na albumie.
W niektórych regionach singel ukazał się w specjalnym systemie ochronnym Copy Control.
Podczas jednego z koncertów Coldplay w Sztokholmie, 7 listopada 2005 roku, Chris Martin wytłumaczył, że "God Put a Smile upon Your Face" została napisana właśnie w Sztokholmie, cztery lata wcześniej.
Do piosenki nakręcony został wideoklip, który wyreżyserował, podobnie jak teledysk "The Scientist", Jamie Thraves.
Angielski DJ Mark Ronson stworzył własny cover piosenki, który następnie ukazał się na jego albumie "Version".

</doc>
<doc id="1223751" url="https://pl.wikipedia.org/wiki?curid=1223751" title="Iwan Iwanow (narciarz)">
Iwan Iwanow (narciarz)

Iwan Aleksiejewicz Iwanow (ros. Иван Алексеевич Иванов, ur. 11 maja 1987) – rosyjski biegacz narciarski, dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Iwan Iwanow pojawił się 13 listopada 2004 roku w zawodach FIS Race w Kirowsku, gdzie zajął 28. miejsce w biegu na 15 km stylem dowolnym. W 2007 roku wystąpił na mistrzostwach świata juniorów w Tarvisio, gdzie zdobył złoty medal w sprincie klasykiem, a wraz z kolegami wywalczył srebrny medal w sztafecie.
W Pucharze Świata zadebiutował 27 października 2007 roku w Düsseldorfie, zajmując 31. miejsce w sprincie techniką dowolną. Pierwsze pucharowe punkty zdobył blisko trzy miesiące później, 23 stycznia 2008 roku w Canmore, gdzie zajął 28. miejsce w sprincie stylem klasycznym. Już trzy dni później Rosjanin wywalczył swoje pierwsze pucharowe podium, zajmując drugie miejsce w sprincie techniką dowolną w tej samej miejscowości. W sezonie 2007/2008 punktował jeszcze trzykrotnie, ale na podium już nie stawał. W klasyfikacji generalnej zajął ostatecznie 54. miejsce.
W sezonie 2008/2009 punktował dwukrotnie, najlepszy wynik osiągając 14 grudnia 2008 roku w Davos, gdzie był osiemnasty w sprincie stylem dowolnym. Iwanow zajął także trzecie miejsce w sprincie stylem klasycznym 16 stycznia 2009 roku w Whistler, jednak został zdyskwalifikowany. Sezon ten ukończył na 132. miejscu. Na mistrzostwach świata młodzieżowców w Praz de Lys - Sommand w 2009 roku zajął 13. miejsce w sprincie klasykiem. Rok później, na mistrzostwach świata młodzieżowców w Hinterzarten w tej samej konkurencji był dwunasty. Od tej pory startuje głównie w zawodach Pucharu Kontynentalnego i FIS Race.

</doc>
<doc id="1223752" url="https://pl.wikipedia.org/wiki?curid=1223752" title="Iwan Iwanow">
Iwan Iwanow



</doc>
<doc id="1223753" url="https://pl.wikipedia.org/wiki?curid=1223753" title="Puchar Konfederacji CAF">
Puchar Konfederacji CAF



</doc>
<doc id="1223754" url="https://pl.wikipedia.org/wiki?curid=1223754" title="Oxalidaceae">
Oxalidaceae



</doc>
<doc id="1223755" url="https://pl.wikipedia.org/wiki?curid=1223755" title="Jamie Thraves">
Jamie Thraves

Jamie Thraves (ur. 2 czerwca 1969 w Romford w Londynie) – brytyjski scenarzysta i reżyser. 
Życiorys.
W 1989 zaczął tworzyć wczesne filmy eksperymentalne na University of Humberside. Jego film dyplomowy "Scratch" (1991) i "The Take-Out" (1993), krótkometrażowy film zrealizowany w ramach programu BFI New Directors, zdobyli nagrody na festiwalach filmowych na całym świecie. W 1993 dołączył do Royal College of Art, gdzie nakręcił kolejny nagradzany film, "The Hackney Downs" (1995).
Zasłynął reżyserią teledysku do piosenki „Just” (1995) grupy Radiohead. Od tamtego czasu współpracował przy okazji kręcenia teledysków z m.in. Coldplay, Neneh Cherry, Blur i The Verve. W 1998 Thraves wygrał nagrodę dla najlepszego brytyjskiego krótkometrażowego filmu na festiwalu Edinburgh International Film Festival za jego obraz "I Just Want to Kiss You" (1998) z Martinem Freemanem.
W 2003 za realizację wideoklipu „The Scientist” (2002) zespołu Coldplay otrzymał MTV Video Music Awards w kategorii „najlepsza reżyseria” i „teledysk przełomowy”.
Jego trzeci film fabularny "Treacle Jr." (2011) z Aidanem Gillenem, podczas światowej premiery na 21. brytyjskim festiwalu filmowym w Dinard zdobył Nagrodę Specjalną Jury - Hitchcock D'Or.

</doc>
<doc id="1223756" url="https://pl.wikipedia.org/wiki?curid=1223756" title="Auf rote Rosen fallen Tränen">
Auf rote Rosen fallen Tränen

Auf rote Rosen fallen Tränen – czternasty album muzyczny niemieckiego zespołu Die Flippers wydany w roku 1985
Lista utworów

</doc>
<doc id="1223758" url="https://pl.wikipedia.org/wiki?curid=1223758" title="Biegański">
Biegański



</doc>
<doc id="1223759" url="https://pl.wikipedia.org/wiki?curid=1223759" title="Nur wer die Sehnsucht kennt">
Nur wer die Sehnsucht kennt

Nur wer die Sehnsucht kennt – piętnasty album muzyczny niemieckiego zespołu Die Flippers z roku 1986.

</doc>
<doc id="1223761" url="https://pl.wikipedia.org/wiki?curid=1223761" title="Aus Liebe weint man nicht">
Aus Liebe weint man nicht

Aus Liebe weint man nicht – szesnasty album muzyczny niemieckiego zespołu Die Flippers z roku 1987.

</doc>
<doc id="1223762" url="https://pl.wikipedia.org/wiki?curid=1223762" title="L (film)">
L (film)



</doc>
<doc id="1223765" url="https://pl.wikipedia.org/wiki?curid=1223765" title="Weihnachten mit den Flippers">
Weihnachten mit den Flippers

Weihnachten mit den Flippers – siedemnasty album muzyczny niemieckiego zespołu Die Flippers wydanego w roku 1987. Tym razem płyta została wydana z piosenkami w tonacji świątecznej.

</doc>
<doc id="1223768" url="https://pl.wikipedia.org/wiki?curid=1223768" title="Alles liebe">
Alles liebe



</doc>
<doc id="1223776" url="https://pl.wikipedia.org/wiki?curid=1223776" title="Zespół Guillaina-Barrego">
Zespół Guillaina-Barrego



</doc>
<doc id="1223777" url="https://pl.wikipedia.org/wiki?curid=1223777" title="Pabianka">
Pabianka

Pabianka – struga lewy dopływ Dobrzynki o długości 9,21 km i szerokości do 2 m.
Płynie na Wyżynie Łódzkiej, przepływa przez Pabianice. Bierze swój początek jako rów melioracyjny. Duży dopływ wody jest w okolicach ul. Potokowej, . W centrum miasta uchodzi do Dobrzynki.

</doc>
<doc id="1223780" url="https://pl.wikipedia.org/wiki?curid=1223780" title="Mamaja">
Mamaja

Mamaja () – najstarsza i największa miejscowość wypoczynkowa w Rumunii, położona nad Morzem Czarnym, kilka kilometrów na północ od Konstancy. Usytuowana jest na długim (8 km), ale wąskim (300 m) pasie ziemi, który od stałego lądu oddzielony jest jeziorem Siutghiol.
Opis.
O atrakcyjności Mamai zadecydowała długa na 5 km i szeroka do 100 m plaża z bardzo drobnym, niemal pylastym piaskiem. Już w 1906 r. założono tu kąpielisko, jednak w rzeczywistości przed II wojną światową Mamaja była cały czas rybacką wioską. Kurort zaczął się rozwijać od lat 50. XX w., ale jeszcze w 1964 r. miał tylko dwa hotele i 30 domów prywatnych - łącznie na 1318 miejsc. W całej rumuńskiej Dobrudży w tym roku przebywało 70,2 tys. zagranicznych turystów.
Dynamiczny rozwój nastąpił w latach następnych: pod koniec lat 70. kurort gościł rocznie nawet 17 tys. turystów. Dominowali wśród nich przybysze z krajów demokracji ludowej, zwłaszcza z Czechosłowacji i NRD.
Obecnie działa tu poczta, kino, teatr na wolnym powietrzu, lunapark, restauracje i wiele innych. W Mamai istnieje także kolejka gondolowa, która pozwala na oglądanie kurortu z lotu ptaka.
Najpopularniejszy okres turystyczny w Mamai trwa od połowy maja do końca września, temperatury panujące w tych miesiącach oscylują pomiędzy 25 a 30 stopniami Celsjusza. Turyści mają do dyspozycji wiele hoteli, od średniej do najwyższej klasy. Plaża ciągnie się wzdłuż całej mierzei, a od strony kasyna wchodzi do morza długie zbudowane przed wojną molo.
W dniach 27–28 maja 2004 r. w Mamai odbyło się 11. posiedzenie przywódców państw Europy Środkowej.

</doc>
<doc id="1223783" url="https://pl.wikipedia.org/wiki?curid=1223783" title="Statler i Waldorf">
Statler i Waldorf

Statler i Waldorf – kukiełki (muppety) z programu The Muppet Show, dwaj wiecznie niezadowoleni starzy malkontenci. Siedzą w prawej loży (balkonie) obok sceny. Największą radość sprawia im nękanie każdego numeru Muppet Show. Statler i Waldorf są złośliwi zwłaszcza dla misia Faziego. Oni też mają ostatnie słowo, z końcowym komentarzem po skończonym wieczorze Muppet Show. 
Statler i Waldorf po raz pierwszy pojawili się jako para w 1975 w pilocie Muppet Show. Występowali także w Muppets Tonight. Komentują show TV siedząc w domu spokojnej starości (sezon pierwszy), zaś w drugim sezonie obserwują pokaz w przenośnym odbiorniku telewizyjnym z różnych lokalizacji, np. z pola golfowego i wyciągu narciarskiego. W filmie „Boże Narodzenie Muppetów” grają duchy (Jacoba i Roberta Marleya) biznesowych partnerów zgorzkniałego skąpca. W filmie „Wyspa skarbów Muppetów” Statler i Waldorf siedzą na galionie okrętu Hispaniola. W filmie „Muppety – Czarodziej z krainy Oz” występują jako "Kalidah Krytycy" (nazwa Kalidah odnosi się do zwierząt występujących w utworach o krainie Oz) – dziwne stworzenia, które krzyczą obrażając próbujących przejść przez most. Statler &amp; Waldorf występują w głównej roli w co dwutygodniowym programie „Statler i Waldorf: Z balkonu” – (ang. "Statler and Waldorf: From the Balcony"), robią dowcipy o nadchodzących i właśnie puszczanych filmach kinowych.

</doc>
<doc id="1223784" url="https://pl.wikipedia.org/wiki?curid=1223784" title="Nur für dich">
Nur für dich

Nur für dich – osiemnasta płyta niemieckiego zespołu Die Flippers. Album wydany został w roku 1988.

</doc>
<doc id="1223788" url="https://pl.wikipedia.org/wiki?curid=1223788" title="Liebe ist ...">
Liebe ist ...

Liebe ist… – dziewiętnasta płyta niemieckiego zespołu Die Flippers, wydana w roku 1989.

</doc>
<doc id="1223791" url="https://pl.wikipedia.org/wiki?curid=1223791" title="Club Sportif Sfaxien">
Club Sportif Sfaxien

Club Sportif Sfaxien (arab. النادي الرياضي الصفاقسي, an-Nādī ar-Riyāḍī aṣ-Ṣafāqusī) – tunezyjski klub piłkarski, grający obecnie w pierwszej lidze, mający siedzibę w mieście Safakis, leżącym nad Morzem Śródziemnym.
Historia.
Klub został założony w 1928 roku jako "Club Tunisien" i nowej drużynie nadano zielono-czerwone barwy. W 1947 roku awansował do pierwszej ligi tunezyjskiej. W 1950 roku utworzono pierwszą sekcję kibiców, a jej założycielem był Béchir Fendri. W 1962 roku doszło do zmiany nazwy klubu na Club Sportif Sfaxien, która obowiązuje do dziś oraz zmieniono barwy klubu na biało-czarne.
Pierwszy raz mistrzem Tunezji Sfaxien został w 1969 roku. W 1978 roku klub obchodził 50-lecie istnienia i wtedy też wywalczył mistrzostwo kraju, swoje trzecie w historii. Duży w tym udział mieli ówcześni reprezentanci Tunezji Hamadi Agrebi, Mohamed Ali Akid i Mokhtar Dhouieb.
W listopadzie 1998 roku Sfaxien zdobył Puchar CAF wygrywając w finale 3:0 i 1:0 z senegalskim Jeanne D’Arc Dakar. W 2006 roku dotarł do finału Afrykańskiej Ligi Mistrzów – 1:1 i 0:1 z egipskim Al-Ahly Kair. W 2007 roku awansował do finału Pucharu Konfederacji CAF i wygrał go dzięki dwóm zwycięstwom (4:2 i 1:0) nad sudańskim Al-Merrikh.

</doc>
<doc id="1223792" url="https://pl.wikipedia.org/wiki?curid=1223792" title="CS Sfaxien">
CS Sfaxien



</doc>
<doc id="1223794" url="https://pl.wikipedia.org/wiki?curid=1223794" title="Lotosblume">
Lotosblume

Lotosblume – dwudziesty album muzyczny niemieckiego zespołu muzycznego Die Flippers. Płyta wydana została w roku 1989.

</doc>
<doc id="1223798" url="https://pl.wikipedia.org/wiki?curid=1223798" title="Autostrada A250 (Niemcy)">
Autostrada A250 (Niemcy)

Autostrada A250 (niem. "Bundesautobahn 250 (BAB 250)" także "Autobahn250 (A250)") – autostrada w Niemczech przebiegająca z zachodu na wschód łącząc Lüneburg z autostradami A1 i A7 na południe od Hamburga w Dolnej Saksonii.
W związku z planowanym przedłużeniem A39 do Hamburga, 3 listopada 2010 została zmieniona numeracja autostrady A250 na A39.

</doc>
<doc id="1223800" url="https://pl.wikipedia.org/wiki?curid=1223800" title="Dziedziczność">
Dziedziczność

Dziedziczność – zespół procesów zachodzących w organizmach w przebiegu powstawania i rozwoju osobniczego organizmów potomnych, który prowadzi do odtwarzania cech organizmów rodzicielskich. Dziedziczność jest podstawową właściwością organizmów.
Cechy organizmów żywych mają uwarunkowanie dziedziczne (genetyczne), na które nakładają się czynniki środowiskowe. Podstawową jednostką dziedziczności jest gen, z zapisaną specyficzną częścią informacji genetycznej, która ujawnia się w postaci ekspresji genu.
Dziedzicznością zajmuje się genetyka, a podstawowe prawa dziedziczności sformułował w 1866 r. Gregor Mendel.

</doc>
<doc id="1223803" url="https://pl.wikipedia.org/wiki?curid=1223803" title="Markíza">
Markíza

Markíza (Televízia Markíza) – słowacka komercyjna stacja telewizyjna.
Rozpoczęła nadawanie 31 sierpnia 1996 roku. Należy do medialnej spółki CME (Central European Media Enterprises), która jest właścicielem wielu czołowych stacji TV m.in. telewizji: TV Nova w Czechach, PRO TV w Rumunii czy też TV NOVA w Chorwacji. Prezesem stacji jest Matthias Settele. Markiza zajmuje pierwsze miejsce na słowackim rynku telewizyjnym. Siedziba telewizji znajduje się w północnej dzielnicy Bratysławy – Záhorská Bystrica. W Polsce odbiór tej stacji był możliwy do końca 2016 roku na przygranicznych, południowych terenach województw: śląskiego, małopolskiego i podkarpackiego w drugim słowackim multipleksie naziemnej telewizji cyfrowej.

</doc>
<doc id="1223804" url="https://pl.wikipedia.org/wiki?curid=1223804" title="31. ceremonia wręczenia Złotych Globów">
31. ceremonia wręczenia Złotych Globów

Złote Globy za 1973 rok odbyły się 28 stycznia 1974 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymał Bette Davis.Nagrodę Henrietty dla najbardziej popularnych aktorów otrzymali Marlon Brando i Elizabeth Taylor.
Laureaci:
Kino.
Najlepszy film dramatyczny.
Egzorcysta, reż William Friedkin
nominacje:
Najlepsza komedia lub musical.
Amerykańskie graffiti, reż. George Lucas
nominacje:
Najlepszy aktor dramatyczny.
Al Pacino – Serpico
nominacje:
Najlepsza aktorka dramatyczna.
Marsha Mason – Przepustka dla marynarza
nominacje:
Najlepszy aktor w komedii lub musicalu.
George Segal – Miłość w godzinach nadliczbowych
nominacje:
Najlepsza aktorka w komedii lub musicalu.
Glenda Jackson – Miłość w godzinach nadliczbowych
nominacje:
Najlepszy aktor drugoplanowy.
John Houseman – Papierowy księżyc
nominacje:
Najlepsza aktorka drugoplanowa.
Linda Blair – Egzorcysta
nominacje:
Najlepsza reżyseria.
William Friedkin – Egzorcysta
nominacje:
Najlepszy scenariusz.
William Peter Blatty – Egzorcysta
nominacje:
Najlepsza muzyka.
Neil Diamond – Jonathan Livingston Seagull
nominacje:
Najlepsza piosenka.
„The Way We Were” – Tacy byliśmy – muzyka: Marvin Hamlisch; słowa: Alan Bergman i Marilyn Bergman
nominacje:
Najlepszy film zagraniczny.
Przechodzień, reż. Maximilian Schell 
nominacje:
Najlepszy film dokumentalny.
nominacje:
Najlepszy debiut – aktor.
Paul Le Mat – Amerykańskie graffiti
nominacje:
Najlepszy debiut – aktorka.
Tatum O’Neal – Papierowy księżyc
nominacje:

</doc>
<doc id="1223814" url="https://pl.wikipedia.org/wiki?curid=1223814" title="Fogo">
Fogo

Fogo (z port. „Ogień”) – wyspa należąca do archipelagu Wysp Podwietrznych, które wchodzą w skład Wysp Zielonego Przylądka. Najbardziej rzuca się w oczy dzięki szczytowi Pico do Fogo, wznoszącemu się na wysokość 2829 m nad poziom morza.
Geografia.
Fogo leży między wyspami Santiago a Brava. Najbardziej charakterystycznym miejscem jest szeroka na 9 km kaldera, której ściany mają 1 km wysokości. Kaldera ma wyłom na wschodniej krawędzi, a wielki szczyt wyrasta w jej centrum. Środkowy stożek wulkaniczny Pico tworzy najwyższy punkt na wyspie, a jego szczyt jest około 100 m wyższy od otaczających go ścian kaldery. Lawa z wulkanu dotarła do wschodniego wybrzeża wyspy w czasach historycznych.
Fogo ma żyzną ziemię na południowym zachodzie o nachyleniu około 10 do 15 stopni. Północ i wschód są bardziej pochyłe. Cała wyspa jest podwodną górą, zwaną Cadamosto, a otaczający ją ocean osiąga głębokość do 5300 m w odległości 5 km od linii brzegowej. Wyjątkiem jest zachodnia strona, lecz ta jest połączona z inną podwodną górą dalej na zachodzie w Brava. 
Zbocza w południowo-wschodniej części są zielone i pokryte trawą przez cały rok. reszta góry jest sucha i jałowa. Strumienie i potoki są wyschnięte przez cały rok, choć Fogo ma największe opady deszczu spośród Wysp Zielonego Przylądka.
Wschodnia część wyspy Fogo zapadła się do oceanu 73 000 lat temu, tworząc fale tsunami o wysokości 170 metrów, które uderzyły w sąsiednią wyspę Santiago. Czas kataklizmu ustalono na podstawie analizy koncentracji izotopu helu 3He w głazach narzutowych.
Aktywność wulkaniczna.
Właściwie cała wyspa jest czynnym wulkanem, który okresowo wzmaga swą aktywność. Mała wioska zwana Chã das Caldeiras leży wewnątrz kaldery u stóp wulkanu, a jej mieszkańcy są okresowo ewakuowani podczas erupcji. W 1680 miała miejsce gwałtowna erupcja wulkanu. Góra była widoczna z odległości setek kilometrów przez kilka lat. W czasie tej erupcji wyspa otrzymała swą nazwę. Słabsza erupcja z 1995 uformowała nowy krater nazwany Pico Pequeno; była dosyć łagodna i mieszkańcy wsi mogli wrócić do domów. Najnowsza erupcja rozpoczęła się 23 listopada 2014 i po dwóch tygodniach 6 grudnia wypływająca lawa zniszczyła wsie Portela i Bangaeira położone w kalderze. 
Flora.
Na Fogo rosną różne rośliny endemiczne:
Historia.
Fogo zostało odkryte w 1460 przez genueńskiego kapitana António Noli i najpierw nazwano ją "São Filipe" (port. „św. Filip”).
Portugalczycy osiedlili się na wyspie w 1500. Dawniej wykorzystywano na wyspie niewolników. Emigracja rozpoczęła się w 1850, głównie do Ameryki Północnej. Republikański zamach stanu z 5 października 1910 sprowadził z powrotem do Portugalii arystokrację i wielkich posiadaczy ziemskich. Małe muzeum na Fogo wyjaśnia wiele z tych zdarzeń.
Gospodarka.
Gospodarka wyspy opiera się na rolnictwie i rybołówstwie. Głównymi produktami są kawa i wino. Wiele rodzin żyje z pieniędzy przesyłanych przez emigrantów z USA i innych krajów, ponieważ wyspa ma znaczącą diasporę. Wielu emigrantów wysyła trochę pieniędzy swoim krewnym, nawet jeśli wysyłający i odbierający nie znają się osobiście. Turystyka systematycznie staje się coraz bardziej popularna. Wulkan jest główną atrakcją wyspy, choć wielu gości przybywa, by zobaczyć krewnych. Większość gości przybywa do historycznego miasta São Filipe i Chã das Caldeiras w kraterze wulkanicznym.
Głównym miastem wyspy jest São Filipe, w którego pobliżu znajduje się lotnisko. Pierwsze siedliska powstały w latach osiemdziesiątych XV wieku. Wyspa w większości ma rolniczy charakter. Mieści też szkoły, gimnazjum, banki, pocztę, kilka hoteli i place ("praças"). Budowle na São Filipe mają klasyczną portugalską architekturę kolonialną. Drugim co do znaczenia miastem jest Mosteiros na północnym wschodzie.
Języki.
Tak jak na reszcie Wysp Zielonego Przylądka oficjalnym językiem jest portugalski, ale na co dzień ludzie używają dialektu Fogo, będącego odmianą języka kreolskiego Wysp Zielonego Przylądka.

</doc>
<doc id="1223817" url="https://pl.wikipedia.org/wiki?curid=1223817" title="Autostrada A252 (Niemcy)">
Autostrada A252 (Niemcy)

Autostrada A252 (niem. "Bundesautobahn 252 (BAB 252)" także "Autobahn 252 (A252)") – była autostrada w Niemczech przebiegająca w całości po terenie Hamburga z zachodu na wschód. Pierwotnie planowana jako połączenie pomiędzy autostradami A7 i A255.
Do 6 października 2019 roku A252 była najkrótszą z niemieckich autostrad. Wcześniej tytuł ten miała A862 o długości 400 m, którą przemianowano na odgałęzienie A5.
Na żadnym ze znaków kierunkowych nie występował numer A252 – w kierunku południowym oznakowana była jako droga federalna B75, zaś w północnym jako B4 i B75.
6 października 2019 roku, wraz z otwarciem nowego przebiegu ulicy Wilhelmsburger Reichsstraße przeklasyfikowano A252 na odcinek drogi federalnej B75. Jednocześnie węzeł autostradowy "Kreuz Hamburg-Süd" przemianowano na "Dreieck Norderelbe".

</doc>
<doc id="1223818" url="https://pl.wikipedia.org/wiki?curid=1223818" title="Odmiana uprawna">
Odmiana uprawna



</doc>
<doc id="1223819" url="https://pl.wikipedia.org/wiki?curid=1223819" title="Markiza">
Markiza



</doc>
<doc id="1223821" url="https://pl.wikipedia.org/wiki?curid=1223821" title="Sieben Tage Sonnenschein">
Sieben Tage Sonnenschein

Sieben Tage Sonnenschein – dwudziesty pierwszy album muzyczny niemieckiego zespołu Die Flippers. Został wydany w roku 1990

</doc>
<doc id="1223823" url="https://pl.wikipedia.org/wiki?curid=1223823" title="Liebe ist ... (2)">
Liebe ist ... (2)

Liebe ist ... (2) – dwudziesty drugi album niemieckiego zespołu muzycznego Die Flippers. Płyta została wydana w roku 1991.

</doc>
<doc id="1223824" url="https://pl.wikipedia.org/wiki?curid=1223824" title="Autostrada A253 (Niemcy)">
Autostrada A253 (Niemcy)

Autostrada A253 (niem. "Bundesautobahn 253 (BAB 253)" także "Autobahn 253 (A253)") – była autostrada w Niemczech przebiegająca w całości po terenie Hamburga. Pierwotnie planowana jako połączenie pomiędzy autostradą A252 i południowymi dzielnicami Hamburga.
Na żadnym ze znaków kierunkowych nie występowało oznaczenie A253 – w kierunku południowym droga oznakowana była jako droga federalna B75, zaś północnym jako B4 i B75. Takie samo zjawisko występuje również na pobliskiej autostradzie A252.
6 października 2019 roku, wraz z otwarciem nowego przebiegu ulicy Wilhelmsburger Reichsstraße dokonano przeklasyfikowania A253 i włączono do przebiegu drogi B75.

</doc>
<doc id="1223827" url="https://pl.wikipedia.org/wiki?curid=1223827" title="Träume einer Nacht">
Träume einer Nacht

Träume einer Nacht – dwudziesta trzecia płyta niemieckiego zespołu Die Flippers. Album wydany w roku 1991.

</doc>
<doc id="1223831" url="https://pl.wikipedia.org/wiki?curid=1223831" title="Piasek (dzielnica Krakowa)">
Piasek (dzielnica Krakowa)



</doc>
<doc id="1223832" url="https://pl.wikipedia.org/wiki?curid=1223832" title="Autostrada A255 (Niemcy)">
Autostrada A255 (Niemcy)

Autostrada A255 (niem. "Bundesautobahn 255 (BAB 255)" także "Autobahn 255 (A255)") – autostrada w Niemczech przebiegająca w całości po terenie Hamburga. Jest połączeniem autostrady A1 z centrum Hamburga.
A255 zwana jest również "Abzweig Veddel". 

</doc>
<doc id="1223833" url="https://pl.wikipedia.org/wiki?curid=1223833" title="Záhorská Bystrica">
Záhorská Bystrica

Záhorská Bystrica (niem. "Bisternitz", węg. "Pozsonybeszterce") – dzielnica Bratysławy, wchodząca w skład powiatu Bratysława IV, położona na północ od centrum miasta, w regionie Záhorie.
Historia.
Pierwsze ślady ludzi w dzielnicy pochodzą z 6 tysiąca przed n.e. Badania archeologiczne pokazały, że teren zamieszkany był w okresie rzymskim, celtyckim, byli tutaj barbarzyńscy Markomanowie i Kwadowie. Pierwsi Słowianie przybyli w połowie VI stulecia. Z tego okresu pochodzą słowiańsko-awarskie groby.
Pierwsze wzmianki pisemne pod nazwą "Bisztric" (choć raczej dotyczyły terenu, a nie konkretnej miejscowości) pojawiły się w roku 1208 i w 1258. W 1314 królewski list wspomina o osadzie "Pistrich", w której w 1332 była już parafia. W tym czasie osada była w rękach panów z Jura i Pezinoka. Gwałtowny rozwój osady nastąpił w XVI wieku, kiedy przybyli tutaj Chorwaci, uciekający ze swoich ojczystych terenów przez Turkami. Obecność chorwacką w Bystricy potwierdzają po raz pierwszy źródła pisane z 1520. W 1534 wybudowano w miejsce dawnej kapliczki kościół św. Piotra i Pawła. W 1561 przybył chorwacki ksiądz, Matias Nojem, i od tego czasu zaczął tutaj dominować język chorwacki. Księża chorwackiej narodowości działali w Bystricy co najmniej do połowy XVIII wieku, o czym świadczą nazwiska – Urbanič, Tislarič, Lubetič, Golubič, Besedič, Megliť.
W połowie XVI wieku osada stała się częścią majątku rodziny Serédyho. Potem Bystrica dostała się w ręce rodziny Pallfy. W jednym z dokumentów z tego okresu wymienia się, że żyło w niej 50 chorwackich i 33 słowackie rodziny. W 1647 stała się niewielkim miasteczkiem i z tego okresu pochodzi pierwsza pieczęć z wyobrażeniem patronów kościoła – św. Piotra i Pawła.
W XVIII wieku Bystrica opisywana jest jako ludna rolniczo-rzemieślnicza gmina z rozwiniętym winiarstwem. Mieszkańcy bogacili się na dostarczanej żywności bliskiej Bratysławie i Wiedniu. W 1803 przy pomocy rodziny Pallfy rozpoczęli budowę nowego kościoła św. Piotra i Pawła. Bystrica miała już 1300 mieszkańców i stary kościół był już za mały. Budowę ukończono dwa lata później, ale wyświęcono go dopiero w 1834. W 1866 przez ten teren przechodziły pruskie wojska, a na granicy z osadą Lamač rozegrała się niewielka potyczka. W 1868 tzw. stupavskie państwo, do którego należała Bystrica, została majątkiem grafów z rodziny Károly.
W 1900 mieszkało w Bystricy 2195 osób (w dużej większości Słowaków) w 331 domach. Oprócz rolników było coraz więcej robotników w przemyśle oraz w kolejnictwie.
W 1913 założono w miejscowości filię banku rolniczego. I wojna światowa przyniosła śmierć ponad 80 mężczyzn. W okresie międzywojennym przeprowadzono elektryfikację (1928), podłączono pierwsze telefony (1936) oraz wybudowano nową szkołę (1937).
W 1972 Bystrica stała się częścią Bratysławy.
Zabytki i inne atrakcje.
Z racji bliskości Małych Karpat dzielnica posiada wiele terenów zielonych oraz jest atrakcyjna dla osób lubiących aktywne spędzanie czasu.
Siedzibę ma tu również komercyjna telewizja Markíza.

</doc>
<doc id="1223834" url="https://pl.wikipedia.org/wiki?curid=1223834" title="Liebe ist eine Rose">
Liebe ist eine Rose

Liebe ist eine Rose – dwudziesty czwarty album muzyczny zespołu z Niemiec Die Flippers, wydany w 1992 roku.

</doc>
<doc id="1223837" url="https://pl.wikipedia.org/wiki?curid=1223837" title="Johnny Dumfries">
Johnny Dumfries

John Colum Crichton-Stuart, 7. markiz Bute (ur. 26 kwietnia 1958 w Rothesay, Bute, zm. 22 marca 2021) – brytyjski arystokrata i kierowca Formuły 1. Syn Johna Crichtona-Stuarta, 6. markiza Bute, i Beatrice Weld-Forester, córki komandora-porucznika Wolstana Welda-Forestera.
Uczył się w Ampleforth College, ale nie ukończył uczelni. Do 1993 r. nosił tytuł lorda Dumfries, od którego to tytułu wzięło się jego nazwisko, którego używał podczas kariery sportowej. W 1984 r. wygrał brytyjskie zawody Formuły 3. Należał do stajni Team Lotus i brał udział w 16 wyścigach sezonu 1986. Jego pierwszym wyścigiem było Grand Prix Brazylii, a ostatnim Grand Prix Australii. Łącznie podczas całego sezonu uzyskał 3 punkty. W 1988 r. wygrał wyścig "24 Heures du Mans".
Po śmierci ojca w 1993 r. odziedziczył tytuł markiza Bute i zasiadł w Izbie Lordów. Zasiadał tam do reformy Izby w 1999 r. Nie używał swojego tytułu, używał nazwiska „John Bute”. Od 1993 r. był dziedzicznym zarządcą zamku Rothesay, dziedzicznym szeryfem i koronerem hrabstwa Bute oraz głową klanu Stuart of Bute. W 2004 r. na liście najbogatszych magazynu "Sunday Times" zajął 321 miejsce z majątkiem ocenianym na 120 milionów funtów.
W 1984 r. poślubił Carolyn Waddell, córkę Brysona Waddella. Małżonkowie rozwiedli się w 1993 r. John i Carolyn mieli razem jednego syna i dwie córki:
W 1999 r. ożenił się ponownie z Sereną Wendell, córką majora Jaca Wendella i Anthei Maxwell-Hyslop. John i Serena mieli razem jedną córkę:

</doc>
<doc id="1223841" url="https://pl.wikipedia.org/wiki?curid=1223841" title="Olsza (dzielnica Krakowa)">
Olsza (dzielnica Krakowa)



</doc>
<doc id="1223843" url="https://pl.wikipedia.org/wiki?curid=1223843" title="Wesoła (dzielnica Krakowa)">
Wesoła (dzielnica Krakowa)



</doc>
<doc id="1223845" url="https://pl.wikipedia.org/wiki?curid=1223845" title="Lisa ma rywalkę">
Lisa ma rywalkę



</doc>
<doc id="1223846" url="https://pl.wikipedia.org/wiki?curid=1223846" title="Nowelizacja">
Nowelizacja

Nowelizacja (z „nowość” od „nowe (statuty, prawa)” od „nowy; młody; świeży” z „nowy”), pot. "nowela" – częściowa zmiana obowiązującego aktu prawodawczego przez inny akt normatywny tej samej albo wyższej mocy prawnej, później wydany. 
Nowelizacja musi być wyraźna – musi nastąpić za pomocą formuły sygnalizującej dokonywaną zmianę. Niedopuszczalna jest nowelizacja dorozumiana, polegająca na tym, że dawny przepis zastępuje się nowym, nie wskazując w nim dokonywanej zmiany. Wymóg dokonania nowelizacji w sposób wyraźny realizuje się w ten sposób, że przepis zmieniający powołuje pełny tytuł aktu zmienianego oraz wyraźnie określa, jakich zmian w nim dokonuje. Zmiany te mogą polegać na: uchyleniu niektórych przepisów, zastąpieniu niektórych przepisów przepisami o innym brzmieniu lub na dodaniu nowych przepisów.
Przepis zmieniający może być zamieszczony w odrębnym akcie zmieniającym (tytuł takiego aktu zawiera zwrot „o zmianie.../w sprawie zmiany...” lub „zmieniająca.../zmieniające...”) albo w odrębnym samodzielnym akcie, zasadniczo poświęconym innej materii (wówczas w końcowej części danego aktu należy wyodrębnić jednostkę systematyzacyjną zatytułowaną „Zmiany w przepisach”).
Wejście w życie nowelizacji powoduje konieczność ujednolicenia przepisów aktu zmieniającego. W Polsce na organy tworzące prawo został nałożony obowiązek opublikowania w ciągu 12 miesięcy od wejścia w życie zmian danego aktu, wydania i ogłoszenia tekstu jednolitego tego aktu.

</doc>
<doc id="1223847" url="https://pl.wikipedia.org/wiki?curid=1223847" title="Teiofytalia">
Teiofytalia

Teiofytalia, "Theiophytalia" – dinozaur z grupy iguanodontów.
Nazwa.
"Theiophytalia" powstała z połączenia greckich "theoi"- bogowie, "phyton"- rośliny, wegetacja (odnoszące się do ogrodu), połączonych z łacińskim "al" i końcówką "ia". Nazwa ta oznacza Ogród bogów, park niedaleko Colorago Springs.
Z kolei epitet gatunkowy "kerri" upamiętnia Jamesa Kerra, który odnalazł pierwszą czaszkę.
Pożywienie.
rośliny
Odkrycie.
Historia odkryć tego zwierzęcia sięga 1878 roku, kiedy to James Kerr w Ogrodzie bogów niedaleko miasta Colorado Springs w Ameryce Północnej odnalazł pierwszą czaszkę. W 1909 Othniel Charles Marsh, jeden z najbardziej znanych badaczy skamielin dinozaurów, opisał gatunek jako Camptosaurus amplus. Natomiast Charles W. Gilmore użył czaszkido rekonstrukcji szkieletu kamptozaura, zakładając, iż znalezisko pochodzi z późnojurajskiej formacji Morrison.
Dokładniejsze badania pokazały jednak, iż odkrycie naprawdę należy przypisać formacji Purgatoire, pochodzącej z dolnej kredy. Najnowsze badania przeprowadzone przez Billa i Carpentera w roku 2006 pokazały, że czaszka różni się wieloma szczegółami od typowej czaszki kamptozaura.
Opis.
Prawdopodobnie przypominająca kamptozaura, różna od niego niektórymi szczegółami budowy czaszki.

</doc>
<doc id="1223848" url="https://pl.wikipedia.org/wiki?curid=1223848" title="Zygfryd von Walbeck">
Zygfryd von Walbeck

Zygfryd von Walbeck (zm. 15 marca 990) – możnowładca niemiecki, żyjący w czasach cesarza Ottona I Wielkiego. Posiadał tytuł hrabiowski, był ojcem słynnego kronikarza i biskupa merseburskiego Thietmara z Merseburga. Wspomagał margrabiego Hodona w bitwie pod Cedynią w 972. W roku 990 był członkiem posiłków niemieckich wspierających Mieszka I w wyprawie przeciw Czechom.

</doc>
<doc id="1223849" url="https://pl.wikipedia.org/wiki?curid=1223849" title="Rakowice (dzielnica Krakowa)">
Rakowice (dzielnica Krakowa)



</doc>
<doc id="1223850" url="https://pl.wikipedia.org/wiki?curid=1223850" title="Teodor Marchlewski">
Teodor Marchlewski

Teodor Edward Józef Marchlewski (ur. 12 lipca 1899 w Manchesterze, zm. 27 stycznia 1962 w Krakowie) – biolog genetyk, profesor Uniwersytetu Jagiellońskiego, w latach 1948–1956 rektor tej uczelni, w latach 1952–1956 poseł na Sejm PRL I kadencji z ramienia PZPR.
Był synem Leona Marchlewskiego, bratem Marcelego, a jego stryjem był Julian Marchlewski. Maturę zdał w 1918 w Gimnazjum św. Jacka w Krakowie. W 1922 uzyskał stopień doktora filozofii UJ. Później dzięki stypendiom kontynuował studia w Edynburgu, Utrechcie i Kopenhadze. Habilitował się w 1927, a tytuł profesora uzyskał w 1934. W latach 1938–1940 był dziekanem Wydziału Rolniczego UJ (od listopada 1939 do stycznia 1940 jedynie formalnie, gdyż 6 listopada 1939 w ramach Sonderaktion Krakau został uwięziony przez gestapo i osadzony w obozie koncentracyjnym Sachsenhausen). Wskutek ciężkiej choroby, która w rezultacie spowodowała trwałe kalectwo, został on zwolniony już po kilku miesiącach. W czasie okupacji hitlerowskiej początkowo pracował w gospodarstwie Konary będącym własnością jego ojca, a następnie w latach 1941–1943 działał w Związku Hodowców Bydła Czerwonego Polskiego i w Związku dla Spraw Hodowli Zwierząt. Potem kierował do końca życia Zakładem Genetyki i Ewolucjonizmu. W 1947 r. jako prorektor UJ potępiał walkę o przywrócenie niepodległości. W latach 1950–1957 był dyrektorem Instytutu Zootechniki UJ. W latach 1949–1952 był czynnym członkiem Polskiej Akademii Umiejętności, a od 1952 członkiem rzeczywistym Polskiej Akademii Nauk, w latach członkiem jej prezydium. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina. W 1950 otrzymał Nagrodę Państwową I stopnia.
W 1927 ożenił się z Ewą Kępianką, miał córkę Annę – żonę profesora i rektora UJ Aleksandra Koja.
Jest patronem Zespołu Szkół w Trzcinicy.
Pochowany został w kwaterze zasłużonych na Cmentarzu Rakowickim w Krakowie (kwatera LXVII-płn 1-9).

</doc>
<doc id="1223851" url="https://pl.wikipedia.org/wiki?curid=1223851" title="Dziewczyna Barta">
Dziewczyna Barta



</doc>
<doc id="1223853" url="https://pl.wikipedia.org/wiki?curid=1223853" title="Lisa na lodzie">
Lisa na lodzie



</doc>
<doc id="1223857" url="https://pl.wikipedia.org/wiki?curid=1223857" title="Azory (dzielnica Krakowa)">
Azory (dzielnica Krakowa)



</doc>
<doc id="1223858" url="https://pl.wikipedia.org/wiki?curid=1223858" title="Wróg publiczny (Simpsonowie)">
Wróg publiczny (Simpsonowie)



</doc>
<doc id="1223859" url="https://pl.wikipedia.org/wiki?curid=1223859" title="Sehnsucht nach Irgendwo">
Sehnsucht nach Irgendwo

Sehnsucht nach Irgendwo – dwudziesty piąty album niemieckiej grupy Die Flippers, wydany w roku 1993.
Lista utworów

</doc>
<doc id="1223862" url="https://pl.wikipedia.org/wiki?curid=1223862" title="Unsere Lieder">
Unsere Lieder

Unsere Lieder – dwudziesty szósty album wydany przez niemiecką grupę Die Flippers w roku 1994.
Lista utworów

</doc>
<doc id="1223864" url="https://pl.wikipedia.org/wiki?curid=1223864" title="Kometa Barta">
Kometa Barta



</doc>
<doc id="1223866" url="https://pl.wikipedia.org/wiki?curid=1223866" title="Devínska Nová Ves">
Devínska Nová Ves

Devínska Nová Ves (chorw. "Devinske Novo Selo", niem. "Thebenneudorf", węg. "Devényújfalu") – dzielnica w Bratysławie wchodząca w skład powiatu Bratysława IV, położona na zachód od centrum miasta. Graniczy od zachodu z rzeką Morawą i jest to także granica między Słowacją a Austrią.
Historia.
Historia osadnictwa sięga epoki kamiennej. Znaleziono również przedmioty pochodzące z opoki brązu i żelaza. W późniejszym okresie biegł tędy szlak bursztynowy, pojawili się Celtowie, a następnie osadnictwo awarsko-słowiańskie. Niektórzy historycy wiążą je z Państwem Samona – z tego okresu znaleziono liczne pochówki. Archeolodzy odkryli również resztki słowiańskiego grodziska z okresu Wielkich Moraw, które chronił 2-metrowy wał. Do środka wchodziło się przez bramę, umieszczoną pomiędzy dwiema drewnianymi wieżami.
Devínska Nová Ves po raz pierwszy pojawia się w źródłach pisanych w roku 1451 jako "Nová Ves". Późniejsze nazwy to "Wyfalw, Wyfalu", po węgiersku "Dévén-Uj-Falu", a niemiecku "Theben Neudorf". Osada wchodziła w skład dóbr devińskich, których właścicielami byli panowie na zamku w Devinie – najdłużej rodzina Pálffy, dzierżąca devińskie dobra aż do okresu międzywojennego w XX wieku. Po raz kolejny miejscowość wspominana jest w XVI wieku, podczas zagrożenia tureckiego – pojawiły się tutaj oddziały hiszpańskie, które miały chronić okolicę przez Turkami, ale samy dokonały sporych zniszczeń. Po 1543 zaczęła się kolonizacji chorwacka – podobnie jak w większości osad wokół ówczesnej Bratysławy. Chorwaci wkrótce stali się dominującą narodowością i od 1552 zaczęto używać nazwy "Chorvátska Nová Ves". W 1581 Chorwaci postawili kościół istniejący do dnia dzisiejszego.
W XVII-XIX wieku nastąpił rozwój miejscowości, kiedy rozwijała się również Bratysława, będąca wówczas stolicą Królestwa Węgier. Część majątków już od XVI wieku znalazła się w rękach zakonników – jezuici, a później paulini. W XVIII wieku zaczęła działać kopalnia piasku (z tego powodu to miejsce nazwano "Sandberg").
W 1809 osadę spustoszyły wojska napoleońskie, a w 1831 epidemia. W roku 1848 zmieniono nazwę na współczesną – Devínska Nová Ves. Tego samego roku przez wieś przeprowadzono linię kolejową z Bratysławy do Gänserndorf – było to pierwsze połączenie z Wiedniem i pierwsza linia kolejowa na terenie Węgier. Lata 1849, 1866 i 1880 to daty pożarów, niszczące domostwa mieszkańców. W 1870 otwarto w pobliżu kamieniołom oraz cegielnię, dostarczającą cegły do wszystkich rejonów habsburskiej monarchii.
Podział narodowościowy w 1910 wyglądał następująco – 1164 (41,3%) Chorwatów, 917 (32,6%) Słowaków, 365 (13,0%) Węgrów, 201 (7,1%) Niemców.
Po I wojnie światowej, 31 grudnia 1918, w miasteczku miała miejsce bitwa między armią czechosłowacką (właściwie czeską) a węgierską, którą Węgrzy przegrali. Ostatecznie miejscowość przyłączono do Czechosłowacji, a w 1928 wcielono do powiatu bratysławskiego.
Pod koniec II wojny światowej miejscowość została zniszczona przez armię niemiecką. Armia Czerwona wkroczyła w jej granice 6 kwietnia 1945. W okresie socjalistycznej Czechosłowacji bliskość granicy z Austrią (tuż za rzeką Morawą) spowodowała, że życie mieszkańców stało się ciężkie – gości obowiązywały specjalne przepustki oraz pozwolenia na wstęp do strefy przygranicznej. Ponieważ 90% mieszkańców pracowało w Bratysławie w 1960 stała się częścią powiatu Bratislava-okolie (Bratysława-okolice), a w roku 1972 Devínska Nová Ves została przyłączona do Bratysławy i weszła w skład powiatu Bratysława IV.
W miejscowości znajduje się fabryka Volkswagen, której początki sięgają lat 80. (powstała jako "Bratislavské automobilové závody" (BAZ)). Z jej powodu powstało nowe osiedle na 12 tysięcy osób.
Ze względu na największe skupisko mniejszości chorwackiej na Słowacji, co roku organizowany jest festiwal kultury chorwackiej. W ostatnich latach zwiększa się liczba osób niezadowolonych z przynależności do Bratysławy, ale przeprowadzone referendum zakończyło się niepowodzeniem osób pragnących odłączenia od stolicy.
Pod koniec sierpnia 2010 w dzielnicy doszło do jednej z największych w historii Słowacji strzelaniny – 50-letni mężczyzna zastrzelił 7, a ranił 14 osób, po czym popełnił samobójstwo.
Zabytki i inne atrakcje.
W dzielnicy jest sporo terenów niezabudowanych i znajdują się liczne trasy rowerowe oraz ścieżki dla turystów pieszych – Devínska Nová Ves leży na terenie Małych Karpat, niedaleko najwyższego szczytu w tej części pasma – Devínska Kobyla.
Sport.
Dzielnica posiada własny klub piłkarski – FCL Devínska Nová Ves, który gra w IV lidze słowackiej.

</doc>
<doc id="1223868" url="https://pl.wikipedia.org/wiki?curid=1223868" title="Sayonara (album)">
Sayonara (album)

Sayonara – dwudziesty siódmy album, wydany w 1994 roku przez niemiecką grupę muzyczną Die Flippers.

</doc>
<doc id="1223869" url="https://pl.wikipedia.org/wiki?curid=1223869" title="Witkowice (dzielnica Krakowa)">
Witkowice (dzielnica Krakowa)



</doc>
<doc id="1223872" url="https://pl.wikipedia.org/wiki?curid=1223872" title="William Edwardes (4. baron Kensington)">
William Edwardes (4. baron Kensington)

William Edwardes (ur. 11 maja 1835 w Londynie, zm. 7 października 1896 w Yetholm) – brytyjski arystokrata i polityk, syn Williama Edwardesa, 3. barona Kensington i Laury Ellison, córki Cuthberta Ellisona.
W 1868 został wybrany do Izby Gmin z ramienia Partii Liberalnej jako reprezentant okręgu Haverfordwest. Po śmierci ojca w 1872 odziedziczył tytuł 4. barona Kensington. Ponieważ tytuł ten był kreowany w parostwie Irlandii nie uprawniał on do zasiadania w brytyjskiej Izbie Lordów. Kensington zasiadał więc nadal w Izbie Gmin. W 1880 został członkiem Tajnej Rady i Kontrolerem Dworu Królewskiego (jednocześnie rządowym whipem w Izbie Gmin). Stanowiska te piastował do przegranej liberałów w wyborach 1885 r.
W tym samym roku zlikwidowano jego okręg wyborczy. W 1886 otrzymał tytuł barona Kensington w parostwie Zjednoczonego Królestwa i zasiadł w Izbie Lordów. Kiedy liberałowie powrócili na krótko do władzy w 1886, Kensington został Lordem-in-Waiting i rządowym whipem w Izbie Lordów. Po powrocie liberałów do władzy w 1892 r. Kensington został kaptanem Ochotników Gwardii. Stanowisko to utracił po porażce liberałów w 1895 r. Oprócz stanowisk rządowych piastował honorowy urząd Lorda Namiestnika Pembrokeshire.
19 września 1867 r. poślubił Grace Elizabeth Johnstone-Douglas (zm. 19 stycznia 1910), córkę Roberta Johnstone-Douglasa i lady Jane Douglas, córki 6. markiza Queensberry. William i Grace mieli razem czterech synów i pięć córek:

</doc>
<doc id="1223876" url="https://pl.wikipedia.org/wiki?curid=1223876" title="Baron Kensington">
Baron Kensington

Baronowie Kensington 1. kreacji (parostwo Irlandii)
Najstarszy syn 8. barona Kensington: William Owen Alexander Edwardes

</doc>
<doc id="1223880" url="https://pl.wikipedia.org/wiki?curid=1223880" title="Droga wojewódzka nr 614">
Droga wojewódzka nr 614

Droga wojewódzka nr 614 (DW614) – droga wojewódzka łącząca Myszyniec z Chorzelami, długości 37 km. Przebiega w płn.-wsch. części woj.mazowieckiego.

</doc>
<doc id="1223882" url="https://pl.wikipedia.org/wiki?curid=1223882" title="Okręg wyborczy Haverfordwest">
Okręg wyborczy Haverfordwest

Okręg wyborczy Haverfordwest wysyłał do angielskiej, a następnie brytyjskiej, Izby Gmin jednego deputowanego. Został zniesiony w 1885 r.

</doc>
<doc id="1223883" url="https://pl.wikipedia.org/wiki?curid=1223883" title="Krowodrza (dzielnica Krakowa)">
Krowodrza (dzielnica Krakowa)



</doc>
<doc id="1223885" url="https://pl.wikipedia.org/wiki?curid=1223885" title="Łobzów (dzielnica Krakowa)">
Łobzów (dzielnica Krakowa)



</doc>
<doc id="1223887" url="https://pl.wikipedia.org/wiki?curid=1223887" title="Brava">
Brava

Brava – wyspa należąca do Wysp Zielonego Przylądka. Jest najmniejszą zamieszkaną wyspą w archipelagu Wysp Podwietrznych. Pierwsze siedliska powstały w latach 40. XVI wieku, a liczba ludności wzrosła po erupcji Mount Fogo w 1680 na sąsiedniej wyspie Fogo. Długo głównym przemysłem pozostawało wielorybnictwo, a obecnie jest nim rolnictwo.
Geografia.
Niemal cała wyspa jest stratowulkanem. Leży schowana za olbrzymim wulkanem na Fogo. Aktywność wulkaniczna na wyspie koncentruje się wzdłuż trzech pęknięć, które przecinają się na czubku, który tworzy najwyższy punkt wyspy. Brava nie posiada udokumentowanej historii erupcji, ale jej młoda wulkaniczna morfologia oraz fakt, że wciąż występują trzęsienia ziemi, wskazuje na możliwość przyszłych wybuchów.
Na północ od Brava znajdują się dwie małe wyspy z czterema wysepkami, trzy z nich są na zachód od Ilhéu de Cima. Wyspy noszą nazwę Ilhéus Secos.
Głównym miastem wyspy jest Vila Nova Sintra. Na wyspie są szkoły, liceum, gimnazjum, kościoły i plac na cześć znanego muzyka Eugénio Tavaresa.
Wszystkie pięć miasteczek leży na północ od wierzchołka. Łączą je cztery główne drogi z Furna do Vila Nova Sintra i do Fajã de Agua i na południe do Nova Sintra do Monte oraz nieco na południe od wierzchołka. Dwie duże wyspy na północ od Brava są niezamieszkane. Górskie doliny przeważają na południu, wschodzie i zachodzie. Północna strona ma kilka dolin.
Opady deszczu pochodzą z chmur pasatowych. Wyspy pokryte są chmurami zawietrznymi, więc parowanie jest ograniczone i roślinność jest bardziej obfita. Głównym zamieszkanym miejscem jest miasteczko Vila Nova Sintra. Port handlowy znajduje się w miasteczku Furna.
Historia.
Brava została odkryta w 1462 przez Portugalczyków, a pierwsze siedziby powstały w 1573. W 1680 mieszkańcy sąsiedniej wielkiej wyspy Fogo uciekli na Brava po erupcji wulkanu, gdy lawa zaczęła wypływać i niszczyć. W XVII i XVIII wieku piraci atakowali zatoki na wyspie. Napady miały miejsce też w XIX wieku, gdy powszechne stały się połowy wielorybów, przez statki z Europy i Ameryki Północnej. Emigracja rozpoczęła się, gdy statki wielorybnicze zabierały ludzi z Brava do północno-wschodniej części Ameryki Północnej, szczególnie na wschodnie wybrzeże USA. Większość imigrantów z Brava osiedliło się w Bostonie, Providence i New Bedford. Najbardziej znaną osobą Brava jest muzyk Eugénio Tavares, który tworzył tradycyjne "morna" (poematy) z tekstem w języku kreolskim Wysp Zielonego Przylądka. Rzeźba ku czci Eugénio Tavaresa stoi na głównym placu w Vila Nova Sintra i jest otoczona pięknym ogrodem, który wypełniają drzewa, słoneczniki, kwiaty, trawa i inne rodzaje roślin. Inne wybitne osoby to Hermano da Pina i Armando da Pina, który mieszka na wschodnim wybrzeżu USA i ma rodziców na Brava.
Ludność.
Brava jest jedną z najmniej zamieszkanych Wysp Zielonego Przylądka. Liczba ludności zmniejsza się od lat, głównie z powodu migracji na inne wyspy i emigracji (szczególnie do USA).
Gospodarka.
Główną działalnością na wyspie jest rolnictwo, powiązane z nawadnianiem i rybołówstwo (podstawowa produkcja na wyspie). Handel i gospodarstwa domowe zależą od dochodów mieszkańców Ameryki Północnej, którzy pochodzą z Wysp Zielonego Przylądka.
Obsługa lotnicza zakończyła się w 2004. Turystyka powoli rozkwita. Wyspa jest nieodpowiednia dla turystyki plażowej, ponieważ stroma linia brzegowa zawiera mało plaż.
Podział administracyjny.
Cała wyspa tworzy jednostkę samorządową Brava.
Gminy.
Jednostka samorządowa składa się z dwóch gmin:

</doc>
<doc id="1223893" url="https://pl.wikipedia.org/wiki?curid=1223893" title="Droga wojewódzka nr 508">
Droga wojewódzka nr 508

Droga wojewódzka nr 508 (DW508) – droga wojewódzka łącząca Jedwabno z Wielbarkiem.

</doc>
<doc id="1223895" url="https://pl.wikipedia.org/wiki?curid=1223895" title="Loewenstein-Wetheim">
Loewenstein-Wetheim



</doc>
<doc id="1223897" url="https://pl.wikipedia.org/wiki?curid=1223897" title="MOND">
MOND



</doc>
<doc id="1223899" url="https://pl.wikipedia.org/wiki?curid=1223899" title="Simpsonowie (seria 2)">
Simpsonowie (seria 2)

Poniższa lista przedstawia 22 odcinki drugiego sezonu serialu animowanego "Simpsonowie", oryginalnie wyemitowanego w amerykańskiej telewizji FOX. Odcinki w Polsce zostały zaprezentowane przez TVP1, Fox Kids, Canal+ oraz TV Puls.

</doc>
<doc id="1223900" url="https://pl.wikipedia.org/wiki?curid=1223900" title="Sto dni reform">
Sto dni reform

Sto dni reform (; reformy roku Wuxu, ) – zakończony fiaskiem 104-dniowy ruch reformatorski w cesarskich Chinach. Ruch trwał od 11 czerwca do 21 września 1898 roku, podjęty został przez młodego cesarza Guangxu i reformatorów takich jak Kang Youwei, Tan Sitong, czy Liang Qichao. Próba reform zakończyła się zamachem stanu, dokonanym przez potężne konserwatywne stronnictwo pod przewodnictwem cesarzowej wdowy Cixi i uwięzieniem cesarza w areszcie domowym.
Tło historyczne.
Klęska poniesiona w wojnie z Japonią z lat 1894-1895 była szokiem dla Chin, obnażając słabość rządów qingowskich. Dużo mniejsza i zależna od Państwa Środka Japonia była zawsze postrzegana w Chinach jako kraj niższej kategorii, a jej armia nie dorównywała chińskiej ani liczebnością, ani uzbrojeniem. Tymczasem odniosła w tej wojnie całkowite zwycięstwo, unicestwiając budowaną przez kilka lat chińską flotę. Na mocy traktatu pokojowego z Shimonoseki Chiny musiały odstąpić Japonii Tajwan i Peskadory, zwierzchność nad Koreą i wypłacić kontrybucję w wysokości 230 mln taeli, równającą się trzyletnim dochodom państwa. Co więcej porażka w tej wojnie spowodowała wzrost wpływów obcych mocarstw, szczególnie Rosji i Niemiec, które korzystając ze słabości Chin zaczęły zdobywać sobie eksterytorialne koncesje (Wlk. Brytania dołączyła Kowloon do Hongkongu i zajęła Weihaiwei, Niemcy – Jiaozhou).
Przebieg.
W 1898 roku Kang Youwei wystosował drugi memoriał do cesarza Guangxu. Pierwszy memoriał z 1888 roku nie został cesarzowi przedstawiony. Tym razem jego apel spotkał się z aprobatą cesarza. Kang został zaproszony na audiencję u cesarza. Zachwycony pomysłami Kanga młody cesarz dokonał swoistego zamachu stanu, odsuwając od władzy konserwatywnych mandżurskich urzędników i otaczając się młodymi reformatorami ze środowiska Kanga. W ten sposób rozpoczął się okres "Stu dni reform", wzorowanych na japońskich reformach z okresu Meiji.
Między 11 czerwca a 21 września 1898 ukazało się ponad czterdzieści cesarskich dekretów. Zapowiadały one m.in. reformę systemu egzaminów urzędniczych, wolność prasy, ustanowienie centralnego budżetu, zniesienie stanowisk synekuralnych, budowę sieci kolei, kopalni i nowoczesnych szkół.
Opozycja wobec reformatorów skupiła się wokół konserwatywnej elity rządzącej, głównie mandżurskiej, która uznała reformy za zbyt radykalne, proponując bardziej umiarkowane i długotrwałe zmiany. Byli wspierani przez ultrakonserwatywne elity w postaci m.in. Zhang Zhidonga, a ciche wsparcie gwarantował im Yuan Shikai i cesarzowa wdowa Cixi. O świcie 21 września 1898 roku przeciwnicy reform zorganizowali zamach stanu. Młodego cesarza Guangxu internowano z rozkazu cesarzowej na południowej wyspie pałacowego jeziora, gdzie przebywał aż do śmierci w 1908 roku. Cixi została regentką przejmując w ten sposób realną władzę w kraju. "Sto dni reform" zakończyło się odwołaniem edyktów wydanych przez Guangxu oraz egzekucją sześciu reformatorów, nazwanych później "sześcioma męczennikami". Byli to: Tan Sitong, Kang Guangren (brat Kang Youweia), Lin Xu, Yang Shenxiu, Yang Rui, oraz Liu Guangdi. Dwóch liderów ruchu, Kang Youwei oraz jego uczeń Liang Qichao, uszło z życiem, uciekając do Japonii. Kang udał się następnie do USA, a później Kanady, gdzie w 1899 założył Stowarzyszenie Obrony Cesarza, domagające się wprowadzenia w Chinach monarchii konstytucyjnej. Po upadku cesarstwa powrócił do Chin.
Skutki.
Obalenie stu dni reform było politycznym samobójstwem dynastii Qing. Reformatorzy liczący na możliwość współdziałania z dworem obrócili się przeciwko niemu, zakładając na emigracji ugrupowania opozycyjne. Fiasko reform nastąpiło w momencie kulminacji procesu przekształcania się Chin w półkolonię zachodnich mocarstw, a dalsza polityka konserwatywnych elit doprowadziła wkrótce do klęski jaką było powstanie bokserów.
Dopiero sromotna klęska Chin w powstaniu bokserów dała impuls do reform w kraju. Egzaminy urzędnicze zniesiono w 1905 roku. Ponadto zmodernizowano szkolnictwo oraz wojsko wzorując się na modelu japońskim. Zrażone wcześniejszą polityką dworu społeczeństwo nie szukało już jednak porozumienia z nim. Taka sytuacja przyczyniła się znacząco do sukcesu chińskiej rewolucji z 1911 roku i obalenia monarchii.

</doc>
<doc id="1223901" url="https://pl.wikipedia.org/wiki?curid=1223901" title="Salwator (osiedle w Krakowie)">
Salwator (osiedle w Krakowie)



</doc>
<doc id="1223903" url="https://pl.wikipedia.org/wiki?curid=1223903" title="Bielany (dzielnica Krakowa)">
Bielany (dzielnica Krakowa)



</doc>
<doc id="1223904" url="https://pl.wikipedia.org/wiki?curid=1223904" title="Chełm (dzielnica Krakowa)">
Chełm (dzielnica Krakowa)



</doc>
<doc id="1223907" url="https://pl.wikipedia.org/wiki?curid=1223907" title="Zwierzyniec (dzielnica Krakowa)">
Zwierzyniec (dzielnica Krakowa)



</doc>
<doc id="1223908" url="https://pl.wikipedia.org/wiki?curid=1223908" title="Nicolas Feldhahn">
Nicolas Feldhahn

Nicolas Feldhahn (ur. 14 sierpnia 1986 w Monachium) - niemiecki piłkarz grający obecnie w rezerwach Bayernu Monachium.
Feldhahn większość kariery spędził w drużynach z 2. Bundesligi oraz 3. Ligi. W 2015 roku trafił do Bayernu Monachium i występuje w rezerwach tego klubu. Przed sezonem 2016/2017 Carlo Ancelotti włączył go do kadry pierwszego zespołu na mecze towarzyskie. Feldhahn zagrał w sparingach z Manchesterem City, AC Milan, Interem Mediolan oraz Realem Madryt. W 2016 roku zdobył Superpuchar Niemiec, choć cały mecz z Borussią Dortmund spędził w roli rezerwowego. Bayern zgłosił Feldhahna do kadry na rozgrywki Ligi Mistrzów UEFA. Pomimo tego, Feldhahn występuje w rezerwach bawarskiego zespołu i sporadycznie zasiada na ławce rezerwowych podczas meczów pierwszej drużyny Bayernu.

</doc>
<doc id="1223912" url="https://pl.wikipedia.org/wiki?curid=1223912" title="Droga wojewódzka nr 705">
Droga wojewódzka nr 705

Droga wojewódzka nr 705 (DW705) – droga wojewódzka łącząca Śladów z Jeżowem. Przebiega w obrębie województw: mazowieckiego i łódzkiego, przez Puszczę Kampinoską i Puszczę Bolimowską

</doc>
<doc id="1223913" url="https://pl.wikipedia.org/wiki?curid=1223913" title="Kobierzyn (dzielnica Krakowa)">
Kobierzyn (dzielnica Krakowa)



</doc>
<doc id="1223914" url="https://pl.wikipedia.org/wiki?curid=1223914" title="Ludwinów (dzielnica Krakowa)">
Ludwinów (dzielnica Krakowa)



</doc>
<doc id="1223915" url="https://pl.wikipedia.org/wiki?curid=1223915" title="Lody na patyku (seria)">
Lody na patyku (seria)

Lody na patyku – seria dziewięciu izraelskich komedii erotycznych wyprodukowanych przez izraelskich producentów Menahema Golana i Jorama Globusa. Osiem pierwszych części powstało w latach 1978–1988, a ostatnia, która jeszcze nie miała premiery w Polsce, w 2001. Filmy opowiadają przygody trójki szkolnych przyjaciół.
Lista części.
1. Lody na patyku (1978)
2. Prawdziwi przyjaciele (1979)
3. Miłostki (1981)
4. cz. 1. Polowanie na zające (1982)
4. cz. 2. Polowanie na zające 2 (1983)
5. (1984)
6. Wakacyjna miłość (1985)
7. Zakochani chłopcy (1987)
8. Letni blues (1988)
9. The Party Goes On (2001)

</doc>
<doc id="1223918" url="https://pl.wikipedia.org/wiki?curid=1223918" title="Skotniki (dzielnica Krakowa)">
Skotniki (dzielnica Krakowa)



</doc>
<doc id="1223920" url="https://pl.wikipedia.org/wiki?curid=1223920" title="Tyniec (dzielnica Krakowa)">
Tyniec (dzielnica Krakowa)



</doc>
<doc id="1223921" url="https://pl.wikipedia.org/wiki?curid=1223921" title="Club Africain">
Club Africain

Club Africain (arab. النادي الأفريقي) – tunezyjski klub sportowy, mający siedzibę w mieście Tunis, stolicy kraju. Drużyna piłkarska gra obecnie w pierwszej lidze.
Historia.
Klub został założony 4 października 1920. Swoje pierwsze mistrzostwo Tunezji wywalczył w 1947 roku, kiedy kraj ten był jeszcze francuską kolonią. Łącznie 11 razy zdobywał tytuł mistrzowski i 11 razy Puchar Tunezji. W 1991 roku dotarł do finału Pucharu Mistrzów Afryki, a w nim okazał się lepszy od ugandyjskiego zespołu Villa SC (6:2, 1:1). Głównymi rywalami Club Africain w Tunezji są rywale zza miedzy, Espérance Tunis i Stade Tunisien.
Sukcesy.
¹

</doc>
<doc id="1223923" url="https://pl.wikipedia.org/wiki?curid=1223923" title="Zakrzówek (dzielnica Krakowa)">
Zakrzówek (dzielnica Krakowa)



</doc>
<doc id="1223926" url="https://pl.wikipedia.org/wiki?curid=1223926" title="Bonifacy Jedynak">
Bonifacy Jedynak

Bonifacy Jedynak (ur. 15 stycznia 1920 w Czarnieckiej Górze, zm. 1 sierpnia 2013) – generał brygady Milicji Obywatelskiej, funkcjonariusz Urzędu Bezpieczeństwa i Służby Bezpieczeństwa, dyrektor generalny w Ministerstwie Spraw Wewnętrznych Polskiej Rzeczypospolitej Ludowej, szef Służby Kadr i Doskonalenia Zawodowego. Pacjent zero epidemii ospy we Wrocławiu w 1963 roku.
Życiorys.
W organach bezpieczeństwa państwa od 12 lutego 1945, początkowo jako referent Sekcji Powiatowej PUBP w Końskich. Następnie od 15 czerwca 1945 zastępca kierownika tej sekcji, a od 1 lutego 1946 zastępca szefa całego urzędu. Od 6 września 1947 słuchacz kursu zastępców szefów PUBP w Centrum Wyszkolenia MBP w Legionowie. 1 września 1948 został szefem PUBP w Rawie Mazowieckiej. Od 18 kwietnia 1950 uczestniczył w sześciomiesięcznym kursie aktywu kierowniczego. Potem od 4 grudnia 1950 był zastępcą szefa Wojewódzkiego Urzędu Bezpieczeństwa Publicznego w Opolu.
Od 9 kwietnia 1954 słuchacz kursu specjalnego w Moskwie. W następnych latach pełnił kierownicze funkcje w UB/SB we Wrocławiu kolejno jako: zastępca kierownika WUdsBP (od 10 maja 1955), p.o. kierownika WUdsBP (od 1 sierpnia 1955), kierownik WUdsBP (od 1 grudnia 1955) i wreszcie I zastępca Komendanta Wojewódzkiego Milicji Obywatelskiej ds. bezpieczeństwa (od 1 stycznia 1957).
2 czerwca 1963, po powrocie ze służbowego pobytu w Indiach, zgłosił się do szpitala MSW we Wrocławiu z objawami tropikalnej choroby. Był zakażony wirusem ospy prawdziwej, którym zaraził salową w czasie pobytu w szpitalu. Stała się ona później wtórnym źródłem epidemii (zob. epidemia ospy we Wrocławiu).
1 lutego 1964 przeszedł do służby w centrali resortu, gdzie objął stanowisko dyrektora Biura „B” MSW. Według IPN brał udział w Operacji Dunaj podczas interwencji państw Układu Warszawskiego w Czechosłowacji latem i jesienią 1968. 1 listopada 1971 został kierownikiem Głównego Inspektoratu MSW. Od 1 marca 1973 pełnił funkcję dyrektora Departamentu Kadr MSW. 9 października 1980 otrzymał stopień generalski.
17 marca 1981 wszedł do ścisłego kierownictwa MSW jako dyrektor generalny. Od 25 listopada 1981 zajmował również stanowisko szefa Służby Kadr i Doskonalenia Zawodowego, nadzorując Departament Kadr, Departament Szkolenia i Doskonalenia Zawodowego oraz resortowe szkolnictwo. Według CIA należał do grupy osób, która uczestniczyła w przygotowaniach do wprowadzenia stanu wojennego w Polsce. 22 grudnia 1984 został zwolniony z funkcji dyrektora generalnego i szefa służby, zaś 5 lipca 1985 ostatecznie odszedł z MSW.
Zmarł 1 sierpnia 2013. Został pochowany na cmentarzu Północnym w Warszawie.
Mieszkał w Warszawie. Żonaty z Ireną Jedynak (1925-1992).

</doc>
<doc id="1223929" url="https://pl.wikipedia.org/wiki?curid=1223929" title="Adam Petrouš">
Adam Petrouš

Adam Petrouš (ur. 19 września 1977 w Pradze) – były czeski piłkarz występujący na pozycji obrońcy.
Petrouš wystąpił w czterech meczach reprezentacji Czech, lecz nie zdobył żadnej bramki. W 2000 roku zdobył srebrny medal młodzieżowych mistrzostw Europy. Uczestniczył w igrzyskach olimpijskich w Sydney.
Jego brat Michal również był piłkarzem i występował w m.in. w Slavii Praga i w Bohemians 1905, a obecnie jest trenerem.

</doc>
<doc id="1223934" url="https://pl.wikipedia.org/wiki?curid=1223934" title="William Kerr (6. markiz Lothian)">
William Kerr (6. markiz Lothian)

William Kerr KT (ur. 4 października 1763, zm. 27 kwietnia 1824 w Londynie) – brytyjski arystokrata, syn Williama Kerra, 5. markiza Lothian, i Elizabeth Fortescue, córki Chichestera Fortescue.
W latach 1794-1796 był Wielkim Mistrzem Wielkiej Loży Szkocji. Po śmierci ojca w 1815 r. odziedziczył tytuł 6. markiza Lothian i zasiadł w Izbie Lordów. W 1820 r. został kawalerem Orderu Ostu. W 1821 r. został kreowany baronem Ker w parostwie Zjednoczonego Królestwa. Dzięki małżeństwu z Harriet Hobart powiększył dobra rodziny Kerr o Blickling Hall oraz ziemskie posiadłości w hrabstwie Norfolk. Wybudował również Walteroo Monument niedaleko Jedburgh w Szkocji.
14 kwietnia 1793 r. w Londynie poślubił lady Harriet Hobart (7 kwietnia 1762 - 14 lipca 1805), córkę Johna Hobarta, 2. hrabiego Buckinghamshire, i Mary Drury, córki generała-porucznika Thomasa Druryego. William i Harriet mieli razem trzech synów i jedną córkę:
1 grudnia 1806 w Dalkeith poślubił lady Harriet Scott (1 grudnia 1780 - 18 kwietnia 1833), córkę Henry’ego Scotta, 3. księcia Buccleuch, i lady Elizabeth Montagu, córki 1. księcia Montagu. William i Harriet mieli razem trzech synów i pięć córek:

</doc>
<doc id="1223937" url="https://pl.wikipedia.org/wiki?curid=1223937" title="Ich halt zu dir">
Ich halt zu dir



</doc>
<doc id="1223939" url="https://pl.wikipedia.org/wiki?curid=1223939" title="René Trehkopf">
René Trehkopf

René Trehkopf (ur. 8 kwietnia 1980 w Altdöbern) – niemiecki piłkarz występujący jako środkowy obrońca w SV Grün-Weiß Lubin.

</doc>
<doc id="1223941" url="https://pl.wikipedia.org/wiki?curid=1223941" title="Ulica Nowy Świat w Kaliszu">
Ulica Nowy Świat w Kaliszu

Ulica Nowy Świat – jedna z najważniejszych i najruchliwszych ulic w centrum Kalisza. Do czasu otwarcia Szlaku Bursztynowego była fragmentem drogi wojewódzkiej nr 450. Znajduje się w dwóch dzielnicach miasta - Śródmieściu i Czaszkach. Jej długość wynosi około 1,1 km.
Przebieg.
Ulica Nowy Świat zaczyna się na skrzyżowaniu z trzema ulicami - Śródmiejską, Górnośląską i Harcerską, krzyżuje się z ulicami Ułańską i Legionów, a kończy na rondzie Ptolemeusza ze Szlakiem Bursztynowym i ulicą Częstochowską. Do skrzyżowania z ulicą Czaszkowską biegnie na granicy Śródmieścia i Czaszek, dalej natomiast w samych tylko Czaszkach. Odcinek od skrzyżowania z ulicą Lipową do skrzyżowania z ulicą Rzemieślniczą jest jednokierunkowy z ruchem przeciwnym do kolejności numeracji budynków. Ruch w przeciwnym kierunku odbywa się ulicami Lipową, Handlową i Rzemieślniczą. Zmiana ta została wprowadzona latem 2008 roku. Ulica Nowy Świat na odcinku obukierunkowym jest jednojezdniowa czteropasmowa.
Komunikacja.
Po Nowym Świecie kursują dwie linie autobusowe Kaliskich Linii Autobusowych:
Znajdują się tutaj cztery przystanki.

</doc>
<doc id="1223952" url="https://pl.wikipedia.org/wiki?curid=1223952" title="Ottaviano Ubaldini">
Ottaviano Ubaldini

Ottaviano Ubaldini (ur. 1214, zm. w marcu 1272) – włoski kardynał.
Pochodził z Mugello koło Florencji. Studiował na uniwersytecie w Bolonii i został archidiakonem miejscowej kapituły katedralnej. Administrator diecezji bolońskiej 1240-1244 oraz diecezji Rimini (1249-50). W 1244 papież Innocenty IV mianował go kardynałem diakonem S. Maria in Via Lata. Uczestniczył w Soborze Lyońskim 1245. Był bliskim współpracownikiem Innocentego IV i zwolennikiem twardej polityki wobec dynastii Hohenstaufów. Był faworytem papieskiej elekcji 1254, jednak tiarę uzyskał wówczas Rinaldo Conti (jako papież Aleksander IV). Za jego pontyfikatu dowodził armią papieską walczącą z Manfredem Hohenstaufem w środkowej Italii, ale został pokonany. Kardynał-protektor zakonów kamedułów i wallombrozjan. Był członkiem komisji elektorskiej, która dokonała wyboru Grzegorza X podczas papieskiej elekcji 1268-71. Zmarł w rodzinnym Mugello, między 5 a 13 marca 1272 roku.

</doc>
<doc id="1223953" url="https://pl.wikipedia.org/wiki?curid=1223953" title="Shane Gould">
Shane Gould

Shane Elizabeth Gould (ur. 23 listopada 1956 w Sydney) – australijska pływaczka specjalizująca się w stylu dowolnym i stylu zmiennym, trzykrotna mistrzyni olimpijska z Monachium.
Kariera pływacka.
Podczas igrzysk olimpijskich w 1972 roku zdobyła w wyścigach kraulem cztery medale: złote na dystansie 200 i 400 m, srebrny na 800 i brązowy na 100 m. Trzeci złoty krążek wywalczyła na dystansie 200 m stylem zmiennym. W każdym ze zwycięskich wyścigów biła rekordy świata, a we wrześniu 1972 należały do niej najlepsze wyniki na wszystkich dystansach w stylu dowolnym, od 100 do 1500 m.
Zawodową karierę zakończyła rok po igrzyskach, w wieku 16 lat.
Ciekawostki.
Podczas igrzysk olimpijskich w Monachium amerykańskie pływaczki, aby dodać sobie pewności siebie przed wyścigami z udziałem Gould, nosiły koszulki z napisem odnoszącym się do jej nazwiska ("All that glitters is not Gould"), będącym grą słów wykorzystującą popularne przysłowie: nie wszystko złoto, co się świeci (ang. "All that glitters is not gold").
W 2018 roku Gould wzięła udział w australijskiej wersji reality show Survivor (w Polsce emitowanym pod nazwami Wyprawa Robinson i Wyspa Przetrwania).

</doc>
<doc id="1223955" url="https://pl.wikipedia.org/wiki?curid=1223955" title="Enigma (Give a Bit of Mmh to Me)">
Enigma (Give a Bit of Mmh to Me)

Enigma (Give a Bit of Mmh to Me) – singel francuskiej piosenkarki Amandy Lear, wydany w 1978 roku.
Ogólne informacje.
Słowa do piosenki napisała Amanda Lear, a za warstwę muzyczną odpowiadał Anthony Monn. Utwór jest utrzymany w stylu disco. Singel wydano na płycie 7-calowej, promując LP "Sweet Revenge", na stronie B umieszczając piosenkę „Run Baby Run”, również z tego albumu. W 1998 roku Lear nagrała nową wersję utworu na płytę "Back in Your Arms".
Utwór spotkał się w latach 70. ze sporą popularnością, plasując się w top 10 list przebojów w Belgii i we Włoszech. Rozgłos „Enigma” zyskała ponownie po 26 latach, kiedy wykorzystano tę piosenkę w reklamie batonika Kinder Bueno, emitowanej we wschodniej i centralnej Europie.
Teledysk.
Amanda Lear nagrała teledysk to tego utworu dla włoskiego programu telewizyjnego "Stryx" w drugiej połowie 1978 roku.

</doc>
<doc id="1223958" url="https://pl.wikipedia.org/wiki?curid=1223958" title="Tom Geißler">
Tom Geißler

Tom Geißler (ur. 12 września 1983 w Oschatz) – niemiecki piłkarz, pomocnik klubu RB Leipzig. Rozegrał jeden mecz w reprezentacji Niemiec U-21 i 15 meczów w Bundeslidze w barwach 1. FSV Mainz 05.

</doc>
<doc id="1223962" url="https://pl.wikipedia.org/wiki?curid=1223962" title="Beatyfikowani i kanonizowani przez Piusa VII">
Beatyfikowani i kanonizowani przez Piusa VII

Papież Pius VII beatyfikował 6 i kanonizował 5 osób.
Beatyfikowani i kanonizowani.
10 maja 1802
1804
17 czerwca 1804 
11 lipca 1804
30 kwietnia 1806
11 maja 1806
21 września 1806
24 maja 1807
1810 (lub 1808)
1816
11 maja 1816
15 września 1816
20 września 1818
1819
14 marca 1820
26 września 1820
1821
22 września 1821
Linki zewnętrzne.
 

</doc>
<doc id="1223963" url="https://pl.wikipedia.org/wiki?curid=1223963" title="John Kerr (markiz)">
John Kerr (markiz)

John William Robert Kerr (ur. 1 lutego 1794, zm. 14 listopada 1841) – brytyjski arystokrata i polityk, najstarszy syn Williama Kerra, 6. markiza Lothian, i lady Harriet Hobart, córki 2. hrabiego Buckinghamshire.
Od urodzenia tytułowany był lordem Newbottle. W latach 1815-1824 nosił tytuł hrabiego Ancram. W 1820 został wybrany do Izby Gmin z ramienia partii torysów jako reprezentant okręgu Huntingdon. W Izbie Gmin zasiadał do 1824, kiedy to po śmierci ojca odziedziczył tytuł markiza Lothian i zasiadł w Izbie Lordów. W latach 1824-1841 był Lordem Namiestnikiem Roxburghshire. We wrześniu 1841 r. został kapitanem Ochotników Gwardii (oraz zastępcą rządowego whipa w Izbie Lordów) w administracji Roberta Peela. Urzędy te sprawował do swojej śmierci w listopadzie tego roku.
19 lipca 1831 r. w Londynie poślubił lady Cecil Chetwynd-Talbot (17 kwietnia 1808 - 13 maja 1877), córkę Charlesa Chetwynda-Talbota, 2. hrabiego Talbot, i Frances Lambert, córki Charlesa Lamberta. John i Cecil mieli razem pięciu synów i dwie córki:

</doc>
<doc id="1223967" url="https://pl.wikipedia.org/wiki?curid=1223967" title="Westside Connection">
Westside Connection

Westside Connection – grupa muzyczna wykonująca gatunek z pogranicza West Coast hip-hopu oraz gangsta rapu z Los Angeles. W jej skład wchodzą Ice Cube i WC.
Historia.
Pierwszym albumem Westside Connection była płyta Bow Down wydana w 1996 roku, jedynym znanym szerszej publiczności członkiem grupy był wtedy Ice Cube. Krążek odniósł sukces, debiutując na drugim miejscu listy Billboard 200, później zdobywając status platynowej płyty. Po debiucie członkowie grupy poświęcili się solowym karierom. Dopiero w 2003 roku ukazał się kolejny projekt zespołu, płyta Terrorist Threats, jej sukces komercyjny był mniejszy, zdobyła status złotej płyty. W 2005 roku między Mack 10'em a Ice Cube'm pojawił się spór (Mack 10 odmówił wyjazdu w trasę koncertową) w wyniku którego Mack 10 opuścił grupę.

</doc>
<doc id="1223968" url="https://pl.wikipedia.org/wiki?curid=1223968" title="Sommersprossen">
Sommersprossen

Sommersprossen – dwudziesty ósmy album niemieckiej grupy muzycznej Die Flippers. Płyta wydana w roku 1995.

</doc>
<doc id="1223969" url="https://pl.wikipedia.org/wiki?curid=1223969" title="Blood and Honey">
Blood and Honey

Blood and Honey – singel francuskiej piosenkarki Amandy Lear, wydany w 1976 roku.
Ogólne informacje.
Singel zapowiadał debiutancki album Amandy Lear, "I Am a Photograph". Muzyka i słowa do utworu powstały przy współpracy artystki z Anthonym Monnem. Piosenka nawiązywała do obrazu Salvadora Dalí "La miel es más dulce que la sangre" ("Miód jest słodszy niż krew").
Utwór wydano na singlu 7- jak i 12-calowym. Na stronie B umieszczono kompozycję „She’s Got the Devil in Her Eyes”, de facto instrumentalną wersję „Blood and Honey”. Single 12" zawierały wydłużoną wersję „Blood and Honey”. Piosenka od razu stała się przebojem, wchodząc do top 20 niemieckiej i włoskiej listy przebojów, i sprawiła, że kariera muzyczna Amandy nabrała tempa.
W 1998 roku Lear nagrała nową wersję „Blood and Honey” na album "Back in Your Arms".
Teledysk.
Amanda Lear nagrała teledysk „Blood and Honey” dla niemieckiego programu "Musikladen". Piosenkarce towarzyszą w nim dwie tancerki z twarzami pomalowanymi na biało. Wideoklip zrealizowany został przy użyciu techniki blue box.

</doc>
<doc id="1223970" url="https://pl.wikipedia.org/wiki?curid=1223970" title="Brian Haner">
Brian Haner

Brian Haner Sr. (ur. 7 kwietnia 1958) – amerykański gitarzysta, wokalista, ojciec Briana Hanera Jr. (gitarzysty zespołu Avenged Sevenfold).
Życiorys.
Od czasu ukończenia 20 lat grywał m.in. dla Franka Zappy, Tower Of Power i Rose Royce. Współpracował z zespołem Avenged Sevenfold m.in. przy piosenkach „Sidewinder” i „Bat Country”. Gra na gitarach akustycznych i elektrycznych.
Komponował też muzykę do telewizyjnych programów w tym "Eerie Indiana" oraz "TV 101". Napisał książkę pod tytułem "Carney Man: The Novel". Brał udział w skeczu Jeffa Dunhama "Achmed Martwy Terrorysta „Jingle Bombs”" oraz w skeczach z Achmedem, Bubbą J oraz Peanutem podczas świątecznego występu Jeffa Dunhama.

</doc>
<doc id="1223971" url="https://pl.wikipedia.org/wiki?curid=1223971" title="Marco Kurth">
Marco Kurth

Marco Kurth (ur. 18 sierpnia 1978 w Eisleben) – niemiecki piłkarz występujący na pozycji defensywnego pomocnika. W barwach Energie Cottbus rozegrał osiem meczów w Bundeslidze.

</doc>
<doc id="1223972" url="https://pl.wikipedia.org/wiki?curid=1223972" title="Cheles">
Cheles

Cheles – gmina w Hiszpanii, w Estremadurze, w prowincji Badajoz. W 2008 roku liczyła 1332 mieszkańców.

</doc>
<doc id="1223973" url="https://pl.wikipedia.org/wiki?curid=1223973" title="La Haba">
La Haba

La Haba – gmina w Hiszpanii, w Estremadurze, w prowincji Badajoz. Zamieszkuje ją 1471 osób.

</doc>
<doc id="1223974" url="https://pl.wikipedia.org/wiki?curid=1223974" title="Opowieści Barda Beedle'a">
Opowieści Barda Beedle'a



</doc>
<doc id="1223976" url="https://pl.wikipedia.org/wiki?curid=1223976" title="Llera">
Llera

Llera – gmina w Hiszpanii, w rejonie Estremadura, w prowincji Badajoz. Zamieszkuje ją 955 osób.

</doc>
<doc id="1223977" url="https://pl.wikipedia.org/wiki?curid=1223977" title="La Parra">
La Parra

La Parra – gmina w Hiszpanii, w rejonie Estremadura, w prowincji Badajoz. Zamieszkuje ją 1416 osób.

</doc>
<doc id="1223978" url="https://pl.wikipedia.org/wiki?curid=1223978" title="Gabriel Da Costa">
Gabriel Da Costa

Gabriel Da Costa (ur. 16 czerwca 1984 w Melun) – francuski hokeista posiadający polski paszport.
Jego dwaj młodsi bracia również są hokeistami: Teddy (ur. 1986) i Stéphane (ur. 1989). Rodzeństwo ma matkę Polkę i ojca Francuza.
Kariera.
Wychowanek klubu Dammarie. Od maja 2013 zawodnik Neuilly-sur-Marne.

</doc>
<doc id="1223979" url="https://pl.wikipedia.org/wiki?curid=1223979" title="Santa Marta de los Barros">
Santa Marta de los Barros



</doc>
<doc id="1223980" url="https://pl.wikipedia.org/wiki?curid=1223980" title="Usagre">
Usagre

Usagre – gmina w Hiszpanii, w rejonie Estremadura, w prowincji Badajoz. Zamieszkuje ją 2072 osób.

</doc>
<doc id="1223983" url="https://pl.wikipedia.org/wiki?curid=1223983" title="A New Day...">
A New Day...

A New Day... - seria koncertów w koloseum w Caesars Palace w Las Vegas, dawanych od 25 marca 2003 roku do 15 grudnia 2007 roku przez kanadyjską piosenkarkę Céline Dion. W ciągu 5 lat trwania pokazów reżyserowanych przez Franco Dragone artystka dała 723 koncerty. Dion miało okazję zobaczyć ponad 3 miliony widzów. Dochód z wszystkich występów wyniósł blisko 400 000 000 dolarów.
Kontrakt na serię pokazów "A New Day..." z Céline Dion jest największym jaki kiedykolwiek został wynegocjowany przez solowego artystę za serię występów na żywo oraz najdroższym kontraktem jaki został podpisanym w historii muzyki.
W czerwcu 2004 roku ukazała się płyta CD "A New Day... Live in Las Vegas" zawierająca wybór wykonywanych na żywo w czasie pokazu piosenek i dwa nowe utwory. Album rozszedł się na całym świecie w blisko 1,5 milionowym nakładzie. 7 grudnia 2007 roku ukazało się dwupłytowe wydawnictwo DVD "Live in Las Vegas - A New Day..." zawierające ponad 5 godzin materiału dokumentującego występy w Las Vegas włącznie z zapisem nagranego w technologii high definition koncertu. W Kanadzie płyta stała się najlepiej sprzedającą płytą DVD wszech czasów pokrywając się tam potrójnym diamentem za ponad 300,000 nakładu. Na całym świecie płytę w pierwszym tygodniu sprzedaży sprzedano w rekordowym nakładzie 0,5 mln egzemplarzy.
Sprzedaż biletów i zyski.
Najbardziej dochodowe trasy koncertowe w Ameryce Północnej według "Pollstar":

</doc>
<doc id="1223985" url="https://pl.wikipedia.org/wiki?curid=1223985" title="Tomáš Oral">
Tomáš Oral

Tomáš Oral (ur. 24 grudnia 1977 w Ołomuńcu) – czeski szachista, arcymistrz od 1999 roku.
Kariera szachowa.
W latach 1991–1995 wielokrotnie startował w mistrzostwach świata i Europy juniorów, najlepsze wyniki osiągając w Rymawskiej Sobocie (1992, ME do 16 lat, dz. IV m.) oraz w Halle (1995, MŚ do lat 20, dz. V m.). Od połowy lat 90. XX wieku zaczął odnosić sukcesy w turniejach międzynarodowych, m.in. w:
W latach 1998–2004 czterokrotnie reprezentował barwy swojego kraju na szachowych olimpiadach, natomiast w 1999 i 2001 roku – w drużynowych mistrzostwach Europy, za pierwszym razem zdobywając brązowy medal za indywidualny wynik na IV szachownicy. W 2001 wystąpił w Pradze w pokazowym meczu (symultanie) reprezentacji Czech z Garrim Kasparowem, będąc jedynym zawodnikiem, który wówczas pokonał byłego mistrza świata.
Najwyższy wynik rankingowy w dotychczasowej karierze osiągnął 1 lipca 2004; mając 2565 punktów, zajmował wówczas 4. miejsce wśród czeskich szachistów.

</doc>
<doc id="1223986" url="https://pl.wikipedia.org/wiki?curid=1223986" title="Flaga Supraśla">
Flaga Supraśla



</doc>
<doc id="1223987" url="https://pl.wikipedia.org/wiki?curid=1223987" title="Tomas Oral">
Tomas Oral



</doc>
<doc id="1223992" url="https://pl.wikipedia.org/wiki?curid=1223992" title="Regionalna Dyrekcja Lasów Państwowych w Krośnie">
Regionalna Dyrekcja Lasów Państwowych w Krośnie

Regionalna Dyrekcja Lasów Państwowych w Krośnie - jedna z 17 Regionalnych Dyrekcji Lasów Państwowych w Polsce.
Powierzchnia gruntów zarządzanych przez RDLP w Krośnie wynosi 418 123 ha., z czego na lasy przypada 405 710 ha. Działa w województwie podkarpackim.
Ochrona przyrody.
Na obszarze działalności Dyrekcji znajdują się Bieszczadzki Park Narodowy i Magurski Park Narodowy. Trwają starania o utworzenie Turnickiego Parku Narodowego.
Znajduje się tutaj również 8 parków krajobrazowych, 13 obszarów chronionego krajobrazu i 72 rezerwaty.
Nadleśnictwa.
Obszar Regionalnej Dyrekcji Lasów Państwowych w Krośnie podzielony jest na 27 nadleśnictw:

</doc>
<doc id="1223995" url="https://pl.wikipedia.org/wiki?curid=1223995" title="Czesław Błażejewski">
Czesław Błażejewski

Czesław Błażejewski (ur. 15 października 1931 w Górnej Owczarni) – pułkownik organów bezpieczeństwa PRL, kierownik Grupy Operacyjnej Nr 3 MSW w Leningradzie.
Syn Władysława i Anny. Wstąpił do służby bezpieczeństwa w 1956 i przeszedł przeszkolenie aktywu kierowniczego w Centrum Wyszkolenia Komitetu ds. Bezpieczeństwa Publicznego w Legionowie (1956). Stopniowo awansował, pełniąc funkcje oficera techniki operacyjnej Biura „W” MSW, kontroli korespondencji (1957), oficera operacyjnego, st. oficera operacyjnego, inspektora, st. inspektora, zastępcy naczelnika Wydziału II Departamentu II MSW, kontrwywiadu (1958–1972). W 1960 ukończył Roczną Szkołę Funkcjonariuszy SB w CW MSW.
Przebywał na przeszkoleniu operacyjnym w Wyższej Szkole KGB w Moskwie (1972–1973). Ponownie pełnił funkcje: zastępcy naczelnika Wydziału II Departamentu II (1973–1974), naczelnika Wydziału V Departamentu II (1974–1975), I zastępcy komendanta ds. służby bezpieczeństwa KW MO we Wrocławiu (1975–1983), zastępcy szefa WUSW ds. SB we Wrocławiu (1983–1987), w dyspozycji dyrektora Departamentu Kadr MSW (1987–1988), na etacie niejawnym specjalisty Departamentu II p.o. kierownika Grupy Operacyjnej Nr. 3 MSW w Leningradzie, wykonującym swoje zadania pod przykryciem konsula Konsulatu Generalnego PRL w Leningradzie (1988–1990).

</doc>
<doc id="1223996" url="https://pl.wikipedia.org/wiki?curid=1223996" title="Niebieskie złoto">
Niebieskie złoto

Niebieskie złoto – stop złota z żelazem i niklem. Stworzone zostało z końcem lat 80. XX wieku (patent) przez genewskiego jubilera Ludwika Mullera.
Stosowane w jubilerstwie ze względu na swój niespotykany niebieski kolor, jest najrzadszym stosowanym stopem złota. W stopie tym złoto stanowi 74,5-94,5%, żelazo 5-25% i w minimalnej ilości, 0,5-0,6% nikiel. Kolor niebieski, a później poszczególne barwy stopu, uzyskuje w procesie utlenienia domieszkowanego złota przez podgrzewanie stopu w temperaturze 450-600 °C przez okres 10-12 minut. Podobny proces zmiany koloru na niebieski można zaobserwować podczas podgrzewania zwykłych przedmiotów ze stali, np. stalowych śrub (w tym wypadku jest on jednak tylko chwilowy).
Przeważnie do uzyskania najbardziej pożądanego koloru stosuje się niebieskie złoto 21-karatowe.

</doc>
<doc id="1223998" url="https://pl.wikipedia.org/wiki?curid=1223998" title="Philip Kerr (markiz)">
Philip Kerr (markiz)

Philip Henry Kerr KT, CH (ur. 18 kwietnia 1882 w Londynie, zm. 12 grudnia 1940 w Waszyngtonie) – brytyjski arystokrata, polityk i dyplomata, syn lorda Ralpha Kerra (młodszego syna 7. markiza Lothian) i lady Anne Fitzalan-Howard, córki 14. księcia Norfolk.
Wykształcenie odebrał w The Oratory School w Woodcote oraz w New College na Uniwersytecie w Oksfordzie. W latach 1905–1910 pracował w Południowej Afryce. Po powrocie do Wielkiej Brytanii założył czasopismo "Round Table". W 1916 r. został prywatnym sekretarzem premiera Lloyda George'a (do 1922 r.) i z tego tytułu uczestniczył w konferencji pokojowej w Wersalu w 1919 r. W marcu 1920 r. został odznaczony Orderem Kawalerów Honorowych.
W latach 1921–1922 był dyrektorem United Newspapers. W 1931 r. był Kanclerzem Księstwa Lancaster, a w latach 1931–1932 podsekretarzem stanu w ministerstwie ds. Indii. Po śmierci swojego kuzyna Roberta w 1930 r. odziedziczył tytuł markiza Lothian i zasiadł w Izbie Lordów. W 1939 r. został mianowany brytyjskim ambasadorem w Stanach Zjednoczonych. Zmarł w 1940 r. podczas sprawowania urzędu. Tuż przed śmiercią został odznaczony Orderem Ostu.
Początkowo był zwolennikiem polityki appeasementu, ale w 1938 r. zmienił w tej sprawie zdanie.
Pochodził z rodziny katolickiej, ale został członkiem Stowarzyszenia Chrześcijańskiej Nauki.
Nigdy się nie ożenił i nie pozostawił potomstwa. Tytuł markiza Lothian odziedziczył jego kuzyn, Peter.

</doc>
<doc id="1224000" url="https://pl.wikipedia.org/wiki?curid=1224000" title="Jan Dufresse">
Jan Dufresse

Jan Dufresse, fr. "Jean Gabriel Taurin Dufresse" (; ur. 8 grudnia 1750 w Lezoux, zm. 14 września 1815 w Chengdu) – misjonarz, biskup, męczennik, święty Kościoła katolickiego.
Życiorys.
Jan Dufresse urodził się w bardzo pobożnej rodzinie. Wstąpił do Francuskiego Stowarzyszenia Misji Zagranicznych ("Missions Étrangères de Paris"). W 1776 r. przybył do Makau, a w następnym roku potajemnie udał się na misje do Chin. Rozpoczął tam pracę misyjną w zachodniej części prowincji Syczuan.
Podczas prześladowań chrześcijan sam oddał się w ręce władz i został aresztowany 24 lutego 1785 r., a następnie wysłany do więzienia w Pekinie. Jednak niespodziewanie cesarz Qianlong rozkazał uwolnić i wydalić z Chin 4 zagranicznych misjonarzy, wśród których był i Jan Dufresse. Przed Bożym Narodzeniem 1786 r. znalazł się w Makau. Po trzech latach powrócił do prowincji Syczuan 14 stycznia 1789 r. pod nazwiskiem Xu Dexin (徐德新). Przez następne 8 lat pracował we wschodniej i północnej części prowincji. W 1800 r. został mianowany biskupem pomocniczym Chengdu, a w 1801 r. administratorem apostolskiej pracy w prowincjach Syczuan, Junnan i Kuejczou. Założył seminarium duchowne w kraju Yipian. Wysyłał również seminarzystów do Makau w celu pogłębienia studiów.
Po rozpoczęciu kolejnych prześladowań chrześcijan biskup Dufresse został aresztowany 18 maja 1815 r. i przewieziony do Chengdu. Został skazany na śmierć, a następnie stracony 14 września 1815 r. Jego obcięta głowa przez 3 dni wisiała nad bramą miasta.
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.
Dzień obchodów.
Wspomnienie liturgiczne św. Jana obchodzone jest 9 lipca w grupie 120 męczenników chińskich oraz 14 września.

</doc>
<doc id="1224001" url="https://pl.wikipedia.org/wiki?curid=1224001" title="RDLP w Krośnie">
RDLP w Krośnie



</doc>
<doc id="1224002" url="https://pl.wikipedia.org/wiki?curid=1224002" title="Richard Dostálek">
Richard Dostálek

Richard Dostálek (ur. 26 kwietnia 1974 w Uherskim Hradišciu) – były czeski pomocnik, a obecnie trener.
Richard Dostálek karierę rozpoczął w Zbrojovce Brno. W 1994 roku został wybrany Największym Talentem w Czeskiej Lidze. W 1998 roku za 20 milionów koron trafił do Slavii Praga. Był to wówczas najwyższy transfer w historii Zbrojovki. W latach 1999 i 2002 zdobył ze Slavią Puchar Czech.
W reprezentacji Czech zadebiutował 4 września 1996 w wygranym 2:1 towarzyskim meczu z Islandią.

</doc>
<doc id="1224003" url="https://pl.wikipedia.org/wiki?curid=1224003" title="Dębiany (powiat kętrzyński)">
Dębiany (powiat kętrzyński)

Dębiany (niem. "Dombehnen") – wieś w Polsce położona w województwie warmińsko-mazurskim, w powiecie kętrzyńskim, w gminie Barciany. Miejscowość wchodzi w skład sołectwa Rodele.
W latach 1975–1998 miejscowość administracyjnie należała do województwa olsztyńskiego.
Historia.
Dębiany wymienione były w roku 1430 razem z Gumniskami. Wieś miała wówczas powierzchnię 22 włóki.
W roku 1913 folwark w Dębianach o powierzchni 250 ha wchodził w skład majątku Rodele. Folwark w Dębianach został rozparcelowany w roku 1927. Wieś została zelektryfikowana w 1929 roku.
Zobacz też: Dębiany

</doc>
<doc id="1224004" url="https://pl.wikipedia.org/wiki?curid=1224004" title="ASPTT Mulhouse">
ASPTT Mulhouse

ASPTT Mulhouse – francuski, żeński klub siatkarski; powstał w 1974 roku z siedzibą w Miluzie. Od 1991 roku klub regularnie występuje we francuskiej Pro A.
W latach 2009-2011 w klubie występowała Dominika Sieradzan. Oraz w latach 2009-2013 zawodniczką w drużynie była Anna Rybaczewski, zaś w latach 2006-2013 w charakterze asystentki trenera była Teresa Worek.
Od sezonu 2022/2023 klub nosi nazwę Volley Mulhouse Alsace.
Sukcesy.
Mistrzostwo Francji:
Puchar CEV:
Superpuchar Francji:
Puchar Francji:
Kadra.
Sezon 2020/2021.
 

</doc>
<doc id="1224005" url="https://pl.wikipedia.org/wiki?curid=1224005" title="Ndir">
Ndir

NDIR – polecenie wyświetlenia zawartości katalogu w sieciowym systemie operacyjnym Netware (autorstwa firmy Novell). Jest odpowiednikiem polecenia dir w systemie operacyjnym DOS, ale w odróżnieniu od niego wyświetla jeszcze atrybuty plików i informacje o ich właścicielu. Nazwa tego polecenia jest akronimem od angielskiego Network Directory (katalog sieciowy). Pozwala ono również na wszechstronne sortowanie wyników (m.in według daty utworzenia, ich właściciela, czy uprawnień).
Składnia.
 NDIR [ścieżka dostępu][/opcja]
Przykłady:
Opcje sortowania.
Sortowanie uzyskuje się poprzez dodanie do polecenia ndir przełącznika /sort
Ograniczenia sortowania.
Używając odpowiednich wyrażeń możemy wyświetlić tylko te katalogi bądź pliki które będą spełniać postawione przez nas warunki. 
Wyrażenia te możemy zaprzeczyć poprzedzając je wyrażeniem "NOT". Otrzymujemy wtedy:
Przykład:
Powoduje wyświetlenie nam plików, które są mniejsze od 7500 B lub mają dokładnie tę wielkość.

</doc>
<doc id="1224007" url="https://pl.wikipedia.org/wiki?curid=1224007" title="Tadeusz Szczygieł">
Tadeusz Szczygieł

Tadeusz Szczygieł (ur. 12 marca 1931 w Koszarach), syn Stanisława i Marii – generał brygady, dyrektor Departamentu Studiów i Analiz MSW 1989-1990, dyrektor Departamentu IV MSW w 1985, naczelnik wydziału III SB Komendy Wojewódzkiej Milicji Obywatelskiej w Gdańsku w 1972, naczelnik Wydziału „T” KWMO w Gdańsku w 1970, od 1957 w KWMO w Gdańsku, funkcjonariusz gdańskiego Wojewódzkiego Urzędu Bezpieczeństwa Publicznego 1953-1957. W 1970 odbył kurs doskonalenia kadr kierowniczych Służby Bezpieczeństwa MSW.
W październiku 1986 na mocy uchwały Rady Państwa PRL został awansowany do stopnia generała brygady MO. Nominację otrzymał w Belwederze 10 października 1986.
Obok Henryka Dankowskiego i Krzysztofa Majchrowskiego kierował akcją masowego niszczenia materiałów operacyjnych SB w okresie 1989-1990.

</doc>
<doc id="1224011" url="https://pl.wikipedia.org/wiki?curid=1224011" title="Lacedemonia">
Lacedemonia



</doc>
<doc id="1224012" url="https://pl.wikipedia.org/wiki?curid=1224012" title="Dębiany (powiat bartoszycki)">
Dębiany (powiat bartoszycki)

Dębiany (niem. "Lackmedien") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego. Wieś wchodzi w skład sołectwa Maszewy.
Wieś założona została w XIV wieku. Znajduje się w niej dawne założenie dworsko-parkowe. W XIX i na początku XX wieku należało do rodu "Steppuhn". Część parku wpisana jest do rejestru zabytków. We wsi znajdują się trzy drzewa wpisane do rejestru pomników przyrody - lipa drobnolistna, dąb szypułkowy i żywotnik zachodni.
Historia.
W 1889 r. Debiany były majątkiem ziemskim o pow. 165 ha. 
W 1970 r. we wsi było 5 domów z 15 mieszkaniami i 39 mieszkańcami. W tym czasie było tu 12 indywidualnych gospodarstw rolnych, gospodarujących łącznie na 145 ha. W gospodarstwach tych było 118 sztuk bydła (w tym 52 krowy), 87 sztuk nierogacizny, 21 koni i 7 owiec. W spisie z 1978 r. Dębiany liczono łącznie ze wsią Maszewy
Zobacz też.
Dębiany

</doc>
<doc id="1224018" url="https://pl.wikipedia.org/wiki?curid=1224018" title="Jarosław Wernikowski">
Jarosław Wernikowski

Jarosław Wernikowski (ur. 29 maja 1934 w Milowcach) – generał brygady MO.
Syn Ignacego i Katarzyny. Wieloletni funkcjonariusz służb bezpieczeństwa, w których był słuchaczem Rocznej Szkoły Oficerskiej Krajowego Ośrodka Szkoleniowego Ministerstwa Bezpieczeństwa Publicznego w Gdańsku (1953-1954), funkcjonariuszem WUBP/WUdsBP/KWMO w Szczecinie (1954-1972), z-cy naczelnika i naczelnika wydziału III Komendy Wojewódzkiej Milicji Obyatelskiej w Szczecinie (1972-1976), zastępcą komendanta wojewódzkiego MO w Szczecinie ds. SB (1976-1981), komendantem wojewódzkim MO i szefem Wojewódzkiego Urzędu Spraw Wewnętrznych w Szczecinie (1983-1990). 
W październiku 1986 na mocy uchwały Rady Państwa PRL został awansowany do stopnia generała brygady MO. Nominację otrzymał w Belwederze 10 października 1986.

</doc>
<doc id="1224020" url="https://pl.wikipedia.org/wiki?curid=1224020" title="Choroba Rendu, Oslera i Webera">
Choroba Rendu, Oslera i Webera



</doc>
<doc id="1224021" url="https://pl.wikipedia.org/wiki?curid=1224021" title="Hokejowa Liga Mistrzów">
Hokejowa Liga Mistrzów

Hokejowa Liga Mistrzów (oficjalny skrót CHL, od ang. "Champions Hockey League") – międzynarodowe, klubowe rozgrywki hokeja na lodzie, utworzone z inicjatywy Międzynarodowej Federacji Hokeja na Lodzie (IIHF).
Historia.
20 kwietnia 2007 IIHF podjęła decyzję o zlikwidowaniu z końcem sezonu 2007/2008 rozgrywek Pucharu Mistrzów IIHF i wprowadzeniu w ich miejsce zupełnie nowej rywalizacji pucharowej dla czołowych europejskich klubów hokejowych, począwszy od sezonu 2008/2009. 13 stycznia 2008 - podczas kongresu tej organizacji w Petersburgu - oficjalnie powołano do życia hokejową Ligę Mistrzów.
System pierwszych rozgrywek.
W pierwszych rozgrywanych uczestniczyło 12 drużyn było podzielonych na 4 trzyzespołowe grupy, w których kluby grały systemem każdy z każdym mecz i rewanż. Do półfinałów awansowali zwycięzcy grup. Półfinały i finał rozegrano systemem pucharowym mecz i rewanż. Gospodarzem drugiego meczu była drużyna mająca lepszy bilans punktowy w grupie.
Docelowo udział w rozgrywkach miały brać drużyny ze wszystkich europejskich federacji hokejowych zrzeszonych w IIHF.
Edycja 2008/2009.
Przed rozpoczęciem premierowej edycji został rozegrany turniej kwalifikacyjny, który odbył się od 12 do 14 września 2008 w Arena Nürnberger Versicherung w Norymberdze. Zwycięzca awansował do fazy grupowej turnieju.
Sportowe zmagania jej premierowej edycji zostały zainaugurowane 8 października 2008 meczami pierwszej kolejki, a zakończone - przeprowadzonym w dniach 21-28 stycznia 2009 - finałem. W głównej fazie rozgrywek uczestniczyło 12 drużyn z 7 państw. W finale rozgrywanym formułą dwumeczu spotkały się drużyny: ZSC Lions oraz Mietałłurg Magnitogorsk. Zwycięzcą została drużyna ze Szwajcarii, która zwyciężyła 7:2 (w danych spotkania 2:2 i 5:0). Najskuteczniejszym zawodnikiem turnieju został Kanadyjczyk Jean-Guy Trudel, zaś królem strzelców Szwajcar Adrian Wichser. MVP turnieju został Fin Ari Sulander (wszyscy ZSC Lions).
Niedoszła edycja 2009/2010.
Z państw, mogących wystawić po 1 przedstawicielu do CHL desygnowany będzie mistrz kraju, natomiast federacje posiadające 2 miejsca obsadzą je mistrzem kraju oraz zwycięzcą rywalizacji w sezonie zasadniczym (przed rozpoczęciem fazy play off). Jeżeli będzie to ta sama drużyna - w CHL grać będzie wicelider tabeli po sezonie zasadniczym.
Od sezonu 2009/2010 do rozgrywek hokejowej Ligi Mistrzów miały zostać dopuszczone 24 zespoły, jednak decyzje o przydziale miejsc poszczególnym federacjom zapadnią w drugiej połowie 2008 (spore szanse na znalezienie się w tym gronie miał posiadać triumfator polskiej Ekstraligi).
Na sezon 2009/2010 początkowo planowano rozszerzenie rozgrywek do drużyn z 22 krajów, z których te najsłabsze miały rywalizować w dwustopniowych kwalifikacjach. Z powodu rezygnacji sponsorów i problemów ze znalezieniem nowych IIHF odwołała jednak rozgrywki, ale obiecała ich powrót w sezonie 2010/2011.
Jednak w 9 marca 2010 roku Międzynarodowa Federacja Hokeja na Lodzie (IIHF) poinformowała, że ostatecznie rezygnuje z zabiegów na rzecz reaktywacji Hokejowej Ligi Mistrzów. W kolejnych sezonach mimo obowiązywania umowy z powodu problemów finansowych nie udało się przeprowadzić rozgrywek ELM. Z zaproponowanych projektów żaden nie został zaakceptowany przez IIHF, związki krajowe i władze lig.
Decyzję IIHF o zawieszeniu rozgrywek w sezonie 2009/10 zaskarżył w sądzie szwajcarski klub SC Bern, który twierdzi, iż z powodu odwołania rozgrywek w ubiegłym sezonie stracił 1,2 mln franków szwajcarskich żądając zadośćuczynienia za poniesienie straty finansowe. Decyzję w trej sprawie podejmie Sportowy Sąd Arbitrażowy.
Nieudana reaktywacja o "Puchar Prezydenta".
W 2011 postanowiono o stworzeniu turnieju pod nazwą Puchar Prezydenta, który miał stanowić niejako kontynuację rozgrywek w innym formacie. Turniej miał na celu wyłonienie najlepszej drużyny klubowej spośród triumfatorów najsilniejszych lig narodowych. Impreza miała mieć identyczny format, jak rozgrywany w latach 2005-2008 Puchar Mistrzów IIHF.
Turniej zaplanowano w terminie 5-8 stycznia 2012 w Petersburgu (Rosja) i miało w nim wziąć udział sześć drużyn, aktualnych mistrzów najmocniejszych lig europejskich: niemiecki Eisbären Berlin (DEL), szwedzki Färjestads BK (Elitserien), szwajcarski HC Davos (National League A), fiński HIFK (SM-liiga), HC Oceláři Trzyniec (Tipsport Extraliga) i rosyjski Saławat Jułajew Ufa (KHL). Pula nagród finansowych miała wynieść 1 mln franków szwajcarskich (ok. 3,24 mln złotych), z czego zwycięzca otrzymał 400 tysięcy.
Edycja 2014/2015.
W 2013 podjęto decyzję o przywróceniu rozgrywek HLM w sezonie 2014/2015. Rozgrywki odbyły się od 21 sierpnia 2014 do 3 lutego 2015. Początkowo planowano, ze weźmie w niej udział 40 zespołów z najmocniejszych lig europejskich, jednak z wyłączeniem rozgrywek KHL. W lutym 2014 podano kolejne szczegóły rozgrywek, zaprezentowano logo oraz zaanonsowano wstępnie uczestników. Ostatecznie do turnieju włączono kolejne cztery drużyny, w tym 6 drużyn dostało tzw. dziką kartę.
Rozgrywki rozpoczęły się od fazy grupowej w której 44 zespoły (z 12 państw) podzielone zostały do 11 grup. Zwycięzcy grup oraz pięć drużyn z drugich miejsc z najlepszym bilansem punktowym awansowało do fazy pucharowej. Faza pucharowa składała się z czterech rund. Trzy z nich rozgrywane były w formuje mecz-rewanż, zaś finał rozgrywany jest na lodowisku drużyn, która zdobyła najwięcej punktów w czasie całych rozgrywek.
Rozgrywki wygrała szwedzka drużyna Lulea, która pokonała na własnym lodowisku w finale zespół Frölunda z tego samego kraju. Królem strzelców został Szwed Andreas Johnsson, zaś najskuteczniejszym zawodnikiem Mathis Olimb (obaj z Frölundy). Ponadto Norweg został wybrany najbardziej wartościowym zawodnikiem rozgrywek.
Edycja 2015/2016.
Rozgrywki odbyły się od 20 sierpnia 2015 do 9 lutego 2016. Uczestniczyło w nich o 8 zespołów więcej niż w poprzedniej edycji. Łącznie wystartowało 48 zespołów z 12 państw (w tym po raz pierwszy z Białorusi. Zmieniono format rozgrywek. Najpierw przeprowadzono fazę grupową w której wszystkie zespoły zostały przydzielone do trzy drużynowych grup (16 grup). Dwie najlepsze drużyny z każdej z grup awansowały do fazy pucharowej. Druga część rozgrywek składała się z pięciu rund. Pierwsze cztery z nich rozgrywane były w formuje mecz-rewanż, zaś finał rozgrywany jest na lodowisku drużyn, która zdobyła najwięcej punktów w czasie całych rozgrywek.
Rozgrywki wygrała szwedzka drużyna Frölunda HC, która pokonała w hali Oulun Energia Areena zespół Oulun Kärpät. Najskuteczniejszym zawodnikiem oraz najbardziej wartościowym zawodnikiem rozgrywek został Amerykanin Ryan Lasch (Frölunda). Najwięcej bramek (7) zdobyli: Fin Toni Koivisto (Lukko), Kanadyjczyk Spencer Abbott (Frölunda) i Szwajcar Andres Ambühl (HC Davos).
Edycja 2016/2017.
Rozgrywki odbyły się od 16 sierpnia 2016 do 7 lutego 2017. Uczestniczyło w nich podobnie jak w poprzednim sezonie 48 zespołów z rekordowej ilości państw - 13 (w tym po raz pierwszy z Polski. Format rozgrywek pozostał bez zmian i składał się najpierw z fazy grupowej (16 grup po 3 zespoły), a następnie dwie najlepsze drużyny z każdej z grup awansowały do fazy pucharowej. Druga część rozgrywek składała się z pięciu rund. Pierwsze cztery z nich rozgrywane były w formuje mecz-rewanż, zaś finał rozgrywany jest na lodowisku drużyn, która zdobyła najwięcej punktów w czasie całych rozgrywek.
Tytuł obroniła Frölunda HC, która pokonała w hali Frolundaborgs Isstadion pokonała zespół Sparty Praga.
Dalsze edycje.
Od sezonu 2017/2018 w rozgrywkach mają decydować jedyny aspekty sportowe (zlikwidowanie podziału na licencje A, B, C), bez uzyskania dzikich kart.

</doc>
<doc id="1224026" url="https://pl.wikipedia.org/wiki?curid=1224026" title="Anna Rybaczewski">
Anna Rybaczewski

Anna Rybaczewski (ur. 23 marca 1982 w Olsztynie) – urodzona w Polsce, siatkarka reprezentacji Francji. Gra na pozycji przyjmującej. Jest córką mistrza olimpijskiego z Montrealu z 1976 roku - Mirosława Rybaczewskiego. W sezonie 2013/2014 była zawodniczką Siódemki SK Bank Legionovii Legionowo. Po zakończeniu sezonu 2013/2014 postanowiła zakończyć karierę.
Sukcesy klubowe.
Puchar Francji:
Mistrzostwo Francji:

</doc>
<doc id="1224027" url="https://pl.wikipedia.org/wiki?curid=1224027" title="Dekanat Radom">
Dekanat Radom

Pięć dekanatów w Polsce:

</doc>
<doc id="1224028" url="https://pl.wikipedia.org/wiki?curid=1224028" title="Anthony Monn">
Anthony Monn

Anthony Monn, znany również jako Tony Monn (ur. 17 marca 1944) – niemiecki piosenkarz, kompozytor i producent.
Kariera.
Monn rozpoczął karierę na początku lat 70. W połowie dekady wydał kilka singli nagranych wspólnie z piosenkarką Marion Maerz. Znacznie większą sławę osiągnął jako producent i kompozytor, kiedy to rozpoczął współpracę z francuską piosenkarką disco, Amandą Lear. Wyprodukował jej pięć pierwszych albumów studyjnych, które okazały się jej najpopularniejszymi płytami, skomponował też muzykę do jej największych przebojów, m.in. "Blood and Honey", "Follow Me", "The Sphinx" i "Fashion Pack". Ich współpraca dobiegła końca w 1982 roku, po nagraniu singla "Fever". Współpracował też z amerykańską piosenkarką Judy Cheeks, zespołem Orlando Riva Sound oraz duetem Al Bano i Romina Power.

</doc>
<doc id="1224029" url="https://pl.wikipedia.org/wiki?curid=1224029" title="Franciszek Grucza">
Franciszek Grucza



</doc>
<doc id="1224030" url="https://pl.wikipedia.org/wiki?curid=1224030" title="Dekanat radomski">
Dekanat radomski



</doc>
<doc id="1224031" url="https://pl.wikipedia.org/wiki?curid=1224031" title="Diamond Dogs">
Diamond Dogs

Diamond Dogs jest ósmym albumem studyjnym Davida Bowiego wydanym w kwietniu 1974 roku.

</doc>
<doc id="1224032" url="https://pl.wikipedia.org/wiki?curid=1224032" title="Jerome Kerviel">
Jerome Kerviel



</doc>
<doc id="1224033" url="https://pl.wikipedia.org/wiki?curid=1224033" title="Replika (duplikat)">
Replika (duplikat)

Replika – powtórne wykonanie danego przedmiotu na wzór oryginału (np. dzieła sztuki, pojazdu, broni, ubioru itp.). W tworzeniu repliki istotne jest jak najwierniejsze odtworzenie oryginalnego przedmiotu, często wykorzystując te same materiały i techniki jakie posłużyły do wykonania oryginału i przy zachowaniu jego pierwotnej funkcjonalności. Zdarza się jednak, że odwzorowywany jest jedynie wygląd lub motyw pierwowzoru. 
Wytwarzanie replik najczęściej stosowane jest wobec przedmiotów historycznych, które nie są już produkowane. Zdarza się jednak wytwarzanie replik współczesnych drogich towarów, w celu posiadania lub udostępnienia ich dokładnego odpowiednika przy skrajnej redukcji ceny. Może się to jednak wiązać z naruszeniem prawa (zawłaszczenie znaku towarowego, lub wzoru zastrzeżonego przez producenta, zob. podróbka)
W replikach zabytkowych samochodów często wykorzystuje się współczesne podwozia, ograniczając rekonstrukcję do nadwozia. Często wykonywane są repliki historycznych, niezachowanych pojazdów, np. polskiego samochodu pancernego Ursus wz. 34 do celów wystawowych lub przez pasjonatów w ramach uprawiania hobby.
Replikę dzieła sztuki wykonuje najczęściej twórca oryginału, ewentualnie replika powstaje w jego pracowni. Artyści w replice czasem zmieniają nieznacznie kompozycję, skalę, technikę wykonania.
Replikę należy odróżnić wyraźnie od falsyfikatu, który wiąże się z fałszerstwem: wykonywaniem repliki i przedstawianiem jej jako oryginału, w celu dokonania mistyfikacji.

</doc>
<doc id="1224034" url="https://pl.wikipedia.org/wiki?curid=1224034" title="Wydawnictwo Replika">
Wydawnictwo Replika

Replika – polskie wydawnictwo z siedzibą w Poznaniu, założone w maju 2002 roku przez Aleksandra Szablińskiego. Publikuje prozę polską i zagraniczną oraz książki popularnonaukowe.
Wśród zagranicznych autorów wydawnictwa znajdują się m.in.:
Z rodzimej prozy wydawnictwo opublikowało książki m.in.:

</doc>
<doc id="1224036" url="https://pl.wikipedia.org/wiki?curid=1224036" title="Augustyn Zhao Rong">
Augustyn Zhao Rong

Św. Augustyn Zhao Rong (chiń. 趙榮思定) (ur. 1746 w Wuchuan, Kuejczou, w Chinach – zm. 27 stycznia 1815 w Chengdu) – święty Kościoła katolickiego, pierwszy ksiądz pochodzenia chińskiego, który został męczennikiem.
Życiorys.
W młodości prowadził dosyć rozpustny tryb życia. W wieku 20 lat otrzymał pracę strażnika w więzieniu. Gdy w 1772 r. rozpoczęły się w Chinach prześladowania religijne zostało aresztowanych wielu katolików, a Zhao Rong został przydzielony do ich pilnowania. Pomiędzy więźniami był misjonarz ojciec Martinus Moye (znany jako ojciec Mei). Wtedy Zhao Rong poznał naukę katolicką. Po zwolnieniu z więzienia ojca Mei Zhao Rong odwiedzał go i dyskutował o chrześcijaństwie. Zauważywszy jego silną wiarę misjonarz postanowił uczyć go łaciny i objaśniać Pismo Święte. W 1779 r. w prowincji Syczuan była klęska głodu i dodatkowo wybuchła zaraza. Augustyn został tam wysłany do pomocy i ochrzcił wiele dzieci. W związku z tym, że gorliwie nauczał wiary chrześcijańskiej, został powołany do stanu kapłańskiego i wyświęcony 10 maja 1781 r. Podczas kolejnych prześladowań w 1815 r. został aresztowany w czasie udzielania sakramentu choremu i uwięziony w Chengdu. Skazany na karę 60 razów kijem bambusowym w kostki i 80 policzków skórzaną podeszwą zmarł po kilku dniach.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 27 maja 1900 r. przez papieża Leona XIII. Kanonizowany 1 października 2000 r. przez Jana Pawła II w grupie 120 męczenników chińskich. Ponieważ był pierwszym kapłanem pochodzenia chińskiego, który został męczennikiem, grupa ta nosi również nazwę Augustyn Zhao Rong i 119 Towarzyszy.

</doc>
<doc id="1224037" url="https://pl.wikipedia.org/wiki?curid=1224037" title="Teselacja">
Teselacja

Teselacja (ang. "tessellation") – dzielenie wygenerowanych podczas tworzenia obrazu 3D wielokątów na mniejsze, dzięki czemu wyświetlany obiekt może być dokładniej odwzorowany. Podczas teselacji powstaje siatka wielokątów, która reprezentuje powierzchnię obiektu, a składa się ona najczęściej z najprostszych wielokątów, takich jak trójkąty (triangulacja) lub ich grupy. Stosowanie tesalacji oszczędza dużo pamięci i przepustowości, pozwalając aplikacji na tworzenie szczegółowych powierzchni z modeli o niskiej rozdzielczości, jest często wykorzystywana w grafice komputerowej czasu rzeczywistego.
Tesalacja realizowana jest sprzętowo przez karty graficzne AMD Radeon od serii HD 5000 i nVidia GeForce serii 400, czyli pierwsze kompatybilne z systemem bibliotek graficznych DirectX 11. Wtedy też pojawiły się pierwsze gry komputerowe, które wykorzystywały teselację.
Teselacja znajduje zastosowanie także w przetwarzaniu informacji geograficznej (geodezja) oraz w oprogramowaniu CAD.

</doc>
<doc id="1224040" url="https://pl.wikipedia.org/wiki?curid=1224040" title="Śląski Jazz Club">
Śląski Jazz Club

Śląski Jazz Club – najstarsze w Polsce powojennej stowarzyszenie jazzowe, powstałe w październiku w 1956 roku w Zabrzu, wówczas pod nazwą Śląski Jazz Club Województwa Katowickiego w Zabrzu. Od roku 1957 z siedzibą w Gliwicach pod nazwą Stowarzyszenie Muzyczne Śląski Jazz Club. Zostało założone przez uczniów i studentów Politechniki Śląskiej, repatriantów ze Lwowa oraz byłego powstańca warszawskiego.
Rys historyczny.
Historia Śląskiego Jazz Clubu sięga roku 1955, kiedy to grupa studentów Politechniki Śląskiej i absolwentów średniej szkoły muzycznej zaczynała grać jazz. Duże znaczenie w propagowaniu jazzu na Śląsku ogrywał wówczas młody pianista, repatriant zza Buga, Andrzej Schmidt, późniejszy profesor Akademii Muzycznej w Katowicach, historyk jazzu. To on był inspiracją i pierwszym nauczycielem dla muzykującej młodzieży. Uprawianie tego gatunku muzyki nie było dobrze widziane przez ówczesne komunistyczne władze. Stąd poszukiwania miejsca na realizację prób, a także ewentualnego opiekuna prawnego. W tym czasie kierownictwo Zakładowego Domu Kultury Huty „Zabrze” objął pan Jan Piotrowski: inwalida wojenny, uczestnik Powstania Warszawskiego, żołnierz pułku „Baszta” ps. „Tur”. Do niego zgłosili się młodzi ludzie z Gliwic, a konsekwencją tego było powołanie do życia Stowarzyszenia Śląski Jazz Club. Zebranie założycielskie odbyło się dokładnie 19 października 1956 roku. W skład grupy inicjatywnej wchodzili: Jan Piotrowski, Henryk Choliński, Tadeusz Kosiński, Jan Kwaśnicki, Maria Skrzyniarz, Władysław Folwarczny, Henryk Achtelik, Ryszard Siomkajło, Janusz Łoś, Wiesław Kwasek, Ryszard Szumlicz, Tadeusz Tabeński, Eugeniusz Rebol, Janusz Zamojski, Romuald Kochanowski. W skład pierwszego zarządu stowarzyszenia weszli: Jan Piotrowski – prezes, Henryk Choliński – sekretarz, Maria Skrzyniarz – skarbnik, Tadeusz Kosiński – członek zarządu, Jan Kwaśnicki – członek zarządu.
Pierwsze działania Śląskiego Jazz Clubu to stworzenie Zespołu Jazzowego pod kierownictwem Tadeusza Kosińskiego oraz organizacja pierwszego na Śląsku i jednego z pierwszych w Polsce Jam Sessions. Zostali zaproszeni do Zabrza muzycy jazzowi z Krakowa: Alojzy Tomys – sax. ten., Stanisław Lic -flet i klarnet, Andrzej Kurylewicz – pianino/fortepian, Wanda Warska – śpiew. Krzysztof Komeda zgłosił swój udział, lecz ze względu na egzaminy na uczelni musiał odwołać przyjazd. Spośród muzyków niezrzeszonych, uprawiających jazz z Zabrza i Gliwic zaproszono: Jerzego Chromika – kontrabas, Piotra Kotta – trąbka i kornet, Jerzego Nierstajna – banjo i kontrabas, Tadeusza Tabeńskiego – gitara. Jam Session trwało przez 2 dni, tj. zaczęło się w nocy dnia 1 listopada, a skończyło się w nocy 2 listopada 1955 roku.
Organizacja była agencją koncertową dla High Society Band (w latach 60. i 70. najlepszego polskiego zespołu jazzu tradycyjnego), grupy Kwadrat, duetu Bednarek – Zgraja, a przez pewien czas nawet zespołu Dżem. Wiele audycji radiowych i telewizyjnych w latach 70. było realizowanych przy współpracy lub przez SJC. Ze stowarzyszeniem byli związani Henryk Choliński, Jerzy Jarosik, Andrzej Zubek (późniejsi profesorowie Instytutu Jazzu AM w Katowicach), Ireneusz Dudek, Zbigniew Gocek, Lothar Dziwoki, Leszek Furman, Tomasz Beler (późniejszy dyrektor Domu Muzyki i Tańca w Zabrzu) oraz wielu innych twórców i organizatorów. Przez wiele lat Stowarzyszenie współpracowało z Telewizją Katowice, często realizując zlecenia TVP na produkcję programów. Powstało też sporo materiałów o samym Stowarzyszeniu, czyli o ludziach i działaniach prowadzonych przez SJC. Głównie za sprawą Leszka Furmana, wówczas pracownika TVP Katowice.
Założyciele.
Jan Piotrowski.
Kierownik Zakładowego Domu Kultury Huty „Zabrze”, inwalida wojenny, uczestnik Powstania Warszawskiego, żołnierz pułku „Baszta” ps. „Tur”. Pierwszy prezes Stowarzyszenia Muzycznego Śląski Jazz Club, wówczas pod nazwą Śląski Jazz Club Województwa Katowickiego w Zabrzu. Po roku od objęcie prezesury SJC wrócił do Warszawy, a Śląski Jazz Club przeniósł się do Gliwic.
Henryk Choliński.
Pomysłodawca i realizator wydawnictw muzycznych oraz audycji radiowych, wykładowca warsztatów w Chodzieży, a od 1991 r. w Puławach. Od 1967 roku współpracował z katowicką rozgłośnią Polskiego Radia, w której do 1977 r. emitowana była seria jego audycji pt. „Sylwetki jazzowe”. Na początku lat 70. Choliński opracował osiemdziesiąt jeden audycji z cyklu „Wszystkie nagrania Charliego Parkera”, nadawanych w programie III Polskiego Radia. Za cykl ten otrzymał w 1978 nagrodę PSJ za najlepszą publikację o tematyce jazzowej w kategorii programów radiowych i telewizyjnych. Od września 1980 do końca lutego 1995 prowadził serię programów „Duke Ellington i jego muzyka”, nadawaną przez program III Polskiego Radia. Liczyła ona 354 odcinki. Karierę publicystyczną rozpoczął w 1959 r., współpracując z redakcją miesięcznika „Jazz”, w którym publikował artykuły na temat kolekcjonowania płyt, technik nagrywania oraz historii i problemów jazzu.
Tadeusz Kosiński.
Gry na fortepianie nauczyła go matka (pianistka po Konserwatorium Lwowskim). Gruntowne wykształcenie muzyczne zdobył u profesorów: Jerzego Żurawlewa (twórcy Konkursu Chopinowskiego) i Jana Bieleckiego. W 1956 roku zbliżył się w stronę muzyki jazzowej i w 1957 roku uczestniczył w II Międzynarodowym Festiwalu Jazzowym w Sopocie. Był współzałożycielem Wrocławskiego Stowarzyszenia Jazzowego, Wałbrzyskiego Stowarzyszenia Jazzowego, Jeleniogórskiego Stowarzyszenia Muzyki Jazzowej i Rozrywkowej i w ostatnim czasie Stowarzyszenia Promocji Kultury XXI wieku w Jeleniej Górze. Akompaniował znanym artystom estrady lat 60. i 70., m.in. Ludwikowi Sempolińskiemu, Adolfowi Dymszy, Marii Koterbskiej. Stworzył i opracował 31 koncertów i programów estradowych (w tym musical) na zlecenie różnych instytucji artystycznych. Brał udział w filmach „Nikt nie woła”, „Tarpany” – Kazimierza Kutza, „Jak być kochaną” – Wojciecha Jerzego Hasa. Od lat 70. mieszkał w Jelenie Górze. Jest twórcą największego projektu muzyki jazzowej w Jeleniej Górze, tzn. Krokus Jazz Festiwal.
Jan Kwaśnicki.
Polish Modern Jazz Quartet Jana Kwaśnickiego był w latach 1959–1962 zaliczany do ścisłej czołówki zespołów jazzowych w Polsce, sam Kwaśnicki natomiast trafił do ekskluzywnego koła Friends of Music USA utworzonego przez Willisa Conovera. Kwartet ten ta jako jeden z pierwszych polskich zespołów jazzowych wyjechał na tourne za żelazną kurtynę w PRL (w 1960 r.). W latach 60. był akompaniatorem solistów ze studenckich kabaretów „Pstrąg” i „STS”. Wśród tych solistów był Wojciech Młynarski i Jan Pietrzak.
Lata 1956–1990.
Filia w Rybniku.
W marcu 1959 roku Czesław Gawlik tworzy filię Śląskiego Jazz Clubu w Rybniku, organizując koncerty, wykłady i jam sessions oraz zapraszając największe postaci rozwijającego się polskiego ruchu jazzowego. W tym samym roku powstaje Kwintet Swingowy, kierowany przez Gawlika. Jednym z członków grupy był pianista Adam Matyszkiewicz, który po wyjeździe do USA zmienił nazwisko na Makowicz. W latach 1982 do 1987 prowadzi grupę jazzu tradycyjnego South Silesian Brass Band, działającej przy domu kultury w Rybniku-Chwałowicach. Współtwórca Silessian Jazz Meeting.
High Society Band.
Pod patronatem ŚJC powstał i działał High Society Band, polski zespół muzyczny wykonujący jazz tradycyjny. Zespół High Society powstał w styczniu 1967 roku z inicjatywy trębacza Ryszarda „Tupcio” Kwaśniewskiego, na bazie kwintetu o nazwie „GWAREK 64”, grającego muzykę jazzowo taneczną w klubie Zrzeszenia Studentów Polskich GWAREK, Politechniki Śląskiej w Gliwicach. Nazwę „High Society” przyjął od tytułu utworu kompozytora Portera Steele’a, który jako pierwszy znalazł się w repertuarze zespołu.
Pierwszy skład założycielski stanowili muzycy:
Friends of Music USA.
Certyfikat Międzynarodowego Towarzystwa Miłośników Muzyki „Friends of Music USA”, został nadany Stowarzyszeniu Muzycznemu Śląski Jazz Club w 1966 roku przez Willisa Conovera podczas jego pobytu w Polsce i złożony na ręce Henryka Zygmunta Cholińskiego, współzałożyciela Śląskiego Jazz Clubu, przez ponad czterdzieści lat pełniącego szereg funkcji w zarządzie ŚJC.
Grupa Kwadrat.
Pierwsze lata istnienia grupy Kwadrat pod koniec lat 70. upłynęły pod patronatem stowarzyszenia, a to za sprawą menedżera grupy Zbigniewa Gocka, członka ŚJC. Grupa wywodziła się z Akademii Ekonomicznej w Katowicach. Pierwszą organizacją, która zaprosiła grupę do współpracy zawodowej w branży artystycznej, był Śląski Jazz Club. Zrobił to Władysław „Duniek” Majewski. SJC stworzył folder reklamowy grupy, tekstem opatrzył go Marcin Jacobson, a fotografiami Mirosław Rakowski. Efekty współpracy to m.in. udział w II edycji Muzyki Młodej Generacji w Sopocie, Pop Session 79, sesja nagraniowa w PR Katowice, singiel Tonpressu, rejestracja telewizyjna w Studio 2 TVP w Warszawie koncertu „Kwadrat z Józefem Skrzekiem”. Dzięki temu współpracę grupie zaproponował PSJ Warszawa oraz PAGART.
Bomm Jazz.
W roku 1973 w dniach 12–17 listopada stowarzyszenie wraz z Radą Uczelnianą SZSP w klubie studenckim „Gwarek” powołuje do życia festiwal „Boom Jazz”. Pomysłodawcami festiwalu i jego nazwy są Krzysztof Kobyliński oraz Władysław „Duniek” Majewski. Koncerty organizowane w ramach tego festiwalu odbywały się na scenie Klubu „Gwarek”. Wydarzenie to było realizowane cyklicznie jesienią aż do roku 1984. Po roku 1984 festiwal został zawieszony. Próby wskrzeszenia „Boom Jazzu” w roku 2003 i 2004 nie przyniosły trwałych rezultatów.
Biuro Imprez SJC.
Z inicjatywy Mieczysława „Mikołaja” Osiadłego, członka zarządu, a później prezesa SJC latem 1972 zaczyna działać prawomocne Biuro Imprez SJC, które prowadził wówczas Władysław „Duniek” Majewski. Ułatwiło to procedury związane z organizację wydarzeń, np. poprzez możliwość wystawiania faktur. Dzięki temu Biuro Imprez Śląskiego Jazz Clubu rozpoczęło współpracę z większością śląskich miast, z urzędami wojewódzkimi, z wojewódzkimi związkami zawodowymi, a także z dyskotekami. SJC współorganizował w tym czasie dużą część imprez muzycznych na Śląsku. Biuro Imprez ułatwiło także kwestie związane z reprezentacją grupy muzycznych na rynku krajowym, a nawet poza nim. W szeregi zespołów zrzeszonych wszedł m.in. Duet Gładkowski – Zgraja, który po raz pierwszy dał się poznać na festiwalu Jazz nad Odrą w 1972 roku, na którym flecista Krzysztof Zgraja zdobył pierwszą nagrodę jako instrumentalista, Kwartet Wojciecha Gogolewskiego (Wojtek Gogolewski – p, Mietek Wolny – fl, Czesław Szymański – dr, Zygmunt Wegehaupt – b), który otrzymał II miejsce na festiwalu „Jazz nad Odrą” w roku 1976, duet Bednarek – Zgraja, Zespół Dżem, Extra Ball, gliwiczanin Krzysztof Kobyliński, zdobywca III nagrody na Festiwalu Pianistów Jazzowych w Kaliszu w roku 1974, Daily Jazz Combo i wreszcie Big-Band Akademii Muzycznej w Katowicach pod kierunkiem Andrzeja Zubka i Zbigniewa Kalemby. Biuro Imprez umożliwiło także realizację i produkcję lub współprodukcję programów telewizyjnych oraz nagrań radiowych. 
Rawa Blues.
Śląski Jazz Club został w 1981 roku współorganizatorem I Festiwalu Rawa-Blues w Katowicach. Festiwal powstał z inicjatywy Ireneusza Dudka i Zbigniewa Gocka, członków Stowarzyszenia. SJC był jeszcze zaangażowany w organizację III i IV edycji Rawy Blues. Następne odsłony realizował już samodzielnie Ireneusz Dudek w oparciu o własną firmę.
Ogólnopolski Konkurs Improwizacji Jazzowej.
W Filharmonii Śląskiej w Katowicach 26 kwietnia 1981 roku odbył się finałowy koncert IV Ogólnopolskiego Konkursu Improwizacji Jazzowej. Śląski Jazz Club był jednym z organizatorów tej imprezy. Pozostali organizatorzy to: Urząd Wojewódzki w Katowicach, TVP Katowice i Akademia Muzyczna w Katowicach.
Leśniczówka.
W roku 1983 zarząd ŚJC powołał do życia, w porozumieniu z WPKiW w Chorzowie (za Dyrekcji śp. Mieczysława Chojka) „Dom Pracy Twórczej Śląskiego Jazz Clubu Leśniczówka”, obecnie DPT Artystów Muzyków „Leśniczówka”. Zbigniew Gocek, inicjator powstania i pierwszy zarządca DPT był na początku lat 80. członkiem zarządu ŚJC.
Trasy koncertowe.
SJC organizował trasy koncertowe po Polsce i Czechosłowacji Jana „Kyksa” Skrzeka, Nocnej Zmiany Bluesa i Dalibora Jandy z zespołem. W 1988 roku zorganizowaną pamiętną trasę grupy „Bezdomne Psy” do Namanganu i Taszkientu w Uzbekistanie. Dwa tygodnie jazdy ze sprzętem przez dziewicze tereny Ukrainy, Gruzji, Kazachstanu i Uzbekistanu w jedną stronę, z pustynią Kyzył-Kum i Kara-Kum, z suchym morzem Aralskim, z poligonem atomowym, z koncertem dla żołnierzy z Afganistanu
Metalmania.
W roku 1986 roku ŚJC jako współorganizator – wraz z Halą Widowiskowo-Sportową „SPODEK” w Katowicach powołuje do życia I Festiwal Metalmania (Tomasz Dziubiński, pomysłodawca festiwalu był wówczas członkiem ŚJC).
Dwa lata później, w roku 1988 ŚJC zostaje współorganizatorem Festiwalu w Jarocinie.
Lata 1990–2000.
W połowie lat 90. zarząd stowarzyszenia podjął próbę reaktywacji klubu jako sceny muzycznej. Uruchomiono cykle koncertowe „Czwartek Jazzowy z Gwiazdą” oraz „Śląski Jazz Club Prezentuje” realizowane w cyklu miesięcznym. W ramach wspomnianych cykli w Śląskim Jazz Clubie gościli już: Jan Ptaszyn Wróblewski, Janusz Muniak, Susan Weinert, Zbigniew Namysłowski, Apostolis Anthimos, Jorgos Skolias, Bogdan Hołownia, Wojciech Karolak, Jarosław Śmietana, Tymon Tymański, Pink Freud, Krzysztof Ścierański, Walk Away, Adam Kawończyk, Piotr Wojtasik, Henryk Miśkiewicz, Mikołaj Trzaska, Piotr Baron, The Globetrotters, Ecstasy Project, Pink Freud, High Definition, Eryk Kulm, Wojtek Pilichowski, Muariolanza, Marek Stryszowski, Maciej Sikała, bracia Marcin i Bartłomiej Olesiowie, Ed Cherry (USA), Monty Waters (USA), Rob Brown (USA), Peter Friis Nielsen (Dania), Peter Ole Jorgensen (Dania), Wayne Dockery (USA), Steve MacCraven (USA), Brad Terry (USA), Tyler Hornby (Kanada), Marcin Oleś, The Globetrotters, Ecstasy Project, Pink Freud, Eryk Kulm, Wojtek Pilichowski, Ulf Wakenius (Szwecja), Theo Jörgensmann (Niemcy), AMC Trio (Słowacja), David Dorůžka (Czechy), Joonatan Rautio (Finlandia), Anna Serafińska, Sing Sing Penelope, Adam Wendt i wielu innych.
Lata 2000–2010.
Po roku 2000 Śląski Jazz Club jest zapraszany do organizacji lub współorganizacji szeregu wydarzeń kulturalnych. Były to m.in.
Lata 2010–2018.
W latach 2010–2018 Śląski Jazz Club organizuje własne produkcje na terenie Krzeszowic, Jastrzębia Zdroju, Gliwic, Katowic, a nawet Londynu.
Współcześnie.
SJC to obecnie organizator festiwali, koncertów i innych wydarzeń o charakterze kulturalnym, ale także wydawca, promotor i agencja artystyczna.
Największe obecnie realizowane przez SJC projekty do festiwale Jazz w Ruinach (w 2021 po raz siedemnasty), Czwartek Jazzowy z Gwiazdą (w 2021 po raz dwudziesty), JAZZtrzębie festiwal (wpisanym na listę UNESCO). W roku 2016 SJC został otrzymał odznakę „Zasłużony dla Kultury Polskiej” przyznaną przez Ministra Kultury i Dziedzictwa Narodowego, I nagrodę w dziedzinie twórczości artystycznej, upowszechniania i ochrony kultury za całokształt osiągnięć przyznaną przez Prezydenta Miasta Gliwice. Stowarzyszenie dwukrotnie otrzymało nominacje i wyróżnienia w konkursie „Marka Śląskie” (2017 i 2020) w kategorii kultura. W roku 2019 Prezes SJC, Daniel Ryciak zostaje zaproszony do jury konkursu Esprit Jazz Award, wyłaniającego najlepsze wydawnictwa jazzowe na słowackim rynku. W skład międzynarodowego jury wchodzą promotorzy, organizatorzy festiwali i krytycy z całej Europy. W tym samym roku, w ramach cyklu Czwartek Jazzowy z Gwiazdą, Śląski Jazz Club nawiązuje współpracę i wymianę artystyczną z Pisa Jazz Festival. W roku 2020 Śląski Jazz Club zostaje oficjalnym partnerem Neuma, Festival Internacional de Jazz de la Ciudad de México, a w 2021 Śląski Jazz Club zostaje członkiem Europe Jazz Network.
W skład Stowarzyszenia wchodzą obecnie muzycy młodego i średniego pokolenia sceny jazzowej i bluesowej, w tym, m.in. Kajetan Drozd, Piotr Schmidt, Bartek Pieszka, Przemek Strączek, Arek Skolik i wielu innych.
Najważniejsze realizacje.
Wydawnictwo.
W roku 2012 Śląski Jazz Club zaczął wracać do swoich tradycji wydawniczych: wydawca, współwydawca, partner i patron szeregu wydawnictw. Wśród własnych produkcji można wymienić:
Jazz w Ruinach.
Stowarzyszenie Muzyczne Śląski Jazz Club jest także organizatorem międzynarodowego festiwalu, który pod hasłem „Jazz w Ruinach” odbywał się cyklicznie od roku 2004 w sierpniu w Ruinach Teatru Miejskiego w Gliwicach, a od roku 2019 odbywa się w Hali Modeli GZUT w Gliwicach. Inicjatorem festiwalu i pomysłodawcą nazwy był ówczesny Prezes Zarządu SJC, Mirosław Rakowski. Twórcą obecnej koncepcji festiwalu, realizowanej od roku 2016 jest Daniel Ryciak. Idea festiwalu to propagowanie nowych twarzy i zjawisk w muzyce improwizowanej, około jazzowej. Festiwal od samego początku swego istnienia ma za zadanie tworzyć platformę promującą nowe (młode) zespoły i brzmienia jazzu europejskiego (i nie tylko), a tym samym przedstawiać jak jazz rozwija się w różnych częściach świata, jak młodzi twórcy rozumieją dzisiaj muzykę improwizowaną. Od roku 2008 festiwal stał się projektem wielowymiarowym, łączącym muzykę, grafikę (międzynarodowa wystawa plakatów, której kuratorem jest dr hab. Prof. UŚ Tomasz Kipka) oraz sztuki wizualne. Jest to obecnie festiwal interdyscyplinarny – młoda scena muzyczna, młoda fala twórców grafiki i plakatu.
Czwartek Jazzowy z Gwiazdą.
Czwartek Jazzowy z Gwiazdą to cykl koncertowy realizowanych w Gliwicach nieprzerwanie od kwietnia 2002 roku, a od roku 2020 także w innych miastach aglomeracji. Organizatorem i realizatorem cyklu jest Stowarzyszenie Muzyczne Śląski Jazz Club. Idea cyklu to prezentacja wybitnych twórców światowej sceny jazzowej w warunkach klubowych, a więc nawiązujących do tradycji, do czasów powstawania i kształtowania się zjawiska pod tytułem jazz. Inicjatorem był Mirosław Rakowski. Realizatorem od roku 2016 jest Daniel Ryciak (współpracował z Rakowskim od 2008).
Od samego początku cykl ma charakter międzynarodowy, pierwszy koncert cyklu w roku 2002 był koncertem w wykonaniu Susan Weinert (grała m.in. ze Steps Ahead, Chickiem Coreą). W ramach tego cyklu gościli również: Jan Ptaszyn Wróblewski, Janusz Muniak, Anthimos Apostolis, Jorgos Skolias, Bogdan Hołownia, Wojciech Karolak, Jarosław Śmietana, Adam Czerwiński, Tymon Tymański, Walk Away, Ed Cherry (USA), Monty Waters (USA), Rob Brown (USA), Peter Friis Nielsen (Dania), Peter Ole Jorgensen (Dania), Wayne Dockery (USA), Steve MacCraven (USA), Kazimierz Jonkisz, Adam Kawończyk, Piotr Wojtasik, Henryk Miśkiewicz, Mikołaj Trzaska, Maciej Sikała, Krzysztof Ścierański, Piotr Baron, Brad Terry (USA), Tyler Hornby (Kanada), Marcin Oleś, The Globetrotters, Ecstasy Project, Pink Freud, Eryk Kulm, Wojtek Pilichowski, Ulf Wakenius (Szwecja), Theo Jörgensmann (Niemcy), AMC Trio (Słowacja), David Dorůžka (Czechy), Joonatan Rautio (Finlandia), Anna Serafińska, Sing Sing Penelope, Adam Wendt i wielu innych, równie znakomitych.
Dodatkowym aspektem projektu jest oprawa graficzna cyklu wykonywana przez artystów wyłonionych w konkursie (młodych artystów plastyków). W ten sposób organizator prowadzi edukację kulturalną zarówno w zakresie sztuki muzycznej, jak i graficznej.
JAZZtrzębie.
JAZZtrzębie Festiwal, czyli wydarzenia w ramach obchodów Międzynarodowego Dnia Jazzu pod oficjalnymi auspicjami UNESCO, jako jeden z dwóch festiwali na Śląsku.
Moc Bluesa.
Dwie pierwsze edycje gościła niepowtarzalna Elektrociepłownia Szombierki, a zainteresowanie wydarzeniem przeszło najśmielsze oczekiwania organizatorów. Festiwal mimo swojej bardzo krótkiej historii został wyróżniony przez Zespół Elektrociepłowni Bytom S.A. i 25 listopada 2010 roku otrzymał „Nagrodę za partnerstwo i współpracę w dziele promocji Elektrociepłowni Szombierki”. W 2011 roku festiwal został rozszerzony o warsztaty instrumentalne, projekcje filmów z I i II Bytomskiej Mocy Bluesa, a także koncerty w klubach: Śląski Jazz Club (Gliwice), Klub Brama (Bytom), Jazz Club Fantom (Bytom), Restauracja Kałamarz (Tarnowskie Góry). Była to też pierwsza międzynarodowa edycja festiwalu. Gwiazdą była holenderska formacja King Mo. Był to pierwszy koncert grupy w Polsce, która przez rodzimych krytyków uznawana jest za najgorętszy bluesowy zespół w Holandii.

</doc>
<doc id="1224041" url="https://pl.wikipedia.org/wiki?curid=1224041" title="Margareta Kozuch">
Margareta Kozuch

Margareta Anna Kozuch, a także Małgorzata Kożuch (ur. 30 października 1986 roku w Hamburgu) – niemiecka siatkarka polskiego pochodzenia, reprezentantka Niemiec. Gra na pozycji atakującej oraz przyjmującej. Dwukrotna wicemistrzyni Europy (2011 oraz 2013). W 2005 roku zadebiutowała w kadrze narodowej. Po sezonie 2015/2016 rozpoczęła występy w siatkówce plażowej w parze z Karlą Borger.
Życie prywatne.
Siatkarską karierę rozpoczynała w wieku 11 lat. Jej ojciec, Miroslav Kozuch, także był siatkarzem.
Sukcesy klubowe.
Puchar CEV: 
Mistrzostwo Włoch:
Mistrzostwo Polski:
Superpuchar Włoch: 
Liga Mistrzyń: 
Mistrzostwo Azerbejdżanu:
Mistrzostwo Chin:
Sukcesy reprezentacyjne.
Grand Prix:
Mistrzostwa Europy:
Liga Europejska:
Volley Masters Montreux:

</doc>
<doc id="1224042" url="https://pl.wikipedia.org/wiki?curid=1224042" title="Jan z Triory">
Jan z Triory

Jan z Triory, właściwie Francesco Maria Lantrua (; ur. 15 marca 1760 r. w Triorze – zm. 7 lutego 1816 r. w Changsha) – święty Kościoła katolickiego, włoski franciszkanin obserwant, misjonarz, męczennik. 
Życiorys.
Pochodził z pobożnej rodziny. W wieku 17 lat wstąpił do franciszkanów obserwantów. Został wyświęcony na księdza. Po kilku latach pracy na różnych placówkach, poprosił przełożonych, żeby wysłali go na misje. W 1800 r. przybył do Makau, a stamtąd udał się do prowincji Shanxi w Chinach, gdzie rozpoczął działalność misyjną. Pracował 16 lat jako misjonarz w prowincjach Shanxi i Hunan. W tym czasie ochrzcił ponad 7000 osób. W końcu władze zakazały nauczania katechizmu i został aresztowany. W więzieniu przebywał 7 miesięcy. Ponieważ odmówił podeptania krzyża został skazany na śmierć. 13 lutego 1816 r. stracono go przez uduszenie. 
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224044" url="https://pl.wikipedia.org/wiki?curid=1224044" title="The Scientist">
The Scientist

The Scientist – ballada rockowa zespołu Coldplay, pochodząca z ich drugiego albumu, "A Rush of Blood to the Head". Regionalne wydania singla dostępne były w Wielkiej Brytanii, Europie, Holandii, Niemczech i Kanadzie, z kolei wydania promo CD ukazały się w Stanach Zjednoczonych i Wielkiej Brytanii.
Okładkę wydania singla stanowiło zdjęcie perkusisty grupy, Willa Championa, zrobione przez Sølve’a Sundsbø.
Produkcja.
Piosenka jest opartą na dźwiękach pianina nastrojową balladą. Inspiracją do stworzenia piosenki był dla Chrisa Martina utwór George’a Harrisona „All Things Must Pass”. „The Scientist” zawiera także odniesienia do krótkiej powieści "The Birth-Mark" Nathaniela Hawthorne’a, w której pewien naukowiec zapomina o miłości swego życia z powodu zamiłowania do nauki. Ze swojego błędu zdaje sobie sprawę, gdy jest już za późno, ponieważ jego ukochana umiera.
Covery piosenki stworzyło wielu artystów. Aimee Mann nagrała własną wersję „The Scientist”, którą następnie wydała na specjalnej edycji jej albumu "Lost in Space". Natasha Bedingfield, Eamon i Avril Lavigne zagrali covery piosenki w radiowym programie Jo Whiley, "Live Lounge". Belinda Carlisle wykonała utwór na żywo we własnej aranżacji w reality show "Hit Me Baby One More Time". Cover piosenki znalazł się także na płycie "Scarred" Johnette Napolitano. Brytyjski żeński kwartet All Angels również zamieścił własną wersję „The Scientist” na swoim albumie "Into Paradise", który został wydany w listopadzie 2007 roku. Dodatkowo, w programie telewizyjnym "MAD TV" można było obejrzeć parodię teledysku, nazwaną „The Narcissist”.
Wideoklip.
Wideoklip „The Scientist” był bardzo popularny głównie z powodu występowania w nim „odwrotnego ruchu”, czyli np. poruszania się i jazdy samochodem nie do przodu, tylko do tyłu. Element ten po raz pierwszy został użyty w teledysku „The Second Summer of Love” szkockiej grupy Danny Wilson. Poza tym podobną technikę wykorzystano w wideoklipach: „Return to Innocence” Enigmy, „Sitting, Waiting, Wishing” Jacka Johnsona, „Don’t Wait” Dashboard Confessional, „Me, Myself and I” Beyoncé Knowles, „The Girl is Mine” zespołu 99 Souls oraz „Typical” Mute Math. Chris Martin przyznał, że nauka śpiewania piosenki od tyłu zajęła mu miesiąc.
Teledysk był kręcony w wielu różnych miejscach, m.in. w Londynie i Surrey, tuż przed rozpoczęciem pierwszego etapu trasy A Rush of Blood to the Head Tour. Za reżyserię „The Scientist” odpowiedzialny był Jamie Thraves. Mimo iż wideoklip kręcony był w Anglii, posiadał on tablicę rejestracyjną z Wyoming, używaną od 1983 roku do 1988 roku. Samochodem w teledysku było BMW E28, produkowane od 1982 roku do 1988 roku.
W wideoklipie wystąpiła irlandzka aktorka Elaine Cassidy.
W 2003 roku, „The Scientist” wygrał trzy nagrody MTV Video Music Awards: Best Group Video, Best Direction oraz Breakthrough Video. Teledysk otrzymał także nominację do nagrody Grammy.

</doc>
<doc id="1224058" url="https://pl.wikipedia.org/wiki?curid=1224058" title="Sapodilla">
Sapodilla



</doc>
<doc id="1224060" url="https://pl.wikipedia.org/wiki?curid=1224060" title="Józef Yuan Zaide">
Józef Yuan Zaide

Św. Józef Yuan Zaide (chiń. 袁在德若瑟) (ur. 1766 r. w Peng, Syczuan, w Chinach – zm. 24 czerwca 1817 r. w Chengdu) – święty Kościoła katolickiego, chiński ksiądz, męczennik. 
Życiorys.
Józef Yuan Zaide był najmłodszym z piątki dzieci katolickich rodziców. W 1782 r. wstąpił do seminarium. Po 10 latach rektor wysłał go do biskupa Dufresse. W 1795 r. przyjął święcenia kapłańskie. Następnie wysłano go do pracy w północno-zachodniej części prowincji Syczuan. Pewnego dnia jedna z kobiet, spośród jego wiernych, zdradziła męża. Ojciec Józef Yuan ostro ją napomniał. Ona poczuła się bardzo upokorzona i postanowiła się zemścić. Dowiedziwszy się, że Józef Yuan udał się na misje do Hezhou, przekazała potajemnie tę informację lokalnym władzom. 9 lipca 1816 r. Józef Yuan Zaide został aresztowany razem z grupą chrześcijan. Podczas uwięzienia torturowano go, by wyrzekł się wiary, ale nie udało się go złamać. Został stracony przez uduszenie 24 czerwca 1817 r. 
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224062" url="https://pl.wikipedia.org/wiki?curid=1224062" title="Kitanagoya">
Kitanagoya

 – miasto w Japonii, w prefekturze Aichi, na wyspie Honsiu.
Położenie.
Miasto leży w środkowo-zachodniej części prefektury.
Historia.
Wioska Shikatsu stała się miasteczkiem 1 kwietnia 1961 roku, a wieś Nishiharu – 1 listopada 1963 roku, ze względu na wzrost populacji w wyniku rosnącego uprzemysłowienia obszaru. 20 marca 2006 roku oba miasteczka zostały połączone tworząc miasto Kitanagoya.
Populacja.
Zmiany w populacji Kitanagoya w latach 1970–2015:

</doc>
<doc id="1224063" url="https://pl.wikipedia.org/wiki?curid=1224063" title="Okręty podwodne typu Virginia NSSN">
Okręty podwodne typu Virginia NSSN



</doc>
<doc id="1224065" url="https://pl.wikipedia.org/wiki?curid=1224065" title="Franciszek Regis Clet">
Franciszek Regis Clet

François-Régis Clet (; ur. 19 sierpnia 1748 r. w Grenoble we Francji – zm. 17 lutego 1820 r. w Wuchang w Chinach) – święty Kościoła katolickiego, lazarysta, misjonarz, męczennik.
Życiorys.
Był 10 z 15 dzieci w rodzienie Ceasera i Claudine Clet. Został ochrzczony i otrzymał I komunię w parafii św. Ludwika w Grenoble. W 1769 r. wstąpił do Zgromadzenia Księży Misjonarzy św. Wincentego à Paulo w Lyonie. Święcenia kapłańskie otrzymał 17 marca 1771 r. Został wyznaczony do nauczania teologii moralnej w seminarium w Annecy. Następnie został wysłany do Paryża. W wieku 40 lat został dyrektorem seminarium St. Lazarie założonego przez św. Wincentego à Paulo. Po otrzymaniu pozwolenia na misje udał się na Daleki Wschód w 1791 r. W 1792 r. został wysłany do prowincji Jiangxi, a po roku do misji w prowincji Hebei. Przeprowadzał ewangelizację w 3 chińskich prowincjach: Jiangxi, Hebei i Hunan. Ponieważ praca misyjna była w tym czasie nielegalna został w 1818 r. aresztowany i torturowany. Uduszony 18 lutego 1820 r. Jego relikwie w 1868 r. zostały przeniesione do Paryża.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224067" url="https://pl.wikipedia.org/wiki?curid=1224067" title="Giovanni dei Conti di Segni">
Giovanni dei Conti di Segni



</doc>
<doc id="1224068" url="https://pl.wikipedia.org/wiki?curid=1224068" title="Achras zapota">
Achras zapota



</doc>
<doc id="1224069" url="https://pl.wikipedia.org/wiki?curid=1224069" title="Sączyniec właściwy">
Sączyniec właściwy



</doc>
<doc id="1224071" url="https://pl.wikipedia.org/wiki?curid=1224071" title="Wydad Casablanca">
Wydad Casablanca

Wydad Athletic Club (WAC) () – marokański klub sportowy, mający siedzibę w mieście Casablanca, największym mieście kraju. Zespół piłkarski gra obecnie w pierwszej lidze.
Historia.
Klub powstał 8 maja 1937 roku jako Wydad Athletic Club. Jako pierwsza została utworzona sekcja pływacka. Do pierwszego komitetu zarządzającego klubem należeli Haj Mohamed Benjelloun (prezes), Maitre Mohamed Zarouk, Mohamed Ben Lahsan, Haj Mohamed Ben Mohamed Ben Lahsan Benjelloun, Ralph Botbol oraz Charles Benchetrit.
Kolejne sekcje sportowe zostały utworzone w następnych latach. W 1938 roku powstała sekcja tenisowa, a w 1939 piłkarska, a obecnie istnieją m.in. sekcja koszykówki, piłki ręcznej, boksu, zapasów, kolarstwa, badmintona, waterpolo czy lekkiej atletyki.
Swój pierwszy sukces zespół piłkarski Wydadu osiągnął w 1947 roku, kiedy wywalczył mistrzostwo Maroka, gdy kraj ten był jeszcze protektoratem Francji. Ogółem 16-krotnie zdobywał tytuł mistrzowski i 9-krotnie wywalczył Puchar Maroka. W 1992 roku dotarł do finału Pucharu Mistrzów Afryki i wygrał dwumecz z sudańskim Al-Hilal Omdurman (2:0, 0:0). W 2002 roku został zdobywcą Pucharu Zdobywców Pucharów.

</doc>
<doc id="1224072" url="https://pl.wikipedia.org/wiki?curid=1224072" title="Motor-Presse Polska">
Motor-Presse Polska

Wydawnictwo Motor-Presse Polska – wydawnictwo z siedzibą we Wrocławiu powstałe w 1995 roku. Poprzednikami byli Phoenix Intermedia (utworzone w 1991 roku) oraz Phoenix Motor-Presse Polska. Należy do grupy wydawniczej Motor-Presse International/Motor-Presse Stuttgart. Prezesem wydawnictwa od stycznia 2017 roku był Maciej Mizuro, zastępując na tym stanowisku Krzysztofa Komara.
W grudniu 2022 sąd ogłosił upadłość spółki z powodów finansowych. W styczniu 2023 firma ogłosiła wydanie ostatnich drukowanych numerów pism „Men’s Health”, „Woman’s Health” oraz „Runner’s World”. Jednocześnie zapowiedziała utrzymywanie serwisów internetowych, w celu znalezienia nowego wydawcy.
Portfolio.
Miesięczniki
Katalogi i zeszyty specjalne:

</doc>
<doc id="1224073" url="https://pl.wikipedia.org/wiki?curid=1224073" title="Tadeusz Liu Ruiting">
Tadeusz Liu Ruiting

Św. Tadeusz Liu Ruiting (chiń. 劉瑞庭達陡) (ur. 1773 r. w Qionglai, Syczuan, w Chinach – zm. 30 listopada 1823 r. w Quxian, prowincja Syczuan) – święty Kościoła katolickiego, chiński ksiądz, męczennik.
Życiorys.
Oboje rodzice Tadeusza Liu Ruiting byli katolikami. Gdy miał 2 lata jego ojciec opuścił dom. Przez to Tadeusz Liu Ruiting żył razem z matką w skrajnym ubóstwie, aż do czasu jej ponownego małżeństwa. Wówczas zamieszkali w gospodarstwie jej nowego męża. Po śmierci matki i ojczyma Tadeusz Liu Ruiting postanowił zostać pomocnikiem księdza. Ksiądz ten nauczył go łaciny, w nadziei, że być może ma on powołanie do kapłaństwa. Następnie wysłał go do seminarium duchownego. Tadeusz Liu przyjął święcenia kapłańskie w wieku 34 lat z rąk biskupa Dufresse. Jego pierwszym przydziałem była praca misyjna w północnowschodniej części prowincji Syczuan i w prowincji Kuejczou. W 1821 r. katolicki renegat doniósł władzom, gdzie są odprawiane msze. Tadeusz Liu został uwięziony razem z 30 katolikami zabranymi z nim w domu jednego z parafian. Po dwóch latach spędzonych w więzieniu został wzięty na męki. Uznano go winnym zdrady, ponieważ był katolickim księdzem. Został skazany na śmierć. Stracono go przez uduszenie 30 listopada 1823 r.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224075" url="https://pl.wikipedia.org/wiki?curid=1224075" title="Wydad Athletic Club">
Wydad Athletic Club



</doc>
<doc id="1224076" url="https://pl.wikipedia.org/wiki?curid=1224076" title="Argania spinosa">
Argania spinosa



</doc>
<doc id="1224077" url="https://pl.wikipedia.org/wiki?curid=1224077" title="Turzonowie">
Turzonowie

Turzonowie ("Thurzo, Thurzonowie") lub Thurzo von Bethlenfalva – węgierski ród szlachecki. Wygasł na początku XVII wieku. 
Rodzina wywodzi się z miejscowości Betlanovce na Spiszu (dziś Słowacja). W XVI w. podzielili się na dwie główne linie: orawsko-bytczańską i spisko-augsburską. Rodzina ta, związana z węgierskim górnictwem kruszców, zawiązała z końcem XV w. spółkę handlową z Fuggerami ("Ungarischer Handel"), która wkrótce stała się jednym z największych europejskich potentatów przemysłowo-handlowych i największym światowym producentem miedzi. Na Śląsku w latach 1517-1548 władali pszczyńskim państwem stanowym. Ostatnimi z rodu byli Emeryk z orawskiego zamku (zm. w 1621 r.) i Michał ze spiskiego zamku (zm. w roku 1636).
Bezpośrednia bliskość położenia "gniazd" rodowych oraz fakt identyczności, z nieznaczną zmianą tynktur, rysunku herbu rodowego Turzonów z herbem rodowym rodu Hencklów von Donnersmarck może być potwierdzeniem tezy, że obydwa rody - jak mówi jedna z rodzinnych legend - są ze sobą bardzo blisko spokrewnione.

</doc>
<doc id="1224078" url="https://pl.wikipedia.org/wiki?curid=1224078" title="TBV Lemgo">
TBV Lemgo

TBV Lemgo – niemiecki męski klub piłki ręcznej z Lemgo, powstały w 1911. Od 1983 występuje nieprzerwanie w Bundeslidze. Dwukrotny mistrz Niemiec, dwukrotny zdobywca Pucharu EHF (2005/2006, 2009/2010), półfinalista Ligi Mistrzów w sezonie 1997/1998.
Historia.
Między 1980 a 1983 klub awansował z czwartej klasy rozgrywkowej do Bundesligi. W debiutanckim sezonie 1983/1984 zajął w niej 12. miejsce. W sezonie 1994/1995 zdobył pierwszy medal mistrzostw Niemiec, kończąc rozgrywki na 3. pozycji. W sezonie 1996/1997 wygrał 26 meczów, jeden zremisował i trzy przegrał – uzyskał 53 punkty i zajął w Bundeslidze 1. miejsce, zostając mistrzem kraju. Drugie mistrzostwo Niemiec TBV Lemgo wywalczyło w sezonie 2002/2003, w którym odniosło 31 zwycięstw w 34 spotkaniach. W sezonie 2003/2004 po raz ostatni stanęło na podium Bundesligi, kończąc zmagania na 3. pozycji. W kolejnych latach nadal należało do czołowych zespołów niemieckich. Poza pierwszą dziesiątkę wypadło w sezonie 2014/2015. Wróciło do niej w sezonie 2017/2018 (9. miejsce).
TBV Lemgo trzykrotnie zdobyło też Puchar Niemiec. W sezonie 1994/1995 pokonało w finale HSV Düsseldorf (24:18), w sezonie 1996/1997 wygrało w finale z HSG Dutenhofen/Münchholzhausen (28:23), zaś w sezonie 2001/2002 zwyciężyło w rozegranym 7 kwietnia 2002 w Hamburgu meczu finałowym SC Magdeburg (25:23). Ponadto szczypiorniści TBV Lemgo czterokrotnie sięgnęli po Superpuchar Niemiec (1997, 1999, 2002, 2003).
Klub trzykrotnie grał w Lidze Mistrzów. W sezonie 1997/1998 dotarł do 1/2 finału, w której przegrał z hiszpańską FC Barceloną (22:31; 34:32). W sezonach 2003/2004 i 2004/2005 TBV Lemgo odpadało z Ligi Mistrzów w 1/4 finału (w obu przypadkach po porażkach ze słoweńskim RK Celje). Dziewięciokrotnie drużyna uczestniczyła również w Pucharze EHF, triumfując w tych rozgrywkach w sezonach 2005/2006 i 2009/2010. W pierwszym przypadku pokonała w rozegranym 23 i 30 kwietnia 2006 dwumeczu finałowym Frisch Auf Göppingen (30:29; 25:22), natomiast w drugim wygrała z Kadetten Schaffhausen (24:18; 28:30; mecze 23 i 29 maja 2010). W sezonie 1995/1996 TBV Lemgo zdobyło Puchar Zdobywców Pucharów.

</doc>
<doc id="1224080" url="https://pl.wikipedia.org/wiki?curid=1224080" title="Mil">
Mil



</doc>
<doc id="1224083" url="https://pl.wikipedia.org/wiki?curid=1224083" title="Santa Marta, Badajoz">
Santa Marta, Badajoz



</doc>
<doc id="1224084" url="https://pl.wikipedia.org/wiki?curid=1224084" title="Thurzonowie">
Thurzonowie



</doc>
<doc id="1224087" url="https://pl.wikipedia.org/wiki?curid=1224087" title="Lost in Space">
Lost in Space

Lost in Space to album amerykańskiej wokalistki Aimee Mann. Został wydany w 2002 roku, przez jej własną wytwórnię SuperEgo Records. Specjalna edycja płyty ukazała się w 2003 roku i zawierała dodatkowy dysk, na którym znajdowało się sześć piosenek nagranych na żywo, dwa utwory B-side i dwie wcześniej niewydane piosenki.
Mann wykonała piosenki "This Is How It Goes" i "Pavlov's Bell" podczas gościnnego występu w serialu telewizyjnym "".

</doc>
<doc id="1224089" url="https://pl.wikipedia.org/wiki?curid=1224089" title="Piotr Liu Wenyuan">
Piotr Liu Wenyuan

Św. Piotr Liu Wenyuan (chiń. 劉文元伯鐸) (ur. 1760 r. w prowincji Kuejczou w Chinach – zm. 17 maja 1834 r. w Guiyang) – święty Kościoła katolickiego, katechista, męczennik.
Życiorys.
Urodził się w powiecie Guizhu w prowincji Kuejczou. Mieszkał w gospodarstwie, gdzie uprawiał warzywa. W 1797 r. przybył tam pewien katolik handlujący jedwabiem. Opowiadał on o wierze chrześcijańskiej. Wywarło to na Liu Wenyuan duże wrażenie, tak że po dokładniejszym poznaniu wiary, został ochrzczony w Guiyang. W 1814 r. został aresztowany razem z 5 innymi katolikami i skazany na wygnanie do Mandżurii z powodu wiary. W 1830 r. ogłoszono powszechną amnestię i wtedy mógł wrócić do domu, gdzie znowu zajął się uprawą warzyw. Po pewnym czasie rozpoczęły się nowe prześladowania i aresztowano wielu katolików, wśród nich również jego dwóch synów i synową. Również Piotr Liu został aresztowany. Poddano go torturom i grożono ponownym wygnaniem, ale nie zmusiło go to do wyrzeczenia się wiary. Został skazany na śmierć i stracony przez uduszenie 17 maja 1834 r.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224093" url="https://pl.wikipedia.org/wiki?curid=1224093" title="Herb powiatu działdowskiego">
Herb powiatu działdowskiego

 
Herb powiatu działdowskiego na tarczy dwudzielnej w słup, w prawym polu srebrnym lew czerwony wspięty (w lewo), w lewym polu dwudzielnym w pas, w polu górnym błękitnym postać św. Katarzyny w sukni czerwonej i złotym płaszczu z wycinkiem złotego koła tortur w ręce prawej z mieczem srebrnym ze złotą rękojeścia, opartym o podłoże w ręce lewej. W polu dolnym błękitnym głowa jednorożca złota (w prawo). 
Herb został ustanowiony "Uchwałą Nr XXXV/219/02 Rady Powiatu Działdowskiego z dnia 26 czerwca 2002 r."

</doc>
<doc id="1224095" url="https://pl.wikipedia.org/wiki?curid=1224095" title="Sol de America Asuncion">
Sol de America Asuncion



</doc>
<doc id="1224097" url="https://pl.wikipedia.org/wiki?curid=1224097" title="Armia Renu (francuska)">
Armia Renu (francuska)

Armia Renu ("Armée du Rhin") była francuskim związkiem armijnym okresu Pierwszej Republiki Francuskiej. Przez długi okres była najliczniejszą i najpotężniejszą armią francuską – jej liczebność dochodziła nawet do 140 tysięcy żołnierzy. Dzięki swoim licznym zwycięstwom była również (pod różnymi nazwami i postaciami) jedną z najbardziej popularnych formacji.
Dzieje.
Armia Renu została sformowana na mocy dekretu króla Ludwika XVI z 14 grudnia 1791 roku. Jej zadaniem była początkowo obrona Lotaryngii i Alzacji przed wojskami I koalicji antyfrancuskiej. Stopniowo zakres odpowiedzialności Armii Renu ulegał zmniejszeniu, wobec powstawania nowych armii. 1 października 1792 roku z części formacji wchodzących w skład Armii Renu sformowano Armię Wogezów. Armia toczyła walki z wojskami cesarskimi i pruskimi. Do drugiej połowy 1794 roku były to niemal wyłącznie walki obronne, prowadzone jednak z dużą elastycznością co zapewniło jej ostateczny sukces. We wrześniu 1794 roku Armia przekroczyła Ren i prowadziła za nim szczęśliwe walki, zajmując wkrótce całe południowe Niemcy. 20 kwietnia 1795 roku Armia Renu została scalona z Armią Mozeli tworząc wspólnie Armię Renu i Mozeli. "Pierwsza" Armia Renu brała udział w m.in. walkach pod Kaiserslautern, Froeschwiller, Geisbergiem, Weissenburgiem i Tripstadt.
Armia Renu została powołana po raz kolejny 9 grudnia 1797 roku. Funkcjonowała jedynie do 3 lutego 1798 roku. Przez ten czas pełniła funkcje strażnicze, obserwacyjne i porządkowe wzdłuż granicy na Renie. Armia została sformowana po raz trzeci 18 lipca 1799 roku. Jej zadaniem tym razem była obrona wschodniej rubieży granic przed wojskami II koalicji antyfrancuskiej. Powstała z formacji wydzielonych z Armii Dunaju, a już 22 listopada 1799 wchłonęła resztki tej rozbitej armii. Armia Renu, pod wodzą generała Jeana Victora Moreau, ruszyła z ofensywą wraz z wojskami francuskimi we Włoszech, w maju 1800 roku. Szybko zajęła Badenię i Wirtembergię, a następnie rozbiła dwie potężne armie austriackie – pierwszą pod Höchstädt, a drugą pod Hohenlinden. Wtedy też całe południowe Niemcy znalazły się w rękach Armii Renu, która bezpośrednio zagroziła Wiedniowi. Uderzenie na Austrię jednak nie nastąpiło gdyż Pierwszy Konsul, Bonaparte, zawarł z Cesarstwem pokój w Lunéville, kończąc tym samym szlak wojenny Armii Renu. Ostatecznie została ona zdemobilizowana i 5 maja 1801 roku rozwiązana.

</doc>
<doc id="1224098" url="https://pl.wikipedia.org/wiki?curid=1224098" title="Joachim Hao Kaizhi">
Joachim Hao Kaizhi

Św. Joachim Hao Kaizhi (Joachim Ho) (chiń. 郝開枝教友) (ur. 1782 r. w Zhazuo, Xiuwen, Kuejczou w Chinach – zm. 9 lipca 1839 r. w Guiyang) – święty Kościoła katolickiego, katechista, męczennik.
Życiorys.
Urodził się we wsi Zhazuo w powiecie Xiuwen, prowincji Kuejczou w niechrześcijańskiej rodzinie. Najpierw próbował utrzymać się z pracy przy bawełnie, następnie zajmował się wyrobami z miedzi. W 1802 r. spotkał Józefa Zhang Dapeng, który opowiedział mu o Jezusie. Po śmierci ojca przeniósł się z matką do Guiyang. Tam został ochrzczony i ożenił się z chrześcijanką. Po kilku latach jego żona zmarła i od tego czasu żył w celibacie. Oddał swój dom na potrzeby kapłanów.
Podczas prześladowań w 1814 r. został aresztowany razem z ok. 200 katolikami. Odmówił podeptania krzyża i poddano go torturom. Nie udało się zmusić go do wyrzeczenia wiary i został zesłany do Mongolii, gdzie przebywał prawie 20 lat. Spotkał tam wielu wygnanych księży i chrześcijan. Joachim Hao towarzyszył żołnierzom tłumiącym rebelię za co w nagrodę za odwagę pozwolono mu wrócić do domu. W 1836 r. ponownie go aresztowano i próbowano zmusić do wyrzeczenia się wiary, na co się nie zgodził. Został stracony przez uduszenie 9 lipca 1839 r. po zatwierdzeniu wyroku przez cesarza.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224099" url="https://pl.wikipedia.org/wiki?curid=1224099" title="Silvio Pettirossi Asuncion">
Silvio Pettirossi Asuncion



</doc>
<doc id="1224101" url="https://pl.wikipedia.org/wiki?curid=1224101" title="Angiofibroma juvenile">
Angiofibroma juvenile



</doc>
<doc id="1224105" url="https://pl.wikipedia.org/wiki?curid=1224105" title="Tamarix gallica">
Tamarix gallica



</doc>
<doc id="1224107" url="https://pl.wikipedia.org/wiki?curid=1224107" title="Kościół w Víðimýri">
Kościół w Víðimýri

Kościół w Víðimýri (isl. "Víðimýrarkirkja") – kryta darnią świątynia z XIX wieku, znajdująca się we wsi Víðimýri, w pobliżu Varmahlíð w północnej Islandii. Jest jednym z pięciu ocalałych na Islandii kościołów krytych darnią. Dzięki zachowaniu pierwotnej konstrukcji uważana jest za najcenniejszy obiekt XIX-wiecznej architektury islandzkiej. Kościół znajduje się pod opieką Narodowego Muzeum Islandii i został zgłoszony do wpisania na listę światowego dziedzictwa UNESCO.
Historia.
We wczesnym średniowieczu w Viðimýri znajdowała się farma rodu Ásbirningar, uznawanego za jeden spośród kilku najpotężniejszych rodów islandzkich; jego przedstawiciele mieli duży wpływ na losy średniowiecznej Islandii w okresie powstawania sag. Z pewnością już w XII wieku istniał tam kościół poświęcony Matce Boskiej i św. Piotrowi.
Obecna świątynia została wybudowana w 1834 roku. Dzięki zachowanym źródłom pisanym możliwe było wybudowanie kościoła o wyglądzie zbliżonym do brył trzech świątyń, które stały w Víðimýri począwszy od 1661 roku. Budowla od czasu powstania przeszła jedynie drobne prace konserwacyjne polegające na wymianie kilku desek.
W 1936 roku kościół w Víðimýri został wykupiony przez państwo islandzkie. Obecnie jest chroniony i utrzymywany przez Narodowe Muzeum Islandii. Nadal pełni również funkcję sakralną jako czynna świątynia parafialna luterańskiego Narodowego Kościoła Islandii dla około 180 wiernych mieszkających w najbliższej okolicy.
Architektura.
Kościół zbudowany jest z drewna, kamieni i darni. Wewnętrzne ściany kościoła zbudowane są z drewna. Wysokość świątyni sięga 4,28 m. Do północnej i południowej ściany wewnętrznej przylegają zewnętrzne ochronne ściany wykonane z nakładanych na siebie warstw darni połączonych z wypełnieniem kamiennym. Łączna ich grubość przekracza dwa metry. Pełnią one rolę izolacji termicznej. Dach również pokryty jest ochronną warstwą darni. Ściana szczytowa oraz ściany wschodnia i zachodnia wykonane są z drewna.
Wnętrze świątyni dzieli się na nawę i niewiele mniejsze prezbiterium. Części te są rozdzielone przez drewniane lektorium. W centralnej części nawy znajduje się przejście, a po obu stronach umieszczono po 8 rzędów ławek. Dodatkowe dwa rzędy znajdują się za lektorium, wewnątrz prezbiterium. Zgodnie z tradycją miejsca dla kobiet umieszczono po północnej stronie, zaś mężczyźni zajmowali południową część świątyni. Miejsca w pobliżu ołtarza przeznaczone były dla najzamożniejszych wiernych, zaś ubożsi mogli zajmować jedynie dalsze miejsca. W kościele zachowały się elementy wyposażenia sprzed okresu powstania kościoła. Ambona pochodzi z wcześniejszej świątyni stojącej w tym samym miejscu. Ołtarz został wykonany w Danii w 1616 roku.
Kościół wyróżnia się bogatymi zdobieniami elementów drewnianych. Konstrukcja kościoła świadczy o posiadanej przez islandzkich budowniczych umiejętności wznoszenia budowli z jak najmniejszym zużyciem drewna, która była koniecznością w kraju doświadczającym nieustannie dotkliwych braków tego surowca. Podobnie jak w przypadku większości kościołów na Islandii, do budowy świątyni w Víðimýri wykorzystano drewno wyrzucone na brzeg przez morskie fale. Darń wykorzystana przy budowie pochodzi z okolicznych pól.
Świątynię otacza drewniane ogrodzenie. Jedyne wejście na teren kościelny prowadzi przez drewnianą bramę, w której zawieszono dwa dzwony. Kościół nie posiada oddzielnej dzwonnicy.

</doc>
<doc id="1224116" url="https://pl.wikipedia.org/wiki?curid=1224116" title="Johannes Bitter">
Johannes Bitter

Johannes Bitter (ur. 2 września 1982 roku w Oldenburgu) – niemiecki piłkarz ręczny, reprezentant kraju. Występuje jako bramkarz. Obecnie gra w Bundeslidze, w drużynie HSV Hamburg. W 2007 roku zdobył złoty medal na Mistrzostwach Świata, rozgrywanych w Niemczech.

</doc>
<doc id="1224117" url="https://pl.wikipedia.org/wiki?curid=1224117" title="Kościół w Vidimyri">
Kościół w Vidimyri



</doc>
<doc id="1224121" url="https://pl.wikipedia.org/wiki?curid=1224121" title="Víðimýrarkirkja">
Víðimýrarkirkja



</doc>
<doc id="1224124" url="https://pl.wikipedia.org/wiki?curid=1224124" title="Vidimyrarkirkja">
Vidimyrarkirkja



</doc>
<doc id="1224127" url="https://pl.wikipedia.org/wiki?curid=1224127" title="Autostrada A261 (Niemcy)">
Autostrada A261 (Niemcy)

Autostrada A261 (niem. "Bundesautobahn 261 (BAB 261)" także "Autobahn 261 (A261)") – autostrada w Niemczech przebiegająca od węzła "Dreieck Hamburg-Südwest" na autostradzie A7 na terenie Hamburga do węzła "Buchholzer Dreieck" na autostradzie A1 w Dolnej Saksonii. Jest to skrót pozwalający ominąć "Maschener Kreuz" dla jadących z północnego Szlezwiku-Holsztynu do zachodniej Dolnej Saksonii i Nadrenii Północnej-Westfalii.
A261 nazywana jest również "Eckverbindung Harburg".

</doc>
<doc id="1224128" url="https://pl.wikipedia.org/wiki?curid=1224128" title="Order Orła Białego (Serbia)">
Order Orła Białego (Serbia)

Order Orła Białego, także Order Białego Orła; (, cyr. ) – order nadawany za zasługi cywilne i wojskowe przez Królestwo Serbii i Królestwo Jugosławii w latach 1883–1945, po 1945 order domowy wygnanej dynastii Karadziordziewiciów, a od 2009 ponownie, drugie po Orderze Świętego Sawy, najwyższe odznaczenie Serbii.
Historia.
Order został ustanowiony przez króla Serbii Milana I z dynastii Obrenowiciów 23 stycznia 1883 – w rok po obwołaniu dotychczasowego Księstwa Serbii królestwem (5 marca 1882), posiadał od początku pięć klas według schematu Legii Honorowej, od kawalera Wielkiego Krzyża do kawalera i był w latach 1883–1898 najwyższym orderem Serbii, nadawanym zarówno obywatelom serbskim jak cudzoziemskim za zasługi dla tronu, państwa i narodu. Po obaleniu Obrenowiciów w roku 1903 nowy król Piotr I Karadziordziewić potwierdził order, nieznacznie tylko zmieniając jego statuty. W roku 1915 dodano klasę za zasługi wojenne. Order został przejęty przez powstałe w roku 1918 Królestwo SHS, późniejsze Królestwo Jugosławii. Po wprowadzeniu socjalizmu w roku 1945 Order Orła Białego stał się orderem domowym dynastii Karadziordziewiciów, prywatnie nadawanym przez króla Piotra II i obecnie przez jego syna, królewicza Aleksandra.
Pomimo zakończenia nadawania orderu utrzymano jego status odznaczenia także w okresie Socjalistycznej Federacyjnej Republiki Jugosławii i w Republice Serbii.
Kobiety orderu otrzymać nie mogły, ale królowe Serbii i Jugosławii były „honorowymi damami”.
Władze Republiki Serbii w 2009 odnowiły order pod nazwą Order Orła Białego z Mieczami, z podziałem na trzy klasy (krzyż wielki, komandor, kawaler), jako odznaczenie typowo wojskowe.
Jednoklasowy order (komandoria) z identyczną oznaką (lecz nie gwiazdą) jest od 1993 nadawany pod nazwą Order Nemanjicia przez władze Republiki Serbskiej w Bośni i Hercegowinie.
Insygnia.
Insygnia orderu to oznaka oraz gwiazda I i II klasy. Oznaka to owalny biały dwugłowy orzeł serbski, w awersie z białym krzyżem serbskim w czerwonym polu na piersi, z owalnym medalionem z datą „1882” na rewersie. Za czasów Obrenowiciów medalion rewersu nosił monogram „M” (Milana I), a data „1882” znajdowała się na tyłach błękitnej girlandy umieszczonej nad głowami orła. Dodana w 1915 roku dekoracja wojenna ("Orden Bijeli Orao sa mačevima") to dwie skrzyżowane złote szable położone na girlandzie. Zawieszką oznaki jest złota korona królewska. Gwiazda I klasy jest srebrna, ośmiopromienna, z nałożoną na nią oznaką orderową, gwiazda II klasy ma kształt rombu z oznaką orderu. Oznaki I – IV klasy były pozłacane, oznaka V klasy srebrna.
Wstęga orderu jest czerwona z pojedynczymi błękitnymi paskami wzdłuż brzegów. Za zasługi bojowe przyznawano order na wstążce czerwonej.

</doc>
<doc id="1224129" url="https://pl.wikipedia.org/wiki?curid=1224129" title="Youssef Chippo">
Youssef Chippo

Youssef Chippo (arab. يوسف شيبو; ur. 10 maja 1973 w Rabacie) – marokański piłkarz grający na pozycji pomocnika.
Grał w KAC Kénitra, Al-Hilal, Al-Arabi, FC Porto, Coventry City, Al-Sadd i Al-Wakra.
Z reprezentacją Maroka wystąpił na Mistrzostwach Świata w Piłce Nożnej w 1998 roku i Pucharze Narodów Afryki w 2004 roku.

</doc>
<doc id="1224134" url="https://pl.wikipedia.org/wiki?curid=1224134" title="Adam Napieralski">
Adam Napieralski

Adam Napieralski ps. "Marian Firlej" (ur. 12 października 1861 w Kluczewie, zm. 24 października 1928 w Karlowych Warach) – polski redaktor, wydawca, polityk, poeta, powieściopisarz, działacz narodowy i społeczny. 
Życiorys.
Uczęszczał do Gimnazjum św. Marii Magdaleny w Poznaniu i gimnazjum w Śremie. 
Po ukończeniu kursu księgarskiego w Lipsku zamieszkał w Barczewie, gdzie w połowie listopada 1886, jako wspólnik, założył pierwszą polską księgarnię, którą prowadził. Sprzedawał polskie książki religijne i świeckie, materiały piśmienne i dewocjonalia. 8 lutego 1887 księgarnię sprzedał Buchholzowi i wyjechał z Barczewa.
Pracował w redakcji „Pielgrzyma” w Peplinie i „Orędowniku” w Poznaniu. Był redaktorem bytomskiego „Katolika”. Walczył o utrzymanie języka polskiego i propagował kulturę polską. Przyczynił się do pobudzania tożsamości narodowej Polaków i Warmiaków. Wydawał „Dziennik Śląski” i rozprowadzał książki polskie. Pomagał finansowo innym redakcjom. Był autorem licznych powieści, opowiadań i poezji. Po rezygnacji z mandatu do Reichstagu przez Teofila Królika, 12 czerwca 1906 został posłem z okręgu bytomsko-tarnogórskiego z ramienia Polskiego Komitetu Wyborczego dla Śląska i zastępcą sekretarza Koła Polskiego. Nazwano go „królem polskiej prasy na Górnym Śląsku”.
Po roku 1918 był krytykowany przez radykalny obóz narodowo-polski za potajemne popieranie dążeń Związku Górnoślązaków do utworzenia niepodległego państwa górnośląskiego. 19 listopada 1922 został wybrany do sejmiku Prowincji Górnośląskiej w Niemczech i przewodniczył tam Kołu Polskiemu. W lipcu 1927 po sprzedaniu wydawnictwa osiedlił się w Polsce, gdzie kupił resztówkę Rudziczka koło Żor i zajął się gospodarstwem. Zmarł w czasie pobytu na kuracji.

</doc>
<doc id="1224136" url="https://pl.wikipedia.org/wiki?curid=1224136" title="August Chapdelaine">
August Chapdelaine

Św. August Chapdelaine (; ur. 6 stycznia 1814 r. w La Rochelle – zm. 29 lutego 1856 r. w Xilin, Kuangsi) – święty Kościoła katolickiego, misjonarz, męczennik.
Życiorys.
August Chapdelaine był najmłodszym z dziewięciorga dzieci Nicolasa Chapdelaine i Madeline Dodeman. W młodości pracował na rodzinnej farmie. Wcześnie poczuł powołanie do kapłaństwa, ale jego rodzina była temu przeciwna. Pomimo to wstąpił do niższego seminarium duchownego w Mortain 1 października 1834 r. Święcenia kapłańskie przyjął 10 czerwca 1843 r. Po otrzymaniu zgody od biskupa wstąpił do Francuskiego Stowarzyszenia Misji Zagranicznych ("Missions Étrangères de Paris").
W 1852 r. udał się do Chin, gdzie został wysłany jako misjonarz do Kuangsi. Nie dotarł jednak do miejsca przeznaczenia, ponieważ po drodze został obrabowany przez bandytów. W związku z tym zmienił trasę i przez Guangzhou dotarł do Guiyang. Uczył się tam lokalnego chińskiego. Rozpoczął pracę misjonarza, ale doniesiono o tym miejscowym władzom. Został zatrzymany i na krótko uwięziony. W końcu 1854 r. przybył do Kuangsi. W 1856 r. wrócił do Xilin w Kuangsi, ale prześladowania rozpoczęły się na nowo. 26 lutego 1856 r. został zatrzymany, a następnie poddany torturom. Zmarł w nocy, a następnego dnia ścięto jego ciało na przestrogę ludziom. Jego męczeństwo było pretekstem do przyłączenia się Francji do II wojny opiumowej przeciwko dynastii Qing. W tym samym czasie w Xilin stracono również św. Agnieszkę Cao Guiying i św. Wawrzyńca Bai Xiaoman.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224142" url="https://pl.wikipedia.org/wiki?curid=1224142" title="Przypadek Harolda Cricka">
Przypadek Harolda Cricka

Przypadek Harolda Cricka – amerykańska tragikomedia filmowa z 2006 roku.
Obsada.
i inni
Opis fabuły.
Harold Crick jest poborcą podatkowym, prowadzącym nudny, rutynowy tryb życia. Nagle pewnego dnia słyszy kobiecy głos, który komentuje wszystkie czynności Harolda. Początkowo podejrzewa, że zwariował, odkrywa jednak, że głos należy do Karen Eiffel, pisarki, a on jest bohaterem nowej powieści jej autorstwa. Pisarka chce w niej uśmiercić Harolda Cricka. Jemu to jednak nie odpowiada.

</doc>
<doc id="1224145" url="https://pl.wikipedia.org/wiki?curid=1224145" title="Wawrzyniec Bai Xiaoman">
Wawrzyniec Bai Xiaoman

Św. Wawrzyniec Bai Xiaoman (chiń. 白小滿樂倫) (ur. 1821 r. w powiecie Shuicheng, Kuejczou w Chinach – zm. 25 lutego 1856 r. w Xilin, Kuangsi) – święty Kościoła katolickiego, męczennik.
Życiorys.
Bai Xiaoman pochodził z bardzo biednej rodziny. Został sierotą w młodym wieku. Najmował się jako robotnik sezonowy, by zarobić na swoje utrzymanie. W 1851 r. przeniósł się do wsi Yaoshan w powiecie Xilin w Kuangsi i dostał tam pracę. W tej też wsi się ożenił. Ponieważ wcześniej nie miał swojego domu, zamieszkał u teściowej. W następnym roku urodziła mu się córka. W 1854 r. August Chapdelaine przybył do Kuangsi, żeby rozpocząć działalność misyjną. Bai Xiaoman został nawrócony i ochrzczony. 10 dni później aresztowano go razem z ojcem Chapdelaine i 4 katolikami. Po odmowie wyrzeczenia się wiary zostali poddani torturom. Wawrzyniec Bai Xiaoman został ścięty 25 lutego 1856 r., a jego szczątki pozostawiono w lesie na pożarcie przez dzikie zwierzęta.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224148" url="https://pl.wikipedia.org/wiki?curid=1224148" title="Mustapha Chadili">
Mustapha Chadili

Mustapha Chadili (arab. مصطفى الشاذلي; ur. 14 lutego 1973 w Casablance) – były marokański piłkarz grający na pozycji bramkarza.
Grał w Olympique Casablanca, Raja Casablanca, Moghreb Tétouan i FAR Rabat.
Znalazł się w składzie reprezentacji Maroka na Mistrzostwa Świata w Piłce Nożnej w 1998 roku.

</doc>
<doc id="1224149" url="https://pl.wikipedia.org/wiki?curid=1224149" title="Hollywoodland">
Hollywoodland

Hollywoodland – amerykański film kryminalny z 2006 roku w reżyserii Allena Coultera.
Opis fabuły.
16 czerwca 1959 roku we własnym mieszkaniu zostaje znaleziony martwy aktor George Reeves, któremu niebywałą popularność przyniosła tytułowa rola w filmie "Przygody Supermana". Policja informuje, że popełnił samobójstwo i zamyka sprawę. Jednak zrozpaczona matka wynajmuje prywatnego detektywa Louisa Simo, który trafia na ślad - być może klucz do zagadki. Jednym z tropów jest romans Reevesa z żoną dyrektora wytwórni.

</doc>
<doc id="1224150" url="https://pl.wikipedia.org/wiki?curid=1224150" title="Bohdan Kosiński">
Bohdan Kosiński

Bohdan Kosiński (ur. 14 października 1922 w Kościeniewiczach, zm. 12 kwietnia 2003 w Warszawie) – polski reżyser filmów dokumentalnych, scenarzysta, członek Stowarzyszenia Filmowców Polskich i Komitetu Kultury Niezależnej, pedagog.
Życiorys.
W 1955 ukończył studia na Wydziale Reżyserii Państwowej Wyższej Szkoły Filmowej w Łodzi. W latach 1948–1976 należał do PZPR. W 1998 otrzymał Smoka Smoków na Festiwalu Filmów Krótkometrażowych w Krakowie. Został pochowany na cmentarzu Wojskowym na Powązkach. 
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Odznaczony m.in.: Krzyżem Kawalerskim Orderu Odrodzenia Polski, Srebrnym Krzyżem Zasługi i Krzyżem Partyzanckim. W 2006 pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="1224151" url="https://pl.wikipedia.org/wiki?curid=1224151" title="Ex opere operantis">
Ex opere operantis

Ex opere operantis (łac. „z dzieła działającego”) – w Kościele katolickim: jeden z warunków przygotowania przed przyjęciem sakramentu.
W Biblii znajdują się ostrzeżenia dla wiernych przed nadmiernym zrytualizowaniem religijności. W Księdze Izajasza zapisana jest skarga, w której Bóg stwierdza, że lud zbliża się do Niego tylko w słowach, sławiąc Go wyłącznie wargami, podczas gdy jego serce pozostaje z dala od Niego, co oznacza, że cześć oddawana Bogu jest tylko wyuczonym przez ludzi zwyczajem (por. Iz 29, 13).

</doc>
<doc id="1224161" url="https://pl.wikipedia.org/wiki?curid=1224161" title="Dionizy Areopagita">
Dionizy Areopagita

Dionizy Areopagita (; zm. 96) – według chrześcijańskiej tradycji pierwszy biskup Aten, postać wymieniona w Dziejach Apostolskich, a także przez ojców Kościoła, jeden z siedemdziesięciu dwóch apostołów, męczennik chrześcijański, święty Kościoła katolickiego i prawosławnego.
Urodził się w szlachetnej rodzinie pogańskiej. Młodość spędził w Atenach studiując filozofię grecką, następnie przeniósł się do Heliopolis w Egipcie, gdzie studiował astronomię. Po powrocie ożenił się i został członkiem trybunału ateńskiego (stąd przydomek Areopagita).
Nowy Testament podaje, iż Dionizy przyłączył się do uczniów Apostoła Pawła z Tarsu po jego mowie wygłoszonej na Areopagu (Dzieje Apostolskie 17,34). Fakt ten datuje się na lata 50–53 po Chrystusie. Wraz z Dionizym przyłączyła się do Pawła kobieta o imieniu Damaris.
Według tradycji, Apostoł mianował Dionizego biskupem Aten, ale miał głosić on również Słowo Boże w Galii, docierając aż do dzisiejszego Paryża (Lutecji). Tam schwytano go podczas prześladowań za panowania Domicjana i poddano torturom, a ostatecznie ścięto mieczem.
Według niektórych źródeł te tradycyjne przekazy nie znajdują jednak swego historycznego uzasadnienia, gdyż chodzi tu o dwóch różnych świętych. Do XVI wieku Areopagitę mylono z patronem Francji świętym Dionizym, męczennikiem z drugiej połowy III wieku n.e., którego wspomnienie liturgiczne w Kościele rzymskokatolickim przypada 9 października.
Ponadto Areopagitę do czasów renesansu uważano za autora szeregu pism o charakterze teologicznym, jednakże i w tym przypadku krytyka historyczna tego nie potwierdziła, określając ich autora (żyjącego w innych czasach) jako Pseudo-Dionizego Areopagitę.
Wspomnienie liturgiczne w Kościele katolickim obchodzone jest 3 października w ślad za wczesnym Martyrologium Rzymskim.
Prawosławni wspominają męczennika dwukrotnie: 3 października/16 według kalendarza gregoriańskiego i 4 stycznia/17, w rocznicę „Soboru siedemdziesięciu apostołów”.

</doc>
<doc id="1224162" url="https://pl.wikipedia.org/wiki?curid=1224162" title="Tarnów Mościce">
Tarnów Mościce

Tarnów Mościce (dawniej Mościce, Świerczków, Tarnów Zachodni) – stacja kolejowa w Tarnowie, w województwie małopolskim, z nieczynnym modernistycznym, zabytkowym budynkiem dworcowym.
Stacja znajduje się w zachodniej części miasta w dzielnicy Mościce. Oddalona jest o 100 metrów od stadionu klubu sportowego Unia Tarnów. W pobliżu znajdują się Zakłady Azotowe w Tarnowie.
W roku 2017 stacja obsługiwała 300–499 pasażerów na dobę.
Historia.
W 1962 zakończono elektryfikację trakcji na odcinku Kraków – Podłęże – Tarnów Zachodni.
Do lat siedemdziesiątych XX wieku funkcjonował niewielki budynek z pomieszczeniem kasowym i poczekalnią, przekształcony w trakcie rozbudowy w budynek pomocniczy. Architekt Stanisław Wilkosz zbudował wówczas nowy, dwupoziomowy, całkowicie przeszklony budynek o wielokrotnie większej powierzchni użytkowej i kubaturze, który ukończono w 1976 roku. Podczas ówczesnej modernizacji stacji, blisko budynku stacyjnego, wybudowano również nowe przejście podziemne dla pieszych.
W XXI wieku, w ramach modernizacji linii kolejowej E30 na odcinku Podłęże – Rzeszów Zachodni (2015), dotychczasowe perony (peron 1 – jednokrawędziowy, peron 2 – dwukrawędziowy) zostały wyburzone. Na ich miejscu wybudowano dwa nowe perony jednokrawędziowe (jedna krawędź w kierunku Krakowa, druga w kierunku Tarnowa/Rzeszowa/Krynicy). Przejście podziemne zostało przebudowane, zamontowano 2 windy i 1 platformę ruchomą. Tory kolejowe również przebudowano i dostosowano do prędkości 160 km/h. Od 2012 roku budynek dworca kolejowego jest zamknięty dla pasażerów.
Z Tarnowa Mościc pociągami osobowymi spółki Koleje Małopolskie w ramach linii SKA3 można dostać się do następujących stacji (2017):
Pociągami REGIO spółki PolRegio można dostać się do następujących stacji:

</doc>
<doc id="1224164" url="https://pl.wikipedia.org/wiki?curid=1224164" title="Mohamed Ali Khider">
Mohamed Ali Khider



</doc>
<doc id="1224165" url="https://pl.wikipedia.org/wiki?curid=1224165" title="Thomas Granger">
Thomas Granger

Thomas Granger (lub Graunger) - ur. 1625(?), zm. 8 września 1642, mieszkaniec angielskiej kolonii Massachusetts Bay w Nowej Anglii, pierwsza osoba skazana na śmierć i stracona w tej kolonii i pierwszy (znany) małoletni stracony na terytorium dzisiejszych Stanów Zjednoczonych. 
Granger był służącym Love Brewster, mieszkanki Duxbury. W wieku 16 lub 17 lat został oskarżony o sodomię z udziałem klaczy, krowy, dwóch kóz, pięciu owiec, dwóch cielaków i indyka. Obciążały go zeznania nieznanego z nazwiska świadka. Granger przyznał się do popełnienia tych przestępstw i 7 września 1642 został skazany na karę śmierci. Stracono go następnego dnia. Wcześniej, zgodnie z nakazami Księgi Kapłańskiej (20:15), ubito na jego oczach wszystkie zwierzęta z którymi kopulował i zakopano.

</doc>
<doc id="1224169" url="https://pl.wikipedia.org/wiki?curid=1224169" title="Zabić prezydenta (film 2004)">
Zabić prezydenta (film 2004)

Zabić prezydenta (ang. "The Assassination of Richard Nixon") – amerykańsko-meksykański dramat z 2004 roku w reżyserii Nielsa Muellera. Fabuła filmu została oparta na faktach.
Fabuła.
Rok 1974. Samuel Bicke jest sprzedawcą mebli. Jednak ostatnio nie układa się w jego życiu. Żona od niego odchodzi, próbuje założyć własną firmę. Niestety, nie może dostać kredytu, bo ma czarnoskórego wspólnika. W końcu Sam decyduje się na szalony krok. Kupuje pistolet, postanawia porwać samolot i uderzyć nim w Biały Dom, zabijając prezydenta Richarda Nixona, którego obwinia za swoje niepowodzenia.

</doc>
<doc id="1224170" url="https://pl.wikipedia.org/wiki?curid=1224170" title="Pm2">
Pm2

Pm2 - polskie oznaczenie na PKP niemieckiego parowozu pospiesznego znormalizowanej serii 03, w układzie osi 2'C1' (2-3-1, "Pacific"), budowanego w latach 1930-1937. 
Historia.
W związku z opóźnieniem w realizacji programu modernizacji torowisk w Niemczech, spowodowanym Wielkim Kryzysem, nastąpiły trudności z wprowadzeniem nowych lokomotyw pospiesznych serii 01. Postanowiono więc zbudować lżejszą wersję znormalizowanej lokomotywy pospiesznej, która dysponowałaby mniejszymi naciskami osiowymi i przez to byłaby zdolna do jazdy po gorszych torowiskach, o dopuszczalnym nacisku 17,5 t na oś zamiast 20 t. Trzy prototypy zbudowano przez firmę Borsig w 1930 roku, a w 1931 uruchomiono produkcję seryjną w czterech fabrykach, dostarczając pierwsze 52 egzemplarze. Kocioł parowozu osiągał ciśnienie pary 16 atm i wyposażony był w przegrzewacz Schmidta. Wodę podawały inżektory Strubego oraz pompa z podgrzewaczem. Skrzynia ogniowa była wykonana z miedzi. Dopływ pary do dwu cylindrów regulował rozrząd Heusingera. Parowozy były przewidziane dla pociągów o masie 400-450 ton, lecz w praktyce mogły ciągnąć składy o masie do 750 ton.
Produkcję kontynuowano do roku 1937, łącznie budując 298 egzemplarzy (Borsig – 116 sztuk, wliczając prototypy, Henschel – 66, Schwartzkopff – 64 i Krupp – 52). W czasie jej trwania wprowadzono pewne zmiany konstrukcyjne (m.in. wymiana skrzyni ogniowej na stalową) i podniesiono prędkość konstrukcyjną ze 120 na 130 km/h. Dalszym rozwinięciem była seria 0310 wyposażona w otulinę aerodynamiczną i trzeci cylinder. 
Po II wojnie światowej przez Polskę zostało przejęte prawdopodobnie 36 egzemplarzy, z czego ostatecznie 34 wpisano na stan PKP, pod oznaczeniem Pm2 i numerami Pm2-1 do Pm2-34. Istniał także parowóz o numerze Pm2-35, lecz nie został on odbudowany, a numer ten następnie nadano przenumerowanemu Pm1-1. Maszyny wyposażone w aerodynamiczną otulinę zostały oznaczone jako Pm3. W trakcie eksploatacji w Polsce wymieniano pompę wodną z podgrzewaczem na drugi inżektor, pozostałe jeszcze miedziane skrzynie ogniowe zastępowano stalowymi, a niemieckie oświetlenie i armaturę kotła – typowymi urządzeniami polskimi. Większość polskich Pm2 pracowała do lat 70., ostatnie wycofano w 1978 roku. Maszyny pozostałe w RFN wycofano w 1972 roku, a w NRD wycofano do 1981 roku. Warszawskie Muzeum Kolejnictwa ma w swoich zbiorach zarówno Pm2-34 jak i Pm3.

</doc>
<doc id="1224172" url="https://pl.wikipedia.org/wiki?curid=1224172" title="Three Imaginary Boys">
Three Imaginary Boys

Three Imaginary Boys – pierwszy studyjny album zespołu The Cure wydany w 1979 roku. W 1980 roku został wydany w USA, z nieznacznie zmienioną listą utworów, jako "Boys Don't Cry".
Historia powstania.
Grupa szkolnych kolegów założyła zespół i niedługo potem podpisała kontrakt z wytwórnią Fiction. Pierwsze materiały z sesji pojawiły się już w 1976r. to do tej sesji należy niesłusznie kontrowersyjny Killing an Arab oparty na powieści „Obcy” (stranger).
Początkowo utwór "Foxy Lady" (zaśpiewany przez Michaela Dempseya) był próbą dźwięku i nie miał pojawić się na albumie, lecz wytwórnia nalegała by jednak pojawił się na krążku, lecz został usunięty z amerykańskiego wydania płyty, czyli Boys Don't Cry. wytwórnia płytowa decydowała o wyglądzie okładki płyty oraz o tym, które piosenki miały się na niej znaleźć. Od tej pory Robert Smith zapewnił sobie całkowitą kontrolę nad kompozycją kolejnych płyt.
Ponowne wydanie w 2004 roku.
Album został ponownie wydany 29 listopada 2004 w Wielkiej Brytanii (7 grudnia w Stanach Zjednoczonych) i zawierał drugą płytę, na której ukazał się niewykorzystany materiał – utwory nagrane z Porlem Thompsonem, jeszcze pod wczesną nazwą zespołu, „Easy Cure”. Jest to jedyne wydanie luksusowe zespołu, które nie zawiera alternatywnych wersji wszystkich utworów z pierwszej płyty. W niektórych z książeczek (dodawanych do płyt) brakowało tekstów piosenek, które później były dostępne na stronie internetowej The Cure w formacie pdf. Wszystkie kopie od tamtego czasu zawierają prawidłowe książeczki.
Pierwszy singel, "Killing an Arab", zostały usunięty z wydania luksusowego z powodu kontrowersji, które wywołał.
Planowano wydać płytę luksusową na początku 2004 roku (razem z "Seventeen Seconds", "Faith" i "Pornography"), ale zostało to kilkakrotnie opóźnione i w rezultacie ukazała się ona pod koniec 2004 roku.
Istnieje też jednopłytowe wydanie. Zostało wydane 5 września 2005 w Wielkiej Brytanii i 28 marca 2006 w Stanach Zjednoczonych. Płyta zawiera oryginalny album, ale nie zawiera dodatkowej płyty. W niektórych krajach „Deluxe Edition” stała się przedmiotem kolekcjonerskim i została wycofana z produkcji. Została zastąpiona przez bardziej ekonomiczną wersję jednopłytową.
Lista utworów.
Wszystkie utwory, oprócz specjalnie oznaczonych, skomponowane przez Michaela Dempseya, Roberta Smitha i Lola Tolhursta.
Oryginalne wydanie z 1979 roku.
Album zawierał ukryty, końcowy utwór instrumentalny znany jako "The Weedy Burton". Ten fakt nie został oficjalnie potwierdzony do czasu ponownego wydania płyty.
Wydanie luksusowe z 2004 roku.
Pierwsza płyta.
Pierwszy dysk zawiera oryginalny album. Jedyne różnice to dodanie "The Weedy Burton" jako trzynastego utworu i nieznaczna zmiana długości utworów. Wbrew oczekiwaniom, nie dołączono do wydania zremasterowanej wersji kontrowersyjnego singla Killing an Arab.
Druga płyta.
Drugi dysk zawiera trudno dostępne materiały z lat 1977–1979.
Twórcy.
Nagrane i zmiksowane w Morgan Studios, Londyn.

</doc>
<doc id="1224176" url="https://pl.wikipedia.org/wiki?curid=1224176" title="Port lotniczy Bissau">
Port lotniczy Bissau

Port lotniczy Bissau (IATA: OXB, ICAO: GGOV) – międzynarodowy port lotniczy położony 9 km na północny zachód od centrum Bissau. Jest największym portem lotniczym w Gwinei Bissau.

</doc>
<doc id="1224177" url="https://pl.wikipedia.org/wiki?curid=1224177" title="Cooler (film)">
Cooler (film)

Cooler – amerykańska komedia kryminalna z 2003 roku.
Nagrody i nominacje.
Oscary za rok 2003
Złote Globy 2003
Nagroda Satelita 2003

</doc>
<doc id="1224179" url="https://pl.wikipedia.org/wiki?curid=1224179" title="Łuszczyk indygowy">
Łuszczyk indygowy

Łuszczyk indygowy, łuszczak indygo ("Passerina cyanea") – gatunek małego ptaka z rodziny kardynałów (Cardinalidae), wcześniej zaliczany do łuszczaków (Fringillidae) lub trznadlowatych (Emberizidae). Jest to gatunek monotypowy.
Występowanie.
Łuszczyk indygowy żyje w południowej Kanadzie, we wschodniej, środkowej i południowo-zachodniej części USA. Zimuje w Ameryce Centralnej (od środkowego Meksyku do środkowej Panamy) oraz na Karaibach. Ptak ten zamieszkuje skraje lasów oraz zadrzewienia śródpolne.
Komisja Faunistyczna Sekcji Ornitologicznej Polskiego Towarzystwa Zoologicznego wymienia go na liście gatunków stwierdzonych w Polsce, lecz nie zaliczonych do awifauny krajowej (kategoria D w klasyfikacji AERC – pochodzenie niepewne).
Morfologia.
Długość ciała: 14–15 cm, masa ciała: 12,5–17,5 g (samiec), 11,9–18,5 g (samica).
Pokarm.
Łuszczyk indygowy odżywia się owadami, nasionami i owocami, w tym jagodami.
Status.
IUCN uznaje łuszczyka indygowego za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 78 milionów osobników. Trend liczebności populacji oceniany jest jako spadkowy.

</doc>
<doc id="1224180" url="https://pl.wikipedia.org/wiki?curid=1224180" title="Hieronim Lu Tingmei">
Hieronim Lu Tingmei

Św. Hieronim Lu Tingmei (chiń. 盧廷美業樂) (ur. 1811 r. w powiecie Langdai, Kuejczou, w Chinach – zm. 28 stycznia 1858 r. w Maokou, prowincja Kuejczou) – święty Kościoła katolickiego, katechista, męczennik.
Życiorys.
Pochodził z dobrze sytuowanej rodziny, jego ojciec był nauczycielem. Lu Tingmei był najstarszym z czwórki rodzeństwa. Gdy jego ojciec zaprzestał pracy, Lu Tingmei przejął jego wszystkie nauczycielskie obowiązki. Cieszył się dużym szacunkiem. Po pewnym czasie ożenił się i miał dwóch synów i córkę. Pod wpływem lektury katolickiej książki pożyczonej od Pawła Yang nawrócił się. Został ochrzczony imieniem Hieronim w 1853 r. Razem z Wawrzyńcem Wang Bing przeniósł się do Maokou w prowincji Kuejczou. Próbowali tam zbudować miejsce do nauczania wiary katolickiej. Postąpili jednak wbrew zwyczajowej praktyce i nie przekupili miejscowych urzędników, w wyniku czego znaleźli się na ich „czarnej liście”. 13 grudnia 1857 r. zostali aresztowani podczas wieczornej modlitwy. Bez rozprawy zostali skazani na śmierć razem z Agatą Lin Zhao przez mandaryna Maokou. Następnego dnia zostali ścięci. W nocy kilku przyjaciół przyszło i zabrało ich ciała, żeby je pochować.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Wawrzyńcem Wang Bing i Agatą Lin Zhao należy do męczenników z Maokou. Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224183" url="https://pl.wikipedia.org/wiki?curid=1224183" title="Wawrzyniec Wang Bing">
Wawrzyniec Wang Bing

Św. Wawrzyniec Wang Bing (chiń. 王炳樂倫) (ur. 1802 r. w Guiyang w Chinach – zm. 28 stycznia 1858 r. w Maokou, prowincja Kuejczou) – święty Kościoła katolickiego, katechista, męczennik.
Życiorys.
Wawrzyniec Wang Bing urodził się w rodzinie katolickiej jako jedyny syn wśród kilkorga dzieci. Jego rodzice zostali uwięzieni z powodu wiary, a następnie wygnani do Mongolii, gdzie zmarli. Wawrzyniec Wang Bing zamieszkał z najstarszą siostrą, ale ona również została wygnana i wtedy zamieszkał u ciotki. W wieku 20 lat ożenił się i miał dwóch synów i trzy córki. Został przywódcą katolików w swojej wspólnocie. W 1854 r. prowadził pracę misyjną w Pingyu i powiecie Weng’an, później w Pu’an. Następnie przeniósł się do Maokou w prowincji Kuejczou. Dostał się tam razem z przyjacielem Hieronimem Lu Tingmei. Próbowali tam zbudować miejsce do nauczania wiary katolickiej. Postąpili jednak wbrew zwyczajowej praktyce i nie przekupili miejscowych urzędników, w wyniku czego znaleźli się na ich „czarnej liście”. 13 grudnia 1857 r. zostali aresztowani podczas wieczornej modlitwy. Bez rozprawy zostali skazani na śmierć razem z Agatą Lin Zhao przez mandaryna Maokou. Następnego dnia zostali ścięci. W nocy kilku przyjaciół przyszło i zabrało ich ciała, żeby je pochować.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Hieronimem Lu Tingmei i Agatą Lin Zhao należy do grupy męczenników z Maokou. Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224185" url="https://pl.wikipedia.org/wiki?curid=1224185" title="Agastache">
Agastache



</doc>
<doc id="1224187" url="https://pl.wikipedia.org/wiki?curid=1224187" title="Autostrada A270 (Niemcy)">
Autostrada A270 (Niemcy)

Autostrada A270 (niem. "Bundesautobahn 270 (BAB 270)" także "Autobahn 270 (A270)") – autostrada w Niemczech przebiegająca w całości po terenie Wolnego Miasta Hanzeatyckiego Bremy z zachodu na wschód i jest rozbudowaną drogą B74. 
Z uwagi na brak pasa awaryjnego na całej długości autostrady obowiązuje ograniczenie prędkości do 80 km/h. Połączenie autostrady A270 z autostradą A27 rozwiązano w ten sposób, że autostrada kończy się na skrzyżowaniu wyposażonym w sygnalizację świetlną, następnie już jako droga B74 krzyżuje się z łącznicami A27.

</doc>
<doc id="1224188" url="https://pl.wikipedia.org/wiki?curid=1224188" title="Agata Lin Zhao">
Agata Lin Zhao

Św. Agata Lin Zhao (chiń. 林昭嘉德) (ur. 1817 r. w powiecie Qinglong, Kuejczou, w Chinach – zm. 28 stycznia 1858 r. w Maokou, prowincja Kuejczou) – święta Kościoła katolickiego, katechistka, męczennica.
Życiorys.
Agata Lin Zhao urodziła się w rodzinie katolickiej wkrótce po aresztowaniu jej ojca z powodu wiary. Została ochrzczona trzy lata później, gdy zwolniono go z więzienia. Jako młoda dziewczyna nauczyła się czytać i pisać. W wieku 18 lat złożyła ślub czystości. W tym samym roku ojciec Mateusz Liu zaproponował jej, żeby wstąpiła do szkoły dla dziewcząt w Guiyang. Dwa lata później rozpoczęły się kolejne prześladowania religijne. Jej ojciec ponownie został uwięziony i poddany torturom, a ich dom został całkowicie ogołocony z całego dobytku. W dodatku, chociaż jej ojciec został uwolniony, nie mógł pracować z powodu złego stanu zdrowia. W tej sytuacji ona i jej matka musiały zacząć zarabiać, żeby utrzymać rodzinę. Po śmierci ojca jej matka zdecydowała się zamieszkać z synem z poprzedniego małżeństwa. To pozwoliło Agacie Lin podążyć za własnym powołaniem. Została dyrektorką nowej szkoły dla dziewcząt ojca Liu. Rok później apostolski administrator diecezji Kuejczou ojciec Bai uczynił ją przełożoną konwentu w Guiyang. Została aresztowana w 1857 r. i ścięta z rozkazu mandaryna Maokou 28 stycznia 1858 r.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Agata Lin Zhao razem z Hieronimem Lu Tingmei i Wawrzyńcem Wang Bing należy do grupy męczenników z Maokou. Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224190" url="https://pl.wikipedia.org/wiki?curid=1224190" title="Ha Seok-ju">
Ha Seok-ju

Ha Seok-ju (ur. 20 lutego 1968 w Hamyang) – południowokoreański piłkarz i trener. W barwach swojego kraju rozegrał 95 meczów strzelając przy tym 23 gole. Brał udział w Mistrzostwach Świata w Piłce Nożnej w 1994 i 1998 roku. Na Mundialu 1998 brał udział w meczu przeciwko Meksykowi.

</doc>
<doc id="1224192" url="https://pl.wikipedia.org/wiki?curid=1224192" title="Dysproporcjonacja">
Dysproporcjonacja



</doc>
<doc id="1224200" url="https://pl.wikipedia.org/wiki?curid=1224200" title="Freedom Airlines">
Freedom Airlines

Freedom Airlines – amerykańska linia lotnicza z siedzibą w Irvign, w stanie Teksas.

</doc>
<doc id="1224201" url="https://pl.wikipedia.org/wiki?curid=1224201" title="General Diaz Luque">
General Diaz Luque



</doc>
<doc id="1224204" url="https://pl.wikipedia.org/wiki?curid=1224204" title="Autostrada A280 (Niemcy)">
Autostrada A280 (Niemcy)

Autostrada A280 (niem. "Bundesautobahn 280 (BAB 280)" także "Autobahn 280 (A280)") – autostrada w Niemczech przebiegająca z zachodu na wschód będąca połączeniem holenderskiej autostrady A7 z niemiecką autostradą A31. Na całej długości posiada przekrój czteropasowy – po dwa pasy ruchu w każdym kierunku.
Odcinki międzynarodowe.
Droga na całej długości jest częścią trasy europejskiej E22.

</doc>
<doc id="1224209" url="https://pl.wikipedia.org/wiki?curid=1224209" title="Sportivo Trinidense Asuncion">
Sportivo Trinidense Asuncion



</doc>
<doc id="1224211" url="https://pl.wikipedia.org/wiki?curid=1224211" title="Presidente Hayes Asuncion">
Presidente Hayes Asuncion



</doc>
<doc id="1224214" url="https://pl.wikipedia.org/wiki?curid=1224214" title="General Caballero Asuncion">
General Caballero Asuncion



</doc>
<doc id="1224215" url="https://pl.wikipedia.org/wiki?curid=1224215" title="Jean Kennedy Smith">
Jean Kennedy Smith

 
Jean Ann Kennedy Smith (ur. 20 lutego 1928 w Brookline, zm. 17 czerwca 2020 w Nowym Jorku) – amerykańska urzędniczka, była ambasador Stanów Zjednoczonych w Irlandii, siostra prezydenta Johna F. Kennedy’ego.
Życiorys.
W okresie od 17 czerwca 1993 do 17 września 1998 była 25. ambasadorem Stanów Zjednoczonych w Irlandii.
Jej rodzicami byli Rose Fitzgerald i Joseph P. Kennedy Sr. 19 maja 1956 poślubiła Stephena Smitha. Mają dwóch synów i dwie adoptowane córki.

</doc>
<doc id="1224219" url="https://pl.wikipedia.org/wiki?curid=1224219" title="Przekłady Biblii">
Przekłady Biblii

Przekłady Biblii – tłumaczenia wybranych części lub całości Biblii hebrajskiej (Stary Testament) lub ksiąg uznawanych za święty tekst chrześcijaństwa (Stary i Nowy Testament). Oryginalnymi językami Biblii są hebrajski, aramejski i grecka koine. Dokładny skład kanonu zależy od danej tradycji religijnej. Wśród chrześcijan różnice w liście ksiąg uznawanych za święte są jednak stosunkowo niewielkie.
Historia tłumaczenia Biblii.
Od wieków problemy tłumaczenia biblijnego wzbudzały wielkie emocje i niejednokrotnie kończyły się zażartymi sporami, a nawet aktami przemocy. Dziś tłumaczeniu Pisma Świętego nie towarzyszą już tak wielkie kontrowersje, choć poszczególne grupy (np. katolicy i protestanci) podtrzymują swoje odrębne tradycje tłumaczeniowe. Wraz z postępem ekumenizmu, dialogu między religiami oraz obiektywnych studiów nad Biblią coraz powszechniejsze stają się projekty translatorskie wspólnie podejmowane przez biblistów różnych wyznań (np. angielskie tłumaczenie Revised Standard Version z 1965, włoska La Bibbia Concordata z 1968, francuski TOB z lat 1975–1976, czeski ČEP ukończony w 1979, czy polska Biblia Ekumeniczna z 2018).
Starożytność.
Prawdopodobnie najwcześniejszą formą przekładu Biblii hebrajskiej były Targumy, czyli początkowo ustne, potem spisywane tłumaczenia tekstu hebrajskiego na aramejski, często uzupełnione komentarzem i wyjaśnieniem, dokonywane na potrzeby kultu judaistycznego. Pomiędzy IV a II wiekiem p.n.e. pojawił się Pięcioksiąg samarytański, transliteracja tekstu hebrajskiego pismem samarytańskim, dostosowana do religijnych potrzeb Samarytan.
Przykładem grupowego przedsięwzięcia przekładowego jest jeden z najstarszych i najważniejszych przekładów biblijnych: Septuaginta, czyli grecki przekład hebrajskich i aramejskich ksiąg świętych dokonany stopniowo pomiędzy 250 a 150 rokiem p.n.e. w Aleksandrii, na potrzeby zhellenizowanej diaspory żydowskiej. W momencie gdy Septuaginta zaczęła być szeroko wykorzystywana przez nawróconych na chrześcijaństwo pogan, którzy nie znali już hebrajskiego ani aramejskiego, wspólnota judaistyczna odrzuciła autorytet Septuaginty.
Z tego też względu pojawiły się kolejne przekłady na język grecki dokonane przez Akwilę, Teodocjona i Symmachusa oraz trzy niekompletne przekłady anonimowe Quinta, Sexta i Septima. Jednak swoją rangą przekłady te nie dorównały Septuagincie.
Kamieniem milowym w rozwoju tłumaczenia Pisma Świętego stało się powstanie i ekspansja chrześcijaństwa, które, w odróżnieniu od judaizmu, u samych swych podstaw jest religią o silnej orientacji misyjnej i uniwersalistycznej.
Pierwsi chrześcijanie byli w większości Żydami, mogli więc korzystać z żydowskich pism świętych bez potrzeby tłumaczenia. Z kolei coraz liczniejsi greckojęzyczni chrześcijanie korzystali z Septuaginty. Równocześnie w pierwszych wiekach po Chrystusie narastała bogata literatura chrześcijańska, głównie greckojęzyczna, stanowiąca zapis ustnych przekazów o życiu Jezusa Chrystusa, jego uczniów i dziejach Kościoła pierwotnego.
Wraz z rozwojem Kościoła szybko stało się jasne, że jeśli ewangelia ma być głoszona wszystkim narodom, to konieczne jest opracowanie nowych przekładów ksiąg kanonicznych. Już w starożytności Biblia chrześcijańska doczekała się tłumaczeń na wiele języków (patrz łacińska Vetus latina czy syryjska Peszitta).
W pierwszych wiekach chrześcijaństwa niezmiernie ważnym przekładem była Wulgata, czyli łaciński przekład Starego i Nowego Testamentu wykonany przez Hieronima ze Strydonu. Tłumaczenie to, choć początkowo przyjmowane nieufnie, szybko zyskało pozycję najważniejszej Biblii zachodniego chrześcijaństwa i centralnym tekstem średniowiecznej teologii katolickiej oraz źródłem wczesnych przekładów na języki nowożytne.
Zachowały się również tłumaczenia na język koptyjski (III–IV w.), gocki (IV w., Wulfila).
Średniowiecze.
We wczesnym średniowieczu dokonano przekładów na język ormiański (V w.), gruziński (od V w.), etiopski (od V w.).
Przesunięcie się punktu ciężkości chrześcijaństwa do Europy na początku średniowiecza oraz pragnienie ewangelizacji nowych narodów w ich językach pociągnęły za sobą konieczność opracowania przekładów, m.in. na główne języki romańskie, germańskie i słowiańskie. W tym nurcie należy wspomnieć o tłumaczeniu na język staro-cerkiewno-słowiański, zainspirowanym przez Cyryla i Metodego (Przekład Biblii na staro-cerkiewno-słowiański).
Szerzące się od XI wieku w Europie oddolne ruchy pobożnościowe powoływały się na Ewangelie i domagały się reform w zakresie dyscypliny kościelnej, moralności kleru, odbywania nabożeństw w językach zrozumiałych dla wiernych oraz udostępnienia wszystkim Biblii w tychże językach. Ruchy te były potępiane jako heretyckie, a lektura niekatolickich przekładów Biblii przez osoby niebędące duchowymi była karana – aż do kary śmierci na stosie oraz utraty prawa do dziedziczenia majątku przez krewnych „winowajcy”. W ten sposób działalność Inkwizycji opóźniła przekłady Biblii na języki narodowe o kilka stuleci.
Najstarszymi pierwodrukami Biblii były: łacińska Biblia Gutenberga (1455), niemiecka Biblia Mentelina (1466), włoska Biblia Malermi (1471), katalońska Biblia Valenciana (1478) i czeska Biblia praska (1488).
Odrodzenie i reformacja.
8 kwietnia 1546 roku podczas IV sesji Soboru trydenckiego Kościół katolicki wydał dekret definiujący katolicki kanon Pisma Świętego oraz uznający za oficjalny tekst Kościoła łacińską Wulgatę. Wydany przez papieża Pawła IV w 1559 roku Indeks ksiąg zakazanych zawierał oficjalny zakaz drukowania, posiadania lub czytania Biblii w językach narodowych. Pierwszym oficjalnym dokumentem Kościoła rzymskokatolickiego ograniczającym dostęp do Pisma Świętego była konstytucja apostolska Piusa IV "Dominici gregis rustodiae" z 1564. Zakazano wiernym korzystać z niekatolickich wydań Biblii, a korzystanie z katolickich przekładów na języki nowożytne było dozwolone tylko za zgodą biskupa lub inkwizytora. W roku 1569 wydanie zgody zarezerwowano dla papieża, choć z upoważnienia papieża wydawali ją biskupi. Dopiero Benedykt XIV, w konstytucji "Sollicita ac provida" z 9 lipca 1753, zniósł wszelkie ograniczenia w korzystaniu z katolickich wydań Pisma Świętego. Kontrreformacja wymagająca publikacji katolickich przekładów Pisma Świętego opartych na Wulgacie przy jednoczesnym potępieniu przekładów niekatolickich i ograniczeniach prywatnej lektury Biblii przez laikat znacznie ograniczyły czytelnictwo Biblii w krajach katolickich (np. we Włoszech) i praktycznie zatrzymała rozwój biblistyki katolickiej aż do końca XIX wieku.
Prawdziwy rozkwit studiów i tłumaczeń biblijnych przyniosła epoka renesansu. W wyniku emigracji do Europy (po zdobyciu Konstantynopola przez Turków osmańskich w 1453) wielu uczonych greckich, co było bezpośrednim impulsem do ożywienia studiów lingwistycznych i biblistycznych, możliwa stała się doskonalsza krytyka tekstu i, co za tym idzie, przygotowanie lepszej jakości wydań oryginalnych tekstów biblijnych i opracowanie lepszych tłumaczeń. Postęp w tej dziedzinie wspierał niewątpliwie nowy wynalazek druku, który znacząco obniżył koszt produkcji książek, ułatwił wymianę wiedzy i znacznie powiększył grono ludzi piśmiennych. Pojawił się też postulat kręgów reformatorskich, by o ile to możliwe przekładu dokonywano z języków oryginalnych, a więc z hebrajskiego i greki (co stało się powszechną praktyką przekładów protestanckich), bez pośrednictwa łacińskiej Wulgaty używanej aż do połowy XX w. za podstawę tłumaczeń katolickich.
W myśl doktryny protestanckiej Pismo Święte jest najważniejszą podstawą wiary każdego chrześcijanina (Sola scriptura), a więc każdy chrześcijanin powinien mieć wolny dostęp do Słowa Bożego w zrozumiałym dla siebie języku. Pragnienie realizacji tego celu lawinowo zwiększyło liczbę przekładów Biblii na języki narodowe. W XVI wieku pojawiły się kolejne pełne drukowane przekłady na języki narodowe: niderlandzka Biblia wydana przez Jacoba van Liesvelta (1526), francuska Biblia wydana przez Jacquesa Lefèvre’a d’Étaplesa (1530), angielska Biblia wydana przez Milesa Coverdale’a (1535), szwedzka Biblia Gustawa Wazy (1541), duńska Biblia Chrystiana III (1550), polska Biblia Leopolity (1561), węgierska Biblia sześciotomowa z lat 1551–1565, hiszpańska Biblia Reiny (1569), słoweńska Biblia Jurija Dalmatina (1583), islandzka Guðbrandsbiblía (1584) czy cerkiewnosłowiańska Biblia ostrogska (1581) wydana na potrzeby cerkwi prawosławnej.
Kolejnym impulsem były potrzeby dynamicznie rozwijającego się od XVIII w. ruchu misyjnego. W wyniku wielkich odkryć geograficznych otworzyły się dla kościołów chrześcijańskich nowe horyzonty działalności misjonarskiej. Wymagała ona opracowania przekładów choćby fragmentów Pisma Świętego na wiele nieznanych dotąd Europejczykom języków. Jednym z najsławniejszych nowożytnych misjonarzy i tłumaczy Biblii jest William Carey, zwany "ojcem nowożytnych misji", który przełożył Biblię w całości bądź w części na 29 języków Azji Południowej.
Współczesność.
W dniu 7 marca 1804 roku powstało Brytyjskie i Zagraniczne Towarzystwo Biblijne, które postawiło sobie za cel rozpowszechnianie w jak najszerszym zakresie Biblii w językach lokalnych. W kolejnych latach powstawały lokalne oddziały tego towarzystwa w różnych krajach (m.in. w 1816 roku powstał oddział tego towarzystwa w Polsce pod nazwą Brytyjskie i Zagraniczne Towarzystwo Biblijne w Warszawie, a także Amerykańskie Towarzystwo Biblijne). W XIX wieku towarzystwa biblijne wykorzystywały kolportaż do rozpowszechniania Pisma Świętego, choć w wyniku sprzeciwu duchowieństwa aż do końca XIX stulecia nękano i karano osoby zajmujące się rozprowadzaniem Biblii. Towarzystwa te mają na celu nie tylko dystrybucję już istniejących przekładów Biblii, ale i dokonywanie nowych tłumaczeń. O wielkości dystrybucji Biblii przez protestanckie towarzystwa biblijne świadczy fakt, że tylko w ciągu jednego roku działalności rozprowadzają więcej Biblii, niż robił to Kościół w ciągu piętnastu wieków przed reformacją.
Towarzystwa biblijne były w XIX wieku wielokrotnie i bardzo surowo potępiane przez Kościół katolicki, który za jedyny normatywny tekst w dalszym ciągu uznawał Wulgatę Hieronima. Zmiana stanowiska Kościoła katolickiego nastąpiła dopiero w połowie XX w. wraz z opublikowaniem encykliki Divino afflante Spiritu papieża Piusa XII i od tej pory katolickie przekłady są dokonywane także na podstawie języków oryginalnych.
Liczba nowych przekładów Pisma Świętego stale rośnie. Dotyczy to zarówno na języki krajów misyjnych, jak i na języki posiadające długą tradycję tłumaczenia biblijnego, w miarę jak starsze tłumaczenia przestają być zrozumiałe dla kolejnych pokoleń.
Współczesne przekłady Biblii.
Według stanu na październik 2022 spośród 7388 języków jakimi się posługują ludzie, liczba języków w jakich dostępne są współczesne przekłady Biblii opublikowana przez Stowarzyszenie Tłumaczy Biblii im. Wycliffa wyniosła:
Najbardziej rozpowszechnionym przekładem Pisma Świętego jest angielska Biblia króla Jakuba wydana po raz pierwszy w roku 1611. Łączny nakład wszystkich wydań tego przekładu ocenia się na ponad miliard egzemplarzy.
Teoria i praktyka tłumaczenia Biblii.
Wczesną refleksję na temat przekładu tekstu świętego odnaleźć w Prologu do deuterokanonicznej księgi Mądrości Syracha, która w Biblii greckiej była przekładem hebrajskiego oryginału.
Od wieków przekładu ksiąg świętych dokonywano z wielkim nabożeństwem i obawą o to, czy istota tego nadprzyrodzonego przekazu nie zostanie w wyniku tłumaczenia zatracona lub przekręcona. Z tego powodu oficjalne (zlecane przez wspólnotę religijną) przekłady powierzano zwykle osobom odpowiednio przygotowanym nie tylko lingwistycznie, ale przede wszystkim teologicznie. Ze względu na duże rozmiary materiału, długi czas konieczny na wykonanie takiego przedsięwzięcia, jak również olbrzymią wagę i znaczenie tekstu świętego, tłumaczenia dokonywano często, choć nie zawsze, w sposób kolegialny, a całe przedsięwzięcie było koordynowane i finansowane przez poszczególne wspólnoty wyznaniowe lub możnych protektorów, najczęściej panujących władców (w przypadku Septuaginty był to Ptolemeusz II Filadelfos, w przypadku najbardziej znanej wersji angielskiej – król Jakub I Stuart). W dzisiejszych warunkach większość projektów tłumaczeniowych wspierają specjalnie do tego celu powołane instytucje (z których najbardziej znane to towarzystwa biblijne skupiające teologów, tłumaczy, etnografów i językoznawców).
Obecnie najbardziej rozpowszechnioną strategią dokonywania przekładu Biblii jest dążenie do osiągnięcia tzw. ekwiwalencji funkcjonalnej lub dynamicznej (czyli podobnego jak tekst oryginalny efektu) w odróżnieniu od ekwiwalencji formalnej (podobieństwa na poziomie gramatyczno-leksykalnym). Rozróżnienie to zaproponował amerykański lingwista Eugene Nida, współpracujący z Amerykańskim Towarzystwem Biblijnym, który podłożył podwaliny pod nowoczesną dyscyplinę translatoryki (ang. "Translation Studies").
Inkulturacja przekładu biblijnego.
Ważnym pytaniem, przed jakim stoją tłumacze tekstów Biblii, jest to, na ile zamierzony przekład powinien odwzorowywać rzeczywistość historyczną i kulturową świata, w którym teksty te powstały, a na ile może wyjść naprzeciw czytelnikom wychowanym w skrajnie niekiedy różnych warunkach kulturowych. Mamy tu do czynienia z tzw. inkulturacją przekazu biblijnego, czyli przedstawieniem go w taki sposób, by nie tracąc swojej zasadniczej wymowy mógł być przekazem znaczącym dla danego adresata.
Przykładem inkulturacji jest zastępowanie pewnych symboli biblijnych innymi, bardziej czytelnymi w danej kulturze. I tak pierwsi misjonarze pracujący wśród Eskimosów, zdając sobie sprawę, że żadna z ich „owieczek” nigdy nie widziała prawdziwej owcy, próbowali zastępować symbol Baranka Bożego obrazem bezbronnej białej foki.
Typy przekładów biblijnych.
Im dłuższa w danym języku jest tradycja przekładu biblijnego, tym więcej pojawia się wzajemnie konkurujących ze sobą tłumaczeń i tradycji tłumaczeniowych. Na przykład język angielski posiada obecnie kilkaset różnych przekładów biblijnych.
W takich sytuacjach, obok tłumaczeń Biblii stworzonych na potrzeby kultu religijnego różnych grup religijnych, często pojawiają się przekłady, których głównym celem nie jest już stworzenie tekstu liturgicznego czy religijnego. Tłumaczenie Biblii ma w takim wypadku zaspokoić inne potrzeby, co niejednokrotnie sprawia, że mamy do czynienia raczej z adaptacją czy parafrazą niż przekładem dosłownym czyli metafrazą.
Ze względu na cel tłumaczenia można więc wyróżnić następujące typy przekładów tekstów biblijnych:
Porównaj z klasyfikacją przekładów w artykule o przekładach Biblii na język polski.
Największy zasięg oddziaływania mają tłumaczenia oficjalne, które przez masową cyrkulację i tysiące zaczerpniętych z nich cytatów mają olbrzymi wpływ na język i kulturę danej społeczności. Ciekawym odzwierciedleniem kulturotwórczego wpływu przekładów Biblii, jest fakt, że wiele małych narodów i grup etnicznych w różnych okresach zabiegało o przetłumaczenie Biblii na ich język, aby nadać mu przez to status dojrzałego języka literackiego, a przez to wzmocnić znaczenie swojej kultury i podkreślić swoją odrębność. Dobrym przykładem jest tu choćby Biblia Ślązoka.
Błędy w tłumaczeniu.
Mimo wysokiego statusu tłumaczenia biblijnego i dużej dbałości o jakość świętego tekstu w historii wielokrotnie zdarzały się błędne tłumaczenia lub pomyłki drukarskie, przekręcające oryginalne znaczenie.
Jednym z przekładów zawierających błędy jest łacińska Wulgata. Błędy Wulgaty wynikały m.in. z niedoskonałej znajomości języka hebrajskiego przez autora tego przekładu – św. Hieronima. Błędy te wykazywane były w pracach uczonych katolickich w XV i XVI wieku. Słynnym przykładem jest tu fragment łacińskiej Wulgaty (), który sugeruje, że Mojżesz, schodząc z góry Synaj miał rogi, co znalazło odzwierciedlenie w słynnej rzeźbie Michała Anioła. Błąd tłumacza polegał na tym, że wybrał niewłaściwe znaczenie hebrajskiego słowa "qaran", które oprócz znaczenia „wypuszczać rogi” oznacza również „promienieć, lśnić". Współczesne tłumaczenia naprawiają ten fragment, który w tłumaczonej bezpośrednio z tekstu hebrajskiego Biblii Tysiąclecia brzmi:
W 1590 roku ukazała się wersja autoryzowana Wulgaty, której autorem był papież Sykstus V. Wydanie przeszło do historii jako Wulgata sykstyńska i była powodem skandalu teologicznego XVI wieku, ponieważ papież wprowadził do niej liczne zmiany wedle własnego uznania (zmieniał kolejność wersetów, usuwał bądź dodawał wyrazy, zwroty bądź całe zdania). Wkrótce papież zmarł, a Wulgata sykstyńska została wykupiona przez kardynałów i spalona. Dwa lata później ukazała się Wulgata klementyńska, która różniła się od Wulgaty sykstyńskiej w wielu miejscach (ponad 3000).
W przypadku wydań protestanckich zachowano większą staranność w tłumaczeniu i w wydawaniu. Zdarzały się jednak błędy, które były na ogół surowo karane.
Przykładem takiej karygodniej niedbałości wydawcy jest Biblia króla Jakuba z 1631 zwana „Biblią cudzołożników” (ang. "Adulterous Bible"), z powodu wymownego błędu drukarskiego w tekście dziesięciorga przykazań (), w którym szóste (w tradycji anglikańskiej siódme) przykazanie zostało pozbawione kluczowego słowa „nie" i brzmi: „Thou shalt committ adultery” (Będziesz cudzołożył). Drukarze Barker i Lucas zostali za tę pomyłkę ukarani wysoką grzywną, a większość nakładu zniszczono. Do dziś zachowało się tylko 11 egzemplarzy „Biblii cudzołożników”.

</doc>
<doc id="1224220" url="https://pl.wikipedia.org/wiki?curid=1224220" title="Chore Central">
Chore Central



</doc>
<doc id="1224223" url="https://pl.wikipedia.org/wiki?curid=1224223" title="Żółwiak malajski">
Żółwiak malajski

Żółwiak malajski ("Dogania subplana") – gatunek żółwia z rodziny żółwiaków.
Występowanie.
Żółwiak malajski żyje na Półwyspie Indochińskim, Wyspach Sundajskich oraz na Filipinach. Żółwiak ten zamieszkuje wody słodkie o mulistym dnie.
Pancerz.
Żółwiak malajski ma pancerz grzbietowy owalny, wydłużony, szarobrązowy, często z czterema ciemniejszymi plamami.
Pożywienie.
Żółwiak malajski żywi się rybami, żabami oraz większymi bezkręgowcami wodnymi.

</doc>
<doc id="1224224" url="https://pl.wikipedia.org/wiki?curid=1224224" title="Rubio Nu Asuncion">
Rubio Nu Asuncion



</doc>
<doc id="1224225" url="https://pl.wikipedia.org/wiki?curid=1224225" title="Sportivo Iteno Ita">
Sportivo Iteno Ita



</doc>
<doc id="1224226" url="https://pl.wikipedia.org/wiki?curid=1224226" title="Cerro Porteno Presidente Franco">
Cerro Porteno Presidente Franco



</doc>
<doc id="1224227" url="https://pl.wikipedia.org/wiki?curid=1224227" title="Józef Zhang Wenlan">
Józef Zhang Wenlan

Św. Józef Zhang Wenlan () (ur. 1831 r. w powiecie Ba, Syczuan w Chinach – zm. 29 lipca 1861 r. w Qingyanzhen, prowincja Kuejczou) – święty Kościoła katolickiego, seminarzysta, męczennik.
Życiorys.
Józef Zhang Wenlan urodził się w rodzinie katolickiej. Chodził do szkoły w Moping, w pobliżu miasta Chongqing, gdzie następnie uczył się podstaw łaciny w seminarium. Został z niego usunięty za naruszenie zasad regulaminu, następnie żałował swojego postępowania. Ponieważ był pobożną osobą ojciec Gu pozwolił mu uczyć dzieci katechizmu. Następnie z pomocą ojca Gu ponownie poprosił o przyjęcie do seminarium i otrzymał zgodę na okres próbny. Po pewnym czasie nauki wysłano go jako pomocnika ojca Jana Meng. Zimą 1860 r. został przyjęty do wyższego seminarium w Yaojiaguan. W 1861 r. lokalny sędzia rozpoczął prześladowania religijne. Jan Chrzciciel Luo Tingyin został aresztowany w seminarium. Po powrocie z miasta również aresztowano Józefa Zhang i Pawła Chen Changpin. Uwięziono ich u starej opuszczonej świątyni. 29 lipca przysłano od cesarza akt łaski, ale sędzia nie tylko opóźnił jego ogłoszenie, lecz wydał nakaz egzekucji. Trójka więźniów została ścięta razem z Martą Wang Luo Mande, która przynosiła im jedzenie do więzienia i przyłączyła się do nich w drodze na miejsce stracenia. Następnego dnia katolik Cheng Lelun zabrał ich ciała, żeby je pochować w seminarium.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Janem Chrzcicielem Luo Tingyin, Pawłem Chen Changpin i Martą Wang Luo Mande należy do grupy męczenników z Qingyanzhen (prowincja Kuejczou). Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224231" url="https://pl.wikipedia.org/wiki?curid=1224231" title="Averell William Harriman">
Averell William Harriman



</doc>
<doc id="1224232" url="https://pl.wikipedia.org/wiki?curid=1224232" title="Paweł Chen Changpin">
Paweł Chen Changpin

Paweł Chen Changpin (chiń. 陳昌品保祿) (ur. 1838 r. w powiecie Xingren, prowincja Kuejczou, w Chinach – zm. 29 lipca 1861 r. w Qingyanzhen, prowincja Kuejczou) – święty Kościoła katolickiego, seminarzysta, męczennik.
Życiorys.
Chen Changpin urodził się w powiecie Xingren w prowincji Kuejczou. Gdy był mały jego ojciec w wyniku domowej awantury opuścił dom i zarabiał na życie praktykując medycynę. Przynaglony do powrotu przez ojca Lee Wanmei, zastał żonę ponownie zamężną i odzyskał tylko syna Chen Changpin. Jednak nie mogąc podróżować z chłopcem oddał go na wychowanie ojcu Lee. Ksiądz Lee razem z ojcem Hu (rektorem seminarium) zaczęli przygotowywać chłopca do zostania księdzem udzielając mu lekcji łaciny. W wieku 16 lat został ochrzczony w Boże Narodzenie. Rozpoczął naukę w niższym seminarium duchownym w Liuchongguan. W 1857 r. przybył odwiedzić go ojciec i zaproponował, by opuścił seminarium. Jednak on nie zgodził się na to. W 1860 r. wstąpił do wyższego seminarium duchownego w Qingyan. W następnym roku rozpoczęły się prześladowania religijne i wszyscy seminarzyści uciekli do Yangmeigao. Tylko Jan Chrzciciel Luo Tingyin został schwytany w seminarium. Żołnierze aresztowali również jego i Józefa Zhang Wenlan, gdy wrócili z zakupów w mieście. Uwięziono ich u starej opuszczonej świątyni. 29 lipca przysłano od cesarza akt łaski, ale sędzia nie tylko opóźnił jego ogłoszenie, lecz wydał nakaz egzekucji. Trójka więźniów została ścięta razem z Martą Wang Luo Mande, która przynosiła im jedzenie do więzienia i przyłączyła się do nich w drodze na miejsce stracenia. Następnego dnia katolik Cheng Lelun zabrał ich ciała, żeby je pochować w seminarium.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Janem Chrzcicielem Luo Tingyin, Józefem Zhang Wenlan i Martą Wang Luo Mande należy do grupy męczenników z Qingyanzhen (prowincja Kuejczou). Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224235" url="https://pl.wikipedia.org/wiki?curid=1224235" title="Universal Encarnacion">
Universal Encarnacion



</doc>
<doc id="1224236" url="https://pl.wikipedia.org/wiki?curid=1224236" title="Jan Chrzciciel Luo Tingyin">
Jan Chrzciciel Luo Tingyin

Św. Jan Chrzciciel Luo Tingyin (chiń. 羅廷蔭若翰) (ur. 1825 r. w Qingyang, prowincja Kuejczou w Chinach – zm. 29 lipca 1861 r. w Qingyan, Kuejczou) – święty Kościoła katolickiego, męczennik.
Życiorys.
Urodził się w zamożnej rodzinie w Qingyang niedaleko Guiyang w prowincji Kuejczou. Otrzymał staranne wykształcenie, w tym pewną wiedzę medyczną, tak że później otworzył małą klinikę. Pewnego dnia gdy był w Shitouzhai i usłyszał kazanie głoszone na ulicy przez katolika. Zainteresowało go to. W efekcie nawrócił się i został ochrzczony. Jego przykład spowodował nawrócenie jego żony, rodziców i wszystkich domowników. W późniejszym czasie porzucił praktykę medyczną i zaczął prowadzić gospodarstwo niedaleko Yaojiaguan. Pomagał w budowie nowego seminarium, którego rektor ojciec Bai powierzył mu prowadzenie wszystkich spraw urzędowych.
W 1861 r. podczas prześladowań został aresztowany razem z Józefem Zhang Wenlan i Pawłem Chen Changpin. Uwięziono ich u starej opuszczonej świątyni, gdzie się ciężko rozchorował. 29 lipca przysłano od cesarza akt łaski, ale sędzia nie tylko opóźnił jego ogłoszenie, lecz wydał nakaz egzekucji. Trójka więźniów została ścięta razem z Martą Wang Luo Mande, która przynosiła im jedzenie do więzienia i przyłączyła się do nich w drodze na miejsce stracenia. Następnego dnia katolik Cheng Lelun zabrał ich ciała, żeby je pochować w seminarium.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Józefem Zhang Wenlan, Pawłem Chen Changpin i Martą Wang Luo Mande należy do grupy męczenników z Qingyanzhen (prowincja Kuejczou). Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224238" url="https://pl.wikipedia.org/wiki?curid=1224238" title="Wielki Waradyn">
Wielki Waradyn



</doc>
<doc id="1224240" url="https://pl.wikipedia.org/wiki?curid=1224240" title="Marta Wang Luo Mande">
Marta Wang Luo Mande

Św. Marta Wang Luo Mande (chiń. 婦王羅曼德) (ur. 1812 r. w Zunyi, prowincja Kuejczou w Chinach – zm. 29 lipca 1861 r. w Qingyanzhan) – święta Kościoła katolickiego, męczennica.
Życiorys.
Wang Luo Mande urodziła się w mieście Zunyi w prowincji Kuejczou. Po ślubie mieszkała z mężem w małym gospodarstwie warzywnym w Qingyian. Ponieważ nie mieli dzieci, adoptowali dwóch bratanków. Wkrótce po tym jej mąż zmarł, a adoptowani synowie zaczęli żyć rozrzutnie, marnotrawiąc wszystkie jej oszczędności. W końcu opuścili dom, a ona przeniosła się za południową bramę miasta, gdzie prowadziła małą gospodę i w wolnym czasie produkowała buty ze słomy. W 1852 r. przybył tam katolik z Yaojiguan i wygłaszał kazania. Wtedy Wang Luo Mande zainteresowała się wiarą chrześcijańską. Zaczęła chodzić do Yaojiaguan każdego dnia, żeby uczyć się katechizmu. Została ochrzczona w Boże Narodzenie. Następnie przeprowadziła się do Guiyang, gdzie zaczęła pracować w konwencie dla dziewcząt. Pomagała w gotowaniu i praniu. Po założeniu wyższego seminarium w Yaojiaguan przez biskupa Hu w 1857 r. jego rektor ojciec Bai zatrudnił ją do kierowania kuchnią. W tym samym roku rozpoczęły się prześladowania religijne w Chinach. Uwięziono Józefa Zhang Wenlan, Pawła Chen Changpin i Jana Chrzciciela Luo Tingyin. Zamknięto ich w starej opuszczonej świątyni, byli oni żywieni z jej kuchni, a w dodatku prała ich ubrania pomimo szyderstw i upokorzeń ze strony strażników. Gdy prowadzono ich na miejsce stracenia, Marta Wang Luo Mande poszła za nimi i również została ścięta. Następnego dnia katolik Cheng Lelun zabrał ich ciała, żeby je pochować w seminarium.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Józefem Zhang Wenlan, Pawłem Chen Changpin i Janem Chrzcicielem Luo Tingyin należy do grupy męczenników z Qingyanzhen (prowincja Kuejczou). Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224246" url="https://pl.wikipedia.org/wiki?curid=1224246" title="Armia Renu i Mozeli">
Armia Renu i Mozeli

Armia Renu i Mozeli ("Armée de Rhin et Moselle") – francuski związek armijny okresu Wielkiej Rewolucji Francuskiej.
Historia.
Armia Renu i Mozeli powstała 20 kwietnia 1795 roku z połączenia dwóch dotychczasowych armii: Armii Renu i Armii Mozeli. Zadaniem owej połączonej armii była obrona Alzacji i Lotaryngii, a także walka z wojskami cesarskimi na terenie Niemiec. Do scalenia dawnych rozdzielnych armii doszło z powodu odstąpienia od wojny Prus, co miało miejsce 5 kwietnia. Armia Renu i Mozeli stopniowo zajęła niemal całe południowe Niemcy. W październiku 1796 roku Armia w wyniku niepowodzeń w walce z Austriakami została wycofana na linię Renu. Tam też prowadziła rzadkie walki obronne. Nie wiedząc o zawarciu przez generała Bonapartego rozejmu z Austriakami w Leoben 18 kwietnia 1797 roku, dzień później Armia Renu i Mozeli (wspólnie z Armią Sambry i Mozy) ruszyła z potężną ofensywą w głąb Niemiec. Szybko jednak musiała zawrócić by honorować układ. Sukces Armii stał się jednak dodatkową kartą przetargową Francji w czasie obrad pokojowych w Campo Formio. Powszechnie w Armii Renu i Mozeli widziano sukcesora dawnej Armii Renu. Armia przestała istnieć 29 września 1797 roku. Jej formacje, po połączeniu z Armią Sambry i Mozy, utworzyły Armię Niemiec. Armia Renu i Mozeli brała udział w m.in. bitwach pod Rastatt, Ettlingen, Neresheim i Altenkirchen.

</doc>
<doc id="1224250" url="https://pl.wikipedia.org/wiki?curid=1224250" title="Rose Kennedy">
Rose Kennedy

Rose Elizabeth Kennedy z domu Fitzgerald (ur. 22 lipca 1890 w Bostonie, zm. 22 stycznia 1995 w Hyannis Port) – Amerykanka, nestorka rodziny Kennedy.
Życiorys.
Była najstarszym dzieckiem Mary Hannon (1865–1964) i Johna Francisa Fitzgeralda. Chodziła do żeńskiej szkoły w Massachusetts. W miejscu, gdzie kiedyś stał jej dom, znajduje się obecnie plac, który nosi jej imię. W dniu 7 października 1914 poślubiła Josepha Patricka Kennedy’ego Sr., z którym miała dziewięcioro dzieci:
Zmarła 22 stycznia 1995 w wieku 104 lat na zapalenie płuc.

</doc>
<doc id="1224257" url="https://pl.wikipedia.org/wiki?curid=1224257" title="Amedeo Saluzzo">
Amedeo Saluzzo



</doc>
<doc id="1224258" url="https://pl.wikipedia.org/wiki?curid=1224258" title="Jastrzębiec leśny">
Jastrzębiec leśny

Jastrzębiec leśny ("Hieracium murorum" L.) – gatunek rośliny z rodziny astrowatych. Znany też jako jastrzębiec murowy. Występuje w Europie oraz na części obszaru Azji (Kaukaz, Zakaukazie, Turcja). W Polsce jest pospolity na terenie całego kraju. 
Biologia i ekologia.
Bylina. Kwitnie od maja do sierpnia. Nasiona roznoszone są przez wiatr (anemochoria). Siedlisko: występuje na suchych stanowiskach w lasach liściastych i mieszanych, w miejscach bardziej nasłonecznionych, rośnie także na skałach, murach. Roślina światłolubna. Preferuje gleby próchniczne, nieco kamieniste. W klasyfikacji zbiorowisk roślinnych, gatunek charakterystyczny dla klasy "Quercetea robori-petraeae", wyróżniający dla zespołu "Abieti-Picetum (montanum)" i podzespołu "Vaccinio-Abietenion". Liczba chromosomów 2n= 27,36.
Systematyka i zmienność.
Gatunek należy do sekcji "Vulgata" Fr, podsekcji "Vulgata" Zahn. Jest bardzo zmienny, opisano ok. 600 podgatunków trudnych do rozróżnienia. W niektórych ujęciach "Hieracium vulgatum sensu lato" traktowany jest jako gatunek zbiorowy, a podgatunki podnoszone są do rangi drobnych gatunków.

</doc>
<doc id="1224263" url="https://pl.wikipedia.org/wiki?curid=1224263" title="Dionizy (postać biblijna)">
Dionizy (postać biblijna)



</doc>
<doc id="1224266" url="https://pl.wikipedia.org/wiki?curid=1224266" title="Schlechtes Vorbild">
Schlechtes Vorbild

Schlechtes Vorbild jest trzecim singlem rapera Sido z płyty Ich.

</doc>
<doc id="1224267" url="https://pl.wikipedia.org/wiki?curid=1224267" title="Raja Casablanca">
Raja Casablanca

Raja Casablanca (arab. الرجاء البيضاوي الرياضي) – marokański klub sportowy, mający siedzibę w mieście Casablanca, największym mieście kraju. Zespół piłkarski gra obecnie w pierwszej lidze.
Historia.
Klub został założony w 1949 roku przez grupę artystów zwanych "FATH". Francuskie władze zablokowały zatrudnienie marokańskiego prezesa, a nowym został Algierczyk z francuskim paszportem Benabadji. Następnie Raja zarządzana była przez marokańskich nacjonalistów walczących o niepodległość kraju.
Swój pierwszy sezon klub rozpoczął w 1949 roku tuż po utworzeniu i wystąpił w "Division d'Honneur", najniższej klasie rozgrywkowej w Maroku, a rok później awansował do drugiej ligi. W niej wygrał wszystkie mecze i już w 1951 roku występował na szczeblu pierwszoligowym, gdzie gra do dziś. Sukces ten Raja odniosła pod wodzą trenera Kacema Kassimiego.
Swój pierwszy sukces w profesjonalnej piłce Raja osiągnęła w 1974 roku, kiedy wygrała Puchar Maroka. Natomiast w 1988 roku wywalczyła swój pierwszy tytuł mistrzowski. Rok później awansowała do finału Pucharu Mistrzów, a w nim okazała się lepsza od algierskiego MC Oran (0:1, 1:0, karne 4:2). Puchar ten zdobywała jeszcze dwukrotnie, kiedy rozgrywki zwane już były Ligą Mistrzów. W 1997 roku pokonała w finale Obuasi Goldfields z Ghany (0:1, 1:0, karne 5:4), a w 1999 tunezyjski Espérance Tunis (0:0, 0:0, karne 4:3). W 2000 roku wzięła udział w Klubowym Pucharze Świata, rozegranym w Brazylii.
Skład na sezon 2020/2021.
"Stan na 13 czerwca 2021"

</doc>
<doc id="1224268" url="https://pl.wikipedia.org/wiki?curid=1224268" title="Historia Żydów w Brudzewie">
Historia Żydów w Brudzewie

Żydzi w Brudzewie osiedlili się prawdopodobnie w XVIII wieku.
Przywilej Piotra Łaszcza z 1621 roku zezwalał na osiedlanie się w mieście ludności pochodzenia żydowskiego. Ciężko jednak ustalić, kiedy w Brudzewie rzeczywiście pojawili się Żydzi. Pierwsze potwierdzone dane pochodzą z 1775 roku i podają, że wówczas mieszkało tutaj trzech Żydów. W tamtym okresie byli oni obciążeni podatkiem pogłównym.
W 1811 roku w Brudzewie mieszkało 16 Żydów, zaś w 1827 roku już 31 Żydów. Żydzi mieszkający w Brudzewie trudnili się przede wszystkim handlem i rzemiosłem.
W 1941 roku Żydzi mieszkający w Brudzewie zostali przetransportowani do getta wiejskiego Czachulec, skąd prawie wszyscy trafili do ośrodka zagłady w Chełmnie nad Nerem.

</doc>
<doc id="1224270" url="https://pl.wikipedia.org/wiki?curid=1224270" title="Jerzy Krzysztoń (szachista)">
Jerzy Krzysztoń (szachista)

Jerzy Krzysztoń (ur. 23 stycznia 1940, zm. 11 listopada 1997) – polski szachista, arcymistrz w grze korespondencyjnej.
Kariera szachowa.
W grze klasycznej posiadał tytuł kandydata na mistrza. Przez wiele lat był czołowym zawodnikiem klubu "Sandecja" Nowy Sącz, wielokrotnie zwyciężając w mistrzostwach województwa i powiatu nowosądeckiego.
W 1960 r. zainteresował się szachami korespondencyjnymi, w niedługim czasie awansując do ścisłej krajowej, a następnie światowej czołówki. Już pierwszy start w finale indywidualnych mistrzostw Polski (rozegrany w latach 1966–1967) przyniósł mu złoty medal. Pomiędzy 1963 a 1973 rokiem wystąpił w 14 meczach międzypaństwowych, zdobywając 17 pkt w 24 partiach. 
W latach 1972–1976 jako pierwszy Polak w historii wystąpił w finale indywidualnych mistrzostw świata, zajmując V miejsce (za wynik ten otrzymał - również jako pierwszy Polak - tytuł mistrza międzynarodowego w grze korespondencyjnej). Drugi raz w swojej karierze w finałach mistrzostw świata wystąpił w latach 1984–1991. W turnieju tym osiągnął życiowy sukces, zajmując IV miejsce. W 1992 r. otrzymał (jako czwarty Polak w historii) tytuł arcymistrza w szachach korespondencyjnych.
Uważany był za gracza pozycyjnego z szerokim repertuarem debiutowym.

</doc>
<doc id="1224271" url="https://pl.wikipedia.org/wiki?curid=1224271" title="Jerzy Krzysztoń">
Jerzy Krzysztoń



</doc>
<doc id="1224272" url="https://pl.wikipedia.org/wiki?curid=1224272" title="Currports">
Currports

Currports – program służący do wyświetlania aktualnie otwartych portów TCP/IP oraz UDP. Dla każdego portu znajdującego się na liście wyświetla informacje o procesie który go otworzył włączając w to takie informacje jak jego nazwa, dokładna ścieżka dostępu, PID, datę jego utworzenia, nazwę użytkownika który go uruchomił, numery portów lokalnych, zdalnych, nazwę zdalnego hosta oraz wiele innych opcji. Jego wydawcą jest firma Nirsoft. Dostępne są wersje zarówno dla systemów 32 jak i 64 bitowych.
Przykład.
 Proces name: firefox.exe
 Proces id: 1100
 Protocol: TCP
 Local Port: 50200
 Local Address: 127.0.0.1
 Remote Port: 50201
 Remote Address: 127.0.0.1
 State: Established
 Process Path: d:\Program files\mozilla firefox\firefox.exe
 Product Name: Firefox
 File description: Firefox
 File Version: 1.6
 Company: Mozilla Corporation
 Proces Created on: 2007.04.11 12:23:02
 User name: domena\użytkownik
 Added On: 2008.01.31 13:23:07
Wymagania systemowe.
Ta aplikacja działa pod kontrolą systemów: Windows NT, Windows 2000, Windows XP, Windows Server 2003 oraz Windows Vista. Jeśli aplikacja ta ma działać pod systemem Windows NT trzeba zainstalować bibliotekę psapi.dll w katalogu system32.
Możliwe jest użycie tego programu również na starszych wersjach Windows (Windows 98/ME), ale informacje o procesach nie będą wyświetlane dla wszystkich portów. 
Używanie filtrów.
Występują one w wersjach powyżej 1.20. Włącza się je klikając na Opions (Opcje) &gt; Advanced filters (Zaawansowane filtry) lub wciskając F9
 [include | exclude] : [local | remote | both | process] : [tcp | udp | tcpudp] : [IP Range | Ports Range] 
 [włącz | wyklucz] : [lokalny | zdalny | oba | proces] : [tcp | udp | tcpudp] : [Zakres IP | Zakres portów]
Przykłady.
 include:remote:tcp:80
 include:remote:tcp:80
 include:remote:udp:53
 include:remote:tcpudp:192.168.0.1-192.168.0.100
 include:both:tcpudp:53-139
 exclude:both:tcpupd:6881
 include:process:firefox.exe 
Opcje linii komend.
Przykłady.
 cports.exe /filter "include:process:iexplore" /shtml "c:\temp\ports.html"
 cports.exe /filter "include:process:firefox;include:process:iexplore" 
Zamykanie połączeń z poziomu linii komend.
Zaczynając od wersji 1.09, można zamknąć jedno lub więcej połączeń z poziomu linii komend używając parametru /close .
Składnia:
 /close &lt;Local Address&gt; &lt;Local Port&gt; &lt;Remote Address&gt; &lt;Remote Port&gt;
 /close &lt;Adres lokalny&gt; &lt;Port lokalny&gt; &lt;Adres zdalny&gt; &lt;port zdalny&gt;
Dla każdego parametru można użyć "*" aby rozkazać włączyć wszystkie adresy lub porty.
Przykład.
 /close * * 192.168.1.10 80
 /close * * * 80
 /close * * 192.168.20.30 *
 /close * 80 * * 
Tłumaczenie Currports na inne języki.
Program CurrPorts łatwo pozwala się przetłumaczyć na inne języki (standardowy to angielski)
Postępowanie
 cports.exe /savelangfile
 Spowoduje to powstanie pliku o nazwie cports_lng.ini w katalogu który zajmuje CurrPorts.
Licencja.
Program Currports udostępniony jest w licencji freeware

</doc>
<doc id="1224273" url="https://pl.wikipedia.org/wiki?curid=1224273" title="Autostrada A281 (Niemcy)">
Autostrada A281 (Niemcy)

Autostrada A281 (niem. "Bundesautobahn 281 (BAB 281)" także "Autobahn 281 (A281)") – autostrada w Niemczech przebiegająca w całości po terenie Bremy i jest ostatnim fragmentem autostradowej obwodnicy Bremy.
A281 nazywana jest również "Eckverbindung Bremen".

</doc>
<doc id="1224276" url="https://pl.wikipedia.org/wiki?curid=1224276" title="Pszeniec grzebieniasty">
Pszeniec grzebieniasty

Pszeniec grzebieniasty ("Melampyrum cristatum" L.) – gatunek roślin należący do rodziny zarazowatych.
Rozmieszczenie geograficzne.
Występuje w Europie i Azji. W Polsce był uważany za gatunek prawdopodobnie wymarły; występował głównie w dolinach Odry i Wisły. W ostatnich latach potwierdzono jednak wiele stanowisk oraz odkryto nowe.
Biologia i ekologia.
Roślina jednoroczna, pasożytnicza. Rośnie w lasach i zaroślach. Kwitnie od maja do sierpnia. Gatunek charakterystyczny związku "Geranion sanguinei".
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków wymarłych (kategoria zagrożenia Ex). W wydaniu z 2016 roku otrzymała kategorię VU (narażony).
Znajduje się także w Polskiej Czerwonej Księdze Roślin w kategorii VU (narażony). Objęta ścisłą ochroną.

</doc>
<doc id="1224281" url="https://pl.wikipedia.org/wiki?curid=1224281" title="Autostrada A293 (Niemcy)">
Autostrada A293 (Niemcy)

Autostrada A293 (, także ) – autostrada federalna w Niemczech, w Dolnej Saksonii, przebiegająca z północy na południe. Wraz z autostradą federalną A28 tworzy obwodnicę Oldenburga. Łączy autostradę A28 na zachodzie miasta z A29 na węźle "Kreuz Oldenburg-Nord".
A293 znana jest również jako "Stadtautobahn Oldenburg". 

</doc>
<doc id="1224282" url="https://pl.wikipedia.org/wiki?curid=1224282" title="Jan Neel">
Jan Neel

Jan Piotr Neel, fr. "Jean Pierre Néel" (; ur. 18 października 1832 w Soleymieux we Francji, zm. 18 lutego 1862 w Kaiyang, prowincja Kuejczou w Chinach) – misjonarz, męczennik, święty Kościoła katolickiego.
Życiorys.
Jan Neel został członkiem Francuskiego Stowarzyszenia Misji Zagranicznych ("Missions Étrangères de Paris"), święcenia kapłańskie przyjął w 1858. W tym samym roku wysłano go na misje do prowincji Kuejczou w Chinach. Spędził tam rok ucząc się miejscowego języka. Po tym czasie został pasterzem dwudziestu małych parafii w okolicach miasta Guiyang. W 1861 otworzył nową stację misyjną w Kuejczou razem z czwórką współpracowników: Łucją Yi Zhenmei, Janem Zhang Tianshen, Marcinem Wu Xuesheng i Janem Chen Xianheng. Wszyscy oni zostali schwytani 16 lutego 1862. Jan Neel był torturowany i grożono mu śmiercią, jeżeli nie wyprze się swojej wiary. Został ścięty jako pierwszy z ich piątki. Ich głowy zostały powieszone na bramie miasta, jako ostrzeżenie dla chętnych do wyznawania chrześcijaństwa. Jednak w nocy kilku katolików zdjęło je w tajemnicy i pochowało w starym grobowcu biskupa Pai.
Dzień wspomnienia.
Wspomnienie liturgiczne obchodzone jest w dzienną pamiątkę śmierci, jak i 9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Łucją Yi Zhenmei, Janem Zhang Tianshen, Marcinem Wu Xuesheng i Janem Chen Xianheng należy do grupy męczenników z Kuejczou. Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224283" url="https://pl.wikipedia.org/wiki?curid=1224283" title="Marcin Wu Xuesheng">
Marcin Wu Xuesheng

Św. Marcin Wu Xuesheng (chiń. 吳學聖瑪定) (ur. 1817 w Chuchangbo, prowincja Kuejczou w Chinach, zm. 18 lutego 1862 w Kaiyang, prowincja Kuejczou) – święty Kościoła katolickiego, katechista, męczennik.
Życiorys.
Marcin Wu Xuesheng urodził się w katolickiej rodzinie w mieście Chuchangbo w powiecie Qingzhen. Był najmłodszym dzieckiem w rodzinie. Po śmierci rodziców odziedziczył rodzinne gospodarstwo i ożenił się. Po pewnym czasie jego żona zostawiła go i powróciła do domu rodziców. W 1848 biskup Bai Defan namówił go, żeby pomagał księżom w pracy misyjnej. Rozpoczął pracę w Qinzhen i Qianxi, później był w Duyuan, Zuanyi, Pingyue, Wungan i innych miejscach. W 1850 zaczął uczyć się medycyny u lekarza Wang Kaiju, z którym pojechał do Duyun otworzyć klinikę. Został tam oskarżony i aresztowany. Trafił do więzienia, gdzie był bity. Mimo to nie zgodził się na wyrzeczenia wiary. W efekcie został deportowany. W 1856 jadąc przez Zuanyi zatrzymał się w gospodzie, gdzie lekkomyślnie pozostawił na ścianie krzyż. Właściciel gospody poinformował o tym miejscową policję. Marcin Wu został aresztowany i spędził rok w więzieniu. Zwolniony za kaucją pojechał do Tongzi, gdzie pomagał w katechizacji. W 1861 razem z Janem Huang udali się do Kaiyang. Po drodze spotkali ojca Wen Nai’er (Jan Neel) i zostali z nim jako pomocnicy. W tym czasie rozpoczęły się prześladowania chrześcijan. Razem z Janem Zhang Tianshen, Janem Chen Xianheng i ojcem Wen zostali aresztowani. Podczas przesłuchania odmówili wyrzeczenia się wiary. Zostali skazani na śmierć i ścięci. Kilku odważnych wierzących zabrało ich ciała, żeby je pochować w seminarium w Liuchongguan. Ich głowy zostały powieszone na bramie miasta, jako ostrzeżenie dla chętnych do wyznawania chrześcijaństwa. W nocy kilku katolików zdjęło je w tajemnicy i pochowało w starym grobowcu biskupa Pai.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Janem Neel, Łucją Yi Zhenmei, Janem Zhang Tianshen i Janem Chen Xianheng należy do grupy męczenników z Kuejczou. Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224285" url="https://pl.wikipedia.org/wiki?curid=1224285" title="Jan Zhang Tianshen">
Jan Zhang Tianshen

Jan Zhang Tianshen (chiń. 張天申若望) (ur. 1805 w Jiashanlong, prowincja Kuejczou w Chinach, zm. 18 lutego 1862 w Kaiyang, prowincja Kuejczou) – święty Kościoła katolickiego, katechista, męczennik.
Życiorys.
Urodził się w Jiashanlong, przedmieściu Kaiyang, w biednej rodzinie. Już w młodym wieku musiał zarabiać na swoje utrzymanie pracą ciesielską. Jego żona zmarła młodo po urodzeniu trzech dzieci, a on ponownie ożenił się. W drugim małżeństwie miał w sumie 15 dzieci, ale przeżyły tylko dwie córki. Podczas wizyty w Kaiyang spotkał katechistę Tang, który opowiedział mu o wierze chrześcijańskiej. Będąc pod dużym wrażeniem, zdeterminowany przyjąć nową wiarę, poszedł szukać księdza. Po powrocie zabrał z domu wszystkie bożki i spalił je. Nauczał swoją żonę i dzieci wiary chrześcijańskiej. 18 stycznia 1862 został ochrzczony razem ze swoją żoną. W tym samym roku zarządca prowincji Kuejczou rozpoczął prześladowania religijne. Miejscowy sędzia, chcąc się przypodobać zarządcy, wydał rozkaz uwięzienia Jana Zhang Tianshen, Marcina Wu Xuesheng, Jana Chen Xianheng i ojca Jana Neel. Później również aresztowano Łucję Yi Zhenmei. Ponieważ nie wyrzekli się wiary, zostali skazani na śmierć. Jan Zhang został ścięty. Kilku odważnych wierzących zabrało ich ciała, żeby je pochować w seminarium w Liuchongguan. Ich głowy zostały powieszone na bramie miasta, jako ostrzeżenie dla chętnych do wyznawania chrześcijaństwa. W nocy kilku katolików zdjęło je w tajemnicy i pochowało w starym grobowcu biskupa Pai.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Janem Neel, Łucją Yi Zhenmei, Marcinem Wu Xuesheng i Janem Chen Xianheng należy do grupy męczenników z Kuejczou. Zostali oni beatyfikowani 2 maja 1909 przez Piusa X. Kanonizowani w grupie 120 męczenników chińskich 1 października 2000 przez Jana Pawła II.

</doc>
<doc id="1224286" url="https://pl.wikipedia.org/wiki?curid=1224286" title="EM-10 Bielik">
EM-10 Bielik

EM-10 Bielik (wcześniej Iskra II) – polski odrzutowy samolot szkolno-treningowy konstrukcji kompozytowej, zaprojektowany przez Edwarda Margańskiego. Oblot samolotu miał miejsce 4 czerwca 2003 roku. Rozwój samolotu został przerwany na etapie demonstratora technologii i samolot nie wszedł do produkcji seryjnej.
Historia.
Samolot powstał z własnej inicjatywy zespołu inżynierów, na czele z Edwardem Margańskim, jako demonstrator technologii przyszłościowego samolotu szkolno-treningowego w zakresie aerodynamiki i technologii kompozytowej. Oprócz funduszy prywatnych wspólników (2,5 mln zł wyłożył Andrzej Izdebski, udział w projekcie brał też Włodzimierz Mysłowski), projekt uzyskał dotację Komitetu Badań Naukowych w wysokości 2,5 mln zł. Samolot nie miał przenosić uzbrojenia ani systemów zarządzających walką, lecz być latającym symulatorem, symulując użytkowanie różnych rodzajów uzbrojenia i wyposażenia. Opracowany został w całości sposobem projektowania komputerowego i był pierwszym w Polsce samolotem, w którego konstrukcji wykorzystano w tak szerokim zakresie aerodynamikę obliczeniową. Założeniem były niskie koszty eksploatacji, także dzięki stosowaniu instalacji z samolotów cywilnych. Prototyp został oblatany w czerwcu 2003 r. przez Wiesława Cenę.
Budowa.
Kadłub.
Struktura kadłuba z przyczyn zarówno projektowych, jak i produkcyjnych – podzielona na trzy części:
Większość konstrukcji samolotu wykonana jest z kompozytu zbrojonego włóknem węglowym.
Przewidywany dla samolotu był silnik K-15 z samolotu PZL I-22 Iryda, lecz jego pozyskanie nie udało się i samolot został przeprojektowany pod amerykański silnik General Electric CJ610 z samolotu Learjet (wypożyczony).
Układ sterowania.
W podstawowej wersji system sterowania poprzecznego i wzdłużnego mechaniczny – ze wspomaganiem hydraulicznym. W perspektywie planowany jest pośredni system sterowania z zastosowaniem komputera, który będzie symulował charakterystyki pilotażowe różnych samolotów. System zasilania w samolocie jest hydrauliczny, przeznaczony do zasilania podwozia, klap skrzydłowych oraz hamulców aerodynamicznego i hamulca podwozia, jak również wzmacniacza w układzie sterowania.
W podstawowej wersji wojskowej, jak i cywilnej samolot miał być wyposażony w standardowe wyposażenie radionawigacyjne. W wersji rozwiniętej – samolot wyposażony w system symulacyjny.

</doc>
<doc id="1224290" url="https://pl.wikipedia.org/wiki?curid=1224290" title="Rosja Carska">
Rosja Carska



</doc>
<doc id="1224291" url="https://pl.wikipedia.org/wiki?curid=1224291" title="Jan Chen Xianheng">
Jan Chen Xianheng

Św. Jan Chen Xianheng () (ur. 1820 w Chengdu w Chinach, zm. 18 lutego 1862 w Kaiyang, prowincja Kuejczou) – święty Kościoła katolickiego, katechista, męczennik.
Życiorys.
Chen Xianheng urodził się w Chengdu, prowincja Syczuan. Jego rodzice wcześnie umarli, przez co żył w biedzie i musiał ciężko pracować na życie. Miał siostrę, która poślubiła urzędnika feudalnego, z którym miała córkę. Przeniósł on rodzinę do Guiyang, ale wkrótce zmarł pozostawiając żonę i dziecko bez środków do życia. Nie chciała ponownie wyjść za mąż. Jan Chen miał ok. 30 lat, gdy udał się do Guiyang i otworzył mały sklep, żeby zarobić na życie. Poznał tam kilku katolików, których przykład spowodował jego nawrócenie. Ojciec Simon Mei chciał żeby został pomocnikiem brata Łucji Yi Zhenmei w jego klinice. W tym czasie Jan Chen uczył się pediatrii i kopiował medyczne książki. Później został wysłany na wieś, żeby opiekować się chorymi dziećmi. Po powrocie biskup Hu wysłał go do pomocy ojcu Wen Nai’er (Jan Neel).
Po rozpoczęciu prześladowań został uwięziony, nie udało się skłonić go do wyrzeczenia wiary. 18 lutego został ścięty. Kilku odważnych wierzących zabrało ich ciała, żeby je pochować w seminarium w Liuchongguan. Ich głowy zostały powieszone na bramie miasta, jako ostrzeżenie dla chętnych do wyznawania chrześcijaństwa. W nocy kilku katolików zdjęło je w tajemnicy i pochowało w starym grobowcu biskupa Pai.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Janem Neel, Łucją Yi Zhenmei, Marcinem Wu Xuesheng i Janem Zhang Tianshen należy do grupy męczenników z Kuejczou. Zostali oni beatyfikowani 2 maja 1909 r. przez Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224292" url="https://pl.wikipedia.org/wiki?curid=1224292" title="Wiesław Pyda">
Wiesław Pyda

Wiesław Pyda (ur. 30 marca 1930 w Łodzi, zm. 15 listopada 2006) – polski scenarzysta oraz operator filmowy.

</doc>
<doc id="1224293" url="https://pl.wikipedia.org/wiki?curid=1224293" title="Chopin. Pragnienie miłości">
Chopin. Pragnienie miłości

Chopin. Pragnienie miłości – polski dramat biograficzny z 2002 roku w reżyserii Jerzego Antczaka o losach miłości Fryderyka Chopina do francuskiej pisarki George Sand oraz skomplikowanych relacjach między parą zakochanych a jej dziećmi. Premiera odbyła się 1 marca 2002 w Warszawie.
Jerzy Antczak nakręcił jednocześnie dwie wersje filmu, polską trwającą 123 min. i angielską zatytułowaną "Chopin. Desire for Love", która trwa 118 min. (zawiera o kilka scen mniej niż wersja polska) i była pokazywana w ponad 40 krajach świata. Film ukazał się na DVD m.in. w Stanach Zjednoczonych, Kanadzie, Rosji, Norwegii, Szwecji, Danii, Portugalii, Słowenii, Grecji, Ukrainie.
Inne informacje.
W jednej ze scen Fryderyk Chopin mówi do Alberta Grzymały, że jego ojciec zmarł 17 maja. W rzeczywistości ojciec Chopina, Mikołaj, zmarł 3 maja.
Partie fortepianu do filmu nagrał Janusz Olejniczak, a Piotr Adamczyk i dubler jego dłoni - Paweł Mazurkiewicz, w trakcie kręcenia filmu, grali je na tzw. suchej klawiaturze, która nie wydaje dźwięków. Fragment Preludium deszczowego, na rozstrojonym fortepianie, gra Piotr Adamczyk.
Filmowe postacie Danuty Stenki i Piotra Adamczyka w trakcie kręcenia filmu posadziły platanowiec w ogrodzie Pałacu Zamoyskich w Kozłówce, który rośnie tam do dziś i nosi imię "Fryderyk".

</doc>
<doc id="1224295" url="https://pl.wikipedia.org/wiki?curid=1224295" title="Zapalenie ucha">
Zapalenie ucha

Zapalenie ucha (łac. "otitis") – ogólne określenie na różne stany zapalne ucha. W zależności od zajętej części anatomicznej ucha wyróżnia się:
Objawy chorób ucha to m.in: otalgia, wycieki, niedosłuch, szumy uszne, zawroty głowy.

</doc>
<doc id="1224297" url="https://pl.wikipedia.org/wiki?curid=1224297" title="Łucja Yi Zhenmei">
Łucja Yi Zhenmei

Św. Łucja Yi Zhenmei () (ur. 17 stycznia 1815 w Mianyang, prowincja Syczuan, w Chinach, zm. 19 lutego 1862 w Kaiyang, prowincja Kuejczou) – święta Kościoła katolickiego, katechistka, męczennica.
Życiorys.
Łucja Yi Zhenmei urodziła się w katolickiej rodzinie jako najmłodsze dziecko. Spędzała wiele godzin na modlitwie. Jej matka uczyła ją prząść. Po śmierci ojca mieszkała z matką i bratem, spędzając wolny czas na nauczaniu wiary dzieci z sąsiedztwa. Kiedy po 4 latach jej brat przeprowadził się do Chongqing, żeby tam praktykować medycynę, przeprowadziła się razem z nim i matką. Na prośbę miejscowego księdza pomagała nauczać kobiety w parafii. Odmówiła przyjęcia propnowanej za to zapłaty. Po kilku latach jej brat przeprowadził się do Guiyang. Udała się tam z nim pełna entuzjazmu dla pracy misyjnej. Dla własnego bezpieczeństwa postanowiła zatrzymać się w konwencie. Jednak wkrótce problemy zdrowotne zmusiły ją do powrotu do domu. W 1861 biskup Hu poprosił ją, by ponownie nauczała w konwencie. Podjęła tę pracę pomimo sprzeciwu krewnych. W 1862 udała się razem z ojcem Wen Nai’er (Jan Neel) do Jiashanlong, żeby otworzyć misję. Właśnie wtedy zarządca prowincji Kuejczou, Tian Xingshu, zaczął prześladować katolików, co popierał miejscowy sędzia. W wyniku tego Jan Zhang Tianshen, Marcin Wu Xuesheng, Jan Chen Xianheng i ojciec Jan Neel zostali aresztowani i skazani na śmierć bez formalnego procesu. 18 lutego w dniu egzekucji spotkali ją na drodze. Została również uwięziona i ponieważ odmówiła wyrzeczenia się wiary skazana na śmierć następnego dnia. Ścięto ją w południe.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Razem z Janem Neel, Jan Chen Xianheng, Marcinem Wu Xuesheng i Janem Zhang Tianshen należy do grupy męczenników z Kuejczou. Zostali oni beatyfikowani 2 maja 1909 r. przez papieża Piusa X. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224300" url="https://pl.wikipedia.org/wiki?curid=1224300" title="Agnieszka von Waiblingen">
Agnieszka von Waiblingen

Agnieszka von Waiblingen (ur. koniec 1072; zm. 24 września 1143 w Klosterneuburgu) – księżna Szwabii i margrabina Austrii.
Życiorys.
Agnieszka była drugą córką cesarza Henryka IV i Berty Sabaudzkiej. Jej bratem był cesarz Henryk V.
Małżeństwo z Fryderykiem I Szwabskim.
24 marca 1079 w Ratyzbonie została przez ojca zaręczona z księciem Fryderykiem I z dynastii Hohenstaufów. Była to nagroda za jego „wierną służbę”. Małżeństwo zostało zawarte w 1086 i umożliwiło późniejsze starania Staufów o koronę niemiecką.
Fryderyk szwabski i Agnieszka mieli jedenaścioro dzieci
Małżeństwo z Leopoldem III Świętym.
Po śmierci Fryderyka w 1105 Agnieszka poślubiłą w 1106 margrabiego Leopolda III Świętego. Małżeństwo zapośredniczył jej brat Henryk V chcąc wynagrodzić przyszłego zięcia za pomoc przeciw ojcu cesarzowi Henrykowi IV.
Leopold i Agnieszka mieli dziesięcioro dzieci:
Agnieszka von Waiblingen została pochowana wraz ze swoim drugim mężem w klasztorze w Klosterneuburgu.

</doc>
<doc id="1224302" url="https://pl.wikipedia.org/wiki?curid=1224302" title="Zapalenia ucha">
Zapalenia ucha



</doc>
<doc id="1224308" url="https://pl.wikipedia.org/wiki?curid=1224308" title="Zespół Felty">
Zespół Felty



</doc>
<doc id="1224319" url="https://pl.wikipedia.org/wiki?curid=1224319" title="Grzegorz Grassi">
Grzegorz Grassi

Grzegorz Grassi, włos. Gregorio Maria Grassi (; ur. 13 grudnia 1833 w Castellazzo Bormida we Włoszech, zm. 9 lipca 1900 w Taiyuan, prowincja Shanxi w Chinach) – święty Kościoła katolickiego, włoski franciszkanin obserwant, misjonarz, biskup i męczennik, wikariusz apostolski Północnego Shanxi.
Życiorys.
Grzegorz miał ośmioro rodzeństwa. Został ochrzczony imieniem Peirluigi. 2 listopada 1848 r. wstąpił do zakonu franciszkanów obserwantów w Montiano i przyjął imię Gregorius. 17 sierpnia 1856 r. został wyświęcony na kapłana. W 1860 r. udał się na misje do Chin. Został wysłany do prowincji Shanxi i spędził wiele lat w obszarze Tianjin. Po przeniesieniu do Taiyuan został przełożonym misji, dyrektorem sierocińca i kierownikiem chóru w seminarium. 28 stycznia 1876 r. został biskupem koadiutorem wikariatu apostolskiego Shanxi. Powiększył istniejący sierociniec i wybudował kolejne.
Podczas powstania bokserów doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami ze zgromadzenia Franciszkanek Misjonarek Maryi, 7 seminarzystami, 10 świeckimi pomocnikami misji i kilkoma chińskimi wdowami. Aresztowano również protestanckich duchownych razem z ich rodzinami. Biskup Grassi został stracony z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Beatyfikacja i kanonizacja.
Został beatyfikowany 24 listopada 1946 r. przez Piusa XII w grupie "Grzegorz Grassi i 28 Towarzyszy". Kanonizowany w grupie 120 męczenników chińskich 1 października 2000 r. przez Jana Pawła II.
Dzień obchodów.
Wspomnienie liturgiczne w Kościele katolickim obchodzone jest 8 lipca w grupie 120 męczenników chińskich.

</doc>
<doc id="1224321" url="https://pl.wikipedia.org/wiki?curid=1224321" title="Secret Treaties">
Secret Treaties

Secret Treaties – trzeci album studyjny rockowej grupy Blue Öyster Cult wydany w 1974 roku. W 1992 roku uzyskała status złotej płyty, a w 2001 roku ponownie wydana (edycja CD) z 5 dodatkowymi utworami. Nagrania dotarły do 53. miejsca listy Billboard 200 w USA.

</doc>
<doc id="1224325" url="https://pl.wikipedia.org/wiki?curid=1224325" title="Drugi okręg wyborczy w Maryland">
Drugi okręg wyborczy w Maryland

Drugi okręg wyborczy w Maryland co dwa lata wybiera swojego przedstawiciela do Izby Reprezentantów Stanów Zjednoczonych. W 2008 roku w skład okręgu wchodzą części hrabstw Anne Arundel, Baltimore i Harford, oraz część miasta Baltimore. Przedstawicielem okręgu w 110. Kongresie Stanów Zjednoczonych jest demokrata, Charles Albert Ruppersberger III.

</doc>
<doc id="1224329" url="https://pl.wikipedia.org/wiki?curid=1224329" title="Stade Mohamed V">
Stade Mohamed V

Stade Mohamed V (arab. مركب محمد الخامس) – marokański stadion narodowy. Położony jest w mieście Casablanca. Na co dzień gra tu Raja Casablanca i Wydad Casablanca. Stadion może pomieścić 80 000 widzów. Został wybudowany w 1955 a wyremontowany w 1999 roku. Stadion był jedną z aren Pucharu Narodów Afryki w 1988 roku. Odbył się na nim m.in. finał tej imprezy.

</doc>
<doc id="1224331" url="https://pl.wikipedia.org/wiki?curid=1224331" title="James Guillaume">
James Guillaume

James Guillaume (ur. 16 lutego 1844, zm. 20 listopada 1916 r.) – działacz szwajcarskiego i francuskiego ruchu anarchistycznego; członek Rady Generalnej I Międzynarodówki; współtwórca anarchistycznej Federacji Jurajskiej.
Życiorys.
Guillaume ukończył studia w Zurychu i początkowo pracował jako nauczyciel gimnazjalny. W 1865 r. współuczestniczył w zakładaniu szwajcarskiej sekcji I Międzynarodówki. Od 1868 r. współpracował z Michałem Bakuninem. W 1870 r. brał udział w tworzeniu Federacji Jurajskiej (przez pewien okres szwajcarskiej sekcji Międzynarodówki), w której był jednym z najaktywniejszych działaczy. Był redaktorem organu prasowego Federacji "Bulletin de la Fédération Jurasienne" (wydawanego w latach 1872-1878 w Sonviller, La Chaux-de-Fonds i Le Locle). Skomponował również muzykę do "La Jurasienne", hymnu Federacji.
Był redaktorem czasopism anarchistycznych "Le Progrés" (Le Locle 1868-1870) i "La Solidarité" (Neuchâtel-Genewa 1870-1871).
W 1872 r. został wraz z Bakuninem usunięty z Rady Generalnej Międzynarodówki; po rozłamie w tej organizacji był autorem strategicznych koncepcji jej anarchistycznego skrzydła (tzw. "Międzynarodówki antyautorytarnej), sformułowanych w tekście "Idées sur l'organisation sociale" ("Myśli o organizacji społecznej").
W maju 1878 r. wycofał się z ruchu anarchistycznego i wyjechał do Paryża, gdzie m.in. współpracował z Ferdinandem Buissonem w publikacji Encyklopedii Edukacji, wydawał książki pedagogiczne i beletrystyczne.
Włączył się ponownie w działalność anarchistyczną pod koniec XIX wieku, kiedy w ruchu anarchistycznym dominował już anarchosyndykalizm. Redagował anarchosyndykalistyczne czasopismo "La Bataille Syndicaliste". W latach 1907-1913 wydał 4 tomy dzieł Bakunina (II-VI), tłumaczył także książki syndykalistyczne oraz działał w ruchu Uniwersytetów Ludowych.

</doc>
<doc id="1224334" url="https://pl.wikipedia.org/wiki?curid=1224334" title="Zespół Hurlera">
Zespół Hurlera



</doc>
<doc id="1224336" url="https://pl.wikipedia.org/wiki?curid=1224336" title="Zespół pierścieniowego chromosomu 18">
Zespół pierścieniowego chromosomu 18

Zespół pierścieniowego chromosomu 18 (ang. Ring chromosome 18 syndrome, r(18) syndrome) – zespół wad wrodzonych spowodowany obecnością we wszystkich komórkach somatycznych organizmu (lub ich części - mozaicyzm) chromosomu pierścieniowego z utratą fragmentów chromosomów 18p i 18q.
Objawy i przebieg.
Na fenotyp zespołu r(18) mogą składać się:

</doc>
<doc id="1224339" url="https://pl.wikipedia.org/wiki?curid=1224339" title="Bitwa pod Curupayty">
Bitwa pod Curupayty

Bitwa pod Curupayty – starcie zbrojne, które miało miejsce podczas wojny koalicji z Paragwajem.
Przebieg walk.
Rankiem 22 września 1866 roku połączone siły Brazylii, Argentyny oraz Urugwaju zaatakowały ufortyfikowane paragwajskie okopy. Paragwajczycy dowodzeni przez José E. Díaza posiadali 5 000 żołnierzy oraz 49 dział, częściowo niewidocznych dla atakujących. Marynarka brazylijska dała wsparcie artyleryjskie 20 000 atakujących żołnierzy koalicji pod wodzą głównego wodza koalicji Bartolomé Mitre, lecz z powodu znacznej odległości okrętów od pozycji paragwajskich zniszczenia i straty po stronie przeciwnika były znikome. Dobrze okopani żołnierze paragwajscy bez problemu dziesiątkowali atakujące wprost na działa i karabiny siły koalicyjne, łamiąc każdy ich atak. Widząc zaistniałą sytuację, Mitre był zmuszony wykonać odwrót. Paragwajczycy zwyciężyli.
Po bitwie.
Straty koalicyjne wyniosły 4 000 zabitych, podczas kiedy Paragwajczycy stracili zaledwie 92 żołnierzy. Bitwa pod Curupayty była największym zwycięstwem armii paragwajskiej w tej wojnie. Jednakże brak zdecydowania ze strony głównodowodzącego wojskami paragwajskimi Francisco Solano Lópeza doprowadziła do zaprzepaszczenia okazji do decydującego zwycięstwa w całej wojnie. Przez to bitwa się stała jedynie tymczasowym sukcesem, który już się później nie powtórzył. Toczące się aż do 1870 roku walki doprowadziły niemal do całkowitej eksterminacji narodu paragwajskiego.

</doc>
<doc id="1224340" url="https://pl.wikipedia.org/wiki?curid=1224340" title="Franciszek Fogolla">
Franciszek Fogolla

Św. Francesco Fogolla (; ur. 4 października 1839 w Montereggio di Mulazzo we Włoszech, zm. 9 lipca 1900 w Taiyuan, prowincja Shanxi w Chinach) – święty Kościoła katolickiego, włoski franciszkanin obserwant, misjonarz, biskup, męczennik.
Życiorys.
Jego rodzicami byli Gioacchion i Elisabetta Ferrari. W 1858 r. przyjął habit franciszkański. Święcenia kapłańskie przyjął 19 września 1863 r. w Parmie. 13 grudnia 1866 r. udał się na misje do Chin. 24 sierpnia 1898 r. został mianowany biskupem koadiutorem apostolskiego wikariatu Północnego Shanxi. W 1898 r. udał się do Turynu na Międzynarodową Wystawę Chińskiej Kultury i Sztuki. Następnie podróżował przez Francję, Belgię i Anglię z czterema chińskimi seminarzystami (m.in. Patryk Dong Bodi, i Jan Wang Rui), dzięki czemu pozyskał środki potrzebne dla misji. Do Taiyuan razem z nim udało się dziewięciu młodych księży i siedem zakonnic ze zgromadzenia Franciszkanek Misjonarek Maryi.
Wkrótce po ich powrocie podczas powstania bokserów doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Fogolla został aresztowany razem z 2 innymi biskupami (Grzegorz Grassi, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma chińskimi wdowami. Aresztowano również protestanckich duchownych razem z ich rodzinami. Biskup Fogolla został stracony z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224341" url="https://pl.wikipedia.org/wiki?curid=1224341" title="Luigi Pieroni">
Luigi Pieroni

Luigi Pieroni (ur. 8 września 1980 w Liège) – belgijski piłkarz występujący na pozycji napastnika.
Kariera klubowa.
Luigi Pieroni zawodową karierę rozpoczął w klubie ze swojego rodzinnego miasta – Standardzie Liège. Tam jednak w pierwszej drużynie nie rozegrał ani jednego meczu i przeniósł się do RFC Liège. W tym zespole wystąpił aż w 104 spotkaniach, w których 30 razy wpisał się na listę strzelców.
Dobra gra w barwach tego klubu sprawiła, że Pieronim zainteresował się pierwszoligowy Excelsior Mouscron, z którym Belg podpisał kontrakt w 2003. Już w pierwszym sezonie w nowym zespole Pieroni w 30 meczach strzelił 28 goli i został królem strzelców ligowych rozgrywek. Dobra dyspozycja została zauważona przez wiele zagranicznych klubów. Ostatecznie snajper Mouscron przeniósł się do Francji, gdzie został graczem AJ Auxerre. Rozegrał tam 75 spotkań i zaliczył 20 trafień, po czym został sprzedany do FC Nantes. W ekipie „Kanarków” Belg miał już gorszą skuteczność, bowiem w 14 ligowych pojedynkach tylko 1 raz udało mu się wpisać na listę strzelców.
Następnie Pieroni został wypożyczony do RC Lens, jednak tam także nie spełnił pokładanych w nim nadziei. W styczniu 2008 na tej samej zasadzie przeszedł do Anderlechtu, a następnie podpisał kontrakt z Valenciennes FC. W jego barwach zadebiutował 9 sierpnia 2008 w wygranym 1:0 ligowym meczu przeciwko AS Saint-Étienne, natomiast pierwszego gola zdobył 23 sierpnia w zwycięskim 3:1 spotkaniu z FC Lorient.
Na początku 2010 Pieroni powrócił do Belgii podpisując kontrakt z KAA Gent. Latem 2010 wrócił do Standardu. Następnie grał we francuskim Arles-Avignon, gdzie w 2013 roku zakończył karierę.
Kariera reprezentacyjna.
W reprezentacji Belgii Pieroni zadebiutował 18 lutego 2004 w pojedynku przeciwko Francji. Łącznie w drużynie narodowej wystąpił w 25 spotkaniach i strzelił 2 gole.

</doc>
<doc id="1224347" url="https://pl.wikipedia.org/wiki?curid=1224347" title="Pelikan mały">
Pelikan mały

Pelikan mały ("Pelecanus rufescens") – gatunek dużego ptaka wodnego z rodziny pelikanów (Pelecanidae). Nie wyróżnia się podgatunków.

</doc>
<doc id="1224350" url="https://pl.wikipedia.org/wiki?curid=1224350" title="Współczynnik przenikania ciepła">
Współczynnik przenikania ciepła

Współczynnik przenikania ciepła (symbol: "U" lub "k") – współczynnik określający przenikanie ciepła przez przegrody termiczne. Współczynnik dla powierzchni płaskiej określa ilość ciepła przenikającego przez przegrodę o jednostkowym polu powierzchni, gdy panuje między powierzchniami różnica temperatur równa jednostce temperatury. Im mniejszy jest współczynnik, tym lepsza izolacyjność cieplna przegrody.
Wzór.
Ciepło przepływające przez przegrodę określa wzór:
Z tego wynika:
gdzie:
Związek z innymi parametrami.
O ile współczynnik przewodzenia ciepła jest cechą materiału, to współczynnik przenikania ciepła charakteryzuje konkretną przegrodę (na przykład ścianę). Dla przegrody jednorodnej zależność między tymi współczynnikami wyraża się wzorem
gdzie: formula_8 – przewodność cieplna; formula_9 – grubość przegrody.
Współczynnik przenikania ciepła jest odwrotnością współczynnika oporu cieplnego:
gdzie: formula_11 – współczynnik oporu cieplnego [m2·K/W].
Przegrody warstwowe.
Jeżeli przegroda złożona jest z kilku warstw o różnych przewodnościach, współczynnik przenikania oblicza się, ustalając najpierw sumaryczny opór cieplny
gdzie: formula_13 – liczba warstw; formula_14 – numer warstwy.
Odwrotność tego oporu jest szukanym współczynnikiem przenikania.
Współczynnik przenikania ciepła w polskich przepisach.
Wartość współczynnika U dla przegród budowlanych zależy od rodzaju przegrody i temperatury wewnętrznej pomieszczenia. Kolejne rozporządzenia zmniejszają wartość współczynnika przenikania ciepła jakie muszą spełniać przegrody budowlane. Dla ścian zewnętrznych budynków mieszkalnych współczynnik przenikania ciepła nie powinien być większy niż 0,23 W·m−2·K−1, niezależnie od rodzaju ściany zewnętrznej (do roku 2017 dla ścian innych niż wielowarstwowe wymagane było "U" poniżej 0,25 W·m−2·K−1). Dla dachów wartość formula_3 nie powinna być większa niż 0,18 W·m−2·K−1 (do 31.12.2016 poniżej 0,2 W·m−2·K−1).
Od 31 grudnia 2020 r. współczynnik przenikania ciepła dla pomieszczeń, w których temperatura obliczeniowa jest większa bądź równa 16 °C, nie może być większy niż:

</doc>
<doc id="1224351" url="https://pl.wikipedia.org/wiki?curid=1224351" title="Peter-Paul Heinemann">
Peter-Paul Heinemann

Peter-Paul Heinemann (ur. 9 października 1931 w Kolonii, zm. 23 lutego 2003 w Fellingsbro) – szwedzki lekarz i naukowiec.
W latach 60. XX wieku Heinemann zastosował termin „mobbing” do opisania wrogich zachowań dzieci w szkołach.
W 1972 roku pokazała się na rynku pierwsza książka na temat mobbingu omawiająca sprawy przemocy grupowej wśród dzieci.

</doc>
<doc id="1224352" url="https://pl.wikipedia.org/wiki?curid=1224352" title="Zasada zachowania masy">
Zasada zachowania masy



</doc>
<doc id="1224353" url="https://pl.wikipedia.org/wiki?curid=1224353" title="Puchar Europy Mistrzów Klubowych">
Puchar Europy Mistrzów Klubowych



</doc>
<doc id="1224354" url="https://pl.wikipedia.org/wiki?curid=1224354" title="Eliasz Facchini">
Eliasz Facchini

Św. Elia Facchini (; ur. 2 lipca 1839 r. w Reno Centese, prowincja Ferrara we Włoszech – zm. 9 lipca 1900 r. w Taiyuan, prowincja Shanxi w Chinach) – święty Kościoła katolickiego, włoski franciszkanin obserwant, misjonarz, biskup, męczennik.
Życiorys.
Był trzecim i ostatnim dzieckiem Francesco i Marianna Guaraldi. Wstąpił do nowicjatu franciszkanów. W 1858 r. przeszedł na przygotowanie do misji w Rzymie. 18 grudnia 1864 r. przyjął święcenia kapłańskie. Został wysłany na misje do Chin. W kwietniu 1868 r. przybył do Taiyuan. Wkrótce został kierownikiem seminarium duchownego w Taiyuan, gdzie uczył literatury i teologii. Opracował duży słownik łacińsko-chiński. Został sekretarzem biskupa Moccagatta. Uczestniczył w dwóch lokalnych synodach wikariatu w 1880 i 1885 r. 28 stycznia 1876 r. został koadiutorem wikariatu apostolskiego Shanxi. W 1893 r. został przełożonym i mistrzem nowicjatu w klasztorze franciszkanów założonym przez ojca Grassi.
Podczas powstania bokserów doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Facchini został aresztowany razem z 2 innymi biskupami (Grzegorz Grassi, Franciszek Fogolla), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma chińskimi wdowami. Aresztowano również protestanckich duchownych razem z ich rodzinami. Biskup Facchini został stracony z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 24 listopada 1946 r. przez Piusa XII w grupie Grzegorza Grassiego i 28 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224355" url="https://pl.wikipedia.org/wiki?curid=1224355" title="Dogania subplana">
Dogania subplana



</doc>
<doc id="1224356" url="https://pl.wikipedia.org/wiki?curid=1224356" title="Perłówka siedmiogrodzka">
Perłówka siedmiogrodzka

Perłówka siedmiogrodzka ("Melica transsilvanica" Schur) – gatunek rośliny wieloletniej należący do rodziny wiechlinowatych.
Rozmieszczenie geograficzne.
Występuje w Europie i Azji. W Polsce jest gatunkiem rzadkim; rośnie tylko na Wyżynie Krakowsko-Częstochowskiej i w Karpatach.
Biologia i ekologia.
Bylina, hemikryptofit. Rośnie na zboczach, skałach i w widnych lasach. Kwitnie w czerwcu i lipcu. Gatunek charakterystyczny muraw kserotermicznych ze związku "Seslerio-Festucion duriusculae".
Zagrożenia i ochrona.
Roślina objęta ścisłą ochroną w Polsce. Umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię NT (bliski zagrożenia).

</doc>
<doc id="1224357" url="https://pl.wikipedia.org/wiki?curid=1224357" title="Pelecanus rufescens">
Pelecanus rufescens



</doc>
<doc id="1224359" url="https://pl.wikipedia.org/wiki?curid=1224359" title="Łuszczak indygo">
Łuszczak indygo



</doc>
<doc id="1224362" url="https://pl.wikipedia.org/wiki?curid=1224362" title="Teodoryk Balat">
Teodoryk Balat

Św. Teodoryk Balat (; ur. 28 października 1858 w Saint-Martin-du-Taur, Tarn, zm. 9 lipca 1900 w Taiyuan, prowincja Shanxi) – święty Kościoła katolickiego, franciszkanin obserwant, kapłan, misjonarz, męczennik.
Życiorys.
Jego rodzicami byli Giovanni Francesco i Rosa Taillefer. W wieku 11 lat rozpoczął naukę w niższym seminarium duchownym. Został tercjarzem franciszkańskim. Następnie wstąpił do wyższego seminarium duchownego w Albi. W 1880 r. wstąpił do zakonu franciszkanów. Na misje do Chin przybył w październiku 1884 r. Biskup Grzegorz Grassi powierzył mu funkcję nauczyciela w niższym seminarium, został również mistrzem nowicjatu, kapelanem sióstr Franciszkanek Misjonarek Maryi i kapelanem sierocińca. Podczas powstania bokserów doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia aresztowano 3 biskupów (Grzegorz Grassi, Franciszek Fogolla, Eliasz Facchini), 3 księży, 7 zakonnic, 7 seminarzystów, 10 świeckich pomocników misji i kilka chińskich wdów. Wśród zatrzymanych był Teodoryk Balat. Aresztowano również protestanckich duchownych razem z ich rodzinami. Ojciec Balat został stracony na rozkaz gubernatora Shanxi po udzieleniu siostrom błogosławieństwa 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień obchodów.
Wspomnienie liturgiczne św. Teodoryka obchodzone jest 9 lipca, w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 24 listopada 1946 r. przez papieża Piusa XII w grupie "Grzegorza Grassi i 28 Towarzyszy". Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224363" url="https://pl.wikipedia.org/wiki?curid=1224363" title="Proptosis">
Proptosis



</doc>
<doc id="1224365" url="https://pl.wikipedia.org/wiki?curid=1224365" title="Giuseppe Fanelli">
Giuseppe Fanelli

Giuseppe Fanelli (ur. 13 października 1827 w Neapolu, zm. 5 stycznia 1877 tamże) – włoski inżynier i architekt, uczestnik Wiosny Ludów, w 1861 deputowany do parlamentu, działacz I Międzynarodówki, w której był zwolennikiem Michała Bakunina i anarchokolektywizmu.
W 1868 jako wysłannik Międzynarodówki zainicjował powstanie jej hiszpańskich sekcji (w Madrycie i Barcelonie), które jednocześnie zapoczątkowały hiszpański ruch anarchistyczny.

</doc>
<doc id="1224366" url="https://pl.wikipedia.org/wiki?curid=1224366" title="Siła przypływowa">
Siła przypływowa



</doc>
<doc id="1224368" url="https://pl.wikipedia.org/wiki?curid=1224368" title="Passerina cyanea">
Passerina cyanea



</doc>
<doc id="1224371" url="https://pl.wikipedia.org/wiki?curid=1224371" title="Cyclarhis gujanensis">
Cyclarhis gujanensis



</doc>
<doc id="1224374" url="https://pl.wikipedia.org/wiki?curid=1224374" title="Andre Bauer">
Andre Bauer

Andre Bauer (ur. 24 listopada 1866 w Guebwiller – zm. 9 lipca 1900 w Taiyuan) – francuski zakonnik, franciszkanin obserwant, misjonarz, męczennik, święty Kościoła katolickiego.
Życiorys.
Jego rodzicami byli Luca i Lucia Moser. Został tercjarzem franciszkańskim, a w wieku 20 lat został oblatem w Anglii. Po powrocie do Francji służył przez 3 lata w oddziale kirasjerów. Następnie powrócił do klasztoru. W 1898 r. biskup Franciszek Fogolla przybył z Chin do Turynu na Międzynarodową Wystawę Chińskiej Kultury i Sztuki, a następnie podróżował przez Francję, Belgię i Anglię z czterema chińskimi seminarzystami, dzięki czemu pozyskał środki potrzebne dla misji. Do Taiyuan razem z nim udało się dziewięciu młodych księży i siedem zakonnic ze zgromadzenia Franciszkanek Misjonarek Maryi. Do nich przyłączył się również brat Bauer i 4 maja 1899 r. przybył do Taiyuan w Chinach.
Wkrótce potem podczas powstania bokserów doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Fogolla został aresztowany razem z 2 innymi biskupami (Grzegorz Grassi, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma chińskimi wdowami. Aresztowano również protestanckich duchownych razem z ich rodzinami. Wśród aresztowanych był brat Bauer. Został stracony z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 24 listopada 1946 r. przez papieża Piusa XII w grupie "Grzegorza Grassi i 28 Towarzyszy". Kanonizowany w grupie 120 męczenników chińskich 1 października 2000 r. przez papieża Jana Pawła II.

</doc>
<doc id="1224376" url="https://pl.wikipedia.org/wiki?curid=1224376" title="Pałacyk Michlera w Warszawie">
Pałacyk Michlera w Warszawie

Pałacyk Michlera, znany także jako pałacyk Michla – dwukondygnacyjny budynek mieszkalny w stylu neosecesyjnym, który znajdował się w Warszawie przy ul. Wolskiej 40. 
Budynek został zniszczony podczas II wojny światowej. W jego miejscu w 2007, z inicjatywy m.in. Janusza Brochwicza-Lewińskiego, odsłonięto pomnik obrońców pałacyku Michla podczas powstania warszawskiego. Jego obronę upamiętnił por. Józef Szczepański (ps. Ziutek) piosenką pod tytułem "Pałacyk Michla".
Historia.
Kupiec Karol Michler kupił posesję przy ulicy Wolskiej 40 przy końcu XIX wieku. Za posesją Zakłady Zbożowe „Karol Michler i Spółka” postawiły młyn parowy, makaroniarnię, krochmalnię i piekarnię; od frontu ulicy natomiast Michler postawił kamienicę przypominającą swym wyglądem secesyjny pałacyk.
II wojna światowa.
Na początku powstania warszawskiego było to miejsce ciężkich walk obronnych Batalionu Parasol.
Dowódca obrony Pałacyku, Janusz Brochwicz-Lewiński „Gryf” wspominał, że 2 sierpnia wracając z ataku na ubezpieczalnię przy ulicy Działdowskiej zorientował się, iż masywny budynek z żelazną bramą idealnie nadawał się do przeprowadzenia zasadzki na Niemców, którzy by rozbić barykadę na ulicy Wolskiej, musieliby przejść tuż obok niego. Dlatego „Gryf” zaproponował dowódcy batalionu Parasol, kapitanowi Adamowi Borysowi, obsadzenie budynku.
3 sierpnia obsadzono więc pałacyk wraz z sąsiednimi budynkami. Znajdowało się tam 17 żołnierzy uzbrojonych w 1 MG-42, 3 MP-40, 1 pistolet maszynowy Błyskawica, 3 karabiny, kilka pistoletów oraz dużą liczbę granatów.
4 sierpnia Niemcy atakowali ulicę Wolską, jednakże natarcie zostało powstrzymane na wysokości ulicy Syreny i walk o budynek nie było. Przy Wolskiej 26 saperzy ustawili zaporę przeciwczołgową złożoną z niewypałów niemieckich bomb lotniczych. Atakująca niemiecka ciężarówka została ostrzelana i zawróciła przy barykadzie. Po krótkiej wymianie ognia powstańcy zranili esesmana, który został wzięty do niewoli. Wieczorem załoga została wzmocniona, jej wyposażenie powiększyło się m.in. o erkaem.
Rankiem 5 sierpnia przesunięto do obrony budynku pluton "Narocz" oraz wzmocniono uzbrojenie załogi miotaczem płomieni. Między godziną 6 a 7 Niemcy przeprowadzili próbę ataku na barykadę na ulicy Wolskiej, dostając się w przygotowaną zasadzkę i ponosząc bardzo ciężkie straty. Powstańcy, którzy próbowali zebrać broń po zabitych, zostali ostrzelani przez czołgi Panther. O godzinie 8 nastąpił drugi atak. Jedną stroną ulicy posuwała się kolumna żołnierzy, po drugiej stronie posuwał się czołg Panther. Pomimo początkowych sukcesów (bardzo silny ogień praktycznie uniemożliwiał ostrzeliwanie z pomieszczeń od strony ulicy) i prób wejścia do budynków atak zakończył się niepowodzeniem. Grupa powstańców dowodzonych przez „Gryfa” znajdująca się w okolicy bramy młyna – martwej strefie karabinu maszynowego czołgu – zastrzeliła kilku esesmanów. To, w połączeniu z celnie rzuconym za czołg granatem, spowodowało panikę wśród żołnierzy niemieckich i odwrót.
Około godziny 10 nastąpiło trzecie natarcie. Grupa żołnierzy była wspierana dwoma czołgami. Jeden z nich ostrzeliwał pałacyk, drugi ustawił się gotowy do wyważania bramy. Esesmani wrzucali granaty do środka budynku. Atak został ponownie odparty, jeden z czołgów trafiony granatem zapalającym odjechał, choć płomienie po pewnym czasie zgasły. Podjęto decyzję o ewakuacji pałacyku i wycofaniu do znajdujących się na tyłach zakładów produkcyjnych.
Czwarte natarcie zostało poprzedzone bardzo silnym ogniem z czołgów, ostrzeliwujących pusty już budynek. Niemcy byli znacznie ostrożniejsi i zostali dodatkowo wzmocnieni przez grupę żołnierzy przechodzących przez wyłomy w murze od ulicy Działdowskiej. Podczas walk uszkodzona została konstrukcja młyna. Niemieccy żołnierze ostrzeliwani przez powstańców ponownie wycofali się z pola walki.
Znaczna część żołnierzy musiała zostać w tym momencie przesunięta, ze względu na niemiecki atak na ulicę Górczewską. Główny punkt obrony zlokalizowany był przy Wolskiej 42, natomiast pałacyk został ponownie zajęty jako ubezpieczenie dla tamtego punktu. Trwała tam jeszcze krótka walka, po której około godziny 15 powstańcy ostatecznie opuścili obiekt.
Pałacyk został zburzony wraz z młynem po zdobyciu przez Niemców ulicy Wolskiej.

</doc>
<doc id="1224381" url="https://pl.wikipedia.org/wiki?curid=1224381" title="Lagostomus maximus">
Lagostomus maximus



</doc>
<doc id="1224383" url="https://pl.wikipedia.org/wiki?curid=1224383" title="Australian Open 2006 (gra podwójna chłopców)">
Australian Open 2006 (gra podwójna chłopców)



</doc>
<doc id="1224386" url="https://pl.wikipedia.org/wiki?curid=1224386" title="Carsten Sträßer">
Carsten Sträßer

Carsten Sträßer (ur. 5 lipca 1980 w Berlinie) - niemiecki pomocnik grającego w Oberlidze FC Einheit Rudolstadt. Jest synem byłego reprezentanta NRD Ralfa Stäßera. W historii swoich występów w 2. Bundeslidze zanotował 127 meczów i 5 goli. Grał w juniorskich reprezentacjach Niemiec.

</doc>
<doc id="1224387" url="https://pl.wikipedia.org/wiki?curid=1224387" title="Klasyfikacja Seddona">
Klasyfikacja Seddona

Klasyfikacja Seddona – schemat określający stopień uszkodzenia nerwów.

</doc>
<doc id="1224388" url="https://pl.wikipedia.org/wiki?curid=1224388" title="Uszkodzenie nerwów">
Uszkodzenie nerwów



</doc>
<doc id="1224389" url="https://pl.wikipedia.org/wiki?curid=1224389" title="Amoghasiddhi">
Amoghasiddhi

Amoghasiddhi (skr. = „Niezawodna moc”; tyb. don-yod grub-pa = „Wypełniający cele”) – jest jednym z pięciu Dhjanibuddów (skr. Dhyanibuddha).
Amoghasiddhi jest Buddą kierunku północnego. W ikonografii jest przedstawiany jako zielony. Jak pozostałych czterech Dhjanibuddów, przyporządkowana jest mu mentalna trucizna, od której uwalnia praktykującego. Tą trucizną jest zazdrość, którą Amoghasiddhi przekształca w Mądrość skutecznego działania. Prawą dłoń układa w mudrze nieustraszoności, która potrzebna jest we wszystkich aspektach życia, zwłaszcza duchowych. Ta sama mudra reprezentuje ochronę, która również jest potrzebna nie tylko przed zagrożeniami świata zewnętrznego, ale także przed nami samymi. Nasza ignorancja i pomieszanie na wiele sposobów manipulują naszą percepcją, by realizować nasze zachcianki. To uniemożliwia nam widzenia prawdy, dzięki której możemy przynosić korzyści innym. Mając to na uwadze, Amoghasiddhi jest przewodnikiem, który wprowadza nas na ścieżkę bodhisattwy z nieustraszonością i obdarza ochroną przed przeciwnościami. Jego mantra to „OM AMOGHASIDDHI AH”.
Powiązania z różnymi systemami klasyfikacji.
Amoghasiddhi należy do rodziny aktywności (skr. karma). Rodzina Karmy odpowiada za wywieranie wpływu na innych i na nas samych.
Zgodnie z "Guhyasamaja Tantra" reprezentuje 4. skandhę, czyli skandhę formy (skr.: vaasana, samskaara; paali: sankhaara; tyb. 'du-byed).
Spośród pięciu żywiołów (składników) świata formy (ziemia, woda, ogień, wiatr, przestrzeń) Budda ten skojarzony jest z żywiołem wiatru.
Spośród pięciu świadomości zmysłowych (odpowiadających zmysłowi wzroku, słuchu, węchu, smaku i dotyku), Amogdhasiddhi reprezentuje zmysł smaku.
Spośród 19 praktyk wiążących (ślubowań wadżrajany) (skr. samaya; tyb. dam-tshig), dwa są związane z Mądrością skutecznego działania reprezentowaną przez Amoghasiddhi:
a. składanie ofiar. W nyingmie ta praktyka jest rozdzielona na dwie: składanie ofiar i składanie ofiar z tormy. (tyb. gtor-ma),
b. dotrzymywanie ślubowań. Nyingma mówi tu o angażowaniu się w usuwanie cierpienia i stymulowaniu dobrych właściwości u innych istot.
Rodzina Karmy w sytuacjach codziennych.
Jeżeli aktywność buddy Amoghasiddhi jest przesłonięta, to nasze działania mogą być jednostronne - tak jak wiatr, który zawsze w danym momencie wieje tylko w jedną stronę. Możemy wtedy mieć pretensję do świata, że nie jest taki jak my, że nie ma tych samych celów. Natomiast Mądrość skutecznego działania umożliwia natychmiastowe rozpoznawanie potencjałów otoczenia i podejmowanie dzięki temu właściwego kierunku działania. Czasem bywa też, że widzimy, że ktoś osiąga coś, co nam imponuje. Gdy aspekt Karmy w naszym umyśle jest przesłonięty, możemy poczuć zazdrość i zamiast dążyć do osiągnięcia tego wartościowego celu, utrudniamy życie temu, który go osiągnął. Jeżeli oczyścimy aspekt Karmy, to pozytywne właściwości, które budziły w nas zazdrość, będziemy realizować sami.
Może się też zdarzyć, że ktoś kompulsywnie poddaje się jakimś aktywnościom, np. jest pracoholikiem. Osoba taka ulega fiksacji na jakimś działaniu, które straciło już na aktualności i nie odzwierciedla bieżących warunków, w jakich się ta osoba znajduje. Np. ktoś zrobił już to, co na dany dzień miał w pracy do zrobienia, a mimo to zostaje jeszcze parę godzin i zajmuje się zadaniami, które nie należą do niego lub przekraczają przyznane mu obowiązki. Następnego dnia okazuje się, że większość tego, co zrobił jest niepotrzebne, a na dodatek zaniedbał rodzinę i nie wykonał innych zadań, o których w tym kompulsywnym stanie zapomniał. Oczyszczenie sfery Karmy i rozwinięcie Mądrości skutecznego działania natomiast umożliwia robienie tego, co trzeba i wtedy, kiedy trzeba.
Słowo "Karma" w nazwie Rodziny Aktywności nie oznacza prawa karmy, ale działanie.
Linki zewnętrzne.
http://www.berzinarchives.com/web/en/archives/advanced/tantra/level2_basic_theory/5_buddha_family_traits_daily_life.html - "Five Buddha-Family Traits in Daily Life: Gelug Anuttarayoga Tantra and Karma Kagyu Mahamudra Presentations", Alexander Berzin, February 2003

</doc>
<doc id="1224390" url="https://pl.wikipedia.org/wiki?curid=1224390" title="Stratford (Nowa Zelandia)">
Stratford (Nowa Zelandia)

Stratford (maor. "Whakaahurangi") w Nowej Zelandii to miasto na Wyspie Północnej. Jest to jedyne miasto w centrum regionu Taranaki. Położone jest u wschodniego podnóża wulkanu Egmont, w przybliżeniu w połowie drogi między New Plymouth i Hawera. Miasto liczy około 5400 mieszkańców.

</doc>
<doc id="1224395" url="https://pl.wikipedia.org/wiki?curid=1224395" title="Polska broń pancerna na froncie wschodnim">
Polska broń pancerna na froncie wschodnim

Polska broń pancerna na froncie wschodnim – jeden z podstawowych rodzajów wojsk w ludowym Wojsku Polskim.
W dniu zakończenia wojny Wojsko Polskie na froncie wschodnim dysponowało: jednym korpusem pancernym, dwiema samodzielnymi brygadami pancernymi i dwoma pułkami czołgów ciężkich. Ponadto w skład broni pancernej wchodziły dwa samodzielne pułki artylerii pancernej i dywizjony artylerii pancernej dywizji piechoty.
W stadium formowania było też kilkanaście innych jednostek pancernych. Z uwagi na koniec wojny udziału w walkach nie wzięły.
1 Pułk Czołgów.
Początkiem polskiej broni pancernej na froncie wschodnim było sformowanie jednostki w ramach 1 DP w maju 1943 w rejonie Sielc 1 pułku czołgów średnich.
Do walki wszedł pod dowództwem ppłk. Wojnowskiego. Występował w składzie: kompania dowodzenia, trzy kompanie czołgów T-34 i jedna czołgów lekkich T-70, kompania fizylierów, kompania rusznic przeciwpancernych i kompania techniczna. Razem liczył: 32 czołgi T-34, 7 czołgów T-70, 3 samochody pancerne i ok. 600 żołnierzy.
Od 12 do 14 października 1943 pułk wspierał atak 1 DP w jej boju pod Lenino. Nie był to udany debiut, przede wszystkim ze względu na niezmiernie trudną przeprawę przez dolinę rzeki Mierei. Znaczna część czołgów utknęła w bagnach, pozostałe włączały się do walki drobnymi grupami. Na pierwszą linię dotarło jedynie 16 czołgów.
Pułk pod Lenino poniósł straty rzędu 40% swojego stanu.
Po bitwie został wycofany do rejonu formowania 1 Korpusu i wszedł ponownie w podporządkowanie 1 BPanc.
1 Brygada Pancerna.
Już w sierpniu 1943 zapoczątkowano tworzenie brygady pancernej. Ostatecznie przyjęła ona nazwę 1 Warszawskiej Brygady Pancernej im. Bohaterów Westerplatte.
Brygada składała się z 1 i 2 pułku czołgów, 13 pułku artylerii pancernej i batalionu piechoty zmotoryzowanej. W sumie liczyła 71 czołgów T-34, 14 czołgów T-70, 21 dział SU-85, 11 samochodów pancernych.
W ciągu całej kampanii brygada wykonywała w zasadzie zadania bezpośredniego wsparcia piechoty.
9 sierpnia 1944 brygada zapoczątkowała szlak bojowy. Przeprawiła się promami przez Wisłę, na przyczółek warecko-magnuszewski i do 18 sierpnia brała udział w walkach sowieckiej 8 Armii, najpierw o utrzymanie, a później o pogłębienie przyczółka. Walkę na przyczółku zakończyła zdobyciem Studzianek.
Po 18 sierpnia 1944 brygada przeszła gruntowną reorganizację. Przyjęła system batalionowy i odtąd etatowo składała się z trzech batalionów czołgów po dwie kompanie oraz batalionu piechoty zmotoryzowanej z baterią armat 45 mm. Po 12 września stan etatowy brygady wynosił 65 czołgów T-34 i 1416 żołnierzy.
5 września brygada powróciła do 1 Armii WP na prawy brzeg Wisły, a od 14 września do końca października wspierała 1 DP w walkach o wyzwolenie Pragi i w bojach pod Żeraniem i Jabłonną.
Od 15 do 18 stycznia 1945 brygada uderzyła z przyczółka magnuszewskiego i atakowała lewym brzegiem Wisły. 17 stycznia opanowała Piaseczno, a później Włochy.
19 stycznia została podporządkowana sowieckiej 47 Armii i w jej składzie uczestniczyła w bojach o wyzwolenie Bydgoszczy. 29 stycznia ponownie wróciła pod rozkazy dowódcy 1 Armii WP.
W walkach o przełamanie Wału Pomorskiego osłaniała prawe skrzydła 1 Armii. Do początku marca brygada, wzmocniona 13 papanc i wspierana przez pododdziały 4 pułku czołgów ciężkich, toczyła ciężkie boje pod Żabinem i Borujskiem oraz w pościgu na Wierzchowo.
8 marca brygada przeszła na Wybrzeże jako wzmocnienie sowieckiej 1 Armii Pancernej. W czasie przemarszu została uzupełniona o 25 czołgów i od 12 marca walczyła pod Wejherowem, Redą w Gdańsku i Gdyni.
Ten okres walk brygady trwał do 7 kwietnia 1945. w momencie zakończenia walk na Oksywiu posiadała 7 sprawnych czołgów.
Z uszkodzonych na Wale Pomorskim czołgów i wracających ze szpitali czołgistów zorganizowano jedną kompanię czołgów średnich, którą 17 kwietnia podporządkowano 4 pczc. Kompania przeszła szlak bojowy wspólnie z pułkiem i zakończyła go nad Łabą 5 maja 1945.
W czasie działań zbrojnych na froncie wschodnim brygada straciła 118 czołgów, a w poległych i rannych około tysiąca żołnierzy.
1 Korpus Pancerny.
Korpus zorganizowano w Chełmie w końcu 1944. W skład jego weszły: 1 Brygada Piechoty Zmotoryzowanej, 2, 3 i 4 brygady pancerne, 2 pułk moździerzy, 24, 25 i 27 pułki artylerii pancernej, 26 pułk artylerii przeciwlotniczej, 1 dywizjon artylerii rakietowej, 15 batalion saperów, 2 batalion motocyklistów (rozpoznawczy) i inne pododdziały. W sumie ok. 10 tys. żołnierzy, ponad 200 czołgów, 63 działa pancerne oraz do 150 dział polowych (łącznie z moździerzami).
16 kwietnia 1945 po sforsowaniu Nysy i przełamaniu taktycznym obrony niemieckiej korpus został wprowadzony w wyłom i ruszył zagonem, z zadaniem opanowania z marszu Drezna. Został jednak po drodze zatrzymany i użyty przez dowódcę armii do udziału w odparciu skrzydłowego przeciwnatarcia pod Niska.
Po wykonaniu zadania 20 kwietnia znowu ruszył na Drezno. Dwa dni później ponownie zawrócono go spod samych wrót stolicy Saksonii. Pod Budziszynem sytuacja 2 Armii WP stawała się coraz bardziej dramatyczna.
Od 22 do 30 kwietnia korpus brał udział w operacji obronnej pod Budziszynem, w wyniku której powstrzymano i odrzucono zgrupowanie Schörnera.
W operacji praskiej 1 Korpus Pancerny 10 maja 1945 swoimi patrolami bojowymi doszedł do przedmieść stolicy Czechosłowacji -Pragi. Tam zakończył swój szlak bojowy.
16 Brygada Pancerna.
16 Brygada Pancerna, złożona z trzech batalionów czołgów T-34 i batalionu piechoty zmotoryzowanej w pierwszej fazie operacji łużyckiej działała w sposób zdecentralizowany. Jej poszczególne bataliony rozdzielono pomiędzy dywizje piechoty.
Od 17 kwietnia już cała brygada w składzie 5 DP wspierała piechotę w boju pod Rietschen
21 kwietnia brygada (bez 2 bcz) wycofana została do odwodu armii. Tu została jednak okrążona i rozbita. Poległ dowódca brygady, a pozostali przy życiu żołnierze pieszo, przez lasy, przenikali w kierunku własnych wojsk. Brygada nie przestała jednak istnieć: jej 2 batalion 23 kwietnia wspierał 7 DP.
Pozostałości brygady ześrodkowały się w rejonie Klitten, gdzie odtworzono jednostkę w składzie dwóch batalionów czołgów i batalionu piechoty zmotoryzowanej.
Pułki artylerii pancernej.
Były zasadniczym ogniwem organizacyjnym artylerii, na którym spoczywał główny ciężar ogniowego wsparcia i osłony działań oddziałów pancernych.
Formowano je według sowieckich etatów, do których wprowadzano nieznaczne zmiany.
1 i 2 Armia WP dysponowały po jednym samodzielnym pułku artylerii pancernej SU-85; w 1 Armii – 13 spapanc, w 2 Armii – 28 spapanc. Oba sformowane były według etatu 010/462.
W 1 KPanc istniały trzy pułki: 24 papanc SU-85 sformowany według etatu 010/462, 25 papanc ISU-122 utworzony według etatu 010/461 oraz 27 papanc SU-76 zorganizowany według etatu 010/484.
Etat pułków obejmował: dowództwo, cztery baterie po pięć dział pancernych, kompanię fizylierów w składzie dwóch plutonów i inne pododdziały pułkowe. Poszczególne pułki różniły się nieco ilością posiadanego sprzętu i składem osobowym.
Pułki czołgów ciężkich.
Dla potrzeb 1 i 2 Armii WP sformowano dwa pułki czołgów ciężkich ("4 i 5 pczc").
Tworzono je według etatu 010/460. Przewidywał on: dowództwo, sztab,kwatermistrzostwo; sekcje: polityczno-wychowawczą, techniczną, uzbrojenia i zaopatrzenia; kompanie: cztery czołgów, fizylierów, zaopatrzenia technicznego, plutony: saperów, gospodarczy, sanitarny.
Stan 374 ludzi ("90 oficerów, 121 podoficerów, 163 szeregowych").
Uzbrojenie i wyposażenie; 110 kb, 161 pm, 21 czołgów IS-2, 2 ciągniki gąsienicowe, samochód pancerny BA-64, 3 transportery opancerzone Mk-1 Universal, 3 motocykle, 48 samochodów, 2 radiostacje.
Kamuflaż i oznakowanie wozów.
Wozy bojowe malowano farbą olejną koloru ciemnozielonego. Poszczególne pojazdy mogły różnić się odcieniem, a nawet i kolorem.
Jeśli okoliczności tego wymagały, malowano pojazdy w nieregularne plamy różnej wielkości i kształtu. Obok podstawowego koloru wykorzystywano brąz, czerń lub piaskowy. Taki sposób malowania stosowano jednak sporadycznie.
Zimą wozy bojowe malowano na biało, tzw. bielidłem. Biel nakładano bezpośrednio na ochronną farbę zieloną, przy czym pokrywano nią albo cały pojazd, albo też tylko część jego powierzchni, tworząc nieregularne plamy deformujące kształt. Zamiast farby mogło być używane wapno.
Przynależność wozu bojowego do Wojska Polskiego był biały orzeł. Stylizowany, aczkolwiek znacznie uproszczony kształt orła wzorowany był na orle piastowskim. Rysunek orła na wozach bojowych oraz dokładność odwzorowania zależały zazwyczaj od umiejętności malującego godło. Malowano go zwykle ręcznie, choć czasem stosowano szablony. Wysokość orła wahała się od 20 do 40 cm. Znak malowano najczęściej bezpośrednio na tle zielonej farby pokrywającej pojazd jako jednolitą pełną sylwetkę. Zdarzały się przypadki, że na pojazdach niektórych jednostek zarys sylwetki wykonany był pojedynczą lub podwójną linią. W 4 pczc, znak orła malowano na tle czerwonego rombu obwiedzionego białymi liniami. W 2, 3, 4 i 16 BPanc znak orła był umieszczony w kole zakreślonym jedną linią białą, dwoma liniami lub też grubą, białą linią przerywaną.
Znak orła był malowany najczęściej na bocznych ścianach wież czołgów, czasem dodatkowo na tylnej ścianie wieży, a na czołgach lekkich T-70 w 1 BPanc na przedniej osłonie pancernej armaty. Na działach samobieżnych SU-57, SU-76, SU-85, ISU-122 i ISU-152 znak orła był umieszczony zazwyczaj na bocznych ścianach przedziału bojowego, rzadziej na przedniej płycie pancerza. W 4 sdasa malowano go na przednim błotniku. Kolejność i miejsce malowania znaku orła oraz numerów taktycznych były podawane w rozkazie dowódcy danej jednostki.
Oznakowanie taktyczne
Numery taktyczne ustalały dowództwa wojsk pancernych i zmotoryzowanych 1 i 2 Armii WP. Numery mogły być przydzielone tylko na czas określonej operacji, mogły też być używane przez dłuższy czas. W drugim przypadku podczas przemarszów, w przerwach między działaniami, numery te były zazwyczaj zamalowywane lub też zamaskowywane. Numer taktyczny składał się z kombinacji dwóch, trzech lub czterech cyfr, malowanych białą farbą na bokach wież czołgów oraz na bocznych płytach kadłubów dział samobieżnych, transporterów opancerzonych oraz samochodów pancernych. Cyfry miały wysokość 30–40 cm, grubość 5–8 cm.
Kolejność umieszczenia godła państwowego i numeru taktycznego była zazwyczaj dowolna.
W 1 Armii WP trzy lub czterocyfrowy numer taktyczny wskazywał na jednostkę (pierwsza lub dwie pierwsze cyfry), pododdział (druga lub trzecia cyfra) oraz numer kolejny pojazdu (trzecia lub czwarta cyfra). Od tej reguły zdarzały się jednak często odstępstwa.
W 1 KPanc do systemu oznakowania taktycznego włączono również znak godła państwowego. Ponieważ w trzech brygadach pancernych w przyjętym systemie, mimo zastosowania pewnych zróżnicowań, zdarzały się te same numery, o przynależności pojazdu do określonej brygady mówił nie tylko numer, ale także i rodzaj godła oraz miejsce, w którym je namalowano.
Inne znaki rozpoznawcze
W celu lepszego rozpoznawania własnych wozów bojowych na wozach bojowych jednostek pancernych 1 armii WP biorących udział w operacji berlińskiej od 24 kwietnia nanoszono na bokach oraz na wierzchu wież białe pasy jako znaki rozpoznawcze dla lotnictwa alianckiego i własnego. Od 1 V wprowadzono natomiast zmiany w postaci białych trójkątów, malowanych z obu boków kadłuba i na wierzchu wieży.
Numery fabryczne i inne
Wozy bojowe miały dość skomplikowany i niejednorodny sposób fabrycznego oznaczania pojazdu. W dokumentacji technicznej prowadzonej w jednostkach często podawano podwójną lub potrójną, a nawet poczwórną numerację: numer ogólny pojazdu, numer kadłuba lub podwozia, numer wieży i numer silnika. Numer ogólny pojazdu był wybijany zazwyczaj w metalowej listwie przyspawanej do przedniej płyty kadłuba, na której mógł się znajdować także i numer kadłuba. Numer wieży odlewano najczęściej razem z wieżą. Numer silnika był wybijany w metalu na silniku. W samochodach pancernych wyróżniano numer kadłuba, na ramie numer podwozia i numer silnika. W działach samobieżnych SU-76 numer fabryczny był malowany białymi cyframi na przedniej, lewej płycie przedziału bojowego i powtarzany z tyłu kadłuba z lewej jego strony, albo też na drzwiach do przedziału bojowego. W pojazdach angielskich i amerykańskich zachowano numery fabryczne. Sprzęt zdobyczny w ewidencji ludowego WP nosił oryginalne numery podwozi wybite na tabliczkach fabrycznych.

</doc>
<doc id="1224396" url="https://pl.wikipedia.org/wiki?curid=1224396" title="Neurotmeza">
Neurotmeza

Neurotmeza ("neurotmesis") – termin w klasyfikacji Seddona oznaczający przerwanie nerwu i jego osłonki, co powoduje porażenie nerwu; najpoważniejsze uszkodzenie w klasyfikacji.

</doc>
<doc id="1224397" url="https://pl.wikipedia.org/wiki?curid=1224397" title="Helen Delich Bentley">
Helen Delich Bentley

Helen Delich Bentley (ur. 28 listopada 1923 w Ruth, Nevada, zm. 6 sierpnia 2016 w Timonium, Maryland) – amerykańska polityk Partii Republikańskiej. W latach 1985–1995 była przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.
1 czerwca 2006 gubernator stanu Maryland Robert Ehrlich nazwał port morski w mieście Baltimore imieniem Helen Delich Bentley.

</doc>
<doc id="1224403" url="https://pl.wikipedia.org/wiki?curid=1224403" title="Pelikan indyjski">
Pelikan indyjski

Pelikan indyjski, pelikan siwy, pelikan ciemnoskrzydły ("Pelecanus philippensis") – gatunek dużego ptaka wodnego z rodziny pelikanów (Pelecanidae), zamieszkujący Azję Południową i Południowo-Wschodnią. Nie wyróżnia się podgatunków.

</doc>
<doc id="1224404" url="https://pl.wikipedia.org/wiki?curid=1224404" title="Szereg Walsha">
Szereg Walsha

Szereg Walsha – tworzą funkcje Walsha, które można uporządkować według jednego indeksu, przyjmując formula_1 i formula_2 za dwa pierwsze elementy i definiując formula_3 dla k = 2,3..., gdzie formula_4 oraz formula_5 Przy takiej numeracji numer k funkcji Walsha jest równy liczbie jej przejść przez zero. Funkcje o numerach 2k – 1, k = 1, 2... są w przedziale [0, 1] zwykłymi bipolarnymi falami prostokątnymi.
Szereg Fouriera a ortonormalna baza Walsha.
Uogólniony szereg Fouriera względem ortonormalnej bazy Walsha ma postać:
gdzie:
Funkcje Walsha.
Funkcje Walsha tworzą bazę ortonormalną w przestrzeni L2(0,1). Są to funkcje binarne, odcinkami stałe, przyjmujące w każdej chwili t є [0,1] jedną z dwóch wartości: +1 lub -1. Podobnie jak funkcje Haara, funkcje Walsha są porządkowane według dwóch wskaźników. Funkcje te definiuje się następująco:
oraz rekurencyjnie dla m = 1,2... oraz formula_12
Tworzenie funkcji Walsha.
Na rysunku nr 1 przedstawiony jest sposób tworzenia pierwszych 16 funkcji Walsha. W punktach nieciągłości możemy przyjąć dowolne wartości, np. równe 1/2:
Wyznaczanie rozwinięcia impulsu trójkątnego w ortonormalny szereg Walsha.
Ze wzoru (2) obliczamy współczynniki rozwinięcia: formula_15formula_16 formula_17 formula_18 formula_19 formula_20 formula_21 itd. Na rysunkach (7) i (8) są pokazane kolejne przybliżenia impulsu x(t) pierwszym oraz pierwszymi trzema i pięcioma wyrazami szeregu Walsha. Sygnały aproksymujące N(t) mają postać funkcji składowych, których kształt w miarę zwiększania liczby wyrazów szeregu Walsha coraz bardziej przybliża się do impulsu trójkątnego. Biorąc pod uwagę kryterium energetyczne, aproksymację impulsu trójkątnego pierwszymi trzema niezerowymi wyrazami szeregu Walsha możemy uznać za dostatecznie dokładną.

</doc>
<doc id="1224408" url="https://pl.wikipedia.org/wiki?curid=1224408" title="Józef Jurkowski">
Józef Jurkowski

Józef Jurkowski, właśc. "Jungban" lub "Jungman" (ur. 30 marca 1913 w Lublinie, zm. ? w Kopenhadze) – polski pułkownik, funkcjonariusz urzędu bezpieczeństwa publicznego.
Życiorys.
Pochodził z żydowskiej rodziny, był synem Dawida i Rywki. Po ukończeniu gimnazjum pracował w KC KZMP. W latach 1934–1935 dwukrotnie skazany (na rok i na pięć lat więzienia) za działalność komunistyczną. W czasie II wojny światowej zesłany do Kazachstanu, Tam powołany po wybuchu wojny Niemcy - ZSRR do Armii Czerwonej wojska pancerne, a od 1943 w 1 Dywizji Piechoty im. Tadeusza Kościuszki - Brygada Pancerna. Nazwiskiem "Jurkowski" posługiwał się od maja 1943 (zmienił personalia na polecenie dowództwa politycznego dywizji). Od 24 czerwca 1944 do 1 sierpnia 1944 był zastępcą dowódcy Samodzielnego Batalionu Specjalnego. 1 sierpnia 1944 przekazany do dyspozycji kierownika Resortu Bezpieczeństwa Publicznego Stanisława Radkiewicza w Lublinie. Od 1945 p.o. kierownika Grupy Operacyjnej na województwo śląskie, następnie kierownik Wojewódzkiego Urzędu Bezpieczeństwa Publicznego (WUBP) w Bydgoszczy (1945–1948), szef WUBP w Gdańsku (1948–1950), szef WUBP w Katowicach (1951–1955), dyrektor Departamentu V Komitetu do spraw Bezpieczeństwa Publicznego (ochrona transportu) (1955–1956). W okresie od 12 czerwca 1956 do 11 grudnia 1956, jako znający język francuski, został oddelegowany do V Międzynarodowej Komisji dla Nadzoru i Kontroli w Wietnamie nad wykonaniem rozejmu w Indochinach. Od 11 grudnia 1956 do 1 kwietnia 1958, będąc w dyspozycji Departamentu Kadr MSW, przebywał jako słuchacz w Akademii Sztabu Generalnego MON w Rembertowie.
W 1969 został zmuszony do wyjazdu z kraju. Wyjechał do Danii i tam pracował (aż do śmierci) jako kustosz w Bibliotece Królewskiej w Kopenhadze.
26 marca 1971 na fali antysemickiej czystki w Siłach Zbrojnych PRL – na mocy rozkazu personalnego podpisanego przez gen. Wojciecha Jaruzelskiego – został zdegradowany do stopnia szeregowca. Jako powód podjęcia takiej decyzji podano „brak wartości moralnych”.

</doc>
<doc id="1224413" url="https://pl.wikipedia.org/wiki?curid=1224413" title="Ranga związana">
Ranga związana



</doc>
<doc id="1224417" url="https://pl.wikipedia.org/wiki?curid=1224417" title="Sanibal Orahovac">
Sanibal Orahovac

Sanibal Orahovac (ur. 12 grudnia 1978 w Titogradzie) – czarnogórski piłkarz grający na pozycji napastnika. W barwach FK Crvena zvezda został mistrzem Serbii i Czarnogóry sezonu 2003/2004. Z tym klubem wywalczył również dwukrotnie Puchar Serbii i Czarnogóry (sezony 2001/2002 i 2003/2004). W sezonie 2006/2007 razem z Karlsruher SC wywalczył awans do Bundesligi.

</doc>
<doc id="1224419" url="https://pl.wikipedia.org/wiki?curid=1224419" title="Televízne noviny">
Televízne noviny

Televízne noviny – program informacyjny słowackiej telewizji Markíza. Szefem programu jest dyrektor ds. publicystyki i wiadomości Markízy Tíbor Buza.
Godziny nadawania.
Codziennie programy prowadzi dwoje prezenterów.
Na TV JOJ pierwsze wydanie „Novin” również zaczyna się o 17.00.
RTVS nadaje „Správy RTVS” godzinę wcześniej.
Oglądalność.
„Televízne noviny” są najchętniej oglądanym programem na Słowacji. Co wieczór przyciąga zawsze przed telewizory od 20% do 30% wszystkich Słowaków od 12 roku życia. Konkurencyjny dziennik TV JOJ „Noviny” osiąga kilkunastoprocentowy udział w rynku.
Metamorfoza.
„Televízne noviny” od 14.01.2008 roku nadawane są z nowego nowoczesnego studia i posiadają nową grafikę. Zmiany w najchętniej oglądanym przez Słowaków dzienniku były potrzebne, bo studio i grafika „Televíznych novin” pochodziły jeszcze z lat '90. Start odświeżonego programu Markízy poprzedziła kampania reklamowa. To jednak nie koniec zmian. Od tej pory dziennik Markízy składał się z dwóch części: „Televízne noviny HEADLINES” i „Televízne noviny DNES”. O 19.00 jeden z prezenterów przedstawiał najważniejsze informacje ze świata, a drugi o 19.15 prezentował informacje z kraju i z regionu.
26.01.2008 postanowiono, że wieczorne wiadomości będą zaczynały się przed 19.00 o 18.58. Dwie minuty przed oficjalnym startem programu prowadzący krótko przedstawiali, o czym będą mówić już za chwilę, a następnie nadawano prognozę pogody. Przesunięcie czasu rozpoczęcia „Televíznych novin” miało na celu powstrzymanie widzów przed przełączaniem się na TV JOJ czy STV. Niewątpliwie wpływ na podjęcie decyzji o tym manewrze miała od dawna zapowiadana transformacja „Novin” TV JOJ, które podobnie jak „Televízne noviny” miały otrzymać nową scenografię i grafikę. Na terenie kraju i w telewizji prowadzono aktywną kampanie promującą.
Konkurencja natychmiast zareagowała. 2.02.2008 roku o 19.00 TV JOJ wprowadziła nowy codzienny program „Krimi Noviny”, gdzie przedstawiano reportaże na temat zbrodni i morderstw na terenie Słowacji. Po odświeżonych „Novinach” o 19.30, w dni robocze o 20.00 emitowano „Noviny Plus”. Program kontynuował tematy poruszane w dzienniku głównego konkurenta Markízy. STV 1 specjalnie przesunęła swój dość popularny teleturniej „5 proti 5" z 17.30 na 18.35. Zabiegi konkurencji odebrały „Televíznym novinom” ponad 500 tys. widzów. Z dnia na dzień widownia głównego dziennika „Markízy” topniała – z 1,3 mln widzów po zmianach do nawet 800 tys. widzów w lutym (odpowiednio z ok. 70% udziałów w rynku o tej porze do 55%). Widzom niespodobała się nowa dwuczęściowa koncepcja programu i coraz chętniej przełączali się na „Krimi Noviny” czy „5 proti 5". Konkurencja odnotowała znaczny wzrost oglądalności tych programów.
26.02.2008 roku Markíza wycofała się z dwudzielnej części swojego dziennika, przyznając się do porażki. Widzowie wybaczyli Markízie, a wyniki oglądalności programu wróciły do poziomu ponad miliona telewidzów. „Televízne noviny” nadal zaczynają się o 18.58. O 19.20 w dni robocze i w sobotę, zaczynają się „Televízne noviny DNES”, które prezentują informacje lokalne. O 19.40 ponownie nadawana jest pogoda, a o 19.50 sport. W niedzielę dwa wydania programu zamieniono na jedno – „Televízne noviny”, które trwają pięć minut dłużej do 19.25.

</doc>
<doc id="1224420" url="https://pl.wikipedia.org/wiki?curid=1224420" title="Wiesław Kołodziejski">
Wiesław Kołodziejski

Wiesław Jan Kołodziejski (ur. 1 listopada 1934 w Kaliszu, zm. 25 czerwca 2007 w Poznaniu), syn Stanisława i Janiny – pułkownik, szef Wojewódzkiego Urzędu Spraw Wewnętrznych w Suwałkach 1988–1990, p.o. zastępca komendanta głównego Milicji Obywatelskiej w 1988, w 1984 urlopowany do pracy w suwalskim komitecie wojewódzkim PZPR, naczelnik Wydziału III Departamentu IV MSW w 1976, naczelnik Wydziału IV SB KWMO w Kaliszu w 1975, funkcjonariusz Wojewódzkiego Komitetu ds. Bezpieczeństwa Publicznego (KWMO) w Poznaniu 1955–1972. Zwolniony ze służby z dniem 5 lipca 1990. 
Członek PZPR od 1952, Delegat na IX nadzwyczajny Zjazd PZPR w 1981. 
Pochowany na Cmentarzu na Junikowie w Poznaniu (pole 5-5-100-4).

</doc>
<doc id="1224421" url="https://pl.wikipedia.org/wiki?curid=1224421" title="Athlone Town F.C.">
Athlone Town F.C.

Athlone Town Association Football Club (irl. "Cumann Peile Bhaile Áth Luain") – irlandzki klub piłkarski z siedzibą w mieście Athlone.
Historia.
"Athlone Town" założony został w 1887 roku, a w pierwszej lidze Irlandii zadebiutował w 1922 roku, w sezonie 1922/23. W swoim pierwszym pierwszoligowym sezonie klub zajął 6 miejsce na 12 drużyn. Pierwszym poważnym sukcesem klubu było zdobycie Pucharu Irlandii w 1924 roku, po pokonaniu w finale zespołu Fordsons F.C. W pierwszej lidze "Athlone Town" grał do 1928 roku, po czym nastąpiła czterdziestoletnia przerwa. Ponownie w najwyższej lidze Irlandii klub pojawił się w sezonie 1969/70.
Tytuł wicemistrza Irlandii zdobyty w sezonie 1974/75 pozwolił na debiut w europejskich pucharach. W pierwszej rundzie Pucharu UEFA "Athlone Town" trafił na norweski klub Vålerenga. Po zwycięstwie 3:1 u siebie i remisie 1:1 w Oslo klub awansował do następnej rundy. Kolejnym rywalem był A.C. Milan. Na St. Mel's Park, przy rekordowej publiczności liczącej 9000 widzów, drużyna irlandzka niespodziewanie zremisowała 0:0. Na San Siro było 3:0 dla Milanu i "Athlone Town" odpadł z turnieju.
Swój pierwszy tytuł mistrza Irlandii "Athlone Town" zdobył w sezonie 1980/81. W następnym sezonie klub zadebiutował w Pucharze Mistrzów, trafiając w pierwszej rundzie na duński klub Kjøbenhavns Boldklub. Zarówno w Danii, jak i na St. Mel’s Park doszło do remisów, jednak dzięki większej liczbie goli zdobytych na wyjeździe do następnej rundy awansowała drużyna duńska.
W sezonie 1981/82 "Athlone Town" wygrał drugi raz Puchar Ligi, pokonując w finale Shamrock Rovers. Nie udało się jednak obronić tytułu mistrzowskiego i klub ostatecznie uplasował się na 4 miejscu. Po raz drugi "Athlone Town" sięgnął po mistrzostwo Irlandii w sezonie 1982/83. Pozwoliło to drugi raz wystąpić w Pucharze Mistrzów, gdzie przeciwnikiem w pierwszej rundzie był mistrz Belgii Standard Liège. U siebie drużyna irlandzka stawiła wyżej notowanemu przeciwnikowi twardy opór, przegrywając ostatecznie 2:3. W Belgii "Athlone Town" przegrał aż 2:8 i już w pierwszej rundzie pożegnał się z Pucharem Mistrzów. Był to jak dotąd ostatni występ "Athlone Town" w europejskich pucharach.
W 1985 roku pierwsza liga zwiększona została o 6 klubów, osiągając stan 22 klubów, a następnie podzielona na "Premier League" i "First League". "Athlone Town" znalazł się w nowej pierwszej lidze, czyli "Premier League". W roku 1987 klub zajął ostatnie miejsce i spadł do "First League". Po rocznym pobycie w II lidze, dzięki zajęciu pierwszego miejsca "Athlone Town" powrócił do najwyższej ligi Irlandii. Po kilku latach w I lidze klub w sezonie 1991/92 znów spadł do II ligi.
Do pierwszej ligi "Athlone Town" powrócił w sezonie 1993/94 dzięki drugiemu miejscu w II lidze za klubem Sligo Rovers. Powrót okazał się krótkotrwały, gdyż klub spadł z ligi już w 1996 roku i do dziś gra w II lidze. "Athlone Town" bliski był awansu do I ligi w 2001 roku – zabrakło tylko 1 punktu by wyprzedzić Monaghan United.
"Athlone Town" swoje mecze domowe rozgrywa na oddanym do użytku w 2007 roku stadionie Athlone Town Stadium – pierwszą trybunę oddano do użytku 9 marca, kiedy to "Athlone Town" rozegrał mecz z klubem Kilkenny City. Przed otwarciem tego obiektu drużyna przez wiele lat występowała na St. Mel's Park.

</doc>
<doc id="1224422" url="https://pl.wikipedia.org/wiki?curid=1224422" title="Dave van den Bergh">
Dave van den Bergh

Dave van den Bergh (ur. 7 maja 1976 w Amsterdamie) – holenderski piłkarz grający na pozycji obrońcy lub pomocnika.
Życiorys.
W latach 1995–1997 van den Bergh grał dla AFC Ajax, w którym zadebiutował 25 lutego 1996 podczas wygranego 6:2 meczu z sc Heerenveen. Wcześniej, a mianowicie w latach 1986–1995, zawodnik rezerw i juniorskich drużyn Ajaxu. Od sezonu 1997/1998, aż do 1999/2000 bronił barw Rayo Vallecano. W ciągu trzech sezonów rozegrał łącznie 47 meczów, zdobywając 6 bramek. Następnie przeniósł się do FC Utrecht, gdzie odniósł największe sukcesy: dwukrotnie zdobył Puchar Holandii (2003, 2004) oraz raz Superpuchar Holandii. W barwach Utrechtu rozagrał 184 meczów i strzelił 29 goli. W 2006 roku trafił na rok do Kansas City Wizards (wystąpił w 13 spotkaniach, zaliczył 3 zdobyte bramki), a od sezonu 2007/2008 był graczem Red Bull New York. Na początku 2009 roku trafił do FC Dallas, gdzie po sezonie 2009 zakończył karierę.
W reprezentacji Holandii zadebiutował 18 października 2004 roku, w spotkaniu ze Szwecją. Z gry dla reprezentacji kraju zrezygnował w 2005. Wystąpił we 2 spotkaniach, nie strzelając żadnej bramki.

</doc>
<doc id="1224423" url="https://pl.wikipedia.org/wiki?curid=1224423" title="Olga Gromyko">
Olga Gromyko

Olga Nikołajewna Gromyko (biał.: Вольга Мікалаеўна Грамыка, "Wolha Mikałajeuna Hramyka", ros.: Ольга Николаевна Громыко, ur. 13 września lub 14 września 1978 w Winnicy, USRR) – białoruska rosyjskojęzyczna pisarka fantasy, mieszka w Mińsku. Ukończyła średnią szkołę nr 53 w Mińsku, a następnie zaoczne studia mikrobiologiczne na wydziale biologii Białoruskiego Państwowego Uniwersytetu (1995–2001), później przez siedem lat pracowała w Instytucie Naukowo-Badawczym epidemiologii i mikrobiologii na stanowisku starszej laborantki. Po rezygnacji z tej pracy pracuje jako pisarka. Członek Związku Pisarzy Białorusi. Jest zamężna, ma syna.
Jej książki na rynku polskim ukazują się pod rosyjską transliteracją jej nazwiska.
Odznaczenia.
31 marca 2009 r. w Moskwie została odznaczona medalem im. Nikołaja Gogola za rozwój literatury fantastycznej.

</doc>
<doc id="1224427" url="https://pl.wikipedia.org/wiki?curid=1224427" title="Antoni Fantosati">
Antoni Fantosati

Św. Antonino Fantosati (; ur. 16 października 1842 r. w Santa Maria in Valle a Trevi, prowincja Perugia we Włoszech – zm. 7 lipca 1900 r. w Hengzhou, prowincja Hunan w Chinach) – święty Kościoła katolickiego, włoski franciszkanin, misjonarz, biskup, męczennik.
Życiorys.
Jego rodzicami byli Domenico i Maria Bompardre. Wstąpił do nowicjatu franciszkanów w Spineta. Święcenia kapłańskie przyjął w 1865 r. w Carpineto Romano. Po dwóch latach został wysłany jako misjonarz do Chin. Przybył do Hongkongu 30 listopada 1867 r., a do Wuchang w prowincji Hubei 15 grudnia. Mianowano go Apostolskim Administratorem Górnego Hubei 22 czerwca 1878 r., a w 1880 r. został wybrany Wikariuszem Generalnym. 11 lipca 1892 r. mianowano go Wikariuszem Apostolskim Południowego Hunan.
Podczas powstania bokserów doszło do prześladowań chrześcijan. 6 lipca 1900 r. kiedy Antoni Fantosati wracał łodzią do Hengyang z ojcem Gambaro, w pobliżu miasta dowiedział się o śmierci brata Cesidio Giacomantonio oraz o zniszczeniu kościoła i sierocińca. Gdy przypłynęli na miejsce zostali zaatakowani przez kilka łodzi rybackich. Napastnicy powalili biskupa sterem, kamienowali go i bili kijami.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Razem z Józefem Gambaro i Cesidio Giacomantonio należy do grupy męczenników z południowego Hunan. Zostali oni beatyfikowani 24 listopada 1946 r. przez Piusa XII w grupie „Grzegorza Grassiego i 28 Towarzyszy”. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224430" url="https://pl.wikipedia.org/wiki?curid=1224430" title="Józef Gambaro">
Józef Gambaro

Św. Giuseppe Maria Gambaro (; ur. 7 sierpnia 1869 r. w Galliate we Włoszech – zm. 7 lipca 1900 r. w Hengzhou, Hunan w Chinach) – święty Kościoła katolickiego, włoski franciszkanin, misjonarz, męczennik.
Życiorys.
Jego rodzicami byli Pacifico i Francesca Bozzolo. Wstąpił do nowicjatu franciszkanów w klasztorze Santa Maria delle Grazie w Voghera. Jako misjonarz przybył do Chin w marcu 1896 r. i podjął odpowiedzialność za formację religijną i program nauki dla kandydatów do miejscowego seminarium. Następnie został przydzielony do wspólnoty chrześcijan w Yongzhou. 
Podczas powstania bokserów doszło do prześladowań chrześcijan. 6 lipca 1900 r., kiedy Antoni Fantosati wracał łodzią do Hengyang z biskupem Fantosati, w pobliżu miasta dowiedzieli się o śmierci brata Cezydiusza Giacomantonio oraz o zniszczeniu kościoła i sierocińca. Gdy przypłynęli na miejsce zostali zaatakowani przez kilka łodzi rybackich. Napastnicy powalili biskupa sterem, kamienowali go i bili kijami. Również ojciec Gambaro został zamordowany.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Razem z Antonim Fantosati i Cezydiuszem Giacomantonio należy do grupy męczenników z południowego Hunan. Zostali oni beatyfikowani 24 listopada 1946 r. przez Piusa XII w grupie Grzegorza Grassiego i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224431" url="https://pl.wikipedia.org/wiki?curid=1224431" title="Bronisław Trochimowicz">
Bronisław Trochimowicz

Bronisław Trochimowicz (ur. w Stacji Kryłowskiej w Krasnodarskim Kraju, zm. ?) – uczestnik wojny domowej w Rosji i II wojny światowej, oficer aparatu bezpieczeństwa PRL.
Życiorys.
Urodził się w rodzinie robotniczej. W latach 1918–1926 żołnierz Armii Czerwonej, podczas wojny domowej w Rosji brał udział w walkach przeciwko „białym” armiom gen. Antona Denikina i gen. Piotra Wrangla. W latach 1928–1941 był kierownikiem elektrowni i szefem budownictwa w Krasnodarze i Leningradzie. W 1941 zmobilizowany ponownie (walczył m.in. w obronie Leningradu), w 1943 odkomenderowany do Armii Polskiej w ZSRR. W 1944 rozpoczął służbę w resorcie bezpieczeństwa pełniąc kolejno funkcję zastępcy kierownika Urzędu Bezpieczeństwa na Okręg Dolny Śląsk, p.o. kierownika Wydziału Gospodarczego Ministerstwa Bezpieczeństwa Publicznego w 1945, zastępcy szefa Wojewódzkiego Urzędu Bezpieczeństwa Publicznego w Gdańsku w 1947, zastępcy szefa Wojewódzkiego Urzędu Bezpieczeństwa Publicznego w Warszawie w 1948 i szefa WUBP w Warszawie w latach 1950–1954. Po zwolnieniu ze służby w październiku 1954 powrócił do ZSRR.
Postać Trochimowicza (w tej roli Cezary Żak) pojawia się w opartym na faktach spektaklu teatralnym "Tajny współpracownik", w reżyserii Krzysztofa Langa.

</doc>
<doc id="1224432" url="https://pl.wikipedia.org/wiki?curid=1224432" title="Wirtualna podróż na planetę Darwin 4">
Wirtualna podróż na planetę Darwin 4

Wirtualna podróż na planetę Darwin 4 - amerykański film dokumentalny ukazujący wyimaginowaną wyprawę na planetę Darvin IV. 
Układ Darvin.
Wyimaginowany układ planetarny "Darvin" znajduje się w odległości 6,5 roku świetlnego od Ziemi. Dokładna analiza widma promieniowania wykazała, że gwiazdy powstały około dwóch miliardów lat temu i są wystarczająco stare, aby na planetach orbitujących wokół nich zaistniało życie.
Sondy.
Naukowcy postanawiają wysłać na jedną z planet, Darwina 4, sondę o nazwie "Von Braun" z 3 robotami wyposażonymi w sztuczną inteligencję (na poziomie czterolatka). Podróż z prędkością 20% prędkości światła w próżni trwała 42 lata. Po dotarciu na orbitę planety superkomputery sondy wybrały idealne miejsce do lądowania. Pierwszy lądownik z robotem na pokładzie zostaje zniszczony w atmosferze planety, ponieważ nie "otworzyło się" jedno z jego skrzydeł. Dwie kolejne sondy - Ike i Leo - lądują na planecie bez problemów.

</doc>
<doc id="1224434" url="https://pl.wikipedia.org/wiki?curid=1224434" title="Rodzina Simpsonów">
Rodzina Simpsonów

Rodzina Simpsonów – fikcyjna rodzina z serialu animowanego Simpsonowie.
Bliska rodzina.
Abraham Simpson.
Abraham „Abe” „Dziadek” J. Simpson – fikcyjna postać występująca w serialu animowanym o rodzinie "Simpsonów".
Dziadek Abe jest ojcem Homera i dziadkiem dla Barta, Lisy oraz Maggie. Abe na co dzień mieszka w domu starców w Springfield zwanym „Zamkiem spokojnej starości”. Jak mówi w odcinku "Million Dollar Abie", ma 83 lata. Ma też dwoje nieślubnych dzieci: córkę Abbie z Brytyjką o imieniu Edwina oraz syna Herberta Powella.
Zapewne jest synem emigranta. Według pierwszego odcinka, gdzie jest mowa o pochodzeniu rodziny Simpsonów (S07E23), przybył jako mały chłopiec do USA na statku i przez pewien czas mieszkał w Statui Wolności. Nie podano jednak z jakiego kraju emigrowała jego rodzina. W dalszych seriach całkowicie zmieniono pochodzenie rodziny. Okazało się, że Simpsonowie są potomkami zbiegłego niewolnika i żony jednego z Simpsonów, która po odejściu od męża zachowała samo nazwisko. Potomkowie tych dwojga przybyli w pewnym momencie do USA z Kanady.
Abe ma wyraźną demencję starczą. Często nie wie, co się wokół niego dzieje ani w jakich czasach żyje. Uwielbia opowiadać historie ze swojego życia, choć nikt nie chce ich słuchać. W jednym z odcinków wspomnienia Abe’a spisuje redaktor poczytnej gazety publikując je w formie felietonów. Planował on wydać książkę ze wspomnieniami ojca Homera, a w celu lepszej sprzedaży planował uśmiercić Abe’a. Z opresji uratował staruszka Homer.
Abe samotnie wychowywał Homera, odkąd jego żona, hipisowska aktywistka, opuściła męża i syna. Starał się stworzyć Homerowi jak najlepszy dom, jednak syn już jako dziecko go terroryzował (dusił go w taki sposób, jak później Barta). W jednym z odcinków Homer miał odkryć swojego biologicznego ojca, który w przeciwieństwie do Abe’a był człowiekiem sukcesu. Abe z miłości do syna podmienił probówki z materiałem genetycznym. Ostatecznie okazało się, że Abe jest biologicznym ojcem Homera.
Abe walczył w II wojnie światowej. Jak się okazało, uczestniczył jako mały chłopiec także w I wojnie światowej. Miał za duży mundur i dowódcy musieli odnosić go do łóżka (odcinek s14e07 Niezwykła Edna - Special Edna).
W amerykańskiej wersji serialu głosu dziadkowi udziela aktor Dan Castellaneta.
Mona Simpson.
Penelope Olson Simpson – postać występująca w serialu animowanym o rodzinie Simpsonów. Głosu użycza jej Glenn Close.
Mona Simpson jest żoną Abe’a i matką Homera.
W odcinku [07x08] – Mona Simpson – spotyka się z Homerem po 27-letniej rozłące. Po zniknięciu Mony jego ojciec Abe wmówił synowi, że jego matka umarła, podczas gdy on był w kinie. To nie była prawda. Matka Homera uciekła, ponieważ miała poważne kłopoty. Powodem tej rozłąki była akcja, w jakiej brała udział.
Burns wybudował „Laboratorium biologicznych zarazków”. Mona przyłączyła się do organizacji, która miała zamiar zniszczyć produkowane w laboratorium zarazki chorobotwórcze. Niestety Burns rozpoznał ją podczas tej niszczycielskiej akcji i od tamtego czasu Mona musiała chronić się przed prawem. 8 sezonów później w odcinku [15x02] – My Mother the Carjacker – Mona zaryzykowała powrót do rodziny. Zostawiła wskazówki Homerowi w gazecie, jak do niej dotrzeć. Napisała synowi, aby spotkał się z nią. Niestety policja złapała Monę, gdy wraz z Homerem i Bartem (wnukiem) próbowali ją ukryć. W sądzie miała szczęście, gdyż sędzia był miękki. Matka została uznana niewinną. Podstępny Burns chciał za wszelką cenę zamknąć w więzieniu Monę za używanie fałszywych nazwisk podczas wejść do parków narodowych w USA. Ale sprytna Mona uciekła z autobusu więziennego.
Biedna Mona Simpson nadal ucieka przed policją.
Jest miłą, sprytną, ciepłą babcią oraz doskonałą matką dla Homera, świetnie dogaduje się z Lisą (wnuczką). Mona to przykład fajnej babci, która wiele przeżyła i wiele potrafi zrobić. Umiera w S19E19, jednak nawet po śmierci walczy z zanieczyszczeniem środowiska i rządami korporacji. Jej prochy, które Homer wrzuca do krateru wulkanu, udaremniają wystrzelenie rakiety. W odcinku tym znajdują się odniesienia do filmów z Jamesem Bondem (Homer ratuje świat używając nowoczesnych urządzeń rodem z filmów o brytyjskim superagencie). Później pojawiła się jeszcze w śnie Kiedy Homer i jego rodzina uczestniczyła eksperymencie sennym Profesora Frinka.
Patty i Selma Bouvier.
Starsze siostry Marge, bliźniaczki, nienawidzą Homera (a on ich) i ciągle starają się, żeby Marge odeszła od niego. Nałogowe palaczki i miłośniczki MacGyvera. Selma wyszła za mąż oraz rozwiodła się z Pomocnikiem Bobem, który próbował ją zamordować. Selma była 6-krotnie zamężna (gdy była „zamężna” z Grubym Tonym przyznała się, że nie cierpi Homera, dlatego że zazdrościła, że jej młodsza siostra wyszła za mąż, od tego czasu „trochę” lubi Homera), ma swoje zwierzątko Jub-Jub (bardzo często jest rozpieszczany przez swoją właścicielkę, która traktuje go jak własnego syna. Jub-jub jest bardzo zżyty ze swoją opiekunką) i adoptowaną córkę Ling. Patty jest lesbijką. Mają po 41 lat.
Zwierzęta.
Mały Pomocnik Świętego Mikołaja.
Pies Simpsonów () rasy greyhound. Wyjątkowo strachliwy. Został członkiem rodziny w pierwszym odcinku; Homer zabiera psa do domu, po tym jak jego poprzedni właściciel wyrzuca go po przegranych psich wyścigach. W odcinku Halloweenowym kiedy w domku na drzewie Barta wybucha pożar, Pomocnik ucieka zostawiając Homera na pastwę płomieni. Simpsona ratuje Śnieżynka. Homer przed kamerami telewizyjnymi krzyczy, że nie ma już psa. Wszystko zmienia się, kiedy Pomocnik staje się twarzą kampanii reklamowej piwa Duff. Jednak słowa Homera wykorzystuje poprzedni właściciel, który porzucił psa. Odbiera pupila Simpsonów i eksploatuje go do granic możliwości we wszelkich programach telewizyjnych. Kariera Pomocnika kończy się, kiedy na skutek spisku Simpsonów pies kolejny raz zostawia Homera w niebezpieczeństwie (atakuje go rekin), ale tym razem przed kamerami telewizyjnymi. Producent piwa zastępuje Pomocnika rekinem, a pies wraca do Simpsonów.
Śnieżynka.
Kotka Simpsonów () – ma czarną sierść, jest ulubienicą Lisy, dzieli legowisko z Pomocnikiem Św. Mikołaja. Pojawia się w prawie każdym odcinku, ale tylko przez krótką chwilę. Zazwyczaj największą rolę odgrywa w serii odcinków „Straszny Domek na drzewie”.
Inne zwierzęta.
Inne zwierzęta, które kiedykolwiek posiadali Simpsonowie:

</doc>
<doc id="1224436" url="https://pl.wikipedia.org/wiki?curid=1224436" title="Seventeen Seconds">
Seventeen Seconds

Seventeen Seconds – drugi studyjny album zespołu The Cure, wydany w kwietniu 1980 roku. Jest to jedyny album The Cure, na którym zagrał Matthieu Hartley.
Historia płyty.
Według krytyków, piosenki na "Seventeen Seconds" mają niejasne, często niepokojące teksty i „mroczne”, oszczędne, minimalistyczne melodie. Niektórzy recenzenci uważali, że album przedstawia o wiele dojrzalsze The Cure, które bardzo rozwinęło się muzycznie w przeciągu niespełna roku. Płyta ma wiele minimalistycznych cech, m.in. pogłosowy, „daleki” śpiew oraz proste brzmienie instrumentów. Robert Smith powiedział, że album został wyprodukowany szybko i z natchnieniem – napisał słowa i muzykę do większości utworów podczas dwóch okazji do tego. Większość muzyki została skomponowana przez Smitha w domu jego rodziców na organach Hammonda. Album sprzedał się stosunkowo dobrze.
"Seventeen Seconds" przez niektórych krytyków było chwalone, a przez innych zostało cierpko skrytykowane i nazwane „kolekcją soundtracków”. Jeden z recenzentów opisał album jako „smutne Cure, siedzące w zimnych pokojach, patrzące na zegarki”. Mimo zróżnicowanych ocen, w czasopismach pojawiało się wiele długich artykułów o zespole z licznymi zdjęciami Smitha bez makijażu, którego jeden z krytyków nazwał „alarmująco przystojnym”.
Jest to pierwsza płyta, której okładkę Smith mógł wybrać sam.
Do zespołu dołączył basista Simon Gallup i keyboardzista Matthieu Hartley. Gallup zastąpił Michaela Dempseya, którego linie basowe były, według Roberta Smitha, zbyt „ozdobne” i nie pasowały do dźwięku innych instrumentów. Gra Hartleya na syntezatorze wniosła nowe brzmienie do eterycznego klimatu zespołu, jednak Hartley pokłócił się ze Smithem o złożoność muzyki (Hartley lubił złożone melodie, natomiast Smith wolał pojedyncze nuty). Hartley odszedł z zespołu po wydaniu "Seventeen Seconds".
W Wielkiej Brytanii album został wydany razem z płytą "Faith" jako "Happily Ever After" dostępne jako album jedno- i dwupłytowy.
W 2000 roku magazyn Q umieścił "Seventeen Seconds" na 65. miejscu listy 100 Najlepszych Brytyjskich Albumów wszech czasów.
Ponowne wydanie w 2005 roku.
Album "Seventeen Seconds" został ponownie wydany 25 kwietnia 2005 r. w Wielkiej Brytanii (26 kwietnia w Stanach Zjednoczonych) jako część serii płyt w wersji luksusowej. Nowe wydanie zawiera zremasterowaną wersję płyty na pierwszym dysku oraz dema i utwory grane na żywo na drugim dysku. Cztery z tych utworów zostały nagrane przez jednorazowy projekt pod nazwą Cult Hero – grupę grającą rock w stylu lat 70. (piosenki Easy Cure), której głównym wokalistą był listonosz Smitha, Frank Bell. Drugi dysk zawiera inne wersje (dema lub wykonania na żywo) wszystkich dziesięciu utworów z pierwszego dysku. Na dysku nie ma żadnych wcześniej niepublikowanych piosenek.
Istnieje również nowe jednopłytowe wydanie. W Wielkiej Brytanii zostało wydane 5 września 2005 roku, a w Stanach Zjednoczonych 4 kwietnia 2006 roku. Płyta zawiera oryginalny album, ale nie zawiera dodatkowego dysku. Płyta została wydana w standardowej wersji, w opakowaniu typu jewel case, a nie w digipaku. W niektórych krajach płyta "Deluxe Edition" stała się przedmiotem kolekcjonerskim – została wycofana z produkcji, a zastąpiła ją bardziej ekonomiczna jednopłytowa wersja.
Lista utworów.
Wszystkie utwory napisane przez Smitha, Gallupa, Hartleya i Tolhursta.

</doc>
<doc id="1224440" url="https://pl.wikipedia.org/wiki?curid=1224440" title="Komunaryzm">
Komunaryzm

Komunaryzm (albo komunalizm) – pogląd, a także ruch polityczno-ekonomiczny postulujący różne formy życia wspólnotowego w komunach, rozpowszechniony zwłaszcza w XIX wieku oraz w kontrkulturze lat 60.
Charakterystyka.
Komuny jako formy życia wspólnotowego mają historię sięgającą czasów wczesnego chrześcijaństwa; istniały również w Średniowieczu jako niezależne gminy miejskie, były też popularne wśród niemieckich anabaptystów, Braci Polskich, angielskich diggerów. Komunaryzm jako ruch jest jednak tworem dziewiętnastowiecznym, związanym głównie z ruchami polityczno-ekonomicznymi takimi jak owenizm, fourieryzm, a potem również anarchizm. 
W pierwszej połowie XIX w. komunalizm był rozpowszechniony głównie w Stanach Zjednoczonych; w drugiej połowie XIX w. centrum inicjatyw komunarystycznych przesunęło się do Europy Zachodniej i Ameryki Południowej, gdzie europejscy zwolennicy komunaryzmu zakładali swoje wspólnoty (zwłaszcza Brazylii i Paragwaju). 
Większość komun była zakładana na wsi i miała charakter rolniczy, ale wśród anarchistów europejskich popularne były też komuny miejskie.
W XX wieku komunaryzm wpłynął na izraelski ruch kibucowy; nastąpiło też jego odrodzenie w ramach kontrkultury z lat 60.

</doc>
<doc id="1224441" url="https://pl.wikipedia.org/wiki?curid=1224441" title="Cezydiusz Giacomantonio">
Cezydiusz Giacomantonio

Cezydiusz Giacomantonio, Cezydiusz z Fossy, włos. "Cesidio Giacomantonio" (; ur. 30 sierpnia 1873 r. w Fossa we Włoszech – zm. 4 lipca 1900 r. w Hangzhou, Hunan w Chinach) – święty Kościoła katolickiego, włoski franciszkanin, kapłan, misjonarz, męczennik.
Życiorys.
Jego rodzicami byli Giovanni Giacomantonio i Maria Antonucci. Został ochrzczony imieniem Angelo. Jako dziecko często odwiedzał pobliski klasztor franciszkanów San Angelo w Ocre. Do zakonu franciszkańskiego wstąpił 21 listopada 1891. W 1895 r. przyjął święcenia kapłańskie. W następnym roku wstąpił do Międzynarodowego Kolegium św. Antoniego jako kandydat na misjonarza. W październiku 1899 r. udał się na Daleki Wschód. Po przybyciu do Chin został przyjęty przez biskupa Antonina Fantosatiego. W Boże Narodzenie przybył do Hengyang. Następnie udał się do Haungshuawan, został wysłany do małej wspólnoty na wschodzie prowincji. Po mniej niż miesiącu zaczęły się w okolicy prześladowania chrześcijan. Bokserzy zaatakowali niespodziewanie 4 lipca 1900 r. główną rezydencję w Hengyang. Obawiając się sprofanowania Najświętszego Sakramentu ojciec Giacomantonio pobiegł do kaplicy nie zważając na niebezpieczeństwo. Tłum fanatyków poranił go lancami i kijami, zawinięto go pół żywego w namoczony w benzynie koc, a następnie podpalono. Miało to miejsce 4 lipca 1900 roku.
Beatyfikacja i kanonizacja.
Razem z Antonim Fantosati i Józefem Gambaro należy do grupy męczenników z południowego Hunanu. Zostali oni beatyfikowani 24 listopada 1946 r. przez Piusa XII w grupie "Grzegorz Grassi i 28. Towarzyszy".
Cezydiusz i Towarzysze zostali Kanonizowani w grupie 120 męczenników chińskich 1 października 2000 r. przez Jana Pawła II.
Dzień obchodów.
Wspomnienie liturgiczne w Kościele katolickim obchodzone jest 8 lipca w grupie 120 męczenników chińskich.

</doc>
<doc id="1224442" url="https://pl.wikipedia.org/wiki?curid=1224442" title="Fabian Müller">
Fabian Müller

Fabian Müller (ur. 6 listopada 1986 w Berchtesgaden) – niemiecki piłkarz występujący jako lewy obrońca w Dynamie Drezno z 2. Bundesligi.

</doc>
<doc id="1224445" url="https://pl.wikipedia.org/wiki?curid=1224445" title="Źródła szczelinowe">
Źródła szczelinowe

Źródło szczelinowe wyprowadza wody krążące w szczelinach skał litych. Jeżeli szczeliny mają kontakt z powierzchnią terenu, wówczas gromadząca się w nich woda podziemna może wypływać tworząc źródło lub ich zespół. Wypływ wody odbywa się pod wpływem grawitacji lub pod wpływem ciśnienia hydrostatycznego.

</doc>
<doc id="1224446" url="https://pl.wikipedia.org/wiki?curid=1224446" title="Marianna Ďurianová">
Marianna Ďurianová

Marianna Ďurianová (ur. 27 stycznia 1977 w mieście Żar nad Hronem) – słowacka prezenterka telewizyjna. Aktualnie prowadzi program "Góly body sekundy" w RTVS.
Ukończyła studia psychologiczne. W lipcu 2006 wyszła za czeskiego prezentera Libora Boučka. Para złożyła wniosek o rozwód w grudniu tego samego roku. Ďurianová wzięła udział w słowackiej wersji programu "Taniec z gwiazdami".

</doc>
<doc id="1224447" url="https://pl.wikipedia.org/wiki?curid=1224447" title="Koragg">
Koragg



</doc>
<doc id="1224449" url="https://pl.wikipedia.org/wiki?curid=1224449" title="Prawidłowa postawa ciała">
Prawidłowa postawa ciała

Prawidłowa postawa ciała – taki układ poszczególnych odcinków ciała niedotkniętych zmianami, który zapewnia optymalne zrównoważenie i stabilność ciała, wymaga minimalnego wysiłku mięśniowego, zapewnia dużą wydolność statyczno-dynamiczną oraz stwarza warunki właściwego ułożenia i działania narządów wewnętrznych. 
Poprawna postawa ciała jest warunkiem prawidłowego rozwoju fizycznego i psychicznego.
Prawidłowa postawa ciała jest różna w zależności od wieku:
Za prawidłową postawę ciała odpowiada m.in. układ mięśniowy. Do mięśni odpowiedzialnych za utrzymanie postawy ciała w pozycji stojącej należą:
Dużą rolę gra również ustawienie miednicy, ponieważ na niej opiera się kręgosłup i zmiany jej ustawienia powodują zaburzenia w ustawieniu kręgosłupa. Zwiększenie przodopochylenia miednicy powoduje zwiększenie nachylenia kości krzyżowej i pogłębienie lordozy lędźwiowej. Zmniejszenie pochylenia miednicy do przodu powoduje natomiast bardziej pionowe ustawienie kości krzyżowej i zmniejszenie lordozy lędźwiowej. Przodopochylenie miednicy można mierzyć dwoma sposobami:
Stopień przodopochylenia miednicy zależy przede wszystkim od ustawienia w stawach biodrowych, które stabilizowane jest przez układ więzadłowo-torebkowy i mięśniowy. Przykurcze w stawach biodrowych powodują zwiększenie pochylenia miednicy do przodu.

</doc>
<doc id="1224454" url="https://pl.wikipedia.org/wiki?curid=1224454" title="Athlone Town Association Football Club">
Athlone Town Association Football Club



</doc>
<doc id="1224455" url="https://pl.wikipedia.org/wiki?curid=1224455" title="Autostrada A352 (Niemcy)">
Autostrada A352 (Niemcy)

Autostrada A352 (, także ) – autostrada federalna w Niemczech przebiegająca z północy na południe i łączy autostradę A7 z autostradą A2 na północ od Hanoweru w Dolnej Saksonii.
A352 zwana jest również "Eckverbindung Hannover" i "Westtangente Hannover".
Historia.
W I połowie lat 70. oddano do użytku odcinek łączący autostradę A7 z Kaltenweide, w 1980 roku autostrada była przejezdna na całej długości i posiadała oznaczenie A352.

</doc>
<doc id="1224458" url="https://pl.wikipedia.org/wiki?curid=1224458" title="Athlone Town AFC">
Athlone Town AFC



</doc>
<doc id="1224459" url="https://pl.wikipedia.org/wiki?curid=1224459" title="Wirtualna podróż na planetę Darwin IV">
Wirtualna podróż na planetę Darwin IV



</doc>
<doc id="1224461" url="https://pl.wikipedia.org/wiki?curid=1224461" title="Tryumf pana Kleksa (film)">
Tryumf pana Kleksa (film)

 
Tryumf pana Kleksa – polsko-szwedzko-irlandzki film fabularny, zrealizowany jako połączenie filmu aktorskiego i animowanego z 2001 roku. Była to czwarta i zarazem ostatnia część z serii filmów o panu Kleksie, wyreżyserowana przez Krzysztofa Gradowskiego. Scenariusz powstał na motywach trzeciej powieści o panu Kleksie, autorstwa Jana Brzechwy. W przeciwieństwie do poprzednich filmów, Piotr Fronczewski w roli Kleksa zagrał tylko głosowo, ponieważ jego postać występuje wyłącznie w animowanej rysunkowo części filmu.
Zdjęcia aktorskie zakończono w grudniu 1998, natomiast animację w sierpniu 1999. Film doczekał się premiery kinowej 12 października 2001. Narratorem w filmie był Paweł Hartlieb. Animacji filmu dokonało 28 osób.
Film został wydany na VHS i DVD.
W 2021 roku film został poddany cyfrowej rekonstrukcji i udostępniony na platformie 35mm.online.
Fabuła.
Tomek Miłowski jest rysownikiem komiksów w piśmie „Świat Fantazji”. Pewnego dnia redaktor Gryl każe mu narysować coś weselszego, w przeciwnym razie Miłowski zostanie wyrzucony z pracy. Po powrocie do domu Tomek na widok animowanego kolibra rysuje komiks, w który opowiada o perypetiach ulubionego bohatera z jego dzieciństwa, profesora Ambrożego Kleksa. Uczniowie Akademii pana Kleksa kończą ją z wyróżnieniem, zaś on sam udaje się na wyspę Alamakota celem odwiedzin swego przyjaciela, kustosza muzeum zepsutych zegarków Cyferblata.
Adaś Niezgudka, jeden z absolwentów akademii, wraca do domu i odkrywa zniknięcie swych rodziców. Adaś postanawia wraz z dozorcą Weronikiem dotrzeć do Kleksa, a mieszkanie zostawia kotu Hieronimowi. Ten dowiaduje się, że arcywróg pana Kleksa – Alojzy Bąbel stworzył mechanicznego sobowtóra Weronika. Dołącza do Adasia w biurze podróży „Błękitna Laguna”. Jego dyrektor, Dudek przestrzega ich przed grasującym na okolicznych wodach rozbójniku Rosolniku. Wraz z hodowcą róż Lewkonikiem i jego córkami potrzebującymi upiększającego soku gungo, udają się wszyscy do Alamakoty na okręcie „Płetwy Rekina”. 
W świecie rzeczywistym redaktor Gryl, zadowolony z dzieła Tomka, postanawia wydać je w odcinkach. Tomek po nieudanym zaproszeniu na kawę swej koleżanki z pracy – Agaty wymyśla dalszy ciąg. Alojzy Bąbel przenika do świata rzeczywistego, nie chcąc ukończenia komiksu, m.in. kradnie mapę wysp archipelagu Alamakota. Jego niecne plany zostają pokrzyżowane. W Alamakocie Bąbel podszywa się pod Cyferblata i więzi bohaterów w Muszli Czasu, a sobowtóra Weronika wyrzuca na złom. Jednak Tomek choruje podczas Bożego Narodzenia i uniemożliwia mu to prace nad komiksem. Zmotywowany przez Agatę wprowadza do historii pana Kleksa, który uwalnia prawdziwego Cyferblata i ratuje Adasia, Hieronima i Lewkoników.
Z okazji Święta Królewskiego Koguta odbywa się Wielki Kongres Ptaków. Delegatka z wyspy Multiflora, papuga Da Capo opowiada jak Alojzy Bąbel podbił wyspę i mianował się jej gubernatorem. Sobowtór Weronika się ujawnia i ostrzega Adasia przed planem Bąbla wrabiającym Kleksa w kradzież czasu i zmuszającym go do występowania w reklamach. Na audiencji króla Alamakota – Kukuryka Lewkonikowi zostaje udostępniony ogród, na którym rosną owoce gungo. Król oznajmia, że celem poprawy gospodarki zatrudniono jako specjalistę od reklamy Bąbla podszywającego się pod admirała. Adaś demaskuje Bąbla, który znów ucieka.
Pan Kleks i Adaś nocą wybierają się na wyspę Multiflora. Po drodze odwiedzają Ministerstwo Pogody, by zapewnić odpowiednie warunki pogodowe. Bąbel ukradkiem tworzy cyklon. Gdy w świecie rzeczywistym Agata słyszy szum morza w mieszkaniu Tomka, ten włącza siebie do opowieści i w porę ostrzega Kleksa. Pojawia się kolejne zagrożenie w postaci bandy Rosolnika. Ten żali się Kleksowi o tym, że nie poświęcono mu ani jednego utworu. Adaś wyprowadza go z błędu mówiąc o piosence dyrektora Dudka. Wdzięczny rozbójnik pomaga odeprzeć ciastowy atak Bąbla. Docierają na Multiflorę, gdzie przetrzymywany jest prawdziwy Weronik. Wyjaśnia, że rodzice Adasia tak naprawdę wyjechali posprzątać domek letniskowy i Weronik miał przekazać wiadomość, lecz został porwany.
Zwiedzają laboratorium Bąbla, gdzie opracowywał materializację odbić lustrzanych i tworzenie sobowtórów Kleksa. Wpadają w pułapkę Bąbla, którego ostatecznie pokonuje pan Kleks. Wróciwszy na Alamakotę pan Kleks i Adaś są witani jako bohaterowie. Ogłasza się zaręczyny Adasia z Rezedą, jedną z córek Lewkonika oraz królewskich z ogrodnikami z pozostały córkami. W świecie rzeczywistym Tomek oświadcza się Agacie i też od pana Kleksa przepustkę do świata bajek – Magiczny Modem. Nieopodal zakochanych, siedzi Alojzy Bąbel, czytający „Świat Fantazji”, co może sugerować, że nie został ostatecznie zwyciężony.

</doc>
<doc id="1224464" url="https://pl.wikipedia.org/wiki?curid=1224464" title="Athlone Town A.F.C.">
Athlone Town A.F.C.



</doc>
<doc id="1224465" url="https://pl.wikipedia.org/wiki?curid=1224465" title="Marian Mozgawa">
Marian Mozgawa

Marian Mozgawa (ur. 15 marca 1923 w Liśniku Dużym, zm. 21 stycznia 2005) – funkcjonariusz Milicji Obywatelskiej i aparatu bezpieczeństwa PRL.
Życiorys.
Syna Jana i Natalii. Służbę w orgnanach bezpieczeństwa rozpoczął w 1944 roku w Lublinie, gdzie do 1950 r. pracował w Wojewódzkim Urzęd Bezpieczeństwa Publicznego. Następnie przeszedł do PUBP w Kraśniku, 1 grudnia 1950 r. objął stanowisko Szefa PUBP w Tomaszowie Lubelskim. W 1953 roku został mianowany szefem Powiatowego Urzędu Bezpieczeństwa Publicznego w Łukowie, a 30 września 1954 r. objął stanowisko Naczelnika Wydziału I WUBP w Lublinie. W następnych latach kierował Wydziałem II i Wydziałem III KWMO Lublin. 1 kwietnia 1966 roku objął stanowisko I zastępcy komendanta ds. bezpieczeństwa i pełnił je do 1 czerwca 1975 r.
Jako szef PUBP w Tomaszowie Lubelskim walczył z oddziałami III okręgu OUN nadrejonu „Łyman”, oraz zwalczał oddziały antykomunistycznego podziemia „Mogiłki” i Jana Leonowicza „Burty” współpracującego z bojówkami SB OUN prowadzonymi przez Jana Niewiadomskiego „Jurko”.
Wieloletni członek Rady Ochrony Pomników Walki i Męczeństwa, a w latach 1988–1990 członek Rady Ochrony Pamięci Walk i Męczeństwa.

</doc>
<doc id="1224468" url="https://pl.wikipedia.org/wiki?curid=1224468" title="Piaski Wielkie (dzielnica Krakowa)">
Piaski Wielkie (dzielnica Krakowa)



</doc>
<doc id="1224474" url="https://pl.wikipedia.org/wiki?curid=1224474" title="Toše Proeski">
Toše Proeski

Todor „Toše” Proeski (mac. "Toše Proeski", cyryl. Тоше Проески; ur. 25 stycznia 1981 w Prilepie, zm. 16 października 2007 w Novej Gradišce) – macedoński piosenkarz, reprezentant Macedonii w 49. Konkursie Piosenki Eurowizji (2004).
Życiorys.
Urodził się w Prilepie, w Macedonii, natomiast większość swojego dzieciństwa spędził w Kruszewie.
Kariera muzyczna.
Zaczął śpiewać w wieku 12 lat, wówczas wystartował w festiwalu piosenki dziecięcej "Zlatno slavejče" w Skopju, na którym zaśpiewał piosenkę „Јаs i mојоt dеdо” w języku arumuńskim. Jego kariera rozpoczęła się jednak w 1996 roku, kiedy wziął udział w festiwalu muzyki młodzieżowej "Melfest" w Prilepie. Po występie został wyróżniony za swoje mocne zdolności wokalne.
Zdobył rozpoznawalność po udziale w festiwalu Makfest w 1997, na którym wykonał piosenkę „Pusti me”. Liczba jego fanów szybko rosła, a on w ramach promocji uczestniczył w takich konkursach, jak "Skopje Fest" i "Ohrid Fest". Proeski współpracował z jednym z uznanych macedońskich autorów tekstów, Grigorem Koprovem, który napisał dla niego teksty do niektórych z największych przebojów w swojej karierze („Usni bd usni”, „Sonce vo tvoite rusi kosi”). W 1999 wydał debiutancki album, zatytułowany "Nekade vo nokta", który zawierał jedenaście utworów. Latem zagrał pierwszy koncert solowy w Skopju. Na początku 2000 zaczął nagrywać materiał na drugą płytę pt. "Sinot božji". W czerwcu zaczął akcję promocyjną albumu, na którym zawarł kilka hitów, w tym np. „Nemir”, który nagrał w duecie z Karoliną Goczewą, a także „Vo kosi da ti spijam”, „Izlaži me ušte ednaš”, „Tajno moja” i „Iluzija”, za który otrzymał Grand Prix na festiwalu „Słowiański Bazar” w Witebsku.
W 2000 wziął udział w festiwalu "Skopje Fest", będącym krajowymi eliminacjami do 45. Konkursu Piosenki Eurowizji. Podczas koncertu finałowego zaśpiewał utwór „Solzi pravat zlaten prsten”, który wygrał w głosowaniu telewidzów, jednak po zsumowaniu tego z wynikami głosowania komisji jurorskiej ostatecznie zajął 3. miejsce, przegrywając z Karoliną Goczewą i zwycięzcami selekcji, zespołem XXL. Po nagraniu i wydaniu trzeciego albumu pt. "Ako me Pogledneš vo Oči" w listopadzie 2002 rozpoczął trasę koncertową po Macedonii. Zaczął promować się w Serbii, Bośni i Hercegowinie, Bułgarii. W kwietniu 2003 z utworem „Čija si” wygrał serbskie festiwal "Beovizija", dzięki czemu dostał prawo reprezentowania Serbii i Czarnogóry podczas 48. Konkursu Piosenki Eurowizji, ale organizator konkursu, Europejska Unia Nadawców (EBU), uniemożliwił krajowi start w konkursie z powodu zbyt dużej liczby uczestników. W 2004 został wybrany wewnętrznie przez telewizję MKTV na reprezentanta Macedonii podczas 49. Konkursu Piosenki Eurowizji w Stambule. W lutym uczestniczył w koncercie telewizyjnym, na którym zaprezentował osiem piosenek, spośród których telewidzowie oraz komisja jurorska wybrała jego konkursową propozycję. Ostatecznie wybrano utwór „Angel si ti”. Wszystkie piosenki znalazły się na jego kolejnym albumie pt. "Dan za nas", którą wydał w kwietniu. Niedługo potem wyruszył w trasę promocyjną po kraju, a w maju wystąpił w finale Konkursu Piosenki Eurowizji z piosenką „Life”. Zajął 14. miejsce w końcowej klasyfikacji. W tym samym roku Proeski skomponował utwór „Muza” dla Martina Vučicia.
W 2004 został mianowany ambasadorem dobrej woli UNICEF i nagrał piosenkę „This World”, która stała się hymnem organizacji UNICEF. W tym samym roku wokalista podpisał kontrakt płytowy z wytwórnią Dallas Records, dzięki czemu jego następny album mógł zostać wydany w Chorwacji i Słowenii. W tych krajach nagrał piosenkę „Krajnje vreme” wraz ze słoweńską piosenkarką, Anją Rupel. Jego piąty album, zatytułowany "Po tebe", ukazał się w 2005 i został wydany we wszystkich krajach byłej Jugosławii. Płyta osiągnęła wysoki poziom sprzedaży, stając się jednym z najbardziej uznanych albumów w historii na Bałkanach. Piosenki z krążka przez kilka miesięcy oblegały listy przebojów w Macedonii, Serbii, Chorwacji, Słowenii oraz Bośni i Hercegowinie. Niedługo potem Proeski wydał debiutancki krążek kompilacyjny, zatytułowany "Božilak", na którym umieścił 14 wybranych macedońskich pieśni tradycyjnych, które zostały zaaranżowane przez Sasę Nikolovski Gjumar, Ilija Pejovskiego i Soni Petrovskiego. Jego ostatni album pt. "Igri bez granici" (serb. "Igra bez granica"), został wydany w sierpniu 2007 roku na terenie byłej Jugosławii.
W 2007 nagrał swoją pierwszą piosenkę w języku słoweńskim – „Moja”, a także w języku włoskim – „Aria”, na której gościnnie zaśpiewała Gianną Nannini. Oprócz tego, wokalista w swojej karierze współpracował z takimi artystami, jak m.in. Antonija Sola, Bora CORBA, Esma Redżepowa, Goca Tržan, Grigor Koprow, Jeff Beck, Tony Cetinski i Željko Joksimović. Ostatni koncert Proeskiego odbył się 5 listopada 2007 roku, a miał on na celu zbiórkę pieniędzy dla szkół podstawowych w Macedonii. Zebrano dziesiątki tysięcy euro, na koncert przyszło ponad 40 tysięcy ludzi, a oglądany był na całym świecie.
Śmierć.
W noc przed śmiercią Proeski udzielił wywiadu dla macedońskiej telewizji Kanal 5, w którym opowiedział m.in. o zamiarze skończenia studiów na Akademii Muzycznej, poszukiwaniach jego bratniej duszy oraz pracy nad nowym albumem.
Proeski zginął w wyniku wypadku drogowego na autostradzie w Chorwacji. Uroczystości pogrzebowe odbyły się z elementami ceremoniału wojskowego. 17 października 2007 władze macedońskie ogłosiły żałobę narodową. W pogrzebie wzięli udział m.in.: Prezydent Macedonii Branko Crwenkowski, Premier Nikola Gruewski, przewodniczący parlamentu Lubczo Georgiewski, dyplomaci oraz fani jego muzyki.
Upamiętnienie.
W marcu 2008 w Strumicy otwarto specjalną wystawę, zatytułowaną "Misja Anioła wśród ludzi", zawierającą 27 fotogramów, upamiętniającą zmarłego piosenkarza. Wystawa została zaprezentowana m.in. w Belgradzie, Zagrzebiu, Lublanie, Rzymie, Watykanie i Kalkucie. 31 maja podczas finału 12. Chorwackiego Radiowego Festiwalu w Opatija odbyła się światowa premiera klipu do utworu „The Hardest Thing” Toše Proeskiego. Podczas festiwalu po raz pierwszy przyznano także nagrodę jego imienia.
W kwietniu 2019 został pośmiertnie patronem Nacionałnej Areny, stadionu narodowego Macedonii Północnej.

</doc>
<doc id="1224483" url="https://pl.wikipedia.org/wiki?curid=1224483" title="Puszcza Mielnicka">
Puszcza Mielnicka

Puszcza Mielnicka – południowopodlaski kompleks leśny rozciągający się na północ od Mielnika po Adamowo i Nurzec-Stację. Wschodnie obszary puszczy leżą na terytorium Białorusi. Puszcza Mielnicka jest pozostałością Puszczy Białowieskiej i ma nadal podobny do niej charakter. Na terenie puszczy znajduje się dużo źródlisk i strumyków oraz cztery rezerwaty. Żyją tu wilki (około 7 sztuk) i rysie. Zdarzały się przypadki obecności żubrów w puszczy (m.in. w okolicach Nurca-Stacji). Puszcza ta jest znana także z dużej ilości grzybów. Potencjalnie niebezpiecznym przedsięwzięciem dla puszczy jest planowane przejście graniczne między Polską a Białorusią w Koterce.

</doc>
<doc id="1224484" url="https://pl.wikipedia.org/wiki?curid=1224484" title="Algirdas Butkevičius">
Algirdas Butkevičius

Algirdas Butkevičius (ur. 19 listopada 1958 w Paežeriai w okręgu szawelskim) – litewski polityk, inżynier budownictwa, poseł na Sejm, w latach 2004–2005 minister finansów, a od 2006 do 2008 minister komunikacji. Od 2009 do 2017 przewodniczący Litewskiej Partii Socjaldemokratycznej, a od 2012 do 2016 premier Litwy.
Życiorys.
Wykształcenie i praca zawodowa.
W 1984 ukończył studia na Wydziale Ekonomiki Budownictwa w Wileńskim Instytucie Inżynierii Budownictwa. W latach 1990–1991 odbył studia w Litewskiej Akademii Zarządzania, a w latach 1993–1995 studia w zakresie zarządzania w Uniwersytecie Technologicznym w Kownie. Ukończył również szereg staży zagranicznych.
W latach 1982–1985 był pracownikiem przedsiębiorstwa „Žemūktechnika”. Od 1985 pracował w rejonowym komitecie wykonawczym w Wyłkowyszkach jako architekt i inspektor wydziału budownictwa i architektury. W latach 1991–1995 był zastępcą naczelnika rejonu wyłkowyskiego oraz kierownikiem wydziału gospodarki i finansów. Przez rok pracował na stanowisku dyrektora ds. marketingu i badania rynku w spółce „Vilkauta”.
W 2008 uzyskał stopień doktora ekonomii.
Działalność polityczna do 2012.
Od 1985 do 1988 był członkiem KPZR. Od 1991 należał do Litewskiej Partii Socjaldemokratycznej (LSDP), pełnił funkcje kierownicze na szczeblu lokalnym. Od 1995 zasiadał w radzie, a od 1997 do 1999 w prezydium partii. W 1999 został wybrany wiceprzewodniczącym. Zachował stanowisko wiceprzewodniczącego po zjednoczeniu LSDP z Litewską Demokratyczną Partią Pracy (LDDP) w 2001.
W 1996, 2000 i 2004 był wybierany na posła do Sejmu. W latach 1996–2001 przewodniczył podkomisji skarbu w sejmowej Komisji Budżetu i Finansów, a następnie, do 2004 był przewodniczącym tej Komisji. 4 maja 2004 został powołany na stanowisko ministra finansów w rządzie Algirdasa Brazauskasa. Zachował tę funkcję w kolejnym gabinecie sformowanym pod przewodnictwem tego premier w grudniu 2004 i pełnił ją do maja 2005. 18 lipca 2006 otrzymał nominację na stanowisko ministra komunikacji w rządzie Gediminasa Kirkilasa. W wyborach parlamentarnych w 2008 ponownie uzyskał mandat deputowanego, wygrywając już w pierwszej turze w okręgu jednomandatowym. 9 grudnia tego samego roku zakończył urzędowanie na stanowisku ministra.
7 marca 2009 został wybrany na przewodniczącego LSDP i jednocześnie otrzymał nominację na kandydata partii w wyborach prezydenckich. W wyborach, które odbyły się 17 maja 2009, otrzymał 162 665 głosów (11,68% głosów ważnych) i zajął drugie miejsce za Dalią Grybauskaitė. 30 kwietnia 2011 ponownie wybrany na przewodniczącego LSDP.
Działalność polityczna od 2012.
W wyborach w 2012 Algirdas Butkevičius uzyskał poselską reelekcję w okręgu jednomandatowym ponownie w pierwszej turze (z poparciem około 66%). W wyborach tych kierowana przez niego LSDP uzyskała największą liczbę mandatów w parlamencie. Nową koalicję rządzącą zawiązały poza socjaldemokratami także Partia Pracy oraz Porządek i Sprawiedliwość (zapowiedź tej współpracy pojawiła się w maju tego samego roku), do których dołączyła Akcja Wyborcza Polaków na Litwie. Algirdas Butkevičius został desygnowany na premiera przez prezydent Dalię Grybauskaitė, która jednocześnie publicznie wyrażała swoje niezadowolenie z powodu udziału w przyszłym rządzie Partii Pracy. 22 listopada 2012 Sejm większością 90 głosów za (przy 40 przeciw i 4 wstrzymujących się) poparł kandydaturę Algirdasa Butkevičiusa na urząd premiera.
Proces formowania rządu zakończył się 13 grudnia 2012, kiedy to Sejm zaakceptował program jego gabinetu, który rozpoczął wówczas urzędowanie. W wyborach w 2016 został ponownie wybrany do Sejmu. 13 grudnia 2016 zakończył urzędowanie na funkcji premiera. 22 kwietnia 2017 na stanowisku przewodniczącego socjaldemokratów zastąpił go Gintautas Paluckas. W październiku 2017 wystąpił z LSDP. Dołączył do frakcji związanej z Litewską Socjaldemokratyczną Partią Pracy. W 2019 przeszedł do grupy poselskiej „Lietuvos gerovei”, po jej rozpadzie pozostał posłem niezrzeszonym.
W 2020 ponownie wybrany do Sejmu, wygrał wybory w jednym z okręgów jednomandatowych, reprezentując Litewską Partię Zielonych.
Życie prywatne.
Jest żonaty z Janiną, mają córkę Indre. W 2008 w wypadku samochodowym zginął jego 25-letni syn Martynas.

</doc>
<doc id="1224485" url="https://pl.wikipedia.org/wiki?curid=1224485" title="Jan Zhang Huan">
Jan Zhang Huan

Jan Zhang Huan OFS (chiń. 張煥若望) (ur. 18 sierpnia 1882 r. w Nanshe, powiat Yangqu, prowincja Shanxi w Chinach – zm. 9 lipca 1900 r. w Taiyuan) – seminarzysta, tercjarz franciszkański, męczennik, święty Kościoła katolickiego.
Życiorys.
Jan Zhang Huan urodził się w rodzinie katolickiej. Jego rodzicami byli Szymon Zhang Tianjun i Klara Wu. W 1896 r. został przyjęty do niższego seminarium duchownego, a następnie przeniesiony do wyższego seminarium w Taiyuan. Gdy podczas powstania bokserów miały miejsce w Chinach prześladowania chrześcijan, seminarzyści zostali zwolnieni do domów. Również on udał się do domu, ale postanowił wrócić do seminarium i zostać męczennikiem. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini, 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma chińskimi wdowami. Aresztowano również protestanckich duchownych razem z ich rodzinami. Jan Zhang Huan znalazł się wśród uwięzionych. Został stracony z rozkazu gubernatora Shanxi 9 lipca 1900 r. razem z biskupem Grassi i innymi katolikami W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224486" url="https://pl.wikipedia.org/wiki?curid=1224486" title="Autostrada A391 (Niemcy)">
Autostrada A391 (Niemcy)

Autostrada A391 (niem. "Bundesautobahn 391 (BAB 391)" także "Autobahn 391 (A391)") – autostrada w Niemczech przebiegająca z północy na południe po terenie Brunszwiku, łączy autostradę A2 z autostradą A39.
Autostrada A391 stanowi zachodnią obwodnicę miasta i dlatego nazywana jest również "Westtangente Braunschweig".

</doc>
<doc id="1224489" url="https://pl.wikipedia.org/wiki?curid=1224489" title="Podgórze (dzielnica Krakowa)">
Podgórze (dzielnica Krakowa)



</doc>
<doc id="1224491" url="https://pl.wikipedia.org/wiki?curid=1224491" title="Ariola Records">
Ariola Records

Ariola, znana także jako Ariola Records lub Ariola Eurodisc - niemiecka wytwórnia płytowa, od końca lat 80. będąca w posiadaniu BMG, które z kolei później stało się częścią Sony BMG Music Entertainment.
Wytwórnia ta posiada kilka pododdziałów, m.in. Ariola America, Ariola Benelux, Ariola Athena czy Ariola UK. Ariola America wydaje między innymi płyty piosenkarki Natalii Oreiro.

</doc>
<doc id="1224495" url="https://pl.wikipedia.org/wiki?curid=1224495" title="1984 (album Siekiery)">
1984 (album Siekiery)

1984 – album polskiego zespołu punk-rockowego i nowo-falowego, Siekiery, wydany 26 stycznia 2008 roku, nakładem wydawnictwa Manufaktura Legenda, przy okazji premiery płyty "Na wszystkich frontach świata". Płyta jest dostępna wyłącznie na winylu w limitowanym nakładzie (941 egzemplarzy), zawiera zapis jednej z ostatnich prób w pierwszym składzie przed odejściem Tomasza Budzyńskiego. Kompozytorem i autorem wszystkich utworów jest Tomasz Adamski.

</doc>
<doc id="1224496" url="https://pl.wikipedia.org/wiki?curid=1224496" title="Hekiełka">
Hekiełka



</doc>
<doc id="1224498" url="https://pl.wikipedia.org/wiki?curid=1224498" title="Antoine Quinquet">
Antoine Quinquet

Antoine Quinquet (ur. 9 marca 1745 w Soissons, zm. 26 sierpnia 1803 w Paryżu) – francuski farmaceuta, aptekarz i przedsiębiorca który rozpowszechnił lampę, od jego nazwiska zwaną "kinkietem".
Życiorys.
W 1760 w rodzinnym Soissons uzyskał dyplom aptekarza, po czym przez trzy lata pracował w tamtejszej aptece mistrza Le Comte’a. Później wyjechał do Paryża, gdzie do 1777 pracował u Antoine’a Baumégo, by 30 czerwca 1779 uzyskać dyplom mistrza aptekarskiego i uruchomić w tym mieście własną aptekę przy rue du Marché-aux-Poirées. Jako zwolennik rewolucji francuskiej w 1794 został głównym farmaceutą paryskiego hospicjum narodowego (fr. "l’Hospice National"), utworzonego przez Konwent Narodowy.
W 1783 (a być może już około 1778 podczas podróży do Genewy) poznał szwajcarskiego fizyka Amiego Arganda i zapoznał się z jego udoskonaloną lampą olejową. Połączył ją z bocznym zbiornikiem paliwa (jak w konstrukcji Josepha Prousta), nieco ulepszył palnik i posadowił całość na wygodnej podstawce, po czym rozpoczął produkcję i sprzedaż takich lamp, które zyskały wkrótce ogromną popularność pod nazwą "kinkietów". 23 maja 1784 komedię "Wesele Figara" Pierre’a Beaumarchais w teatrze Comédie-Française przedstawiono po raz pierwszy w sali oświetlonej nowymi lampami Quinqueta. Gustave Flaubert wymienia kinkiety, już jako pospolite przedmioty, w powieści "Pani Bovary".
W 1783 brał udział wraz z Amim Argandem w budowie balonu, zaprezentowanego 19 września królowi Francji Ludwikowi XVI przez Étienne’a Montgolfiera.
Antoine Quinquet interesował się chemią (skonstruował między innymi aparat chroniący złotników przed wdychaniem trujących par rtęci), ponadto magnetyzmem, mineralogią i przyczynami tworzenia się gradu.

</doc>
<doc id="1224499" url="https://pl.wikipedia.org/wiki?curid=1224499" title="Jerzy Siudy">
Jerzy Siudy

Jerzy Siudy (ur. 15 sierpnia 1939, zm. 24 stycznia 2008) – polski żeglarz, kapitan jachtowy.
Życiorys.
Żeglarstwo zaczął uprawiać prawdopodobnie w roku 1953.
W latach 1966–1987 startował w krajowych i zagranicznych regatach pełnomorskich. Był 9-krotnym Mistrzem Polski i 5-krotnym wicemistrzem Polski w Morskich Żeglarskich Mistrzostwach Polski; 3-krotnie zwyciężał w "Ostseewoche", brał 2-krotny udział w "Admirals Cup" i 2-krotny w "Round Gotland".
Znaczące sukcesy odnotowano w jego startach: na „Cetusie” w regatach o puchar admiralicji brytyjskiej – „Fasnet 79”, „Copa de Rey” i „Sarynia Cup”, w oceanicznych regatach TwoSTAR.
Razem z Kazimierzem „Kubą” Jaworskim zainaugurowali Regaty Samotnych Żeglarzy na trasie Świnoujście – Christianso – Świnoujście, a później razem startowali na jachcie "Goldilion" w regatach na Morzu Śródziemnym, m.in. w prestiżowych regatach Sardinia Cup. Pochowany został na Cmentarzu Centralnym w Szczecinie kwatera 90c. Przed Szczecińską Bazyliką archikatedralną św. Jakuba stoi pomnik upamiętniających Szczecińskich kapitanów jachtowych m.in. Jerzego Siudego.
Jachty.
„Perun”, „Radogost”, „Chrobry”, „Piana”, „Śmiały”, „Ceti”, „Conrad”, „Karfi”, „Bumerang”, „Cetus”, „Goldilion”, „Shark”

</doc>
<doc id="1224500" url="https://pl.wikipedia.org/wiki?curid=1224500" title="Braunschweiger Nordtangente">
Braunschweiger Nordtangente



</doc>
<doc id="1224501" url="https://pl.wikipedia.org/wiki?curid=1224501" title="Autostrada A392 (Niemcy)">
Autostrada A392 (Niemcy)

Autostrada A392 (niem. "Bundesautobahn 392 (BAB 392)" także "Autobahn 392 (A392)") – autostrada w Niemczech położona w zachodniej części Brunszwiku (Dolna Saksonia). Ma około 4 km długości i pełni funkcję północnej obwodnicy miasta. Dawniej planowano wydłużyć przebieg trasy do węzła "Watenbüttel" znajdującego się na autostradzie A2.
A392 zwana jest również jako "Braunschweiger Nordtangente" lub "Nordtangente Braunschweig".

</doc>
<doc id="1224503" url="https://pl.wikipedia.org/wiki?curid=1224503" title="Łęg (dzielnica Krakowa)">
Łęg (dzielnica Krakowa)



</doc>
<doc id="1224506" url="https://pl.wikipedia.org/wiki?curid=1224506" title="Bohdan Danyłyszyn">
Bohdan Danyłyszyn

Bohdan Mychajłowycz Danyłyszyn, ukr. Богдан Михайлович Данилишин (ur. 6 czerwca 1965 w miejscowości Cerkowna obwodzie iwanofrankowskim) – ukraiński polityk i ekonomista, wykładowca akademicki, od 2007 do 2010 minister gospodarki.
Życiorys.
W 1987 ukończył Ternopilski Państwowy Instytut Pedagogiczny. Uzyskał doktorat z zakresu nauk ekonomicznych, następnie tytuł profesorski i godność akademika Narodowej Akademii Nauk Ukrainy. Jako autor i współautor opublikował około 150 prac naukowych. W rządzie Julii Tymoszenko 18 grudnia 2007 objął stanowisko ministra gospodarki. Funkcję tę pełnił do 11 marca 2010. Oskarżony następnie o nadużycia finansowe, był ścigany przez Interpol międzynarodowym listem gończym. W styczniu 2011 uzyskał azyl polityczny w Czechach. W grudniu 2012 prokurator generalny umorzył postępowanie karne wobec braku znamion przestępstwa.

</doc>
<doc id="1224509" url="https://pl.wikipedia.org/wiki?curid=1224509" title="Patryk Dong Bodi">
Patryk Dong Bodi

Św. Patryk Dong Bodi OFS (chiń. 董博弟) (ur. ok. 1882 r. w Guchengyin, prowincja Shanxi w Chinach – zm. 9 lipca 1900 r. w Taiyuan) − seminarzysta, tercjarz franciszkański, męczennik, święty Kościoła katolickiego.
Życiorys.
Jego rodzicami byli Paweł Dong Hongxi i Klara Wong, był najstarszym z czwórki ich synów. W 1893 r. Patryk Dong Bodi został przyjęty do niższego seminarium duchownego w Dong’ergou. Dwa lata później został przeniesiony do wyższego seminarium w Taiyuan. Był bardzo oddany nauce, tak że nauczył się kilku języków obcych, wśród nich angielskiego, francuskiego i łaciny. Uczestniczył z biskupem Fogolla i trzema innymi seminarzystami w Międzynarodowej Wystawie Chińskiej Kultury i Sztuki w 1898 r. i podróży po Europie, z której wrócili w 1899 r. Do Taiyuan razem z nimi przyjechało dziewięciu młodych księży i siedem zakonnic ze zgromadzenia Franciszkanek Misjonarek Maryi. Wkrótce później podczas powstania bokserów doszło w Chinach do prześladowań chrześcijan. W związku z tym biskup odesłał seminarzystów do domów. Jednak Patryk Dong Bodi pozostał. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród uwięzionych znalazł się również Patryk Dong. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 przez Jana Pawła II.

</doc>
<doc id="1224511" url="https://pl.wikipedia.org/wiki?curid=1224511" title="Jurij Prodan">
Jurij Prodan

Jurij Wasylowycz Prodan, ukr. Юрій Васильович Продан (ur. 27 stycznia 1959 w Norylsku) – ukraiński polityk i inżynier, były minister.
Życiorys.
Z wykształcenia inżynier elektryk, absolwent kijowskiej politechniki. Był prezesem przedsiębiorstw energetycznych. Od 2001 kierował narodową komisją regulacji elektroenergetyki. W 2005 został wiceministrem energetyki i paliw, a 18 grudnia 2007 objął stanowisko ministra tego resortu. Funkcję tę pełnił do 11 marca 2010. 27 lutego 2014 objął ponownie urząd ministra energetyki (oraz polityki węglowej) w gabinecie Arsenija Jaceniuka. Zakończył urzędowanie 2 grudnia tego samego roku.

</doc>
<doc id="1224512" url="https://pl.wikipedia.org/wiki?curid=1224512" title="Olfactory neuroblastoma">
Olfactory neuroblastoma



</doc>
<doc id="1224517" url="https://pl.wikipedia.org/wiki?curid=1224517" title="Angie Stone">
Angie Stone

Angie Stone, właśc. Angela Laverne Brown (ur. 18 grudnia 1961 w Columbii) – amerykańska piosenkarka R&amp;B i soul.
Życiorys.
Urodziła się i dorastała w mieście Columbia w amerykańskim stanie Karolina Południowa. W młodości śpiewała w kościelnym chórze. 
Na początku lat 80. była członkinią funkowego tria The Sequence.
W latach 90. wraz z grupą Vertical Hold wylansowali singel "Seems You're Much Too Busy" oraz dwa albumy "A Matter of Time" (1993) oraz "Head First" (1995).
W 1996 roku wraz z Gerrym DeVaux (kuzynem Lenny'ego Kravitza) stworzyli zespół Devox. Nagrali jeden album, który ukazał się tylko w Japonii.
Jej pierwszy solowy album "Black Diamond" wydany został 28 września 1999 roku i szybko zdobył status platynowego. 16 października 2001 wydała kolejną również platynową płytę "Mahogany Soul" następnie 6 lipca 2004 roku "Stone Love". Jej kolejny album wydany w październiku 2007 to "The Art of Love &amp; War". Jej najnowszym albumem jest "Unexpected" wydany w listopadzie 2009.
Dyskografia.
źródło:.

</doc>
<doc id="1224520" url="https://pl.wikipedia.org/wiki?curid=1224520" title="Fistulina">
Fistulina

Fistulina Bull. (ozorek) – rodzaj grzybów z rzędu pieczarkowców ("Agaricales"). 
Systematyka i nazewnictwo.
Pozycja w klasyfikacji według Index Fungorum: "Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe: "Agarico-carnis" Paulet, "Buglossus" Wahlenb., "Hypodrys" Pers..
Nazwę polską nadał Franciszek Błoński w 1888 r. W polskim piśmiennictwie mykologicznym rodzaj ten opisywany był też jako cewiak. 
Charakterystyka.
Saprotrofy i pasożyty o mięsistym owocniku przyrośniętym do podłoża bokiem. Hymenofor rurkowaty, rurki zazwyczaj zbite i gęste, jednak niezrośnięte.

</doc>
<doc id="1224521" url="https://pl.wikipedia.org/wiki?curid=1224521" title="Something Wicked This Way Comes">
Something Wicked This Way Comes

Something Wicked This Way Comes – to piąty album amerykańskiej grupy powermetalowej Iced Earth.
Według danych z kwietnia 2002 album sprzedał się w nakładzie 41,590 egzemplarzy na terenie Stanów Zjednoczonych.

</doc>
<doc id="1224522" url="https://pl.wikipedia.org/wiki?curid=1224522" title="Adios Amigos!">
Adios Amigos!



</doc>
<doc id="1224524" url="https://pl.wikipedia.org/wiki?curid=1224524" title="Wołodymyr Nowycki">
Wołodymyr Nowycki

Wołodymyr Stanisławowycz Nowycki, ukr. Володимир Станіславович Новицький (ur. 9 września 1947 w Rysowacie w obwodzie chmielnickim) – ukraiński polityk, chemik i naukowiec, w latach 2007–2010 minister polityki przemysłowej.
Życiorys.
Z wykształcenia inżynier chemik i technolog, absolwent instytutu techniczno-chemicznego w Dniepropetrowsku. Uzyskał stopień doktora w zakresie nauk technicznych. Pracował jako wykładowca akademicki, objął stanowisko profesora. W latach 1992–1995 był wiceministrem przemysłu. W latach 1999–2001 kierował urzędami centralnymi. W 2003 ponownie został wiceministrem do spraw polityki przemysłowej. 18 grudnia 2007 powołany na ministra polityki przemysłowej. Funkcję tę pełnił do 11 marca 2010.

</doc>
<doc id="1224525" url="https://pl.wikipedia.org/wiki?curid=1224525" title="Jan Wang Rui">
Jan Wang Rui

Jan Wang Rui OFS (chiń. 王銳若望) (ur. 25 lutego 1885 w Xinli, prowincja Shanxi w Chinach, zm. 9 lipca 1900 w Taiyuan) − seminarzysta, tercjarz franciszkański, męczennik, święty Kościoła katolickiego.
Życiorys.
Jan Wang Rui urodził się we wsi Xinli, powiat Wenshui, prowincja Shanxi. Był najstarszym z trójki dzieci Józefa Wang Daxing i Cecyli Liu. W wieku 10 lat został przyjęty do niższego seminarium duchownego w Dong’ergou razem ze swoim kuzynem Janem Chrzcicielem Wang Zi. Wkrótce został przeniesiony do wyższego seminarium w Taiyuan. Uczestniczył z biskupem Fogolla i trzema innymi seminarzystami w Międzynarodowej Wystawie Chińskiej Kultury i Sztuki w 1898 r. i podróży po Europie, z której wrócili wiosną 1899 r. Do Taiyuan razem z nim udało się dziewięciu młodych księży i siedem zakonnic ze zgromadzenia Franciszkanek Misjonarek Maryi. Wkrótce po tym podczas powstania bokserów doszło do prześladowań chrześcijan w Chinach. W związku z tym biskup odesłał seminarzystów do domów. Jan Wang Rui jednak został w seminarium. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł się Jan Wang Rui. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224529" url="https://pl.wikipedia.org/wiki?curid=1224529" title="Autostrada A395 (Niemcy)">
Autostrada A395 (Niemcy)

Autostrada A395 (niem. "Bundesautobahn 395 (BAB 395)" także "Autobahn 395 (A395)") – dawna autostrada w Niemczech, przebiegająca z północy na południe. Do 2019 roku łączyła autostradę A39 z drogą B6 na południe od Brunszwiku w Dolnej Saksonii.
A395 zwana była również jako "Harz-Highway".
21 lipca 2017 roku ogłoszono plany, według których arteria otrzymałaby nowe oznaczenie A36, zaś odcinek drogi B6 na południe od węzła "Dreieck Vienenburg" zostanie włączony do sieci autostrad i otrzyma numer A369. W grudniu 2018 roku uaktualniono oznakowanie, a 1 stycznia 2019 roku oficjalnie numer A395 został wyłączony z użytku.

</doc>
<doc id="1224532" url="https://pl.wikipedia.org/wiki?curid=1224532" title="Filip Zhang Zhihe">
Filip Zhang Zhihe

Św. Filip Zhang Zhihe OFS (chiń. 張志和斐理), (ur. 1880 r. w Shangqingyu, prowincja Shanxi w Chinach – zm. 9 lipca 1900 r. w Taiyuan) − seminarzysta, tercjarz franciszkański, męczennik, święty Kościoła katolickiego.
Życiorys.
Filip Zhang Zhihe urodził się w Shangqingyu w powiecie Lin, prowincja Shanxi. W wieku 7 lat został przyjęty do niższego seminarium duchownego w Dong’ergou. Po pewnym czasie został przeniesiony do seminarium w Taiyuan.
Podczas powstania bokserów w Chinach doszło do prześladowań chrześcijan. W związku z tym zwolniono seminarzystów do domów. Jednak on i 4 innych seminarzystów pozostało. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł się Filip Zhang Zhihe. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224534" url="https://pl.wikipedia.org/wiki?curid=1224534" title="Bieńczyce (dzielnica Krakowa)">
Bieńczyce (dzielnica Krakowa)



</doc>
<doc id="1224541" url="https://pl.wikipedia.org/wiki?curid=1224541" title="Jan Zhang Jingguang">
Jan Zhang Jingguang

Jan Zhang Jingguang OFS (chiń. 張景光若望) (ur. 1878 w Fujingcun, prowincja Shanxi, zm. 9 lipca 1900 w Taiyuan) − chiński seminarzysta, tercjarz franciszkański, męczennik, święty Kościoła katolickiego.
Życiorys.
Jan Zhang Jingguang urodził się w Fujingcun w powiecie Taigu w prowincji Shanxi. Jego rodzicami byli Zhang Zhiqian i Maria Ren, mieli oni trzy córki i dwóch synów – Jana i Szymona. W 1894 r. wstąpił do wyższego seminarium duchownego w Taiyuan. W 1897 r. otrzymał święcenia akolity. Podczas powstania bokserów doszło w Chinach do prześladowań chrześcijan. W związku z tym zwolniono seminarzystów do domów. Jednak on i 4 innych seminarzystów pozostało. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł się Jan Zhang Jingguang. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224542" url="https://pl.wikipedia.org/wiki?curid=1224542" title="TV JOJ">
TV JOJ

TV JOJ – słowacka ogólnotematyczna komercyjna stacja telewizyjna. Po Markízie najchętniej oglądana stacja w kraju. Jej obecnym prezesem jest Marcel Grega, a właścicielem czesko-słowacki fundusz J&amp;T Enterpises.
Historia.
TV JOJ rozpoczęła nadawanie 2 marca 2002 o godzinie 20:00. Wyemitowano program "Noviny". Pierwszym prezesem stacji był Richard Rybníček. Następnie funkcję tę objął Milan Kňažko. Aktualnym prezesem jest Marcel Grega. Inauguracja stacji przebiegała pod hasłem „Nuda na Slovensku skončila” (Nuda na Słowacji się skończyła). W 2008 roku uruchomiono nowy kanał, JOJ Plus, który jest adresowany do ludzi starszych. W 2012 roku hasłem reklamowym stacji było "Viditeľne tvoja" (słow. „Widocznie twoja”)
W 2015 roku stacja zmieniła oprawę graficzną oraz logo. Nowym sloganem stacji zostało "Zážitok vidieť", co w tłumaczeniu na polski oznacza „Zobacz doświadczenia”. Zmianie uległa także oprawa wszystkich programów informacyjnych stacji.
Oglądalność.
Pod względem oglądalności TV JOJ znajduje się na drugim miejscu, za Markízą i przed pierwszym kanałem STV. TV JOJ ma kilka procent przewagi na rynku nad słowacką jedynką, głównie dzięki programom takim jak: "Dievča za milión", "Miliónový tanec" albo "VyVolení".
Na oglądalność ma również wpływ to, że sygnał TV JOJ odbiera tylko 83% Słowaków posiadających telewizor (dla porównania: Markíza 98%, STV 99%).
Walka o 19:00.
TV JOJ rozpoczęła 2 lutego 2008 roku walkę z informacyjnym programem Markizy Televíznymi novinami. O 19:00, wtedy, kiedy są emitowane na Markízie Televízne noviny, na TV JOJ nadawane są Krimi Noviny. Nowy program zajmuje się dziennikarstwem śledczym oraz przedstawia kryminalne wydarzenia ze Słowacji. Dopiero o 19:30 na TV JOJ zaczynają się Noviny, a o 20:00 stacja emituje w dni robocze Noviny PLUS. Sport nadawany jest w weekendy o 20:00. Żaden z tych programów oprócz Novin nie znajduje się w pierwszej dziesiątce najchętniej oglądanych programów tego kanału. Stacja usiłuje powstrzymać widzów przed przełączaniem pilota na Televízne noviny.
W tygodniowych sprawozdaniach widać spadek programu informacyjnego Markízy do poziomu między 20 a 30% udziałów w rynku, a Noviny znajdują się na tym samym kilkunastoprocentowym poziomie od dłuższego czasu.

</doc>
<doc id="1224545" url="https://pl.wikipedia.org/wiki?curid=1224545" title="Tomasz Shen Jihe">
Tomasz Shen Jihe

Św. Tomasz Shen Jihe OFS (chiń. 申計和多默) (ur. 1851 w Ankou, prowincja Shanxi, zm. 9 lipca 1900 w Taiyuan) − tercjarz franciszkański, męczennik, święty Kościoła katolickiego.
Życiorys.
Tomasz Shen Jihe urodził się w Ankou w powiecie Huguan, prowincja Shanxi. Jego rodzicami byli Piotr Shen Buniu i Maria Guo. Dorastał jako żarliwy katolik. Najpierw pracował dla Pawła Zhang w domu parafialnym jako lokaj, następnie przeprowadził się z nim do Dong’ergou w 1875 r. Nigdy się nie ożenił. Został służącym biskupa Ai.
Podczas powstania bokserów doszło w Chinach do prześladowań chrześcijan. Gubernator prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł Tomasz Shen Jihe. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224549" url="https://pl.wikipedia.org/wiki?curid=1224549" title="Autostrada A445 (Niemcy)">
Autostrada A445 (Niemcy)

Autostrada A445 (niem. "Bundesautobahn 445 (BAB 445)" także "Autobahn 445 (A445)") – autostrada w Niemczech przebiegająca z północy na południe i łączy autostradę A39 z drogą B6 na południe od Brunszwiku w Dolnej Saksonii.

</doc>
<doc id="1224550" url="https://pl.wikipedia.org/wiki?curid=1224550" title="Osiedle Dłubnia">
Osiedle Dłubnia



</doc>
<doc id="1224554" url="https://pl.wikipedia.org/wiki?curid=1224554" title="Piotr Wu Anbang">
Piotr Wu Anbang

Piotr Wu Anbang OFS (chiń. 武安邦伯鐸) (ur. ok. 1860 r. w Taiyuan, w Chinach – zm. 9 lipca 1900 r. tamże) – tercjarz franciszkański, męczennik, święty Kościoła katolickiego. 
Życiorys.
Piotr Wu Anbang pochodził z rodziny katolickiej od wielu pokoleń. Jego ojcem był Wu Gende. Początkowo Piotr Wu Anbang zamierzał zostać księdzem. Zamiast tego zaczął służyć w katedrze w Taiyuan. Nigdy nie stracił pragnienia nauki, a nawet pisał wiersze. Porządkował i kopiował dokumenty dla biskupa Ai i służył jako katechista.
28 czerwca 1900 r. w czasie prześladowań biskup wysłał go razem z drugim służącym, żeby zanieśli pieniądze dla księży uciekających do wsi Changgou. W drodze spotkali żołnierzy, którzy ich zatrzymali, zabrali pieniądze i próbowali zmusić do wyrzeczenia się wiary. Ponieważ odmówili, żołnierze zaczęli ich bić, ale później złagodnieli i obiecali ich wypuścić jeśli obiecają, że nigdy więcej nie będą służyć cudzoziemcom. Po przedyskutowaniu tej propozycji doszli do wniosku, że nie oznacza to wyrzeczenia się wiary i obiecali porzucić swoją pracę. Zostali uwolnieni. Po powrocie do katedry pozostali w środku. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł Piotr Wu Anbang. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224557" url="https://pl.wikipedia.org/wiki?curid=1224557" title="Tose Proeski">
Tose Proeski



</doc>
<doc id="1224558" url="https://pl.wikipedia.org/wiki?curid=1224558" title="Franciszek Zhang Rong">
Franciszek Zhang Rong

Franciszek Zhang Rong OFS (chiń. 張榮方濟), (ur. 1838 r. w Qizi, prowincja Shanxi, w Chinach – zm. 9 lipca 1900 r. w Taiyuan) − tercjarz franciszkański, męczennik, święty Kościoła katolickiego.
Życiorys.
Urodził się we wsi Qizi w powiecie Yangqu, prowincja Shanxi. Mieszkał z matką i głuchoniemym ojcem. Pracował jako rolnik. Po śmierci żony nie ożenił się ponownie. Jego rodzina przeniósł się do Taiyuan, gdzie pracował jako dozorca i goniec w żłobku przez ponad 10 lat.
Podczas powstania bokserów w Chinach doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł się Franciszek Zhang Rong. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224559" url="https://pl.wikipedia.org/wiki?curid=1224559" title="Fonologia generatywna">
Fonologia generatywna

Fonologia generatywna – dział gramatyki generatywnej powstały w latach sześćdziesiątych. U jej podstaw leżały prace Noama Chomsky’ego i Morrisa Hallego. Według tej teorii naukowej fonem jest jednostką generowaną w umyśle mówiącego, zbudowaną z uniwersalnych, binarnych cech dystynktywnych wyrażających artykulacyjne, akustyczne i percepcyjne właściwości segmentów. Fonologia generatywna szuka właściwości wspólnych dla różnych języków świata, gdyż postuluje istnienie specyficznych dla człowieka wrodzonych struktur języka.

</doc>
<doc id="1224560" url="https://pl.wikipedia.org/wiki?curid=1224560" title="Todor Proeski">
Todor Proeski



</doc>
<doc id="1224561" url="https://pl.wikipedia.org/wiki?curid=1224561" title="Algirdas Butkevicius">
Algirdas Butkevicius



</doc>
<doc id="1224565" url="https://pl.wikipedia.org/wiki?curid=1224565" title="Cantharellus cibarius">
Cantharellus cibarius



</doc>
<doc id="1224567" url="https://pl.wikipedia.org/wiki?curid=1224567" title="Filippo Magnini">
Filippo Magnini

Filippo Magnini (ur. 2 lutego 1982 w Pesaro) – włoski pływak, mistrz Europy i świata na dystansie 100 m stylem dowolnym.
Na igrzyskach olimpijskich w Atenach w 2004 roku zdobył brązowy medal w konkurencji sztafet 4 × 200 m stylem dowolnym.
Obecnie jest związany z Federicą Pellegrini, włoską pływaczką.

</doc>
<doc id="1224569" url="https://pl.wikipedia.org/wiki?curid=1224569" title="Agada (buddyzm)">
Agada (buddyzm)



</doc>
<doc id="1224572" url="https://pl.wikipedia.org/wiki?curid=1224572" title="Mateusz Feng De">
Mateusz Feng De

Mateusz Feng De OFS (chiń. 馮德穆迪) (ur. 1855 r. w Xiao Bashi, prowincja Shanxi w Chinach – zm. 9 lipca 1900 r. w Taiyuan) − tercjarz franciszkański, męczennik, święty Kościoła katolickiego. 
Życiorys.
Feng De urodził się w Xiao Bashi w kraju Shuo, prowincja Shanxi. Został nawrócony i ochrzczony przez Józefa Zhang. Opuścił rodzinną wioskę w 1893 r. i udał się do Taiyuan. Gdy pogorszył się wzrok Mateusza Feng De, jego syn musiał rozpocząć pracę, żeby utrzymać rodzinę. Biskup Ai zlitował się nad Mateuszem Feng De i zrobił go nocnym stróżem w katedrze. Chociaż stał się prawie ślepy, pomimo to był bardzo odpowiedzialnym strażnikiem.
Podczas powstania bokserów doszło w Chinach do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł się Mateusz Feng De. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224573" url="https://pl.wikipedia.org/wiki?curid=1224573" title="Mariana Durianova">
Mariana Durianova



</doc>
<doc id="1224576" url="https://pl.wikipedia.org/wiki?curid=1224576" title="GeoMedia">
GeoMedia

GeoMedia – pakiet komercyjnego oprogramowania desktop GIS rozwijanego od końca lat 90. przez firmę Intergraph. Wykorzystywany jest on przede wszystkim jako narzędzie do analizy danych przestrzennych. Oprogramowanie GeoMedia pracuje w systemie Windows i posiada bazujący na nim interfejs. Wyposażone jest w zestaw narzędzi do prowadzenia analiz, takich jak: kwerendy dotyczące atrybutów i położenia obiektów, wyznaczanie stref buforowych, przestrzenne nakładanie warstw informacyjnych lub analiza tematyczna. Oprogramowanie pozwala tworzyć mapy przeznaczone do prezentowania w formie drukowanej, na ekranie monitora, na stronie internetowej. Dane mogą być przechowywane zarówno w plikach formatu GeoMedia, jak również w systemach zarządzania bazami danych takich jak: Oracle, Microsoft Access lub SQL Server. GeoMedia obsługuje wszystkie ważniejsze formaty plików z danymi przestrzennymi, CAD oraz standardowe formaty relacyjnych baz danych. 
GeoMedia jest pakietem stworzonym z zestawu programów. Najważniejsze z nich mogą być dostosowane do potrzeb użytkowników przez programistów za pomocą języków programowania, takich jak Visual Basic albo C#. Programy te rozszerzają funkcje oprogramowania GeoMedia poprzez np. możliwość prowadzenia analiz obrazów rastrowych, tworzenie modeli DEM, jak również wykonywania analiz dotyczących specjalistyczych gospodarczych zagadnień jak spedycja, czy prace publiczne. 
GeoMedia przeznaczone jest dla klientów indywidualnych, firm, oraz instytucji.
Rodzinę oprogramowanie GeoMedia tworzą: GeoMedia Viewer (darmowa przeglądarka danych), GeoMedia Pro (zaawansowany pakiet profesjonalny) i GeoMedia WebMap (program do tworzenia publikacji w internecie).

</doc>
<doc id="1224578" url="https://pl.wikipedia.org/wiki?curid=1224578" title="Fabian Muller">
Fabian Muller



</doc>
<doc id="1224579" url="https://pl.wikipedia.org/wiki?curid=1224579" title="Good Riddance">
Good Riddance

Good Riddance – amerykańska, punkrockowa grupa muzyczna, pochodząca z Santa Cruz w Kalifornii, rozwiązana w 2007 roku.
"Klasyczny" skład zespołu to:
W swoich utworach, ta wpływowa w latach 90. grupa, krytykowała sytuację polityczną w Stanach Zjednoczonych, jednoznacznie opowiadając się przeciw wojnie, jak również przeciw takim zjawiskom, jak skostniały system dwupartyjny. Teksty dotyczyły także alienacji jednostki w społeczeństwie, jak i samego amerykańskiego społeczeństwa. Grupa odwoływała się również do haseł charakteryzujących ruch straight edge. Nawiązywała do legendarnych zespołów hardcore'owych, jak Black Flag, czy The Adolescents.
Historia.
Grupa została założona w 1986 roku, przez wokalistę Russa Rankina, związanego z ruchem straight edge. Skład zespołu został skompletowany kilka lat później, gdy do Rankina, basisty Chucka Platta i perkusisty Richa McDermotta dołączył gitarzysta, Luke Pabich. Pierwsze demo grupa wydała własnym nakładem w 1990 roku. Trzy lata później zespół wydał swoje pierwsze EP; w tym samym roku przeszedł też do punkowej wytwórni muzycznej, Fat Wreck Chords. Pełnometrażowym albumem Good Riddance zadebiutował w 1995 roku ("For God and Country"), szybko stając się najchętniej słuchanym zespołem wytwórni. W międzyczasie nowym perkusistą zespołu został Sean "SC" Sellers. Kolejne wydawnictwa w 1996 ("A Comprehensive Guide to Moderne Rebellion"), i 1998 roku ("Ballads from the Revolution"), a także trasy koncertowe z takimi zespołami, jak Propagandhi i No Use for a Name, ugruntowały silną pozycję grupy wśród punkowej widowni. Po rezygnacji Sellersa w 1999 roku, zespół nagrywał kolejne albumy z innymi perkusistami, Dave'em Raunem (Lagwagon) oraz Dave'em Wagenschutzem (Kid Dynamite). "Klasyczne" zestawienie zespołu z Sellersem na perkusji ukształtowało się ponownie tuż przed wydaniem płyty "My Republic" w 2006 roku. Jak się jednak okazało, był to ostatni pełnometrażowy album w historii grupy.
3 kwietnia 2007 roku zespół ogłosił rozpad. Rankin, krytyk zarówno polityczny, jak i muzyczny (kolumnista w rockowym Amp Magazine), jako główną przyczynę rozwiązania Good Riddance podał chęć skupienia się członków zespołu na sprawach rodzinnych i pracy, jak i również obserwacje dotyczące współczesnego świata muzyki. Członkowie zespołu uznali, że scena muzyczna zmieniła się w ostatnich latach zbyt bardzo, i ich materiał, a także styl zostały w pewnym stopniu zapomniane. Krytycznie oceniono zespoły, które na potrzeby rynku zaczęły grać muzykę sprzeczną z ich dotychczasowym dorobkiem.
Grupa zagrała ostatni koncert 27 maja 2007 roku w rodzinnym Santa Cruz. W roku 2008 został wydany pamiątkowy, koncertowy album, stanowiący zapis tamtego wydarzenia. Plany dotyczące wydania płyty DVD z tej samej okazji zostały odwołane.
Obecnie, członkowie Good Riddance angażują się w swoje dotychczasowe poboczne projekty muzyczne; Rankin występuje w zespole Only Crime, Pabich i Sellers w Outlie, zaś Platt w I Want Out.
Grupa wspierała organizację People for the Ethical Treatment of Animals, walczącą o prawa zwierząt. Popierałą amerykańską Partię Zielonych.
16 lutego 2012 Good Riddance podali na swojej stronie internetowej informację o reaktywacji zespołu w tym samym składzie (Rankin, Pabich, Platt i Sellers).
W kwietniu 2012 roku Good Riddance zagrali na Lock Up Stage w Leeds i na Reading Festival.

</doc>
<doc id="1224585" url="https://pl.wikipedia.org/wiki?curid=1224585" title="Piotr Zhang Banniu">
Piotr Zhang Banniu

Piotr Zhang Banniu OFS (chiń. 張板紐伯鐸) (ur. 1850 w Tuling, prowincja Shanxi w Chinach, zm. 9 lipca 1900 r. w Taiyuan, Shanxi w Chinach) − tercjarz franciszkański, męczennik, święty Kościoła katolickiego. 
Życiorys.
Piotr Zhang Banniu urodził się we wsi Tuling w powiecie Yangqu, prowincja Shanxi. Jego rodzina była od pokoleń katolicka. Ponadto zdecydowana większość mieszkańców jego rodzinnej wsi również była katolikami. Jego żona pochodziła z rodziny Ji. Po pewnym czasie Piotr Zhang Banniu przeniósł się z gospodarstwa do Taiyuan i rozpoczął pracę jako sługa w katedrze.
Podczas powstania bokserów doszło w Chinach do prześladowań chrześcijan. Piotr Zhang Banniu odmówił opuszczenia biskupa i Kościoła. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł się Piotr Zhang Banniu. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224586" url="https://pl.wikipedia.org/wiki?curid=1224586" title="Fabian Mueller">
Fabian Mueller



</doc>
<doc id="1224591" url="https://pl.wikipedia.org/wiki?curid=1224591" title="Kościelniki (dzielnica Krakowa)">
Kościelniki (dzielnica Krakowa)



</doc>
<doc id="1224592" url="https://pl.wikipedia.org/wiki?curid=1224592" title="Kujawy (dzielnica Krakowa)">
Kujawy (dzielnica Krakowa)



</doc>
<doc id="1224594" url="https://pl.wikipedia.org/wiki?curid=1224594" title="Jakub Yan Guodong">
Jakub Yan Guodong

Św. Jakub Yan Guodong (chiń. 閻國棟雅格) (ur. 1853 r. w Jianhe, prowincja Shanxi w Chinach – zm. 9 lipca 1900 r. w Taiyuan) – święty Kościoła katolickiego, męczennik.
Życiorys.
Jakub Yan Guodong urodził się w Jianhe w powiecie Yangqu, prowincja Shanxi. Był pierwszym dzieckiem Mateusza Side i Marii Du. Pozostał w stanie bezżennym i służył w parafii jako kucharz.
Podczas powstania bokserów doszło w Chinach do prześladowań chrześcijan. On odmówił opuszczenia biskupa i Kościoła. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych znalazł się Jakub Yan Guodong. Został stracony razem z biskupem i innymi katolikami z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224597" url="https://pl.wikipedia.org/wiki?curid=1224597" title="Televizne noviny">
Televizne noviny



</doc>
<doc id="1224598" url="https://pl.wikipedia.org/wiki?curid=1224598" title="Jakub Zhao Quanxin">
Jakub Zhao Quanxin

Św. Jakub Zhao Quanxin (chiń. 趙全信雅格) (ur. ok. 1856 r. w Luilin, prowincja Shanxi w Chinach – zm. 9 lipca 1900 r. w Taiyuan) – święty Kościoła katolickiego, męczennik. 
Życiorys.
Jakub Zhao Quanxin urodził się w katolickiej rodzinie w Luilin w powiecie Tayuan, prowincja Shanxi. Jego rodzicami byli Antoni Zhang Desheng i Marta Jia. Przez kilka lat służył w wojsku. Potem ożenił się i miał dwóch synów. Przeprowadził się z rodziną do Taiyuan i rozpoczął pracę w kościele jako służący.
Podczas powstania bokserów w Chinach doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Grzegorz Grassi został aresztowany razem z 2 innymi biskupami (Franciszek Fogolla, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Po aresztowaniu biskupa, księży i sióstr zakonnych w końcu czerwca 1900 r. Jakub odwiedzał ich każdego dnia. 9 lipca 1900 r. sam został aresztowany i stracony razem z pozostałymi uwięzionymi z rozkazu gubernatora Shanxi. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224599" url="https://pl.wikipedia.org/wiki?curid=1224599" title="Samuel Preston">
Samuel Preston

Samuel Dylan Murray Preston (ur. 16 stycznia 1982 r.) – brytyjski piosenkarz, członek zespołu popowego The Ordinary Boys, bardziej znany pod pseudonimem Preston.
Urodził się w miejscowości Worthing. Jest synem Anthony’ego i Mirandy Prestonów oraz bratem Alexandra i Lucy Preston. Uczęszczał najpierw do Sompting Abbotts School, zaś później do Bishop Luffa School.
W styczniu 2006 roku wystąpił w brytyjskim "Celebrity Big Brother", emitowanym przez Channel 4, w którym wzięły udział sławne osoby z Wielkiej Brytanii. Odpadł z programu przed finałem, 27 stycznia 2006 roku.
Dzięki udziale w telewizyjnym show podniosła się sprzedaż płyty zespołu The Ordninary Boys – "Brassbound", osiągając jedenaste miejsce UK Albums Chart.
W kwietniu 2006 roku zaręczył się z Chantelle Houghton – zwyciężczynią Celebrity Big Brother, z którą pobrał się w blasku fleszy mediów 25 sierpnia 2006 roku. Niecały rok później – 27 czerwca 2007 roku – para ogłosiła separację. 21 listopada tego samego roku otrzymali orzeczenie warunkowe o ich rozwodzie.

</doc>
<doc id="1224601" url="https://pl.wikipedia.org/wiki?curid=1224601" title="Carsten Straesser">
Carsten Straesser



</doc>
<doc id="1224603" url="https://pl.wikipedia.org/wiki?curid=1224603" title="Piotr Wang Erman">
Piotr Wang Erman

Piotr Wang Erman (chiń. 王二滿伯鐸) (ur. ok. 1864 r. w Guchengyin, prowincja Shanxi w Chinach – zm. 9 lipca 1900 r. w Taiyuan) – święty Kościoła katolickiego, męczennik.
Życiorys.
Piotr Wang Erman urodził się ok. 1864 r. w Guchengyin w prowincji Shanxi. Dorastał jako sierota, wcześnie zaczął pracować na wsi. Później pracował w sklepie drukarskim, zajmował się refektarzem księży i służył jako lokaj ojcu Villeret. W 1897 r. został lokajem ojca Piotra Shi. W 1898 r. udał się do Taiyuan i pracował jako kucharz w seminarium duchownym.
Dwa lata później w czasie prześladowań podczas powstania bokserów w 1900 r. seminarzyści zostali zwolnieni i polecono im wrócić do domów. Piotr Wang Erman wolał pozostać, akceptując możliwość stania się męczennikiem. Został aresztowany 5 lipca 1900 r., wzięty na męki i stracony z powodu wiary 9 lipca.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1224606" url="https://pl.wikipedia.org/wiki?curid=1224606" title="Autobiografia Jogina">
Autobiografia Jogina



</doc>
<doc id="1224609" url="https://pl.wikipedia.org/wiki?curid=1224609" title="Myringotomia">
Myringotomia



</doc>
<doc id="1224610" url="https://pl.wikipedia.org/wiki?curid=1224610" title="Święty Charbel Makhlouf">
Święty Charbel Makhlouf



</doc>
<doc id="1224613" url="https://pl.wikipedia.org/wiki?curid=1224613" title="Mariusz Gulczyński">
Mariusz Gulczyński

Mariusz Józef Gulczyński (ur. 18 października 1928) – nauczyciel akademicki, działacz społeczno-polityczny, politolog. Specjalizuje się w teorii polityki i współczesnych systemach politycznych.
Życiorys.
Wykształcenie i działalność naukowa.
W 1965 ukończył studia historyczne w Wyższej Szkole Nauk Społecznych przy KC PZPR. Od października 1967 był zatrudniony w Instytucie Nauk Politycznych Uniwersytetu Warszawskiego, gdzie w 1971 uzyskał stopień doktora nauk politycznych. Od października 1971 wykładał również w WSNS przy KC PZPR. Od 1973 do 1982 pełnił na tej uczelni funkcję kierownika Zakładu Politycznych Systemów i Doktryn Współczesnego Kapitalizmu. W 1977 habilitował, w 1981 został profesorem nauk społecznych. Od 1983 do 1989 pracował jako kierownik Warsztatu Opinioznawczego CBOS. W latach 1985–1990 był pierwszym zastępcą dyrektora Instytutu Państwa i Prawa Polskiej Akademii Nauk. Od 1991 do 1995 wchodził w skład Komitetu Nauk Politycznych Polskiej Akademii Nauk. W okresie 1997–2002 pełnił funkcję kierownika Zakładu Systemów Politycznych w Instytucie Politologii Uniwersytetu Zielonogórskiego. Od 2004 do 2009 był profesorem zwyczajnym w Katedrze Teorii i Praktyki Sprawowania Władzy Wydziału Politologii AlmaMer Szkoły Wyższej w Warszawie.
Działalność polityczna i społeczna.
W październiku 1946 został zatrudniony w aparacie młodzieżowym Związku Walki Młodych, w którym był m.in. przewodniczącym zarządu powiatowego w Sierpcu. Następnie działał w Związku Młodzieży Polskiej. W kwietniu 1948 wstąpił do Polskiej Partii Robotniczej i został członkiem Komitetu Powiatowego tej partii w Sierpcu, a następnie należał do Polskiej Zjednoczonej Partii Robotniczej. Był sekretarzem POP oraz członkiem egzekutywy OOP PZPR. W 1956 był współinicjatorem odrodzenia Związku Harcerstwa Polskiego, następnie był członkiem Głównej Kwatery ZHP w latach 1957–1964. Od kwietnia 1964 do września 1967 był zatrudniony w Sekretariacie Ogólnopolskiego Komitetu Frontu Jedności Narodu. W latach 1986–1989 zasiadał w Prezydium Rady Krajowej PRON. Był m.in. członkiem Rady Redakcyjnej organu teoretycznego i politycznego KC PZPR "Nowe Drogi". W 1989 był uczestnikiem obrad Okrągłego Stołu po stronie rządowej. Zasiadał wówczas w Zespole Reform Politycznych.
Dorobek naukowy.
314 publikacji naukowych, w tym 27 monografii i podręczników; 15 ekspertyz; 5 wypromowanych doktorów, około 100 magistrów.

</doc>
<doc id="1224614" url="https://pl.wikipedia.org/wiki?curid=1224614" title="Święta Ita Irlandzka">
Święta Ita Irlandzka



</doc>
<doc id="1224616" url="https://pl.wikipedia.org/wiki?curid=1224616" title="The John Butler Trio">
The John Butler Trio

The John Butler Trio – australijski zespół folkowy. Jego liderem jest John Butler.
Dwa albumy zespołu: Three (2001) i Living (2003) osiągnęły status platynowych. Z kolei ich album z 2004 roku Sunrise over Sea w tydzień po premierze otrzymał status złotego.
Dwa albumy jego zespołu: John Butler (1998) i JBT EP (2000) były na tyle udane, że pozwoliły mu osiągnąć szeroki rozgłos.
Album "Sunrise over Sea" zawiera singel "Zebra", nazwany tak, ponieważ Butler w czasie pisania tego utworu słuchał dużo muzyki reggae i Led Zeppelin, który stał się szybko wielkim przebojem w Australii.

</doc>
<doc id="1224621" url="https://pl.wikipedia.org/wiki?curid=1224621" title="Polchem">
Polchem

Polchem (Toruńskie Zakłady Przemysłu Nieorganicznego) – nieistniejąca firma chemiczna z siedzibą w Toruniu. 
Lokalizacja.
Polchem położony był w zachodniej części miasta w dzielnicy Bydgoskie Przedmieście przy ulicy Szosa Bydgoska 94/106.
Historia.
Zakład powstał w latach 30. XX wieku jako spółka polsko-belgijska, w której podjęto produkcję kwasu siarkowego i nawozów fosforowych pod nazwą Belgijsko-Polskie Zakłady Chemiczne "Polchem" SA. Po II wojnie światowej została znacjonalizowana, a w latach 1950-1955 rozbudowywano i zmodernizowano istniejące już zakłady "Polchem".
W przedsiębiorstwie tym produkowano przede wszystkim kwas siarkowy, oleum, kwas chlorosulfonowy, nawozy sztuczne (superfosfat) a w ostatnim okresie wodorosiarczyn sodu.
Rozbiórka zakładu.
Prace rozbiórkowe zakładu trwały od 2005 roku do 2007 roku. Pierwszą inwestycją, która zapoczątkowała zagospodarowanie tego terenu i ożywienie zachodniej części miasta jest powstały w 2012 roku sklep sieci Castorama, zaś w bezpośrednim sąsiedztwie dawnych zakładów w 2009 roku powstał stadion żużlowy - Motoarena Toruń.
Nagrody i wyróżnienia.
W okresie PRL zakład odznaczono Orderem Sztandaru Pracy II klasy.

</doc>
<doc id="1224622" url="https://pl.wikipedia.org/wiki?curid=1224622" title="Święty Jan z Bridlington">
Święty Jan z Bridlington



</doc>
<doc id="1224624" url="https://pl.wikipedia.org/wiki?curid=1224624" title="Święta Zuzanna Rzymska">
Święta Zuzanna Rzymska



</doc>
<doc id="1224625" url="https://pl.wikipedia.org/wiki?curid=1224625" title="Święta Zuzanna (postać biblijna)">
Święta Zuzanna (postać biblijna)



</doc>
<doc id="1224627" url="https://pl.wikipedia.org/wiki?curid=1224627" title="Sorkonos szarolicy">
Sorkonos szarolicy

Sorkonos szarolicy ("Rhynchocyon udzungwensis") – gatunek ssaka z rodziny ryjkonosowatych odkryty w 2006 r. przez amerykańskich i włoskich uczonych w trudno dostępnych lasach gór Udzungwa (Tanzania). Występuje na niewielkim obszarze, zasiedla wilgotne lasy, najlepiej górskie, o obfitej ściółce, gdzie buduje gniazda. Wiedzie samotne życie, żywi się bezkręgowcami.
Budowa.
Heritage podaje następujące wymiary zwierzęcia. Długość ciała (bez ogona) 297–318 mm, długość ogona 239–262 mm (wedle kreatorów średnio w sumie 56,4 cm), długość ucha 31–37 mm, długość tylnej stopy 79–88 mm; masa ciała 658–750 g (wedle kreatorów średnio 710 g). Czyni go to największym przedstawicielem swego rzędu, o ciele 10–20% dłuższym od innych sorkonosów. Nie wykazano dymorfizmu płciowego wymiarów ciała.
Badania Kaufmana "et al." z 2013 r. wskazują, że ryjkonosowe jako grupa ogólnie mają mózg większy niż inne ssaki podobnej wielkości i podobnej diety. Wielkość mózgu sorkonosa szarolicego mieści się w graniach allometrycznego trendu członków tej grup. U osobnika ważącego 710 g waży on 7,1 mg przy objętości 6,88 cm².
Charakterystyczny jest wygląd twarzy sorkonosa szarolicego. Jej górną i boczną część porastają włosy o czarnej podstawie, a czubku białym czy kremowym, co w efekcie daje wrażenie barwy szarej. Pysk prawie nie ma włosów, jest czarny, wydłużony, giętki, przypomina trąbę. W szczęce prawdopodobnie może występować (bądź nie) siekacz. Jej kieł jest duży, zwłaszcza u samców, u samic mniejszy. Nie występuje otwór podniebienny, w przeciwieństwie do wyrostka zaoczodołowego. Małżowiny uszne są nagie, barwy czarnej do ciemnego brązu.
Za nimi i na barkach rosną włosy barwy rudożółtej, przechodzące w rudą barwę grzbietu z jaśniejszym pomarańczoworudym bokiem ciała oraz jeszcze jaśniejszym brzuchem barwy kremowej czy bladożółtej. Na zadzie z kolei rosną włosy czarne, podobnie jak u sorkonosa czarno-rudego. Samica dysponuje dwiema parami sutków, jedną pośrednią i jedną tylną. Samiec nie ma żadnej. Gruczoł piersiowy nie występuje, natomiast gruczoł postanalny jest nie tylko obecny, ale i dobrze rozwinięty.
Skóra ogona jest grzbietowo czarna, poniżej zaś ciemnobrązowa, dystalnie biała na odcinku od 4 do 6 cm. Porastają ją krótkie włosy, barwy skóry, na której rosną. Ogon sorkonosa szarolicego osiąga cztery piąte długości ciała. Proksymalnie gruby, dystalnie zwęża się.
Kończyny przednie i tylne kończą się czterema palcami. Ręka nie ma kciuka, a stopa palucha. Ostatni z palców ręki jest krótki, a budują jego szkielet tylko dwa paliczki. Kończyny tylne sorkonosów są solidnie zbudowane.
Kariotyp nieznany. Jednak badania mtDNA wskazały na introgresję z szarolicego do "R. cirnei reichardi" oraz czarno-rdzawego do szarolicego.
Systematyka.
Gatunek po raz pierwszy naukowo opisali w 2008 r. zoolodzy Amerykanin Galen Rathbun i Włoch Francesco Rovero. Jako miejsce typowe odłowu holotypu (dorosłej samicy zebranej 18 marca 2006 r.) Rathbun i Rivero wskazali dolinę rzeki Vikongwa, w Ndundulu Forest, w West Kilombero Scarp Forest Reserve, w górach Udzungwa, w regionie Iringa, w Tanzanii (7°148.2690′S 36°130.3550′E) na wysokości 1350 m n.p.m. Wskazano również paratypy w postaci okazów obu płci. Epitet gatunkowy pochodzi od miejsca znalezienia okazów, gór Udzungwa Opisany został jako czwarty gatunek w rodzaju sorkonos ("Rhynchocyon"), po sorkonosie czarno-rudym, złotozadym i plamistym. Odrębność od sorkonosa szarolicego od tego ostatniego potwierdziły badania DNA. Przeprowadzono badania genetyczne z wykorzystaniem mtDNA i vWF. Geny jądrowe ujawniły odrębność gatunków, w przeciwieństwie do genów mitochondrialnych, w przypadku których u obu gatunków stwierdzono te same główne haplotypy. Lucinda Lawson "et al." zwracają uwagę, że jest to częsty wynik w badaniach genetycznych, jak wykazano już wcześniej. W przypadku krzyżowania się blisko spokrewnionych gatunków introgresja często przebiega nierówno, znacznie silniej w przypadku genów mitochondrialnych. Także w przypadku sorkonosów wskazuje to na pewną ograniczoną introgresję z "R. c. reichardi". Otrzymano następujący kladogram:
Już po sorkonosie szarolicym wyodrębniono piąty gatunek, "Rhynchocyon stuhlmanni". W 2017 r. Carlen "et al." przeprowadzili badania genetyczne, w wyniku których ponownie podnieśli status jednego z podgatunków sorkonosa plamistego do rangi osobnego gatunku. Zaprezentowali jednocześnie kladogram sorkonosów:
Gatunki te należą do monotypowej podrodziny Rhynchocyoninae, nieposiadającej polskiej nazwy. Wraz z drugą podrodziną Macroscelidinae zalicza się ona do rodziny Macroscelididae, ryjkonosowatych, zaliczanej w przeszłości do rzędu owadożernych, a obecnie do odrębnego rzędu Macroscelidea, ryjkonosowych.
Gatunek monotypowy
Tryb życia.
Sorkonos szarolicy wiedzie lądowy tryb życia, zamieszkując lasy. Aktywny jest wyłącznie za dnia. Żyje samotnie. U sorkonosów samiec i samica zajmować mogą wspólny obszar, ale spotykają się głównie w kontekście rozrodu, poza tym wiodąc samotny tryb życia. Tworzą sobie także osobne gniazda. Rovero "et al." zbadali pięć takowych gniazd, założonych w ściółce na dnie lasu, w czterech przypadkach przy pniu drzewa. Sorkonosy wykopywały misę w ziemi, gdzie następni umieszczały liście, tworząc coś na kształt kopuły.
Cykl życiowy.
Nie ma badań opisujących cykl życiowy sorkonosa szarolicego. Uważa się, że nie odbiega on istotnie od bliskich gatunków, jak sorkonos czarno-rudy. U sorkonosów samiec i samica zajmują wspólny obszar. Po kopulacji samica zachodzi w ciążę trwającą nieco ponad 6 tygodni, występuje łożysko hemochorialne. Jedna z odłowionych przez kreatorów gatunku samic była w ciąży z jednym zarodkiem długości 33 mm w każdym z rogów macicy. Noworodek waży około 80 g. Matka nie poświęca mu dużo czasu, raczej pozostawia w gnieździe odwiedzanym głownie w celu karmienia. 11 dni po porodzie młode otwiera oczy, a w gnieździe spędza 2–3 tygodnie.
Introgresja z sorkonosa szarolicego do "R. cirnei reichardi" oraz czarno-rdzawego do szarolicego wskazuje na krzyżowanie się tych gatunków, przy czym objęty nią obszar jest niewielki i leży na wschodzie gór Udzungwa.
Rozmieszczenie geograficzne.
Sorkonos szarolicy występujące w górach Udzungwa w paśmie Eastern Arc Mountains w środkowej Tanzanii. Bytuje on na wysokości od 400–1000 do 2300 m nad poziomem morza. Zamieszkuje wyłącznie lasy Ndundulu-Luhomero i Mwanihana w Tanzanii, przedzielone bardziej suchym lasem na odcinku 25 km. Badania terenowe wskazują na nieprawdopodobieństwo, by występował również w innych okolicznych lasach. W 2013 r. Rovero "et al." za pomocą kamer potwierdzili obecność gatunku na 30% więcej (90 km²) od poprzednio przypisywanego mu zasięgu. Całkowitą powierzchnię szacuje się na 390 km².
Ekologia.
Siedliskiem sorkonosa szarolicego są wilgotne górskie lasy. Wymaga on zwartego piętra koron drzew (znajduje się ono w lasach podgórskich na wysokości 25–50 m, w wysoko położonych górskich na wysokości 10–25 m, częstość spotykania osobników korelowała w badaniach ze stopniem zadaszenia piętrem koron) i obfitej ściółki, niekiedy z gęstą roślinnością dna lasu. Niemniej spotyka się go także w nizinnych lasach częściowo tracących liście bądź tracących liście, czego przykładem północny las Mwanihana. Możliwe jednak, że nie jest on optymalnym siedliskiem gatunku. IUCN wymienia także lasy wiecznie zielone, niekiedy z kępami bambusa, potem dodając jeszcze nieoptymalne dla gatunku lasy częściowo tracące liście.
Sorkonos szarolicy żywi się prawdopodobnie wyłącznie bezkręgowcami ze szczególnym uwzględnieniem stawonogów. Informacje te pochodzą jednak z wniosków z podobieństwa do innych sorkonosów.
Ryjkonosowe ewoluowały prawdopodobnie w środowisku pozbawionym istotnej konkurencji. Wykształciły zespół specyficznych adaptacji, obejmujący myrmekofagię, specyficzny chód, brak gniazd. Łączą dzięki temu cechy spotykane u giętkojęzykowych i antylop.
Zagrożenia i ochrona.
Nie wiadomo, ile osobników liczy gatunek. Rovero podawał w 2008 r. szacunki 15 000–24 000 zwierząt, przyjmując zagęszczenie 50–80 sorkonosów na km².
IUCN uznaje gatunek za narażony na wyginięcie. Heritage zwraca uwagę na zagrożenie pożarami, czy to wynikłymi z suszy, czy z działalności ludzkiej, w jego niewielkim zasięgu, liczącym 390 km². Do tego dochodzi wycinanie drzew przez człowieka, a w dłuższej perspektywie czasowej zmiany klimatu związane z globalnym ociepleniem. W latach 1970–2000 powierzchnia Ndundulu-Luhomero spadła o 2,71%, powierzchnia Mwanihany o 0,52%, natomiast powierzchnia lasu między nimi aż o 56%. Tam jednak sorkonosy szarolice nie występują. Nie ma dowodów, by miejscowa ludność polowała na sorkonosy szarolice, aczkolwiek lud Wahehe zamieszkujący te okolice poluje na sorkonosa plamistego. Nie wiadomo, jaki jest trend populacyjny. Podatność ograniczonego siedliska na zniszczenie może skutkować koniecznością zmiany statusu na zagrożony czy nawet krytycznie zagrożony. Jednakże obecnie nie ma takiej konieczności, a wedle niektórych badań niewielki zasięg nieco się nawet zwiększył. Cały zasięg występowania przypada na obszary chronione: Park Narodowy Udzungwa Mountains i rezerwat Kilombero.

</doc>
<doc id="1224628" url="https://pl.wikipedia.org/wiki?curid=1224628" title="Powiat opolski (opolski)">
Powiat opolski (opolski)



</doc>
<doc id="1224635" url="https://pl.wikipedia.org/wiki?curid=1224635" title="Międzysojusznicza Rada Kontroli">
Międzysojusznicza Rada Kontroli



</doc>
<doc id="1224643" url="https://pl.wikipedia.org/wiki?curid=1224643" title="Tour de Barents">
Tour de Barents

Tour de Barents – obecnie w stanie projektu wyścig biegów narciarskich stworzony przez norweskiego biegacza narciarskiego Vegarda Ulvanga. Formuła zawodów ma być podobna jak Tour de Ski z tym, że rozgrywana będzie w okolicach koła podbiegunowego. Pierwsza edycja zapowiadana była na wiosnę roku 2009, jednak nie odbyła się z powodu problemów finansowych.
Po raz pierwszy odbyły się w dniach od 6 kwietnia do 10 kwietnia 2011 roku, na terenie Norwegii i Finlandii.

</doc>
<doc id="1224644" url="https://pl.wikipedia.org/wiki?curid=1224644" title="Powiat nowodworski (pomorski)">
Powiat nowodworski (pomorski)



</doc>
<doc id="1224646" url="https://pl.wikipedia.org/wiki?curid=1224646" title="Powiat ostrowski (mazowiecki)">
Powiat ostrowski (mazowiecki)



</doc>
<doc id="1224655" url="https://pl.wikipedia.org/wiki?curid=1224655" title="Równina Kutnowska">
Równina Kutnowska

Równina Kutnowska (318.71) – mezoregion fizycznogeograficzny w centralnej Polsce, stanowiący północno-zachodnią część Niziny Środkowomazowieckiej. Region graniczy od północy z Kotliną Płocką i Pojezierzem Kujawskim, od zachodu z Wysoczyzną Kłodawską, od południa z Kotliną Kolską i Równiną Łowicko-Błońską a od wschodu z Kotliną Warszawską. Równina Kutnowska leży na pograniczu województw łódzkiego i mazowieckiego.
Mezoregion jest płaską, pochyloną ku południu równiną denudacyjną położoną na wysokości 90-100 m n.p.m. W zachodniej części równiny występują wzgórza morenowe w formie ostańców (tzw. "moreny kutnowskie") o wysokościach dochodzących do 160 m. Głównymi ciekami wodnymi regionu są rzeki Ochnia i Słudwia (dopływy Bzury). Na terenie Równiny Kutnowskiej występują urodzajne gleby co nadaje jej charakter rolniczy.
Główne ośrodki miejskie regionu to Kutno (na zachodnim skraju), Gostynin (częściowo), Żychlin i Gąbin (na pograniczu regionu), ponadto wsie Kiernozia, Oporów, Sanniki, Pacyna, Bedlno, Strzelce, Chąśno i Kocierzew Południowy.

</doc>
<doc id="1224656" url="https://pl.wikipedia.org/wiki?curid=1224656" title="Powiat tomaszowski (łódzki)">
Powiat tomaszowski (łódzki)



</doc>
<doc id="1224658" url="https://pl.wikipedia.org/wiki?curid=1224658" title="Zamek Sonnenstein">
Zamek Sonnenstein

Sonnenstein (niem. "Schloss Sonnenstein") – zamek w Pirnie, niedaleko Drezna w Niemczech. Mieścił szpital dla umysłowo chorych, który działał od 1811 do końca II wojny światowej w 1945. Podczas wojny funkcjonował jako jeden z ośrodków programu "Aktion T4". Zamknięty zaraz po wojnie, został otwarty ponownie w roku 1970.
Historia.
Zamek Sonnenstein znajduje się w Pirnie, niedaleko Drezna nad rzeką Łabą. Został zbudowany po roku 1460 na miejscu średniowiecznego zamku. Wykorzystywany jako szpital dla umysłowo chorych od 1811. Ze względu na nowoczesne metody stosowane podczas leczenia szpital ten zyskał światowe uznanie i był brany za wzór dla innych takich instytucji.
II wojna światowa.
Od początku 1940 do końca czerwca 1942 część zamku została przeznaczona na miejsce zagłady. Komora gazowa i krematorium zostały zainstalowane w piwnicy budynku C 16 w byłych męskich sanitariatach. Wysoki ceglany mur w połączeniu z wysokim płotem chronił kompleks od zewnątrz. Wewnątrz ogrodzenia znajdowały się cztery budynki. Używano ich jako biura i kwatery dla personelu. Mężczyźni pracujący w krematorium spali na strychu budynku C 16. Niewykluczone, że także inne budynki były wykorzystywane podczas Akcji T4.
Od końca czerwca 1940 do września 1942 około 15 000 osób zostało zabitych w efekcie trwania "Akcji T4". Personel składał się z około 100 osób. Jedna trzecia z nich została skierowana do niemieckich obozów zagłady na terenie okupowanej Polski ze względu na swoje doświadczenie w oszukiwaniu, zabijaniu, gazowaniu i kremowaniu niewinnych ludzi.
Na przełomie sierpnia i września 1942 centrum zagłady w Sonnenstein zostało zlikwidowane, a obciążające instalacje jak komora gazowa i piece krematoryjne zostały zdemontowane. Od października 1942 budynki były wykorzystywane jako szpital wojskowy.
Dzieje powojenne.
Latem 1947 niektórzy uczestnicy "Akcji T4" zostali oskarżeni w procesie lekarzy w Dreźnie. Profesor Paul Nitsche, medyczny szef "Akcji T4" i dwóch pielęgniarzy z Sonnenstein zostało skazanych na śmierć.
Ponad 40 lat zajęło stwierdzenie, że część zamku Sonnenstein grała rolę w "Akcji T4". 9 czerwca 2000 otwarto muzeum upamiętniające udział zamku w "Akcji T4".
Od 1970, zamek ponownie zostały przeznaczony na szpital dla ludzi niepełnosprawnych, w 1977 założono w nim centrum rehabilitacyjne.

</doc>
<doc id="1224661" url="https://pl.wikipedia.org/wiki?curid=1224661" title="Analiza kredytowa">
Analiza kredytowa

Analiza kredytowa – służy badaniu zdolności kredytowej kredytobiorcy i stanowi podstawę do oceny ryzyka kredytowego związanego z udzieleniem kredytu danemu podmiotowi.
Wysokość ryzyka kredytowego.
Wpływ na wysokość ryzyka kredytowego, ponoszonego przez bank, mają w szczególności następujące czynniki:
W działalności kredytowej banki mają do czynienia z różnymi grupami kredytobiorców: przedsiębiorstwami, gospodarstwami domowymi, jednostkami sektora finansów publicznych oraz innymi bankami. W zależności od tego, czy o kredyt ubiega się osoba fizyczna, czy osoba prawna, analiza kredytowa kredytobiorcy ma specyficzne cechy. W przypadku osób fizycznych i udzielanych im kredytów konsumpcyjnych większe znaczenie ma analiza jakościowa, polegająca na ocenie cech indywidualnych kredytobiorcy, które mają wpływ na jego skłonność do spłaty zobowiązania wobec banku. W odniesieniu do kredytów gospodarczych dominującą rolę w analizie kredytowej ma aspekt ekonomiczno-finansowy (analiza ilościowa).
Analiza kredytowa podmiotów gospodarczych.
Przedsiębiorstwa stanowią bardzo niejednorodną grupę kredytobiorców, różnią się bowiem między sobą wielkością kapitału, rodzajem i rozmiarami działalności (małe, średnie, duże i koncerny międzynarodowe), wysokością zaciąganych kredytów oraz ich przeznaczeniem. Wpływa to w istotny sposób na zakres przeprowadzanej analizy, która nie musi być szczegółowa w przypadku niewielkich kredytów udzielanych małym przedsiębiorstwom czy osobom fizycznym prowadzącym działalność gospodarczą. Natomiast w przypadku finansowania dużych przedsiębiorstw jest celowe, by analiza była szczegółowa.
Podstawowymi czynnikami wpływającymi na zdolność przedsiębiorstwa do spłaty zobowiązań wobec banku są m.in.:
Na podstawie przedkładanej przez klienta sprawozdawczości finansowej i przy wykorzystaniu całego zestawu wskaźników finansowych ocenia się, w jakim stopniu kondycja finansowa umożliwia klientowi spłatę kredytu. Najprostsza analiza kredytowa polega na ustaleniu i ocenie tradycyjnych wskaźników mierzalnych, tj. płynności i rentowności, oraz niemierzalnych, np. możliwości zbytu i perspektyw rozwojowych. W anglo-amerykańskiej praktyce bankowej przy ocenie wiarygodności kredytowej uwzględnia się pięć kryteriów oceny ryzyka kredytowego (tzw. 5 C):
Analiza kredytowa osób fizycznych.
Punktem wyjścia dla analizy kredytowej osób fizycznych są indywidualne cechy kredytobiorcy (analiza jakościowa). Najczęściej stosowane przez banki rodzaje analizy kredytowej osób fizycznych to analiza ilościowa, jakościowa oraz punktowa.
Analiza ilościowa polega na ustaleniu wysokości i stabilności uzyskiwanych dochodów, które są zapewnieniem spłaty zaciągniętego kredytu wraz z odsetkami w ustalonym przez bank terminie. Niezbędne do przeprowadzenia takiej analizy są dokumenty przedstawiane bankowi przez kredytobiorców, obrazujące ich sytuację finansową.
Analiza jakościowa jest analizą dokonywaną na podstawie cech jakościowych kredytobiorcy. Cechy te mają istotny wpływ na skłonność klienta do wywiązywania się z zaciągniętych zobowiązań kredytowych. Analiza jakościowa obejmuje więc ocenę:
Ryzyko związane z udzieleniem kredytu wzrasta wprost proporcjonalnie do kwoty kredytu i długości okresu kredytowania, a zmniejszane jest poprzez wysokość wkładu własnego kredytobiorcy oraz proponowane zabezpieczenia.
Scoring kredytowy (ang. "credit scoring") polega na punktowej ocenie cech jakościowych i ilościowych kredytobiorcy. Bank poddaje ocenie najistotniejsze dla siebie cechy, które mają istotny wpływ na analizę zdolności kredytowej. Ujmuje się np. wiek, płeć, stan rodzinny, sytuację majątkową, wykształcenie, zatrudnienie, wykonywany zawód, osiągane dochody itp. Poszczególnym cechom przypisuje się określoną liczbę punktów (przykładowo 8 punktów za wysokie dochody, 5 punktów za dochody średnie, 2 punkty za zadowalające, 0 za niskie). W praktyce wykorzystywane są dwa główne rodzaje scoringu, tj. scoring aplikacyjny i scoring behawioralny, których charakterystykę przedstawiono w tabeli:

</doc>
<doc id="1224663" url="https://pl.wikipedia.org/wiki?curid=1224663" title="Jacob Philipp Hackert">
Jacob Philipp Hackert

Jacob Philipp Hackert (ur. 15 września 1737 w Prenzlau, zm. 28 kwietnia 1807 w San Piero di Careggio pod Florencją) – niemiecki malarz pejzażysta, reprezentant romantyzmu. 
Od 1768 r. przebywał we Włoszech, gdzie w 1786 został malarzem dworskim Ferdynanda IV. Malował pod wpływem Claude`a Lorraina wzbogacając jego styl o elementy romantyczne. Przyjaźnił się z Johannem Wolfgangiem Goethe, który napisał i wydał jego biografię w 1811 r. Reprezentatywny zbiór prac artysty posiada Attingham Park w Shropshire.

</doc>
<doc id="1224664" url="https://pl.wikipedia.org/wiki?curid=1224664" title="Powiat brzeski (województwo poleskie)">
Powiat brzeski (województwo poleskie)

Powiat brzeski – powiat województwa poleskiego II Rzeczypospolitej. Jego siedzibą było miasto Brześć nad Bugiem. W skład powiatu wchodziło 22 gminy wiejskie, 1 miasto i 2 miasteczka.
12 grudnia 1920 r. pod Zarządem Terenów Przyfrontowych i Etapowych z powiatu wyłączono gminy: Połowce, Wierzchowiec, Dmitrowicze i Dworce do nowo utworzonego powiatu białowieskiego.
Demografia.
W grudniu 1919 roku powiat brzeski okręgu brzeskiego ZCZW zamieszkiwały 81 497 osoby. Na jego terytorium znajdowało się 491 miejscowości, z których 4 miały 1–5 tys. mieszkańców i jedna powyżej 5 tys. mieszkańców. Był nią Brześć Litewski z 14 005 mieszkańcami.
Wyniki spisu powszechnego z 1921 r.:
Oświata.
W powiecie brzeskim okręgu brzeskiego ZCZW, w roku szkolnym 1919/1920 działały 63 szkoły powszechne, 4 szkoły średnie i 10 szkół zawodowych. Ogółem uczyło się w nich 4141 dzieci i pracowało 136 nauczycieli.
Dalsze losy.
W latach 1939–1941 powiat pod okupacją sowiecką, od 1941 do 1944 – niemiecką. W 1945 prawie w całości wszedł w skład Białorusi (poza częściami gmin: Połowce, Wołczyn i Wysokie Litewskie).

</doc>
<doc id="1224665" url="https://pl.wikipedia.org/wiki?curid=1224665" title="Piotr Misztal">
Piotr Misztal

Piotr Wiktor Misztal (ur. 19 października 1965 w Łodzi) – polski polityk i przedsiębiorca, poseł na Sejm V kadencji; obywatel polski i amerykański.
Życiorys.
Wykształcenie i praca zawodowa.
W 1986 ukończył Technikum Mechaniczne w Łodzi. Prowadzi działalność gospodarczą. Został większościowym udziałowcem w Inter Cement Sp. z o.o. działającej w branży produkcji materiałów budowlanych, a także współwłaścicielem działającej w amerykańskim mieście Phoenix firmy „Econo-Applice”. W 2010 otworzył w Łodzi firmę deweloperską.
Działalność polityczna.
W wyborach parlamentarnych w 2005 uzyskał mandat poselski w okręgu łódzkim z listy Samoobrony RP. W marcu 2006 został usunięty z klubu parlamentarnego tego ugrupowania, a następnie wystąpił z partii. Od września do grudnia 2006 zasiadał w klubie parlamentarnym Ruch Ludowo-Narodowy, później do końca kadencji pozostał posłem niezrzeszonym. W Sejmie pracował w Komisji Infrastruktury.
W 2006 z ramienia RLN startował na urząd prezydenta Łodzi, uzyskał 4,04% poparcia (8952 głosy), co dało mu 4. miejsce. W przedterminowych wyborach parlamentarnych w 2007 nie ubiegał się o reelekcję. Od 2006 do 2007 był doradcą prezydenta Łodzi Jerzego Kropiwnickiego ds. inwestycji zagranicznych. W 2014, startując z własnego komitetu, ponownie ubiegał się bez powodzenia o prezydenturę Łodzi (otrzymał 3,14% głosów i zajął szóste miejsce spośród dziewięciu kandydatów). W 2015 kandydował z ramienia Samoobrony do Senatu w jednym z łódzkich okręgów, zajmując ostatnie, 4. miejsce. W 2018 z ramienia własnego komitetu ponownie był kandydatem na prezydenta Łodzi, zajmując 7. miejsce wśród 9 kandydatów (uzyskał 0,47% głosów).
Postępowania karne.
W 1999 został skazany przez łódzki sąd za fałszerstwo dokumentów. W 2005 został również skazany za wprowadzenie do obrotu cementu bez niezbędnych dokumentów. W marcu 2006 wymierzono mu karę grzywny za uniemożliwienie przeprowadzenia kontroli w swojej firmie.
W październiku 2007 został zatrzymany na granicy niemiecko-szwajcarskiej w związku z przewożeniem przez granicę ponad 1 mln dolarów, zwolniono go na podstawie paszportu dyplomatycznego. W kwietniu 2009 po dobrowolnym poddaniu się karze został skazany na karę 2 lat pozbawienia wolności z warunkowym zawieszeniem jej wykonania i grzywnę.
W listopadzie 2009 został zatrzymany przez funkcjonariuszy Agencji Bezpieczeństwa Wewnętrznego, po czym prokurator przedstawił mu zarzuty popełnienia przestępstw skarbowych, w wyniku których Skarb Państwa miał stracić 920 tys. zł. Zastosowano wówczas wobec niego poręczenie majątkowe w wysokości 400 tys. zł. Akt oskarżenia w tej sprawie został w grudniu 2010 skierowany do Sądu Rejonowego Łódź-Widzew. W październiku 2011 sąd umorzył tę sprawę.

</doc>
<doc id="1224670" url="https://pl.wikipedia.org/wiki?curid=1224670" title="Sylwan (uczeń apostolski)">
Sylwan (uczeń apostolski)

Sylas (znany też jako Sylwan) – osoba o takim imieniu zostaje wymieniona po raz pierwszy w Dziejach Apostolskich w kontekście soboru jerozolimskiego. Wylicza się go tam jako jednego z "przodujących wśród braci". Uznaje się, iż imię "Sylas" jest transkrypcją hebrajskiego czasownika "szalach", co znaczy posyłać. "Sylwan" ("Silvanus") natomiast, jest formą zlatynizowaną.
Ze źródeł biblijnych wynika, że Sylas wraz z Judą Barsabbasem, zostali wysłani przez Apostołów i starszych do Antiochii w celu dostarczenia uchwał wspomnianego soboru. Wybrali się tam wraz z Pawłem i Barnabą, którzy byli przełożonymi Kościoła w Antiochii.
Sylas jest także współuczestnikiem drugiej podróży misyjnej św. Pawła obok Łukasza i Tymoteusza. Należy też uznać, że podczas trwania misji traktowany był jako ktoś aktywny i najbardziej zaangażowany po Pawle. Świadczy o tym fakt, iż Sylas był potraktowany jako współodpowiedzialny za wydarzenia w Filippi i to właśnie jego, razem z Pawłem, postawiono przed pretorami, wymierzono karę i wtrącono do lochu. Po takim potraktowaniu ich przez Rzymian, zarówno Sylas jak i Paweł powołali się na swoje rzymskie obywatelstwo, co wprawiło pretorów w zakłopotanie. Z niezbyt przyjazną atmosferą spotkali się również w Tesalonice i Berei, skąd Apostołowie musieli uciekać.
W synaksariach wymieniany 26 i 29 listopada (Sylas jako biskup Koryntu), a także 30 lipca lub 30 czerwca (rozdzielnie Sylwan jako dzierżący sakrę Tesalonik. W martyrologiach łacińskich pojawił się pod datą 28 listopada za sprawą Sylasa Florusa, a następnie Ado z Vienne, umieścił jego wspomnienie liturgiczne 13 lipca. Ten dzień powtórzyli Usuardus i Cezary Baroniusz.

</doc>
<doc id="1224672" url="https://pl.wikipedia.org/wiki?curid=1224672" title="System metryczny">
System metryczny



</doc>
<doc id="1224680" url="https://pl.wikipedia.org/wiki?curid=1224680" title="Dolina Środkowej Wisły">
Dolina Środkowej Wisły

Dolina Środkowej Wisły (318.75) – mezoregion fizycznogeograficzny w środkowo-wschodniej Polsce, stanowiący centralną i południową część Niziny Środkowomazowieckiej. Region graniczy od północy z Równiną Wołomińską i Kotliną Warszawską, od zachodu z Równiną Warszawską i Równiną Kozienicką od wschodu z Równiną Garwolińską i Wysoczyzną Żelechowską, a od południa z Pradoliną Wieprza, Wysoczyzną Lubartowską i Małopolskim Przełomem Wisły, stanowiącym naturalne przedłużenie regionu ku południu. Dolina Środkowej Wisły leży na pograniczu województw mazowieckiego i lubelskiego.
Mezoregion ma wydłużony południkowy kształt o szerokości ok. 10 km, obejmujący dolinę Wisły na odcinku Puławy-Warszawa. Na obszarze regionu wyróżnia się dwa tarasy geologiczne: łąkowy zalewowy (niższy) i wydmowy piaszczysty (wyższy). Po prawej stronie Wisły rozpościerają się obszerne kompleksy leśne, m.in. objęte ochroną Lasy Garwolińskie, Lasy Osieckie, Lasy Celestynowskie i Lasy Otwockie, wchodzące w skład Mazowieckiego Parku Krajobrazowego.
Główne ośrodki miejskie położone zupełnie lub częściowo na terenie regionu to Warszawa (południowo-wschodnie przedmieścia), Otwock, Puławy, Kozienice, Dęblin, Konstancin-Jeziorna, Józefów, Karczew i Góra Kalwaria.

</doc>
<doc id="1224682" url="https://pl.wikipedia.org/wiki?curid=1224682" title="Jan Berzin">
Jan Berzin



</doc>
<doc id="1224683" url="https://pl.wikipedia.org/wiki?curid=1224683" title="Kaszubsko-Pomorska Szkoła Wyższa w Wejherowie">
Kaszubsko-Pomorska Szkoła Wyższa w Wejherowie

Kaszubsko-Pomorska Szkoła Wyższa w Wejherowie powstała w 2002 r. jako uczelnia zawodowa. Pierwsza tego typu placówka w Wejherowie. Prowadzi trzyletnie studia I stopnia na kierunkach: zarządzanie, socjologia, pielęgniarstwo, administracja i bezpieczeństwo wewnętrzne oraz trzysemestralne studia II stopnia na kierunku socjologia.
Historia.
Na początku 2002 pomysł utworzenia niepaństwowej uczelni wyższej poza Trójmiastem cieszył się zainteresowaniem władz Wejherowa, powiatu wejherowskiego oraz Pomorskiego Instytutu Demokratycznego. Szesnaście z dwudziestu istniejących wówczas szkół wyższych znajdowała się w Gdyni, Gdańsku lub Sopocie, a ich studenci stanowili 83% wszystkich w województwie pomorskim.
27 września 2002 roku Rada Powiatu Wejherowskiego postanowiła na 20 lat bezpłatnie przekazać w użytkowanie budynek nieistniejącej już szkoły zawodowej na ul. Dworcowej 7. Rok później, 11 lutego 2003, Rada Miasta Wejherowa zobowiązała prezydenta do pomocy w promocji wśród młodzieży. Agencja Rozwoju Pomorza przygotowała projekt adaptacji i remontu budynku, uważając iż pozwoli zdecentralizować szkolnictwo w Pomorskiem.
9 września 2006 roku rozdano pierwsze dyplomy. Odebrali je absolwenci socjologii.
30 sierpnia 2006 roku rektor prof. Marcin Pliński otrzymał medal „Zasłużony dla powiatu wejherowskiego”.
W 2009 r. Kaszubsko-Pomorska Szkoła Wyższa w Wejherowie zajęła 18. miejsce w rankingu szkół wyższych w kategorii najlepszych niepublicznych uczelni licencjackich. Ranking opracowuje cyklicznie miesięcznik Perspektywy we współpracy z dziennikiem Rzeczpospolita.

</doc>
<doc id="1224684" url="https://pl.wikipedia.org/wiki?curid=1224684" title="USS Truxtun (CGN-35)">
USS Truxtun (CGN-35)

USS Truxtun (CGN-35) – jedyny w swoim typie amerykański okręt rakietowy o napędzie atomowym, który wszedł do służby w 1967. Okręt był początkowo klasyfikowany jako duży niszczyciel rakietowy. Od 1975, po reformie klasyfikacji okrętów, klasyfikowany jako krążownik rakietowy. Był to trzeci typ amerykańskich krążowników rakietowych z napędem atomowym po USS "Long Beach" i USS "Bainbridge".
Historia.
Potrzeba posiadania jednostek eskortowych z napędem atomowym, zdolnych towarzyszyć lotniskowcom, klasyfikowanych początkowo jako fregaty rakietowe, doprowadziła do opracowania dwóch jednostek, które opracowano na podstawie dwóch typów fregat rakietowych z napędem konwencjonalnym. Powstały dwa unikatowe okręty USS "Bainbridge" i USS "Truxtun", które opracowano na podstawie okrętów typu "Leahy" i "Belknap".
Stępkę pod USS "Tuxtun" położono 17 czerwca 1963 w stoczni New York Shipbuilding Corporation w Camden stan New Jersey. Wodowanie nastąpiło 19 grudnia 1964, wejście do służby 27 maja 1967. Pierwszą misją okrętu było zapewnienie osłony lotniskowcowi USS "Enterprise" w styczniu 1968, który działał w ramach 7 floty w rejonie Morza Japońskiego w związku z kryzysem wywołanym zajęciem przez Koreę Północną amerykańskiego okrętu rozpoznawczego USS "Pueblo". 
Następnie w ramach 4 misji w latach 1968 - 1973 działał w rejonie Zatoki Tonkijskiej w związku z toczoną wojną wietnamską. Do głównych zadań okrętu podczas tych działań należało zapewnienie dozoru radarowego obszaru powietrznego w rejonie Zatoki Tonkijskiej. Okręt zabezpieczał także korytarz powietrzny wykorzystywany przez amerykańskie samoloty w tym rejonie. Podczas tych działań przyczynił się do zestrzelenia 11 północnowietnamskich Migów za co został trzykrotnie wyróżniony. Uratował także 3 zestrzelonych amerykańskich pilotów.
Okręt został wycofany ze służby 11 września 1995 i przeznaczony na złom.

</doc>
<doc id="1224686" url="https://pl.wikipedia.org/wiki?curid=1224686" title="Victoire Weasley">
Victoire Weasley



</doc>
<doc id="1224690" url="https://pl.wikipedia.org/wiki?curid=1224690" title="Reinhold Berzin">
Reinhold Berzin



</doc>
<doc id="1224695" url="https://pl.wikipedia.org/wiki?curid=1224695" title="Figle z Flintstonami">
Figle z Flintstonami

Figle z Flintstonami (ang. "Flintstone Frolics" lub "The Flintstone Comedy Show") – amerykański blok seriali animowanych, o przygodach Flintstonów i ich przyjaciół ze Skaliska. Jest to kontynuacja serialu "Flintstonowie".
Na odcinek składa się kilka krótkich seriali, przeplatane różnymi wstawkami, np. nauka języka angielskiego, czy nauka tańca. A to seriale wchodzące w skład:
Wersja polska.
Wersja polska: Master Film
Reżyseria:
Dialogi:
Dźwięk:
Montaż:
Teksty piosenek: Andrzej Brzeski
Opracowanie muzyczne: Eugeniusz Majchrzak
Kierownictwo produkcji:
Wystąpili:
oraz

</doc>
<doc id="1224697" url="https://pl.wikipedia.org/wiki?curid=1224697" title="Wyśnikówka">
Wyśnikówka

Wyśnikówka, Wyżnikówka – polana na północnych zboczach Mogielicy w Beskidzie Wyspowym. Znajduje się przy zielonym szlaku turystycznym z Dobrej na Mogielicę. Na szczyt Mogielicy jest stąd jeszcze ok. 20 min. Polana zajmuje fragment grzbietu i dwa jego dość strome stoki. Jest bardzo charakterystycznym elementem sylwetki Mogielicy, rozpoznawanym z dużych odległości. Przed wojną była intensywnie wypasana i częściowo koszona. Jeszcze w latach 70. pod lasem stał szałas pasterski. Dzisiaj jest dla turystów ulubionym miejscem do odpoczynku po stromym podejściu od Przełęczy Rydza-Śmigłego. Roztaczają się stąd bardzo szerokie widoki.
Wczesną wiosną na polanie licznie zakwita śnieżyczka przebiśnieg, jesienią cała polana pokrywa się kępami fioletowo kwitnącej goryczki trojeściowej. Od czasu zaprzestania użytkowania polany obserwować tutaj można sukcesję ekologiczną – stopniowe zarastanie polany zmieniającymi się zespołami roślinności, ostatecznym efektem którego jest las.
Wyśnikówka znajduje się w obrębie wsi Chyszówki w województwie małopolskim, w powiecie limanowskim, w gminie Dobra.

</doc>
<doc id="1224698" url="https://pl.wikipedia.org/wiki?curid=1224698" title="Rainis">
Rainis

Rainis, właśc. Jānis Pliekšāns (ur. 11 września 1865, zm. 12 września 1929) – łotewski pisarz, dramaturg i dziennikarz, tłumacz literatury rosyjskiej, niemieckiej i angielskiej, autor książek dla dzieci. Polityk socjaldemokratyczny, w latach 1926-1928 minister oświaty Łotwy. Wywarł znaczny wpływ na rozwój łotewskiego języka literackiego oraz literatury łotewskiej.
Życiorys.
Po ukończeniu gimnazjum w Rydze studiował prawo w Petersburgu (1884–1888), następnie pracował w zawodzie adwokata w Wilnie i Mitawie. Poświęcił się działalności dziennikarskiej: od 1891 do 1895 stał na czele redakcji pisma "Dienas Lapa", po czym znów wyjechał pracować jako adwokat, tym razem do Poniewieża. Wziął udział w wypadkach z 1905, po czym wyemigrował do Szwajcarii. 
W niepodległej Łotwie został ministrem oświaty (1926–1928). W 1925 kandydował z ramienia socjaldemokracji w wyborach prezydenckich, jednak przegrał w I turze z Jānisem Čakstem i Kārlisem Ulmanisem. 
Tłumaczył na język łotewski dzieła Puszkina, Goethego i Szekspira. Pisywał również dla dzieci, np. "Mušu ķēniņš" (wyd. 1923) czy "Suns un kaķe" (1928).
W 1897 ożenił się z Aspazją.

</doc>
<doc id="1224699" url="https://pl.wikipedia.org/wiki?curid=1224699" title="Krija Joga">
Krija Joga



</doc>
<doc id="1224702" url="https://pl.wikipedia.org/wiki?curid=1224702" title="TUZ">
TUZ



</doc>
<doc id="1224705" url="https://pl.wikipedia.org/wiki?curid=1224705" title="Świnoujście Centrum">
Świnoujście Centrum

Świnoujście Centrum – stacja kolejowa w Świnoujściu, w województwie zachodniopomorskim, jedyna położona po polskiej stronie wyspy Uznam. Została zbudowana wraz z przedłużeniem linii kolejowej, od przystanku "Ahlbeck Grenze". Budowa odcinka, którego inwestorem jest niemiecka spółka Usedomer Bäderbahn "(UBB, Uznamska Kolej Nadmorska)", została rozpoczęta tuż przed wejściem Polski do strefy Schengen, dzięki czemu nie istniała konieczność dodatkowej budowy przejścia granicznego.
Budowę 1,5-kilometrowej linii o wartości 2 mln euro zakończono w lutym po czym złożono do Urzędu Transportu Kolejowego wniosek o dopuszczenie linii do ruchu. Ostatecznie ruch pasażerski uruchomiono 20 września 2008 r. Formalnie utrzymaniem linii po polskiej stronie zajmuje się spółka-córka UBB Polska.
Stacja "Świnoujście Centrum" jest położona nieopodal skrzyżowania ul. 11 Listopada z ul. Wojska Polskiego, o ok. 200 m dalej od centrum miasta niż nieistniejąca stacja "Swinemünde Bad" (pol. "Świnoujście Nieradków"). Dawna stacja leżała przy linii z Seebad Heringsdorf przez "Swinemünde Hbf." (pol. "Świnoujście Główne") do Ducherow, która po wytyczeniu nowej granicy państwowej w 1945 r. została zlikwidowana, podobnie jak pozostałe stacje po uznamskiej stronie Świnoujścia oraz między Garz a Ducherow. W dzisiejszych czasach niemożliwe stało się odtworzenie stacji Nieradków w jej dawnym położeniu z powodu zbudowania na tym terenie osiedla mieszkaniowego.
W roku 2018 stacja obsługiwała 1000–1500 pasażerów na dobę.

</doc>
<doc id="1224708" url="https://pl.wikipedia.org/wiki?curid=1224708" title="Love Story (powieść)">
Love Story (powieść)

Love Story – krótka powieść Ericha Segala. Po raz pierwszy wydana w ⁣⁣dniu świętego Walentego⁣⁣, 14 lutego ⁣⁣1970⁣⁣ roku stała się bestsellerem i została przetłumaczona na ponad 20 języków. Segal ujął tę samą historię w formę scenariusza; film pod tym samym tytułem został zrealizowany przez Paramount Pictures i wszedł na ekrany 16 grudnia 1970 roku.
W roku 1977 Segal napisał sequel powieści pt. "Opowieść Olivera" ("Opowieść Oliwera"); on również został sfilmowany.
Opis fabuły.
Oliver Barrett IV poznaje Jennifer Cavilleri w uniwersyteckiej bibliotece. Wydaje się, że wszystko ich dzieli: on jest studentem Uniwersytetu Harvarda, ona college Radcliffe; on jest bogaty, ona pochodzi z ubogiej rodziny; on jest WASP-em, ona katoliczką włoskiego pochodzenia; on interesuje się sportem, ona muzyką poważną. Mimo to zakochują się w sobie. Niezadowolony ze stosunku swoich rodziców do Jenny, Oliver zrywa stosunki z nimi i nie zaprasza ich na ślub. Po ukończeniu studiów Jenny podejmuje pracę w szkole i utrzymuje Olivera, aby ten mógł kontynuować naukę na Harvardzie. Kiedy jako absolwent prawa Oliver dostaje intratną posadę w kancelarii prawniczej, decydują się na dziecko, jednak pomimo wielomiesięcznych starań Jenny nie zachodzi w ciążę. Podczas badań płodności okazuje się, że jest ciężko chora na białaczkę. Po trzech latach milczenia Oliver udaje się do ojca z prośbą o pieniądze, nie wyznając jednak, że potrzebne mu są na leczenie żony. Ojciec udziela mu pomocy, jednak mimo to Jenny wkrótce umiera w szpitalu. Wychodząc ze szpitala, Oliver spotyka ojca, który dopiero teraz dowiedział się o chorobie synowej. W ostatniej scenie książki następuje pojednanie pomiędzy nimi.
Wydania.
Po polsku książka wyszła pod dwoma różnymi tytułami:

</doc>
<doc id="1224711" url="https://pl.wikipedia.org/wiki?curid=1224711" title="Arthur Hacker">
Arthur Hacker

Arthur Hacker (ur. 25 września 1858 w Londynie, zm. 12 listopada 1919 tamże) - angielski malarz prerafaelita. Studiował w Royal Academy w Londynie. Duży wpływ na jego twórczość miał pobyt w Paryżu i podróże m.in. po Hiszpanii i północnej Afryce. Był uznanym portrecistą, malował również akty i sceny religijne, miał wystawy w Royal Academy.

</doc>
<doc id="1224712" url="https://pl.wikipedia.org/wiki?curid=1224712" title="Allobarbital">
Allobarbital

Allobarbital (dial, dwuallyl) – organiczny związek chemiczny, pochodna kwasu barbiturowego o profilu działania zależnym od dawki – uspokajającym lub nasennym i średnim czasie działania. Zsyntetyzowany w roku 1912 przez Ernesta Preiswerka i Ernesta Grethera. Dawniej posiadał zastosowanie jako lek uspokajający, nasenny oraz przeciwdrgawkowy. Samodzielnie jest obecnie praktycznie nie stosowany.
W Polsce występował dawniej w postaci połączenia ze środkami przeciwbólowymi.
Preparaty dostępne dawniej w Polsce, obecnie wycofane:

</doc>
<doc id="1224713" url="https://pl.wikipedia.org/wiki?curid=1224713" title="Flaming chilijski">
Flaming chilijski

Flaming chilijski, czerwonak chilijski ("Phoenicopterus chilensis") – gatunek dużego ptaka brodzącego z rodziny flamingów (Phoenicopteridae), zamieszkujący Amerykę Południową. Bliski zagrożenia wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał Juan Ignacio Molina pod nazwą "Phoenicopterus chilensis". Opis ukazał się w 1782 roku w "Saggio sulla storia naturale del Chili". Jako miejsce typowe autor wskazał Chile.
Flaming chilijski jest podobny do flaminga karmazynowego (czerwonaka), niekiedy uważano go za jego podgatunek. Był także opisywany jako podgatunek flaminga andyjskiego. Monotypowy.
Morfologia.
Długość ciała 100–110 cm – jest trochę mniejszy od czerwonaka. Masa ciała około 2,3 kg. Upierzenie intensywnie różowe; skrzydła czarne na końcach. Dziób dwukolorowy: czarny na końcu, biały u nasady; łapy zielonkawoszare do jasnoniebieskich; stawy stępu i palców są czerwone i wyraźnie odcinają się od reszty kończyny.
Występowanie.
Ameryka Południowa, od zachodnio-środkowego Ekwadoru na zachodzie, południowej Brazylii i Urugwaju na wschodzie, po Ziemię Ognistą na południu.
W rezerwacie Zwillbrocker Venn w północno-zachodnich Niemczech (przy granicy z Holandią) żyją razem z czerwonakami i flamingami małymi, gdzie lęgną się jak na wolności. Pochodzą od ptaków, które uciekły z ogrodów zoologicznych. Była to do końca XX wieku najbardziej wysunięta na północ kolonia tych ptaków.
Status.
Międzynarodowa Unia Ochrony Przyrody (IUCN) uznaje flaminga chilijskiego za gatunek bliski zagrożenia (NT – "Near Threatened"). Liczebność populacji szacowano w 2010 roku na około 300 tysięcy osobników. Trend liczebności populacji oceniany jest jako prawdopodobnie spadkowy z powodu zabierania jaj, polowań, niepokojenia i degradacji siedlisk tego gatunku.

</doc>
<doc id="1224718" url="https://pl.wikipedia.org/wiki?curid=1224718" title="Eryk XI Eriksson">
Eryk XI Eriksson

Eryk XI, szw. "Erik XI Eriksson" (ur. 1216, zm. 2 lutego 1250) – król Szwecji 1222–1229 oraz 1234–1250 pochodzący z dynastii Erykidów, znany pod przydomkiem Sepleniący i Chromy (szw. "läspe och halte").
Urodzony jako pogrobowiec w 1216, był jedynym synem króla szwedzkiego Eryka X Knutssona i jego drugiej żony księżniczki duńskiej Rychezy (zm. 1220), córki króla Danii Waldemara I Wielkiego.
Czasy w jakich było dane żyć Erykowi XI to w historii Szwecji okres bratobójczych walk o koronę królewską, które od około 1130 trwały przez kilkadziesiąt lat pomiędzy dwoma rodami: Swerkerydów – potomków króla Swerkera I oraz Erykidów – potomków króla Eryka IX.
Po śmierci Eryka X Knutssona, mimo sprzeciwu papieża, na tron szwedzki wstąpił Jan I z rodu Swerkerydów. Jednak w marcu 1222, gdy Eryk miał 6 lat, król Jan I niespodziewanie zmarł. Przeciwnicy tej dynastii, wykorzystując zamęt jaki nastąpił w wyniku niespodziewanej śmierci Jana I, obwołali królem Szwecji małoletniego Eryka XI. Nowy król był zbyt młody, by samodzielnie sprawować rządy, dlatego w jego imieniu rządzili krewni króla, w tym Knut Holmgersson zwany Długim, prawnuk Eryka IX. Po kilku latach Knut Długi jawnie wystąpił przeciwko Erykowi XI i w bitwie pod Olustrą (1229) pokonał zwolenników króla, po czym doprowadził do wygnania Eryka XI. Pozbywszy się Eryka, Knut Długi przyjął tytuł królewski i panował jako Knut II.
Czas wygnania Eryk spędził w Danii, gdzie udało mu się zebrać zwolenników i przy pomocy Duńczyków, zawsze skorych do osłabienia szwedzkiego sąsiada, toczył kilkuletnie walki z Knutem Długim. Wreszcie w 1234, w jednej z wielu stoczonych wówczas bitew, Knut Długi zginął, a Eryk triumfalnie powtórnie objął tron królewski. Ceną, jaką Eryk zapłacił za ponowne objęcie rządów, było poważne ograniczenie władzy królewskiej na rzecz Kościoła i możnych, którzy poparli Eryka w walce z Knutem Długim. W czasie swego drugiego królowania Eryk popadł w całkowitą zależność od swego szwagra jarla Birgera z rodu Folkungów, od 1236 żonatego z królewską siostrą Ingeborgą. Odtąd polityka szwedzka była całkowicie podporządkowana poczynaniom jarla Birgera, który chcąc wzmocnić swą władzę zawarł sojusz z Kościołem, konsekwentnie popierającym, od czasu koronacji ojca Eryka XI, władców tego rodu. Jednym z dobrze udokumentowanych epizodów ostatnich lat panowania Eryka XI była wyprawa Szwedów pod wodzą jarla Birgera w 1240 na bogate ziemie kupieckiej republiki Nowogrodzkiej, gdzie Szwedzi ponieśli klęskę z wojskami ruskimi dowodzonymi przez Aleksandra Newskiego.
Eryk XI był żonaty z Katarzyną, córką możnego Sune Folkessona, którego żona Helena pochodziła z rodu Swerkerydów (córka króla Swerkera II). Ślub miał miejsce w 1243 lub 1244, para nie doczekała się potomstwa. Król Eryk zmarł w 1250, a jego żona, która owdowiawszy przyjęła habit mniszki, zmarła dwa lata później. Po śmierci króla, ostatniego z dynastii Erykidów, pełnię nieograniczonej władzy przejął jarl Birger, który doprowadził do koronacji swego syna Waldemara Birgerssona, pierwszego króla z nowej dynastii panującej w Szwecji do 1363 roku.
Siostra Eryka, Marianna, była pierwszą żoną księcia Barnima I, jednego z najwybitniejszych przedstawicieli zachodniopomorskiej dynastii Gryfitów.
Bibliografia.
Hertmanowicz-Brzoza, M., Stepan K., "Słownik władców świata", Kraków 2005, s. 203 

</doc>
<doc id="1224719" url="https://pl.wikipedia.org/wiki?curid=1224719" title="Kirkmichael">
Kirkmichael

Dwie miejscowości w Szkocji:

</doc>
<doc id="1224722" url="https://pl.wikipedia.org/wiki?curid=1224722" title="Eryk XI">
Eryk XI



</doc>
<doc id="1224723" url="https://pl.wikipedia.org/wiki?curid=1224723" title="Ashintully Castle">
Ashintully Castle

Ashintully Castle – zamek obronny w Szkocji położony w pobliżu Kirkmichael, na północ od miasta Blairgowrie w hrabstwie Perth and Kinross, wybudowany przez rodzinę Spalding.
Według legendy zamek zamieszkuje pewna liczba duchów, z których jeden, ubrany na zielono, zwany jest "Green Jean" i uważany jest za ducha młodej kobiety zabitej przez własnego wuja.

</doc>
<doc id="1224730" url="https://pl.wikipedia.org/wiki?curid=1224730" title="UBB">
UBB



</doc>
<doc id="1224733" url="https://pl.wikipedia.org/wiki?curid=1224733" title="Lody na patyku">
Lody na patyku

Lody na patyku (oryg. "Eskimo Limon") – izraelska komedia erotyczna z 1978 roku w reżyserii Boaza Davidsona. Pierwszy film z serii liczącej kilka części.
Film był wielkim przebojem nie tylko w Izraelu (gdzie zobaczyło go 40% mieszkańców kraju), ale też w Niemczech czy Japonii. Obraz startował w konkursie głównym na 28. MFF w Berlinie. Otrzymał też nominację do Złotego Globu za najlepszy film nieanglojęzyczny.
Ścieżka dźwiękowa.
W filmie wykorzystano następujące utwory:

</doc>
<doc id="1224734" url="https://pl.wikipedia.org/wiki?curid=1224734" title="Kaśjapa">
Kaśjapa

Kaśjapa (Sanskryt कश्यप = żółw, widzenie) – mędrzec indyjski występujący m.in. w Wedach, Brahmanach, Puranach jako jeden z siedmiu ryszich (Saptaryszi). Małżonek bogiń Aditi, Diti, Danu, Winaty - czyli ojciec: Aditjów, Dajtjów, Danów, jak również gandharwów, apsar, nagów, rakszasów, Garudy. Poślubił też 13 córek Dakszy. Jego wnukiem był Manu, syn Wiwaswata.
Przypisuje się mu autorstwo Kaśjapa Samhity zaliczanej do nauk Agama tantry.

</doc>
<doc id="1224735" url="https://pl.wikipedia.org/wiki?curid=1224735" title="Gefreiter">
Gefreiter



</doc>
<doc id="1224741" url="https://pl.wikipedia.org/wiki?curid=1224741" title="Miles Ahead">
Miles Ahead

Miles Ahead – album nagrany przez Milesa Davisa w 1957 i wydany w tym samym roku. Orkiestrą dyrygował i utwory zaaranżował Gil Evans.
Historia i charakter albumu.
Album ten wyznacza drugi etap współpracy z Gilem Evansem. Pierwszy zaowocował albumem "Birth of the Cool". Do drugiego będą jeszcze należały "Porgy and Bess" i "Sketches of Spain".
Jest to właściwie płyta koncepcyjna; 10 kompozycji tworzy jazzową suitę.
Album został nagrany na czterech sesjach. Jednak w trakcie postprodukcji Davis zadecydował o piątej sesji. Popoprawiał wszystkie pomyłki i opuszczenia w czasie jego solowych partii poprzez nałożenie "łat". Ponieważ nieoczekiwanie album był monofoniczny można te wstawki łatwiej wyłowić niż na poprawionym wydaniu stereofonicznym.
Na oryginalnym albumie nie był w ogóle wymieniony pianista Wynton Kelly, którego partia fortepianowa na alternatywnym "Springsville" znalazła się w "Springsville" wydanym na albumie.
Oryginalny album ukazał się z całkowicie niepasującą do płyty okładką przedstawiającą młodą białą kobietę na żaglówce. Wszystkie późniejsze wydania miały już na okładce fotografię Milesa Davisa.
Album był wznawiany trzykrotnie (łącznie z opisanym poniżej wznowieniem z 1997 r).
Album jest uważany za jedno z arcydzieł Milesa Davisa.
Spis utworów.
Wznowienie zawiera 10 nagrań z LP oraz 4 bonusowe poniżej:

</doc>
<doc id="1224742" url="https://pl.wikipedia.org/wiki?curid=1224742" title="Bitwa pod Jargeau">
Bitwa pod Jargeau

Bitwa pod Jargeau – starcie zbrojne, które miało miejsce w dniach 11–12 czerwca 1429 w czasie trwania wojny stuletniej. Była to druga bitwa, w której wojskami francuskimi dowodziła Joanna d’Arc. Krótko po zdjęciu oblężenia Orleanu, francuskie siły odbiły z rąk Anglików tereny położone wzdłuż rzeki Loary. Kampania, podczas której do niej doszło, była pierwszą większą i zakończoną sukcesem kampanią francuską w czasie tej wojny.
Tło.
Praktycznie cała Francja na północ od Loary (a wraz z nią mosty na tej rzece) znalazła się pod okupacją angielską przed końcem 1428 roku. W październiku hrabia Salisbury uderzył wprost na Orlean, jedyne miasto, które osłaniało południe Francji. Most w Orleanie został zniszczony pod koniec oblężenia i tym samym Francuzi stracili kontrolę nad wszystkimi przeprawami przez rzekę.
Cztery niewielkie starcia po zdjęciu oblężenia Orleanu – pod Jargeau, Meung-sur-Loire, Beaugency i Patay – doprowadziły do odzyskania kontroli nad ww. przeprawami i pokazały, że francuskie wojska odzyskały wolę walki. Nowe zaciągi oraz dostawy zaopatrzenia przyczyniły się do gotowości tych wojsk do późniejszych uderzeń na Reims i Paryż. Podczas tej krótkiej kampanii Francuzi zabili lub wzięli do niewoli większość czołowych angielskich dowódców i (co ważniejsze) zdziesiątkowali szeregi świetnie wyszkolonych angielskich łuczników.
Kampania roku 1429 w Dolinie Loary składała się z następujących akcji zbrojnych:
Od Orleanu do Jargeau.
Po odparciu Anglików i zdjęciu oblężenia Orleanu, siły francuskie spędziły cały miesiąc na czynieniu nowych zaciągów i ćwiczeniu rekruta przed kolejną fazą operacji militarnych. W pierwszych dniach czerwca, na spotkaniu dowódców wojskowych z udziałem Delfina Karola, zdecydowano, że w pierwszym rzędzie należy oczyścić z Anglików Dolinę Loary. Poszczególne oddziały ściągały do Orleanu, gdzie w dniu 9 czerwca dołączyła do nich Joanna d’Arc. Tego samego jeszcze dnia armia wyruszyła w pole, kierując się w stronę Jargeau, swego pierwszego przystanku na szlaku nowej kampanii.
Tymczasem 8 czerwca John Fastolf wyruszył z Paryża na czele kilkutysięcznej armii angielskiej, która miała wesprzeć wojska okupacyjne w Dolinie Loary.
Jargeau.
Jargeau to małe miasteczko na południowym brzegu Loary, 19 kilometrów na wschód od Orleanu. Zajęte kilka lat wcześniej przez Anglików, jako jeden z punktów wypadowych w planowanej ofensywie na południe Francji, miasto otoczone było murami z kilkoma wieżami i ufortyfikowanymi bramami. Obronę wzmacniała dodatkowo fosa biegnąca u stóp murów. Na zewnątrz murów w ciągu stuleci urosło spore przedmieście. Brzegi rzeki spinał mocno ufortyfikowany most o dużym znaczeniu strategicznym. Miasta broniło około 700 angielskich żołnierzy posiadających m.in. broń palną.
Przebieg bitwy.
W skład sił Joanny d’Arc i księcia Jana d’Alençon wchodziły oddziały Jeana d’Orléans, Gilles’a de Rais, Jeana Potona de Xaintrailles i La Hire'a. Obroną angielską dowodził książę Suffolk William de la Pole.
Bitwę rozpoczęło francuskie uderzenie na przedmieście. Angielscy obrońcy zeszli z murów i dość łatwo wyparli Francuzów. Wówczas Joanna chwyciła swój sztandar, stanęła na czele ludzi i poprowadziła ich do powtórnego ataku. Anglicy uciekli chroniąc się za murami miasta, a Francuzi na noc rozlokowali się w domkach przedmieścia.
Następnego dnia rano Joanna d’Arc wezwała obrońców do poddania się. Anglicy odmówili. W odpowiedzi Francuzi rozpoczęli bombardowanie miasta z użyciem prymitywnych armat i machin oblężniczych, na skutek czego runęła jedna z wież fortyfikacji miejskich. Suffolk postanowił się poddać, ale rokowania prowadził z La Hire'em, niskiej rangi dowódcą. To oczywiste złamanie praw wojny doprowadziło do niesnasek i w konsekwencji zantagonizowało dowództwo francuskie. Rokowania zostały przerwane.
Joanna osobiście poprowadziła atak na mury. Do przypisywanych jej cudów zalicza się następujące wydarzenie: gdy wspinała się po drabinie, została trafiona kamiennym pociskiem, który pękł na dwoje przy uderzeniu o jej hełm. Miasto zostało zdobyte. Anglicy ponieśli ciężkie straty wynoszące około 300–400 spośród 700 żołnierzy. Suffolk dostał się do niewoli. Francuskie siły liczyły około 1200 ludzi, a ich straty były nieznaczne.

</doc>
<doc id="1224744" url="https://pl.wikipedia.org/wiki?curid=1224744" title="Hanczarouka">
Hanczarouka

Hanczarouka (biał. "Ганчароўка, Hančaroŭka") – wieś w obwodzie mohylewskim, w rejonie bobrujskim, w sielsowiecie Chimy.
Założona w 1925 r. na ziemiach odebranych ziemiaństwu przez władzę sowiecką i zasiedlona przez dotychczasowych mieszkańców okolicznych wsi i przysiółków. W 1926 r. miejscowość miała 5 domów i 23 mieszkańców. W 1934 r. Hanczarouce założono kołchoz "Stalinowskie zwycięstwo" ("Сталінская перамога"). W l. 1941-1944 wieś znajdowała się pod okupacją niemiecką (Komisariat Rzeszy Wschód).
W 1959 mieszkało tu 106 osób. W 1967 Hanczarouka została połączona z Nową Wsią (Новая Вёска). W 1975 na miejscowym cmentarzu ustawiono pomnik żołnierzy radzieckich, który polegli przy wyzwalaniu miejscowości w 1944.

</doc>
<doc id="1224745" url="https://pl.wikipedia.org/wiki?curid=1224745" title="Yama">
Yama



</doc>
<doc id="1224747" url="https://pl.wikipedia.org/wiki?curid=1224747" title="Zespół Finlaya-Marksa">
Zespół Finlaya-Marksa

Zespół Finlaya-Marksa (asocjacja ubytek skalpu-malformacje uszu-brak brodawek sutkowych, ang. Finlay-Marks syndrome, scalp-ear-nipple syndrome, SEN syndrome) – rzadki zespół wad wrodzonych (traktowany też jako asocjacja wad), o autosomalnym dominującym typie dziedziczenia. Jednostkę chorobową opisali jako pierwsi dermatolodzy Andrew Y. Finlay i Ronald Marks w 1978 roku.
Objawy i przebieg.
Na fenotyp zespołu składają się:

</doc>
<doc id="1224749" url="https://pl.wikipedia.org/wiki?curid=1224749" title="’Round About Midnight">
’Round About Midnight

 ’Round About Midnight – album nagrany przez Milesa Davisa w 1955 i 1956 r. i wydany na początku 1957 roku.
Historia i charakter albumu.
Po bardzo trudnym dla Milesa Davisa początku lat 50. XX wieku, kiedy zwalczał swój narkotykowy nałóg heroinowy, rok 1954 zapoczątkował nową erę w jego życiu. Przede wszystkim był wolny od nałogu (na jakiś czas). Natychmiast też zaczął tworzyć swoje najlepsze i najważniejsze nagrania w stylu, który wkrótce zostanie nazwany hardbopem. Był wtedy związany z firmą Prestige.
W 1955 r. zdominował koncert "all-star" na Newport Jazz Festival swoją wersją kompozycji Theloniousa Monka "’Round Midnight". Zdobył sobie wtedy pewne, wysokie miejsce w świecie kultury popularnej.
George Avakian z firmy Columbia Records był pod takim wrażeniem występu Davisa, że natychmiast podpisał z nim kontrakt. Jego kontrakt z Prestige wygasał w 1956 r., więc Davis nagrywał i wydawał dalej płyty dla Prestige, ale równocześnie w studiach Columbii przygotowywał materiał, który zostanie wydany przez Columbię.
Jasne się stało, że musi mieć także swoją stałą grupę. Tutaj pomocny okazał się przyjaciel Davisa, perkusista Philly Joe Jones, który ściągnął do zespołu pianistę Reda Garlanda i zasugerował przyjęcie do grupy młodego, nieznanego saksofonisty Johna Coltrane’a. Pierwszym wyborem Davisa był Sonny Rollins, ale opuścił on Nowy Jork, aby zwalczyć swój narkotykowy nałóg. Drugi wybór Davisa – Cannonball Adderley – miał zobowiązania na Florydzie. Po kilku próbach z Johnem Gilmore’em Jones zaproponował Coltrane’a. Basista Paul Chambers został zarekomendowany przez Jackiego McLeana.
Quintet Milesa Davisa stał się wkrótce jednym z najsłynniejszych zespołów jazzowych.
"’Round About Midnight" stał się pierwszym albumem nagranym dla Columbii i jednym z serii albumów Davisa wyznaczających standardy jazzu w tym okresie.

</doc>
<doc id="1224751" url="https://pl.wikipedia.org/wiki?curid=1224751" title="Jama (Bóg)">
Jama (Bóg)



</doc>
<doc id="1224754" url="https://pl.wikipedia.org/wiki?curid=1224754" title="Cherubizm">
Cherubizm



</doc>
<doc id="1224757" url="https://pl.wikipedia.org/wiki?curid=1224757" title="Samuel Beal">
Samuel Beal

Samuel Beal (ur. 1825, zm. 1889) – badacz orientalista, pierwszy Anglik, który tłumaczył bezpośrednio z języka chińskiego wczesne zapisy na temat buddyzmu.
Urodził się w dystrykcie Davenport miasta Stockport, w hrabstwie Cheshire, a w 1847 r. ukończył Trinity College na Uniwersytecie Cambridge. W następnych latach był kapelanem w brytyjskiej marynarce wojennej. W czasie pierwszego okresu II wojny opiumowej w Chinach (1856-58) pływał na Sybile. 
W 1857 r. wydał dla prywatnego użytku pamflet pokazujący, że Taikun z Yedo ("Tycoon of Yedo"), czyli siogun Tokugawa z Edo, z którym układali się obcokrajowcy, w rzeczywistości nie był cesarzem Japonii. W 1877 r. przeszedł z marynarki w stan spoczynku. Jego reputacja zbudowała się w oparciu o serię prac, które śledziły podróże chińskich pielgrzymów buddyjskich po Indiach od V do VII wieku n.e., a także dzięki jego książkom na temat buddyzmu, które stały się klasykami.

</doc>
<doc id="1224758" url="https://pl.wikipedia.org/wiki?curid=1224758" title="Lex Romana Visigothorum">
Lex Romana Visigothorum

Lex Romana Visigothorum (Rzymski Kodeks dla Wizygotów) z 506 r. zwany także Breviarium Alarici(anum) (Brewiarz Alaryka) – zbiór reskryptów cesarskich wraz z prawniczymi komentarzami. Lex Romana Visigothorum stanowi sumę późnorzymskiego prawa i aż do środkowego średniowiecza oddziaływał na prawodawstwo południowo-zachodniej Europy.
Powstanie i zawartość.
Aż do początku VI w. określenie Lex w Królestwie Wizygotów i Królestwie Burgundii oznaczało zbiory praw w formie wyciągów ze starszych pism prawniczych, zawierające głównie prawo rzymskie i przeznaczone dla ludności rzymskiej. Dekrety prawne czyli potwierdzenia dotychczasowych praw powstawały w związku ze zmianami na terenach dawnego cesarstwa rzymskiego. Miały na celu stabilizację prawną sytuacji Kościoła katolickiego i miejscowej ludności. W tej sposób zdobywcy pragnęli pozyskać ich dla nowej władzy.
Lex Romana Visigothorum został wydany przez króla Alaryka II 5 lutego 506 r. Miał on formę wzorowaną na cesarskich kodeksach z okresu późnej starożytności. Gockie pochodzenie jest widoczne we wstępie („Conmonitorium”) jedynie przez kilkakrotne wymienienie „rex Alaricus” jako ustawodawcy i urzędnika dworskiego „comes Goiaricus”, który zredagował kodeks. Król Alaryk II jako władca rzymskiej ludności nadaje jej prawa przy współudziale duchownych i możnych („adhibitis sacerdotibus ac nobilibus viris”).
Lex Romana Visigothorum składa się następujących części
Lex zawiera zarówno właściwe przepisy prawne jak i objaśnienia. Wszystkie części oprócz "Institutiones" Gajusza zawierają partie tekstu i partie streszczeń, które zapewne pochodzą z V w. Znaczenie Lex Romana Visigothorum dla historii prawa polega na tym, że jest to jedyny zbiór prawa rzymskiego, w którym zachowało się pięć pierwszych ksiąg Kodeksu Teodozjusza I, pięć ksiąg "Sententiae Receptae" Juliusza Paulusa; a do odkrycia rękopisu z biblioteki w Weronie zawierającego większość "Institutiones" Gajusza, był jedynym rękopisem zawierającym część tego ważnego dzieła prawniczego.
Oddziaływanie.
Lex Romana Visigothorum obowiązywało na terenie Królestwa Wizygotów aż do wprowadzenia w 654 r. „Lex Visigothorum”. Obszary na północ od Pirenejów, z wyjątkiem Septymanii, zostały po bitwie pod Vouillé w 507 r. utracone na rzecz Franków. Mimo to Lex Romana Visigothorum było tam nadal w użyciu co potwierdził w 768 r. Karol Wielki.
Na podstawie Lex Romana Visigothorum powstało pomiędzy VII a IX w., głównie w Państwie Franków przynajmniej 10 różnych wyciągów i opracowań („Epitomae Breviarii”, nie wszystkie zostały publikowane). Znane są przede wszystkim opracowania z obszaru Lombardii i Recji, pochodzące z pierwszej połowy VIII w. i noszące nazwę „Lex Romana Curiensis” (od nazwy prowincji Recji) lub „Lex Romana Utinensis” (od miasta Udine, gdzie znaleziono zaginiony obecnie manuskrypt). Wprowadzone w XIX w. określenie „Lex” jest w tym wypadku mylące. Nowsze badania opierające się na dwóch retyckich, jednym werońskim rękopisie oraz dwóch fragmentach z Mediolanu doprowadziły do wniosku, że zachowany tekst ma charakter literacki, a nie prawniczy.
Nazwa.
Lex Romana Visigothorum zostało w jednym z pism królewskiego pisarza Anianusa określone jako kodeks różny jednak od Kodeksu Justyniana. Z uwagi na to, że w tekście królewskiej przedmowy („conmonitorium”) znajduje się stwierdzenie, iż moc prawną mają jedynie odpisy sprządzone przez Anianusa, wielu autorów uważało go za twórcę całego zbioru praw i używało nazwy "Breviarium Aniani". Wydaje się, że Goci znali go jako "Lex Romana" lub "Lex Theodosii". 
Nazwę "Breviarium Alarici" lub "Breviarium Alaricianum" nadał mu historyk prawa Tilius w XVI w. by go odróżnić od przeróbek z terenu Lombardii i Recji. Pierwsze pełne wydanie opublikował Johannes Sichard pt. "Codicis Theodosiani libri XVI", Basel 1528; następne, nowe i dotąd stosowane pt. "Lex Romana Visigothorum" wydał w 1849 r. Gustav Hänel.

</doc>
<doc id="1224760" url="https://pl.wikipedia.org/wiki?curid=1224760" title="Wes Anderson">
Wes Anderson

Wes Anderson, właśc. Wesley Wales Anderson (ur. 1 maja 1969 w Houston) – amerykański reżyser, scenarzysta, producent filmowy i aktor, znany z ekscentrycznego i niekonwencjonalnego stylu swoich autorskich filmów.
Laureat wielu prestiżowych nagród, m.in. Srebrnego Niedźwiedzia – Grand Prix Jury na 64. MFF w Berlinie za film "Grand Budapest Hotel" (2014) oraz Srebrnego Niedźwiedzia dla najlepszego reżysera na 68. Berlinale za "Wyspę psów" (2018). Był siedmiokrotnie nominowany do Oscarów.
Życiorys.
Jest drugim z trzech synów Melvera Leonarda Andersona, właściciela firmy reklamowej w Houston, i Texas Ann Burroughs, archeolog i agentki nieruchomości. Ukończył szkołę średnią Westchester High School i prywatną szkołę St. John’s School w Houston, gdzie był autorem sztuki "Rushmore", wystawianej na scenie Hoodwink Theatre. Studiował filozofię na University of Texas w Austin.

</doc>
<doc id="1224774" url="https://pl.wikipedia.org/wiki?curid=1224774" title="Europa Top 12">
Europa Top 12

Europa Top 12 – prestiżowa, coroczna impreza w tenisie stołowym. Startuje w niej 12 najwyżej sklasyfikowanych w światowym rankingu ITTF zawodniczek i zawodników Starego Kontynentu. Pierwszą edycję zawodów rozegrano w Zadarze w 1971 roku. Wśród mężczyzn w 1985 roku zwycięstwo odniósł Andrzej Grubba, a w 2009 wśród kobiet wygrała reprezentantka Polski, urodzona w Chinach Li Qian, która dwukrotnie zajęła drugie miejsce (2008, 2010). To jedyne jak dotąd sukcesy w tych zawodach reprezentantów Polski.

</doc>
<doc id="1224775" url="https://pl.wikipedia.org/wiki?curid=1224775" title="Najaśnica">
Najaśnica

Najaśnica – rodzaj mobilnego, umieszczonego na wózku, zestawu oświetleniowego, składający się zazwyczaj z generatora prądu napędzanego silnikiem wysokoprężnym, masztu i zestawu lamp halogenowych.
Najaśnice wykorzystuje np. straż pożarna do doświetlania miejsca prowadzonej akcji gaśniczej; wykorzystywane są również na placach budów, znajdują zastosowanie wszędzie tam gdzie nie ma innego rodzaju oświetlenia.

</doc>
<doc id="1224780" url="https://pl.wikipedia.org/wiki?curid=1224780" title="DOC">
DOC



</doc>
<doc id="1224781" url="https://pl.wikipedia.org/wiki?curid=1224781" title="Autostrada A480 (Niemcy)">
Autostrada A480 (Niemcy)

Autostrada A480 (niem. "Bundesautobahn 480 (BAB 480)" także "Autobahn 480 (A480)") – autostrada w Niemczech przebiegająca na linii wschód-zachód. Składa się z dwóch niepołączonych ze sobą odcinków – pierwszy z nich łączy drogę B277 z autostradą A45, a drugi drogę B429 z autostradą A5 stanowiąc jednocześnie północną obwodnicę Gießen w Hesji.
Brakujący fragment pomiędzy węzłami "Wetzlarer Kreuz" i "Wettenberg" nie został zrealizowany z uwagi na wysokie ryzyko ekologiczne.
Historia.
Autostrada była oddawana do ruchu etapowo:
pierwszy ośmiokilometrowy etap "Wettenberg-Nordkreuz Gießen" oddano w 1975, drugi dziewięciokilometrowy "Nordkreuz Gießen-Reiskirchener Dreieck" w 1979, trzeci dwukilometrowy "Biebertal-Wettenberg" w 1981.
Odcinki międzynarodowe.
Autostrada pomiędzy węzłami "Wettenberg" i "Reiskirchener Dreieck" na autostradzie A5 jest częścią trasy europejskiej E40.
Pierwotny projekt.
Według pierwotnych planów autostrada A480 miała połączyć Wetzlar i Gießen.

</doc>
<doc id="1224783" url="https://pl.wikipedia.org/wiki?curid=1224783" title="Autostrada A485 (Niemcy)">
Autostrada A485 (Niemcy)

Autostrada A485 (niem. "Bundesautobahn 485 (BAB 485)" także "Autobahn 485 (A485)") – autostrada w Niemczech przebiegająca z północy na południe i łączy autostradę A480 z autostradą A45 stanowiąc jednocześnie wschodnią obwodnicę Gießen w Hesji.

</doc>
<doc id="1224784" url="https://pl.wikipedia.org/wiki?curid=1224784" title="Prosienicznik gładki">
Prosienicznik gładki

Prosienicznik gładki ("Hypochoeris glabra" L.) – gatunek z rodziny astrowatych. Rodzimy obszar jego występowania to niektóre rejony Europy, Syria, Algieria i Maroko, rozprzestrzenił się też gdzieniegdzie poza tym rejonem. W Polsce jest dość rzadki.
Biologia i ekologia.
Bylina, hemikryptofit. Występuje na piaszczystych polach, przydrożach, murawach. Lubi gleby piaszczyste, kwaśne, ubogie w próchnicę. W uprawach rolnych uznawany za chwast.

</doc>
<doc id="1224786" url="https://pl.wikipedia.org/wiki?curid=1224786" title="Obszczestwo Gallipolijcew">
Obszczestwo Gallipolijcew

Obszczestwo Gallipolijcew (ros. Общество Галлиполийцев) – emigracyjna rosyjska organizacja wojskowo-kombatancka w różnych krajach świata działająca od końca 1920 roku.
Stowarzyszenie zostało założone 22 listopada 1920 roku, po ewakuacji resztek wojsk białych z Krymu na półwysep Gallipoli. Na jego czele stanęli gen. Aleksandr P. Kutiepow, gen. Michaił I. Riepjew i gen. Władimir K. Witkowski. Członkami kierownictwa byli ponadto gen. Aleksandr W. von Fok, gen. Nikołaj A. Kaźmin, gen. Michaił A. Piesznia, płk Siergiej A. Macylew, płk Gorbacz. Początkowo jego celem było skupienie b. żołnierzy 1 korpusu armijnego w jednej organizacji, stąd dublowało jego struktury. Z czasem rozwinęło działalność społeczno-kulturalną, pielęgnując tradycje wojskowe i prowadząc samopomoc wśród swoich członków. Celem wojskowym było natomiast przygotowywanie się do walki z reżimem bolszewickim w Rosji. Weszło w skład Rosyjskiego Związku Ogólnowojskowego (ROWS). Stowarzyszenie działało w różnych państwach: we Francji (Związek Gallipojczyków we Francji), na Węgrzech, w Belgii, Bułgarii, Jugosławii, Czechosłowacji, Luksemburgu, USA (Związek Gallipojczyków), Australii, RFN, Szwajcarii, Hiszpanii, Maroku, Syrii, Argentynie. W okresie międzywojennym w Belgradzie było wydawane pismo "Izdatielskij otdieł Obszczestwa Gallipolijcew", zaś w Pradze – miesięcznik "Informacyja jugo-wostocznogo otdieła Obszczestwa Gallipolijcew". W latach 50. i 60. w USA wychodziło pismo "Pieriekliczka".
Linki zewnętrzne.
Historia i organizacja Obszczestwa Gallipolijcew (jęz. rosyjski)

</doc>
<doc id="1224795" url="https://pl.wikipedia.org/wiki?curid=1224795" title="Jewel Song/Beside You -Boku o yobu koe-">
Jewel Song/Beside You -Boku o yobu koe-

 – dziewiąty japoński singel BoA, wydany 11 grudnia 2002 roku przez Avex Trax. Singel promował album "Valenti". Osiągnął 3 pozycję w rankingu Oricon Singles Chart i pozostał na liście przez 13 tygodni, sprzedał się w nakładzie egzemplarzy i zdobył status złotej płyty.
Utwór „Jewel Song” został wykorzystany jako piosenka przewodnia dramy , a „Beside You -Boku o yobu koe-” został wykorzystany jako opening anime "Asobotto senki Gokū".

</doc>
<doc id="1224797" url="https://pl.wikipedia.org/wiki?curid=1224797" title="Tarnobrzeg (stacja kolejowa)">
Tarnobrzeg (stacja kolejowa)

Tarnobrzeg – stacja kolejowa w Tarnobrzegu, w województwie podkarpackim.
W roku 2017 stacja obsługiwała 150–199 pasażerów na dobę.
Dworzec kolejowy ufundowany w 1913 roku przez rodzinę Tarnowskich (tę samą, która założyła miasto), leży na linii kolejowej Łódź Kaliska – Dębica.
Sama linia kolejowa została doprowadzona do Tarnobrzega już w 1887 roku. Obecnie jest to linia zelektryfikowana.
Zatrzymują się tu pociągi osobowe (autobusy szynowe) oraz pośpieszne pociągi TLK.
Dzięki wyremontowaniu w latach 2000–2009 odcinka linii kolejowej nr 71 Rzeszów – Ocice, tory są przystosowane do prędkości 110–120 km/h, dlatego można dojechać koleją z Tarnobrzega do Rzeszowa w ciągu 70 minut.
Budynek dworca obecnie jest zamknięty – podróżni nie mają dostępu do poczekalni, jak i nie mają możliwości zakupu biletów w kasie.

</doc>
<doc id="1224801" url="https://pl.wikipedia.org/wiki?curid=1224801" title="Łotewska Socjalistyczna Republika Radziecka (1918–1920)">
Łotewska Socjalistyczna Republika Radziecka (1918–1920)

Łotewska Socjalistyczna Republika Radziecka (łot. "Latvijas Sociālistiskā Padomju Republika", LSPR; ros. Латвийская Социалистическая Советская Республика) – marionetkowe państwo komunistyczne istniejące na terenie Łotwy w latach 1918–1920, całkowicie zależne od Rosyjskiej FSRR.
Historia.
Radziecką Łotwę proklamowano 17 grudnia 1918 roku, w odpowiedzi na wcześniejsze proklamowanie rządu republiki Łotwy. Jej przywódcą w funkcji premiera został Pēteris Stučka (Piotr Stuczka). Wkrótce po jej powstaniu udało się bolszewikom łotewskim, z pomocą rosyjskiej Armii Czerwonej, opanować większość terytorium etnicznej Łotwy, co zmusiło narodowy rząd Kārlisa Ulmanisa do ewakuowania się do Lipawy. 
Siły zbrojne Łotwy składały się z dywizji Czerwonych Strzelców oraz jednostek Armii Czerwonej. 
Rząd Stuczki wprowadził w kraju reformy na wzór Rosji bolszewickiej, m.in. wywłaszczenie dużych majątków ziemskich, nacjonalizację przemysłu, ograniczenie roli związków wyznaniowych. Decyzja o upaństwowieniu drobnego rolnictwa została jednak nieprzychylnie przyjęta przez większość Łotyszów i stała się – obok terroru rewolucyjnego – jednym z powodów spadku popularności komunistów. 
Na wiosnę 1919 roku wojskom narodowym Ulmanisa, w toku wojny o niepodległość, dzięki pomocy niemieckiej Bałtyckiej Landeswehry, udało się odzyskać większość terytorium Łotwy – 22 maja została zdobyta Ryga. Terytorium Łotwy radzieckiej składało się od tego czasu jedynie z kilku powiatów na terenie Łatgalii, z których bolszewicy zostali wygnani zimą 1919/1920 roku przez wspólne siły Łotyszów i Polaków.

</doc>
<doc id="1224803" url="https://pl.wikipedia.org/wiki?curid=1224803" title="Autostrada A516 (Niemcy)">
Autostrada A516 (Niemcy)

Autostrada A516 (niem. "Bundesautobahn 516 (BAB 516)" także "Autobahn 516 (A516)") – autostrada w Niemczech przebiegająca z północy na południe, łącząca autostradę A3 i A2 z centrum Oberhausen w Nadrenii Północnej-Westfalii.

</doc>
<doc id="1224804" url="https://pl.wikipedia.org/wiki?curid=1224804" title="Obrót towarowy">
Obrót towarowy

Obrót towarowy – obiegowe przesuwanie towarów lub wyrobów gotowych ze sfery produkcji do konsumpcji lub do kolejnego procesu produkcyjnego. Przyjmuje on formę wymiany bezpośredniej lub transakcji kupna-sprzedaży.
Istnieje również wewnątrzfirmowy obrót towarów. Obrót towarowy, tak samo jak obrót materiałowy, musi być ewidencjonowany dokumentami księgowymi, takimi jak Pz (Przyjęcie zewnętrzne), Pw (przychód wewnętrzny) czy Wz (wydanie zewnętrzne). Może być także ewidencjonowany na kontach syntetycznych (wynikowych).
W ujęciu makroekonomicznym obroty towarowe handlu zagranicznego to wymiana towarów z kontrahentami z siedzibą poza granicami kraju.

</doc>
<doc id="1224809" url="https://pl.wikipedia.org/wiki?curid=1224809" title="David Hussey">
David Hussey

David Hussey (ur. 15 lipca 1977 w Perth) - australijski krykiecista, praworęczny odbijający, praworęczny rzucający w stylu "off spin". Brat innego krykiecisty Michaela. Gra w reprezentacji Australii Zachodniej i w lidze angielskiej. W drużynie Australii debiutował 1 lutego 2008 w meczu Twenty20 przeciwko drużynie Indii.

</doc>
<doc id="1224810" url="https://pl.wikipedia.org/wiki?curid=1224810" title="Autostrada A524 (Niemcy)">
Autostrada A524 (Niemcy)

Autostrada A524 (niem. "Bundesautobahn 524 (BAB 524)" także "Autobahn 524 (A524)") – autostrada w Niemczech przebiegająca z zachodu na wschód łącząca autostradę A59 z autostradą A52 na południu Duisburga stanowiąc jednocześnie fragment południowej obwodnicy miasta w Nadrenii Północnej-Westfalii.

</doc>
<doc id="1224821" url="https://pl.wikipedia.org/wiki?curid=1224821" title="SG Flensburg-Handewitt">
SG Flensburg-Handewitt

SG Flensburg-Handewitt – niemiecki męski klub piłki ręcznej z Flensburga, założony w 1990. Występuje w Bundeslidze, od 2001 mecze w roli gospodarza rozgrywa we Flens-Arenie. Mistrz Niemiec w sezonach 2003/2004 i 2017/2018, zwycięzca Ligi Mistrzów w sezonie 2013/2014, uczestnik Super Globe w 2014.
W tabeli wszech czasów Bundesligi SG Flensburg-Handewitt zajmuje 3. miejsce z bilansem 654 zwycięstw, 87 remisów i 255 porażek.
Historia.
Klub powstał w 1990 z połączenia sekcji piłki ręcznej TSB Flensburg i Handewitter SV. W 1992 wywalczył awans do Bundesligi i w debiutanckim sezonie 1992/1993 zajął w niej 16. pozycję (ostatnią niespadkową). Później jednak stał się czołowym zespołem niemieckim, a w sezonie 1995/1996 zdobył pierwszy medal mistrzostw Niemiec, plasując się w Bundeslidze na 2. miejscu. W kolejnych latach wywalczał kolejne medale, przede wszystkim srebrne. W sezonie 2003/2004, w którym odniósł 28 zwycięstw, zanotował dwa remisy i poniósł cztery porażki (58 punktów), zdobył mistrzostwo Niemiec (o dwa punkty wyprzedził drugi w tabeli THW Kiel). W sezonie 2017/2018, w którym wygrał 27 meczów, dwa zremisował i pięć przegrał, gromadząc 56 punktów, po raz drugi wywalczył mistrzostwo kraju. Ponadto SG Flensburg-Handewitt cztery razy wywalczył Puchar Niemiec (2003, 2004, 2005 i 2015), a także dwa razy sięgnął po Superpuchar Niemiec (2000 i 2013).
W Lidze Mistrzów zadebiutował w sezonie 2003/2004, w którym dotarł do finału, lecz przegrał w nim ze słoweńskim RK Celje (28:34; 30:28). W sezonie 2005/2006 drużyna doszła do półfinału LM, a w sezonie 2006/2007 ponownie awansowała do finału, przegrywając tym razem z THW Kiel (28:28; 27:29). W sezonie 2013/2014, po zmianie systemu rozgrywania LM, zespół awansował do Final Four – w półfinale pokonał FC Barcelonę (41:39), a w rozegranym 1 czerwca 2014 finale wygrał z THW Kiel (30:28), zostając zwycięzcą Ligi Mistrzów. W 2014 wziął udział w Super Globe, w którym zajął 3. miejsce po zwycięstwie z katarskim El Jaish (27:17).
SG Flensburg-Handewitt zdobył też Puchar EHF w sezonie 1996/1997, pokonując w rozegranym 13 i 19 kwietnia 1997 dwumeczu finałowym duński Virum-Sorgenfri HK (22:25; 30:17). Wywalczył także Puchar Miast w sezonie 1998/1999, a w sezonach 2000/2001 i 2011/2012 triumfował w Pucharze Zdobywców Pucharów.
Trenerzy.
Od 1990 trenerami drużyny byli:

</doc>
<doc id="1224829" url="https://pl.wikipedia.org/wiki?curid=1224829" title="Lars Christiansen">
Lars Christiansen

Lars Christiansen (ur. 18 kwietnia 1972 w Sønderborgu) – duński piłkarz ręczny, wielokrotny reprezentant kraju. Gra na pozycji lewoskrzydłowego. Obecnie występuje w duńskim KIF Kolding.
Dwukrotny mistrz Europy z 2008 i 2012 r.
W 2006 r. poślubił duńską piłkarkę ręczną – Christinę Roslyng Christiansen. Ma syna Frederika.

</doc>
<doc id="1224835" url="https://pl.wikipedia.org/wiki?curid=1224835" title="Brandy Ledford">
Brandy Ledford

Brandy Lee Ledford (ur. 4 lutego 1969 w Denver) – amerykańska aktorka i producentka filmowa i telewizyjna.
Życiorys.
Urodziła się w Denver w stanie Kolorado. Od wczesnych lat występowała jako tancerka, a w 1980 roku z zespołem na World Champions. Uczęszczała do Redondo Union High School z Traci Lords.
Po ukończeniu szkoły średniej zajęła się pracą modelki. Była fotomodelką magazynu "Penthouse", a w 1992 została "Playmate Roku". Studiowała aktorstwo w Joanne Baron School of Dramatic Arts w Beverly Hills w Kalifornii. Zdobyła niewielką rolę w filmie science fiction "Człowiek demolka" (1993) z Sylvestrem Stallone. Wkrótce można ją było dostrzec w komedii "National Lampoon's Last Resort" (1994) jako syrenę z Coreyem Haimem, telewizyjnym dreszczowcu "Prezydent na celowniku" ("First Target", 2000) w roli agentki specjalnej Kelsey Innes z Daryl Hannah, dreszczowcu "Zebra Lounge" (2001) jako Wendy Barnet ze Stephenem Baldwinem i Kristy Swanson oraz kanadyjskim filmie "Ice Men" (2005) jako Renee z Davidem Hewlettem. Była producentką filmu "We All Fall Down" (2000) z Ryanem Reynoldsem.
Była żoną snowboardzisty Damiana Sandersa. W maju 1993 romansowała z Vincentem Neilem, wokalistą glammetalowego zespołu Mötley Crüe. W 2001 roku poznała aktora Martina Cumminsa, znanego jako Ames White z serialu "Cień anioła". Mają syna. Rozwiedli się w 2004. W 2007 roku związana była z Joone’em, irańsko-amerykańskim fotografem, reżyserem i producentem filmów porno, laureatem AVN Award za "Pirates" i "".

</doc>
<doc id="1224838" url="https://pl.wikipedia.org/wiki?curid=1224838" title="Kiseki/No.1">
Kiseki/No.1

 – ósmy japoński singel BoA, wydany 19 września 2002 roku przez Avex Trax. Singel promował album "Valenti". Osiągnął 3 pozycję w rankingu Oricon Singles Chart i pozostał na liście przez 17 tygodni, sprzedał się w nakładzie egzemplarzy i zdobył status złotej płyty.
Koreańska wersja utworu „No.1” ukazała się 1 kwietnia 2002 roku na albumie "No.1".

</doc>
<doc id="1224839" url="https://pl.wikipedia.org/wiki?curid=1224839" title="Flaming mały">
Flaming mały

Flaming mały, czerwonak mały ("Phoeniconaias minor") – gatunek ptaka brodzącego z rodziny flamingów (Phoenicopteridae); jedyny przedstawiciel rodzaju "Phoeniconaias". Występuje plamowo w Afryce Subsaharyjskiej i Azji Południowej. Bliski zagrożenia wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1798 roku Étienne Geoffroy Saint-Hilaire w „Bulletin des sciences”. Autor nadał gatunkowi nazwę "Phoenicopterus minor". Nie wskazał miejsca typowego; później przyjęto, że był to Senegal. Obecnie gatunek umieszczany jest w monotypowym rodzaju "Phoeniconaias"; niektórzy autorzy sugerują przeniesienie go do rodzaju "Phoenicoparrus". Nie wyróżnia się podgatunków.
Morfologia.
Długość ciała wynosi 80–90 cm, rozpiętość skrzydeł 95–100 cm, zaś masa ciała 1,5–2 kg. Dziób ciemnoróżowy, na końcu czarny. Upierzenie niemal białe, pokrywy skrzydłowe różowawe, lotki czarne. Nogi ciemnoróżowe.
Zasięg występowania.
Występuje plamowo na terenach Afryki Wschodniej, Zachodniej (wybrzeża Mauretanii i Senegalu) i Południowej (Namibia, Botswana i RPA), oraz w północno-zachodnich Indiach i przylegającym obszarze w południowo-wschodnim Pakistanie; poza sezonem lęgowym także m.in. na Madagaskarze czy w Jemenie. Największa populacja lęgowa znajduje się na terenie Wielkich Rowów Afrykańskich we wschodniej Afryce, a zwłaszcza na terenie jeziora Natron w Tanzanii. Jest to ptak wędrowny lub częściowo wędrowny.
Ekologia i zachowanie.
Jeziora słone i alkaliczne, zazwyczaj z namuliskami, przybrzeżne laguny.
Żeruje na glonach, które filtruje z powierzchni wody. Żeruje także w nocy, kiedy z powodu braku wiatru tafla wody jest stabilna i tworzy lepsze warunki do poboru pokarmu. Dziennie zjada około 60 g glonów.
Tworzy olbrzymie kolonie lęgowe liczące wiele tysięcy par, często razem z flamingiem różowym ("Phoenicopterus roseus").
Poniższe dane pochodzą z niewoli. W zniesieniu jedno jajo o masie około 106 g i wymiarach ok. 86×66 mm. Wysiadują oba ptaki z pary. U obserwowanych ptaków zaobserwowano homoseksualne zachowania u obu płci, w tym próby kopulacji.
Status.
Międzynarodowa Unia Ochrony Przyrody (IUCN) uznaje flaminga małego za gatunek bliski zagrożenia (NT – "Near Threatened"). Trend liczebności populacji uznaje się za spadkowy; w 1997 roku szacowano ją na 2,22–3,24 miliona osobników.

</doc>
<doc id="1224840" url="https://pl.wikipedia.org/wiki?curid=1224840" title="Autostrada A535 (Niemcy)">
Autostrada A535 (Niemcy)

Autostrada A535 (niem. "Bundesautobahn 535 (BAB 535)" także "Autobahn 535 (A535)") – autostrada w Niemczech przebiegająca z północy na południe, łącząca autostradę A44 z autostradą A46 pomiędzy Velbertem a Wuppertalem w Nadrenii Północnej-Westfalii.
Autostrada przed 1. września 2007 była oznakowana jako B224.

</doc>
<doc id="1224843" url="https://pl.wikipedia.org/wiki?curid=1224843" title="Michael V. Knudsen">
Michael V. Knudsen

Michael Vestergaard Knudsen (ur. 4 września 1978 w Hobro) – duński piłkarz ręczny, reprezentant kraju. Gra na pozycji obrotowego. Obecnie występuje w Bundeslidze, w drużynie SG Flensburg-Handewitt.
Mistrz Europy 2008. Wicemistrz Świata 2011.

</doc>
<doc id="1224845" url="https://pl.wikipedia.org/wiki?curid=1224845" title="Autostrada A540 (Niemcy)">
Autostrada A540 (Niemcy)

Autostrada A540 (niem. "Bundesautobahn 540 (BAB 540)" także "Autobahn 540 (A540)") – autostrada w Niemczech przebiegająca z północy na wschód, łącząca autostradę A46 z drogą B59 stanowiąc jednocześnie południowo-zachodnią obwodnicę Grevenbroich w Nadrenii Północnej-Westfalii.

</doc>
<doc id="1224848" url="https://pl.wikipedia.org/wiki?curid=1224848" title="Søren Stryger">
Søren Stryger

Søren Stryger (ur. 7 lutego 1975 roku w Køge) – duński piłkarz ręczny, wielokrotny reprezentant kraju. Gra na pozycji prawoskrzydłowego. Obecnie występuje w Bundeslidze, w drużynie SG Flensburg-Handewitt. W 2008 roku zdobył złoty medal na Mistrzostwach Europy, rozgrywanych w Norwegii. Dwukrotnie został wybrany najlepszym piłkarzem ręcznym roku w Danii: 2000, 2004.

</doc>
<doc id="1224850" url="https://pl.wikipedia.org/wiki?curid=1224850" title="Telekomunikacja światłowodowa">
Telekomunikacja światłowodowa

Telekomunikacja światłowodowa – dział telekomunikacji zajmujący się przekazem informacji za pomocą techniki optycznej (światłowodów).
Historia.
Komunikacja optyczna za pomocą zwykłego niespójnego światła widzialnego o długości falowej od 380–780 nm znana była od dawna, lecz dopiero badania prowadzone w latach 60. umożliwiły modulacje światła laserowego sygnałem cyfrowym i uzyskanie pierwszych przekazów informacji za pomocą przezroczystego medium, co było początkiem rozwoju transmisji światłowodowej. W latach 70. XX wieku zaczęła się pierwsza generacja światłowodowa zapoczątkowana przez dwa znaczące osiągnięcia technologii optycznej.
Pierwszym osiągnięciem było opanowanie technologii produkcji włókna kwarcowego czystego w takim stopniu by jego tłumienność nie przekraczała 4 dB/km.
Drugim osiągnięciem tejże technologii była konstrukcja lasera pół przewodnikowego pracującego w krysztale arsenku galu. Od pierwszych eksperymentów przekazu optycznego minęło 100 lat nim praktycznie rozwinęła się "komunikacja optyczna". W 1980 r. w Bell Labs po raz pierwszy zainstalowano i oddano do użytku światłowodowy trakt optyczny o długości 1000 km. Wkrótce po tym korporacje telekomunikacyjne rozpoczęły budowę kablowych łączy światłowodowych.
Przesyłanie informacji.
Przesyłanie informacji odbywa się drogą optyczną poprzez światłowody wymaga skonstruowania systemu telekomunikacji optycznej. Podstawowe urządzenia wchodzące w skład cyfrowej wersji takiego systemu to: źródło informacji, koder nadawczy, nadajnik optyczny, linia światłowodowa, detektor optyczny, detektor odbiorczy, odbiorca informacji.
W nadajniku znajduje się źródło informacji w analogowej postaci wraz z koderem który formatuje sygnał informacyjny w strumień bitów. Po stronie odbiornika sygnał informacyjny odtwarzany jest za pomocą dekodera i dostarczany użytkownikowi Obydwa urządzenia związane z kodowaniem są typu elektronicznego. Optycznymi elementami tego systemu są źródło optyczne w nadajniku, światłowód jako medium transmisyjne i detektor optyczny po odbiorczej stronie systemu. Nadajnik wysyła impulsy mocy optycznej, przy czym każdy impuls jest włączany lub wyłączany w takt informacji cyfrowej na wyjściu źródła informacji. Moc optyczna jest w tym przypadku wielkością należąca do pasma podstawowego, gdyż zmienia się z szybkością bitową z nie z częstotliwością optyczną.
Cechy przekazu.
Włókna światłowodowe mają unikalne właściwości, predysponujące je do zastosowań w charakterze linii transmisyjnych. Najważniejsze korzyści wynikające z zastosowania światłowodów są następujące:
Te niezwykłe właściwości światłowodów przyczyniły się do szerokiego ich rozpowszechnienia i rozwoju technologii systemów światłowodowych podczas ostatnich dwu dekad co zrewolucjonizowało z kolei postęp w dziedzinie telekomunikacji dalekiego zasięgu
Typy światłowodów.
Falowód, którego rdzeń ma stały współczynnik załamania i którego płaszcz ma mniejszy współczynnik załamania nazywamy falowodem o profilu skokowym:
Jednomodowy falowód o profilu skokowym. Mod (optyka) falowodu reprezentuje rozkład fal stojących utworzony przez rozchodzące się przez pole elektroakustyczne w poprzecznym przekroju rdzenia falowodu.
a)
Falowód jednomodowy działa wtedy jeśli tylko jedna połówka okresu fal stojących układa się na średnicy falowodu jedynie centralny promień jest w stanie rozchodzić się w rdzeniu. Zgodnie z tym falowód jednomodowy jest idealny pod względem szerokości pasma transmisji i dlatego idealnie sprawdza się w telekomunikacji dalekiego zasięgu. Najważniejszym zjawiskiem, które ogranicza pasmo transmisji w tym falowodzie jest zjawisko dyspersji materiałowej, która to spowodowana jest
zależnością współczynnika załamania rdzenia od częstotliwości pracy.
b)
Falowód wielomodowy ma przewagę nad falowodem jednomodowym ze względów mechanicznych, posiada większą średnice rdzenia co ułatwia mu łączenie podłużne i zapewnia niską stratność przy stykowym łączeniu segmentów, a także łatwiej sprzęga ze źródłem optycznym. Ogranicznikiem w wielomodowych są zjawiska dyspersja modalna i wielodrożna pojawiające się wskutek różnic w czasach propagacji związanych z różnymi długościami drogi tej propagacji, konsekwencją tego jest iż promienie o małych kątach padania docierają do odbiornika wcześniej niż promienie o dużych kątach padania.
c)
Światłowód o profilu gradientowym stosowany jest jako jedna z metod do ograniczenia wpływu zjawiska rozmycia impulsu. Współczynnik załamania rdzenia nie jest stały, lecz zmienny. Rdzeń światłowodu o profilu gradientowym działa jak soczewka skupiająca i nadająca promieniom wprowadzanym do światłowodu spiralne trajektorie. Światłowody o tym podłożu mają o rząd wielkości większe pasmo transmisji.
Urządzenia transmisyjne.
a)
Multipleksery optyczne – OADM (OPTICAL ADD DROP MULTIPLEXER) nazywane również krotnicami transferowymi ADM stanowią rozbudowanie urządzenia transmisyjne stosowane do przekazów optycznych których zasadniczą cechą jest możliwość wydzielenia z toru optycznego jednego lub kilku dowolnie wybranych kanałów transmisyjnych i zastąpienie ich strumieniem informacji niekoniecznie o tej samej długości fali.
b)
Przezroczyste przełączniki – najważniejszą ich cechą będąca istotą wydajnego przełączania kanałów optycznych jest stosowanie całkowicie optycznych przełączników bez konwersji sygnałów optycznych do postaci elektrycznej.
c)
Sprzęgacze optyczne – zadaniem ich jest doprowadzenie mocy świetlnej z kilku światłowodów wejściowych do jednego lub kilku światłowodów wyjściowych bądź też dystrybucja mocy optycznej z jednego lub kilku światłowodów wejściowych w kierunku światłowodów wyjściowych
Sieci światłowodowe w Polsce.
Podstawową infrastrukturę sieci optycznych DWDM w Polsce tworzą sieci szkieletowe znajdujące się w obszarze kilku największych operatorów sieci telekomunikacyjnej Orange Polska, sieci światłowodowej energetyki Exatel, oraz sieci resortu kolejnictwa – TK Telekom.
Wielu innych operatorów takich jak NASK, Netia korzysta z własnych łączy lub dzierżawi fragmenty największych sieci światłowodowych, doposażając je w odpowiednio nowoczesne platformy optyczne. Początki DWDM w Polsce to między innymi przeprowadzona w 2000 roku eksperymentalna transmisja z szybkością do 640 Gb/s.
Najdłuższą kablową infrastrukturą optyczną o długości ponad 80 tys. km dysponuje Orange Polska, która rozbudowuje od 2001 r. szkieletową sieć transmisyjną.
Drugą co do wielkości krajową siecią optyczną dysponuje konsorcjum Exatel o łącznej długości 20 tys. km

</doc>
<doc id="1224852" url="https://pl.wikipedia.org/wiki?curid=1224852" title="12 de Octubre Asuncion">
12 de Octubre Asuncion



</doc>
<doc id="1224853" url="https://pl.wikipedia.org/wiki?curid=1224853" title="Autostrada A542 (Niemcy)">
Autostrada A542 (Niemcy)

Autostrada A542 (niem. "Bundesautobahn 542 (BAB 542)" także "Autobahn 542 (A542)") – autostrada w Niemczech przebiegająca z południowego zachodu na północny wschód, łącząca autostradę A59 z autostradą A3 stanowiąc jednocześnie południowo-wschodnią obwodnicę Langenfeld (Rheinland) w Nadrenii Północnej-Westfalii.

</doc>
<doc id="1224854" url="https://pl.wikipedia.org/wiki?curid=1224854" title="Zygmunt Grodziński">
Zygmunt Grodziński

Zygmunt Grodziński (ur. 24 kwietnia 1896 w Limanowej, zm. 12 października 1982 w Krakowie) − polski zoolog, profesor Uniwersytetu Jagiellońskiego, rektor (1956–1958).
Życiorys.
W czasie I wojny światowej walczył w armii austriackiej, następnie jako porucznik WP uczestniczył w walkach o Śląsk Cieszyński, a w latach 1919–1921 brał udział w wojnie polsko–bolszewickiej. W latach 1918–1922 studiował zoologię na UJ. W 1935 został profesorem, kierował Katedrą Anatomii Porównawczej. 6 listopada 1939 aresztowany podczas Sonderaktion Krakau wywieziony do Sachsenhausen. Zwolniony w lutym 1940 powrócił do Krakowa pracował od 1942 w Instytucie Badań nad Durem Plamistym i Wirusami produkował dla Armii Krajowej szczepionkę przeciwtyfusową oraz wykładał na tajnych kompletach UJ. Po II wojnie światowej powrócił na Uniwersytet Jagielloński i w 1946 r. otrzymał tytuł profesora zwyczajnego. Członek korespondent od 1956 roku, członek rzeczywisty PAN od 1961 roku oraz członek PAU. W latach 1956–1958 był rektorem UJ. W latach 1962–1969 był przewodniczącym Rady Naukowej w Zakładzie Zoologii Systematycznej PAN. Zajmował się anatomią porównawczą i embriologią.
W 1959 odznaczony Krzyżem Kawalerskim Orderu Odrodzenia Polski. Żonaty z Natalią Natanson, był zięciem profesora Władysława Natansona, a jego synem był profesor biologii UJ Władysław Grodziński. Został pochowany na Cmentarzu Rakowickim w Krakowie (pas 26, płd.).

</doc>
<doc id="1224855" url="https://pl.wikipedia.org/wiki?curid=1224855" title="Leon Mangin">
Leon Mangin

Św. Léon-Ignace Mangin (; ur. 30 lipca 1857 r. w Verny we Francji – zm. 20 lipca 1900 r. w Zhujiahe, prowincja Hebei w Chinach) – święty Kościoła katolickiego, jezuita, misjonarz, męczennik.
Życiorys.
Jego ojciec był prawnikiem. Najpierw uczył się w szkole niedaleko Thionville, później w Metzu i Amiens. 5 listopada 1875 r. wstąpił do nowicjatu jezuitów w Amiens. Został nauczycielem, lubił swoją pracę.
W 1882 r. został wysłany jako misjonarz do Chin. 17 września opuścił Marsylię i po 6 tygodniach przybył do Tiencin. 31 lipca 1886 r. przyjął święcenia kapłańskie w Changjizhuang w prowincji Hebei razem z Remigiuszem Isoré. Jego pierwszą parafią było Gucheng. W 1890 r. został dziekanem Hejian. Obszar ten obejmował 240 parafii z ok. 20.000 wiernymi i 9 księżmi. W 1900 r. został przeniesiony do wsi Zhujiahe w powiecie Jingxian, prowincja Hebei.
Podczas powstania bokserów doszło do prześladowania chrześcijan. Wieś Zhujiahe ufortyfikowano tak, jak to było tylko możliwe, żeby zabezpieczyć ją przed atakami. Następnie zaproponował ojcu Denn, żeby opuścił pobliską wioskę w której przebywał i przeniósł się do Zhujiahe. 15 lipca 1900 r. bokserzy zaatakowali wieś, ale nie udało im się jej zdobyć, podobnie atak następnego dnia skończył się porażką. Dopiero gdy zostali wzmocnieni przez oddział ok. 2000 żołnierzy armii cesarskiej, bokserzy zdobyli wieś 20 lipca. Leon Mangin razem z ojcem Denn zebrali w kościele pewną liczbę wiernych, którzy nie chcieli wyrzec się wiary i modlili się z nimi. Tylko kilka osób skorzystało z oferty bokserów, że zostaną oszczędzeni jeżeli wyrzekną się wiary. Leon Mangin został zamordowany w kościele podczas modlitwy razem z Pawłem Denn i wieloma wiernymi. Następnie bokserzy podpalili kościół. Szczątki pozostały na miejscu męczeństwa do 1901 r., kiedy zostały zebrane, a następnie pochowane w nowym kościele zbudowanym w tym samym miejscu.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224856" url="https://pl.wikipedia.org/wiki?curid=1224856" title="Jānis Rudzutaks">
Jānis Rudzutaks

Jānis Rudzutaks, Jan Rudzutak, ros. "Ян Эрнестович Рудзутак" (ur. 3 sierpnia 1887 w Cauni, zm. 29 lipca 1938 w miejscu egzekucji Kommunarka pod Moskwą) – łotewski komunista i działacz bolszewicki w ZSRR, członek KC RKP(b)/WKP(b) i Politbiura WKP(b) oraz ludowy komisarz komunikacji ZSRR (1924–1930).
Urodził się w rodzinie robotników rolnych w rejonie Goldyngi w Kurlandii. W 1903 roku podjął pracę w jednej z ryskich fabryk. W wyniku negatywnych doświadczeń nabytych tamże zaangażował się w ruch socjalistyczny, wstępując do SDPRŁ. Za działalność rewolucyjną aresztowany w 1907 roku i skazany na 15 lat katorgi, zamienioną na 10 lat więzienia – karę odbywał w Rydze i moskiewskich Butyrkach do rewolucji lutowej i obalenia caratu (1917). Po rewolucji lutowej działacz związkowy włókienników. Uczestnik rewolucji październikowej. W l. 1917–1920 przewodniczący Centralnej Rady Związku Włókienników. W l. 1920–1921 przewodniczący Centralnej Rady Związku Zawodowego Transportowców. W l. 1922–1924 przewodniczący Centroazjatyckiego KC Rosyjskiej Partii Komunistycznej(b) (RKP(b)), a 1923–1924 sekretarz KC RKP(b).
Od 1924 do 1930 roku sprawował urząd ludowego komisarza komunikacji ZSRR, a w latach 1926–1937 był wiceprzewodniczącym Rady Komisarzy Ludowych ZSRR i wiceprzewodniczącym Rady Pracy i Obrony (16.1.1926–28.4.1937).
Od 1920 do 1937 roku członek Komitetu Centralnego RKP(b) i WKP(b) oraz Politbiura WKP(b) w latach 1926–1937. W latach 1928–1931 przewodniczący Komitetu ds Chemizacji Gospodarki Narodowej. Jeden z czołowych twórców industrializacji ZSRR. W latach 1931–1934 przewodniczący Centralnej Komisji Kontroli WKP(b). Członek Ogólnorosyjskiego Komitetu Wykonawczego.
W okresie „wielkiej czystki” 24 maja 1937 roku aresztowany przez NKWD pod zarzutem trockizmu i szpiegostwa na rzecz III Rzeszy. 28 lipca 1938 skazany przez Kolegium Wojskowe Sądu Najwyższego ZSRR na karę śmierci za szpiegostwo, rozstrzelany następnego dnia w miejscu egzekucji Kommunarka i tam pochowany anonimowo.
Zrehabilitowany 29 stycznia 1956 postanowieniem Kolegium Wojskowego SN ZSRR.
Anastas Mikojan wspomina w swoich pamiętnikach, że Lenin rozważał przed śmiercią w 1924 roku powierzenie Rudzutakowi sekretariatu generalnego WKP(b) zamiast Józefowi Stalinowi.

</doc>
<doc id="1224859" url="https://pl.wikipedia.org/wiki?curid=1224859" title="Autostrada A553 (Niemcy)">
Autostrada A553 (Niemcy)

Autostrada A553 (niem. "Bundesautobahn 553 (BAB 553)" także "Autobahn 553 (A553)") – autostrada w Niemczech przebiegająca z południowego zachodu na północny wschód i łączy autostradę A1 i A61 z centrum Kolonii w Nadrenii Północnej-Westfalii.

</doc>
<doc id="1224860" url="https://pl.wikipedia.org/wiki?curid=1224860" title="Paweł Denn">
Paweł Denn

Paweł (Paul) Denn (; ur. 1 kwietnia 1847 r. w Lille, Nord we Francji – zm. 20 lipca 1900 r. w Zhujiahe, prowincja Hebei w Chinach) – święty Kościoła katolickiego, jezuita, misjonarz, męczennik.
Życiorys.
Ojciec Pawła Denn, który był nauczycielem, zmarł, gdy on miał 2 lata. Jego matka musiała pracować, żeby utrzymać piątkę dzieci. Z powodu biedy Paweł Denn poszedł do pracy w wieku 14 lat.
6 lipca 1872 r. wstąpił do nowicjatu jezuitów, a następnie został wysłany do Chin. 19 grudnia 1880 r. przyjął święcenia kapłańskie. Rozpoczął 3 lata ewangelizacji w Fanjiageda. Później został wyznaczony na rektora kolegium Changjizhuang w powiecie Xian, a w 1897 r. został proboszczem w Gucheng.
Podczas powstania bokserów w Chinach doszło do prześladowania chrześcijan. Ojciec Leon Mangin ufortyfikował wieś Zhujiahe, w której miał siedzibę, tak jak to było tylko możliwe, żeby zabezpieczyć przed atakami. Następnie zaproponował ojcu Denn, żeby się tam przeniósł. 15 lipca 1900 r. bokserzy zaatakowali wieś, ale nie udało im się jej zdobyć, podobnie atak następnego dnia skończył się porażką. Dopiero, gdy zostali wzmocnieni przez ok. 2000 żołnierzy armii cesarskiej, zdobyli wieś 20 lipca. Ojciec Mangin i Denn zebrali w kościele pewną liczbę wiernych, którzy nie chcieli wyrzec się wiary i modlili się z nimi. Tylko kilka osób skorzystało z oferty bokserów, że zostaną oszczędzeni jeżeli wyrzekną się wiary. Zostali zamordowani w kościele podczas modlitwy razem z wieloma wiernymi. Następnie bokserzy podpalili kościół. Szczątki pozostały na miejscu męczeństwa do 1901 r., kiedy zostały zebrane i pochowane w nowym kościele zbudowanym w tym samym miejscu.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224861" url="https://pl.wikipedia.org/wiki?curid=1224861" title="Köln-Bonner Autobahn">
Köln-Bonner Autobahn



</doc>
<doc id="1224862" url="https://pl.wikipedia.org/wiki?curid=1224862" title="Autostrada A555 (Niemcy)">
Autostrada A555 (Niemcy)

Autostrada A555 (niem. "Bundesautobahn 555 (BAB 555)" także "Autobahn 555 (A555)") – autostrada w Niemczech przebiegająca z północy na południe i łączy autostradę A4 z autostradą A565 i jednocześnie Kolonię z Bonn w Nadrenii Północnej-Westfalii.
A555 została zbudowana w latach 1929–1932, a otwarto ją 6 sierpnia 1932 r. Ponieważ była to pierwsza droga publiczna o ograniczonym dostępie oraz nie miała jednopoziomowych skrzyżowań, uważana jest za najstarszą spośród wszystkich niemieckich autostrad, mimo że do 1958 roku nie miała statusu autostrady. Do momentu rozbudowy do profilu sześciopasowego (po trzy pasy ruchu w każdą stronę) w latach 1964–1966 nie posiadała żadnej bariery między jezdniami.

</doc>
<doc id="1224866" url="https://pl.wikipedia.org/wiki?curid=1224866" title="Modest Andlauer">
Modest Andlauer

Św. Modeste Andlauer (; ur. 22 maja 1847 r. w Rosheim, zm. 19 czerwca 1900 r. w Wuyi, Hebei) – święty Kościoła katolickiego, jezuita, ksiądz, misjonarz, męczennik.
Życiorys.
Modeste Andlauer uczył się w niższym seminarium duchownym w swoim rodzinnym mieście. 8 października 1872 r. wstąpił do nowicjatu jezuitów. 22 września 1877 r. przyjął święcenia kapłańskie w Laval. Następnie wynaczono go do nauczania niemieckiego w Amiens, Lille i Brescie.
W 1881 r. został wysłany do Chin do powiatu Xian, gdzie uczył się chińskiego. Później prowadził pracę misyjną w Wuqizo i Wuyi. Podczas powstania bokserów został zamordowany 19 czerwca 1900 r. w Wuyi razem z ojcem Isoré, który przybył do Wuyi poprzedniego dnia.
Dzień wspomnienia.
9 lipca w grupie 120 męczenników chińskich
Proces beatyfikacyjny i kanonizacyjny.
Został beatyfikowany 17 kwietnia 1955 r. przez Piusa XII w grupie "Leona Mangin i 55 Towarzyszy". Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224872" url="https://pl.wikipedia.org/wiki?curid=1224872" title="Karabułak (Rosja)">
Karabułak (Rosja)

Karabułak (ros. Карабулак) – miasto w Rosji, w Inguszetii. Liczy 34 011 mieszkańców (2006). Ośrodek przemysłu chemicznego.
W 1800 założona tu została stanica kozacka Karabułaksaja, od 1995 prawa miejskie. W latach 90. populacja powiększyła się 3-krotnie na skutek napływu uchodźców z Czeczenii.

</doc>
<doc id="1224877" url="https://pl.wikipedia.org/wiki?curid=1224877" title="Maria Zhu Wu">
Maria Zhu Wu

Św. Maria Zhu Wu (chiń. 婦朱吳瑪利) (ur. 1850 w Zhujiahe, Jingxian, Hebei w Chinach, zm. 20 lipca 1900 tamże) – święta Kościoła katolickiego, męczennica.
Życiorys.
Maria Zhu Wu urodziła się we wsi Zhujiahe w prowincji Hebei. Jej mąż Zhu Tianxuan był przywódcą katolików we wsi.
Podczas powstania bokserów w Chinach doszło do prześladowania chrześcijan. Ojciec Leon Mangin ufortyfikował wieś Zhujiahe, tak jak to było tylko możliwe, żeby zabezpieczyć przed atakami. Następnie zaproponował ojcu Denn, żeby się tam przeniósł. 15 lipca 1900 r. powstańcy zaatakowali wieś, ale nie udało im się jej zdobyć, podobnie atak następnego dnia skończył się porażką. Dopiero gdy zostali wzmocnieni przez ok. 2000 żołnierzy armii cesarskiej, zdobyli wieś 20 lipca. Ojciec Mangin i Denn zebrali w kościele pewną liczbę wiernych, którzy nie chcieli wyrzec się wiary i modlili się z nimi. Tylko kilka osób skorzystało z oferty bokserów, że zostaną oszczędzeni jeżeli wyrzekną się wiary. Męczeństwo Marii Zhu Wu miało miejsce w wiejskim kościele po ataku bokserów. Kiedy otworzyli ogień, została trafiona jako pierwsza. Wierni w kościele zostali spaleni przez powstańców, którzy podłożyli ogień. Szczątki pozostały na miejscu męczeństwa do 1901 r., kiedy zostały zebrane i pochowane w nowym kościele zbudowanym w tym samym miejscu.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224886" url="https://pl.wikipedia.org/wiki?curid=1224886" title="Urus-Martan">
Urus-Martan

Urus-Martan (, , "Halha-Marta") – miasto w Rosji, w Czeczenii. Liczy 63 tys. mieszkańców (2021). Powierzchnia miasta wynosi 30 km². Stolica rejonu urus-martanowskiego i ośrodek przemysłowy położony na wysokości 230 m n.p.m.
W rejonie Urus-Martan, we wsi Komsomolskoje (ros. Комсомольское) w 1964 przyszedł na świat czeczeński dowódca wojskowy i polityk, Rusłan Gełajew.

</doc>
<doc id="1224890" url="https://pl.wikipedia.org/wiki?curid=1224890" title="Piotr Zhu Rixin">
Piotr Zhu Rixin

Piotr Zhu Rixin (chiń. 朱日新伯鐸) (ur. 1881 r. w Zhujiahe, Hebei w Chinach – zm. 20 lipca 1900 r. w Loujiazhuang, Hebei) – święty Kościoła katolickiego, męczennik.
Życiorys.
Piotr Zhu Rixin był drugim synem Zhu Yuting, urodził się we wsi w przeważającej części katolickiej – ponad 300 z 400 mieszkańców było katolikami. Piotr Zhu Rixin uczył się w szkole niedaleko wsi Lou.
W 1900 r. podczas powstania bokserów zaatakowali oni wioskę Zhujiahe i spalili kościół razem z wiernymi. Wiele osób wyskoczyło przez okna, ale zostali złapani na zewnątrz i zabici nożami. W końcu gdy kościół zawalił się, pozostało jeszcze 51 osób. Bokserzy byli zbyt zmęczeni, żeby dokończyć dzieła zniszczenia tego dnia. W związku z tym związali ocalałych parafian i postanowili zabić ich na drugi dzień. W międzyczasie przywódca bokserów próbował skłonić ich do wyrzeczenia się wiary. Wszyscy, z wyjątkiem dwóch osób, odmówili. Będąc pod wrażeniem urody Piotr Zhu Rixin przywódca obiecał, że zrobi wszystko co w jego mocy, żeby odwieść go od wiary. Nie udało mu się jednak i w końcu oddał go w ręce katów.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224898" url="https://pl.wikipedia.org/wiki?curid=1224898" title="Kazutoshi Sakurai">
Kazutoshi Sakurai

 – japoński muzyk i przedsiębiorca, twórca tekstów oraz muzyki dla swojego zespołu Mr. Children.
W 2006 r. zajął 8. miejsce w "HMV's "Top 30 Best Japanese Singers of All Time". Jako przedsiębiorca jest współzałożycielem fundacji "AP Bank".

</doc>
<doc id="1224903" url="https://pl.wikipedia.org/wiki?curid=1224903" title="NUR-31">
NUR-31

NUR-31 "Justyna" – odległościomierz radiolokacyjny produkcji polskiej, produkowany od 1985 roku.
Dwuwspółrzędny radar 2D określający tylko odległość i azymut obiektów powietrznych, przy współpracy z NUR-41 daje obraz 3D, czyli odległość, azymut i wysokość.
Jest to stacja mobilna, zamontowana na podwoziu czeskiej Tatry (NUR-31 na Tatra 148, NUR-31M na Tatra 815), lub w wersji kontenerowej (NUR-31MK). Radar średniego zasięgu do ok. 160–180 km, na pułapie ok. 27 km. Przy pułapie 100 m zasięg wykrycia wynosi ok. 30 km. Moc stacji wynosi 400 kW a szerokość emitowanych impulsów elektromagnetycznych wynosi 10 μs, pracuje w paśmie L oraz podpasmach C i D.
W radarze znajduje się urządzenie systemu IFF „Supraśl” działające na zasadzie radaru wtórnego, pozwalające na identyfikację wykrytych obiektów powietrznych oraz odbiór sygnałów zagrożenia.
Czas rozwijania i zwijania wynosi 15 minut. W 2021 roku nadal znajdowały się w służbie.

</doc>
<doc id="1224904" url="https://pl.wikipedia.org/wiki?curid=1224904" title="Autostrada A559 (Niemcy)">
Autostrada A559 (Niemcy)

Autostrada A559 (niem. "Bundesautobahn 559 (BAB 559)" także "Autobahn 559 (A559)") – autostrada w Niemczech łącząca autostradę A4 z autostradą A59 koło Kolonii w Nadrenii Północnej-Westfalii.
Od węzła "Kreuz Gremberg" autostrada biegnie dalej w kierunku dzielnicy Deutz jako "L124" i jest zwolniona z opłaty myta.

</doc>
<doc id="1224905" url="https://pl.wikipedia.org/wiki?curid=1224905" title="Liebe ist ... (3)">
Liebe ist ... (3)

Liebe ist ... (3) – dwudziesty dziewiąty album niemieckiej grupy muzycznej Die Flippers, wydany w roku 1996
Lista utworów

</doc>
<doc id="1224906" url="https://pl.wikipedia.org/wiki?curid=1224906" title="Edykt z Fontainebleau">
Edykt z Fontainebleau

Edykt z Fontainebleau (fr. "Édit de Fontainebleau") – edykt, który wydał Ludwik XIV w październiku 1685 roku odwołujący edykt nantejski z 1598 roku.
Edykt z Fontainebleau nakazywał:
Edykt ten stanowił także oficjalne potwierdzenie trwających od kilku lat prześladowań protestantów zapoczątkowanych w 1681 roku przez dragonady. Król wydał ten edykt m.in. po namowach swojej drugiej żony Madame de Maintenon, nawróconej na katolicyzm hugenotki, która była gorącą zwolenniczką prześladowania protestantów. 
Podejmowane przez protestantów próby odprawiania nabożeństw w miejscach odosobnionych (lasach i w górach) doprowadziło jedynie do grupowych egzekucji. Sytuacja dla protestantów stała się dramatyczna i w rezultacie prześladowań religijnych kraj opuściło pomimo zakazu kilkaset tysięcy protestantów (zwanych hugenotami), którzy znaleźli schronienie w Anglii, Holandii, Szwecji, Szwajcarii, Danii, Prusach. 
17 stycznia 1686 Ludwik XIV stwierdził, że protestantyzm we Francji został praktycznie zlikwidowany: z około 900 tys. protestantów w kraju pozostało ich tylko około 1,5 tys. Twierdzenie te nie odpowiadały prawdzie, ponieważ dość liczna społeczność protestancka zachowała się na południu Francji w Sewennach, gdzie 24 lipca 1702 roku wybuchło powstanie kamizardów.
Ucieczka z Francji tak dużej liczby obywateli, z których większość była wykwalifikowanymi rzemieślnikami i kupcami, stanowiła wczesną formę drenażu mózgów i pociągnęła za sobą zubożenie całych regionów kraju. Hugenoci zabrali ze sobą znajomość ważnych technologii dotyczących produkcji tkanin i jedwabiu, wyrobu zegarów, srebra oraz produkcji mebli i przyczynili się do rozwoju rzemiosła i kupiectwa w innych krajach rywalizujących z Francją.
Po wydaniu edyktu niektórzy władcy starali się zachęcić hugenotów do osiedlenia się w ich krajach – np. Fryderyk Wilhelm wydał pod koniec października 1685 roku edykt poczdamski mający na celu ściągnięcie hugenotów do jego kraju.

</doc>
<doc id="1224907" url="https://pl.wikipedia.org/wiki?curid=1224907" title="Jan Chrzciciel Zhu Wurui">
Jan Chrzciciel Zhu Wurui

Św. Jan Chrzciciel Zhu Wurui (chiń. 朱五瑞若翰) (ur. 1883 r. w Zhujiahe, Hebei w Chinach – zm. 19 sierpnia 1900 r. w Lujiazhuang, Hebei) – święty Kościoła katolickiego, męczennik.
Urodził się w powiecie Qin w prowincji Hebei. Podczas powstania bokserów w Chinach doszło do prześladowania chrześcijan. 18 sierpnia 1900 r., gdy wioska w której mieszkał, została opanowana przez powstańców, udało mu się zbiec. Zamierzał ostrzec o zagrożeniu katolików z innych wsi, ale został aresztowany przez prefekta krajowego. Był przesłuchiwany, ale nie wyrzekł się wiary i został wydany w ręce powstańców na śmierć. Wyprowadzili go za wieś, ścieli i powiesili jego głowę na drzewie jako przestrogę dla innych katolików.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224908" url="https://pl.wikipedia.org/wiki?curid=1224908" title="Rote Sonne weites Land">
Rote Sonne weites Land

Rote Sonne weites Land – trzydziesty album niemieckiej grupy muzycznej Die Flippers wydany w 1996 roku.

</doc>
<doc id="1224909" url="https://pl.wikipedia.org/wiki?curid=1224909" title="Ein Herz aus Schokolade">
Ein Herz aus Schokolade

Ein Herz aus Schokolade - trzydziesty pierwszy album niemieckiego zespołu Die Flippers. Album został wydany w roku 1997.

</doc>
<doc id="1224910" url="https://pl.wikipedia.org/wiki?curid=1224910" title="Das Leben ist eine Wundertüte">
Das Leben ist eine Wundertüte

Das Leben ist eine Wundertüte – trzydziesta druga płyta zespołu z Niemiec Die Flippers. Płyta wydana w roku 1998.

</doc>
<doc id="1224919" url="https://pl.wikipedia.org/wiki?curid=1224919" title="Peter Kerr (markiz)">
Peter Kerr (markiz)

Peter Francis Walter Kerr KCVO (ur. 8 września 1922, zm. 11 października 2004 w Ferneyhirst) – brytyjski arystokrata, polityk i posiadacz ziemski, syn kapitana Andrew Williama Kerra (wnuka 7. markiza Lothian) i Marie Kerr, córki kapitana Williama Kerra.
Wykształcenie odebrał w Ampleforth College oraz w Christ Church na Uniwersytecie Oksfordzkim. Po studiach służył w Gwardii Szkockiej. W 1940 r., po śmierci swojego kuzyna Philipa, odziedziczył tytuł markiza Lothian i zasiadł w Izbie Lordów.
W 1954 r. został członkiem komisji Wolfendena, której raport przyczynił się w 1967 r. do uchylenia karalności kontaktów homoseksualnych w Wielkiej Brytanii. W 1956 r. Lothian wszedł w skład brytyjskiej delegacji w Zgromadzeniu Ogólnym ONZ podczas kryzysu sueskiego. W 1959 r. był delegatem w Radzie Europy. Od 1960 r. był parlamentarnym prywatnym sekretarzem ministra spraw zagranicznych lorda Home'a oraz rządowym whipem w Izbie Lordów. W 1964 r. był młodszym ministrem w resorcie zdrowia. W latach 1970-1972 był parlamentarnym podsekretarzem stanu w Foreign and Commonwealth Office. Kiedy w 1973 r. Wielka Brytania wstąpiła do EWG Lothian został członkiem Parlamentu Europejskiego.
Po odejściu z polityki w 1977 r. lord Lothian objął funkcję Lord Warden of the Stannaries, opiekuna prywatnej szkatuły księcia Kornwalii oraz przewodniczącego Książęcej Rady Księstwa Kornwalii. W 1983 r. otrzymał Krzyż Komandorski Królewskiego Orderu Wiktoriańskiego. Był członkiem Królewskiej Kompanii Łuczników.
30 kwietnia 1943 r. w Brompton Oratory poślubił Antonellę Newland (8 września 1922 - 6 stycznia 2007), córkę generała-majora Fostera Newlanda i Donny Salazar, córki hrabiego Michele Salazara. Małżonkowie mieli razem dwóch synów i cztery córki:
Po śmierci lorda Lothiana tytuł markiza odziedziczył jego najstarszy syn.

</doc>
<doc id="1224925" url="https://pl.wikipedia.org/wiki?curid=1224925" title="Hell Militia">
Hell Militia

Hell Militia - francuska grupa black metalowa powstała w roku 2001. W swojej muzyce poruszają oni treści o czczeniu diabła, pragnieniu krwi oraz kryminałach.
W roku 2001 wydali nagrali materiał do splitu "SPK Kommando", gdzie oprócz ich utworów znalazły się nagrania grup Antaeus, Eternal Majesty i Deviant. Wydawnictwo to było limitowane do 300 sztuk. Kolejne twór to demo "The Second Coming - Reh". Wydany w roku 2003 z udziałem wokalnym Meyhnach'a z Mütiilation. Mała książeczka dołączona do kasety została umazana krwią świni. Po dłuższym czasie fani doczekali się pełnego, studyjnego albumu. Nagrany został w roku 2005, a jego tytuł to "Canonisation of the Foul Spirit" i limitowany jest do 2000 kopii. Latem 2010 roku zespół wydał drugi album studyjny pt. "Last Station On The Road To Death"

</doc>
<doc id="1224927" url="https://pl.wikipedia.org/wiki?curid=1224927" title="Maria Fu Guilin">
Maria Fu Guilin

Św. Maria Fu Guilin (chiń. 傅桂林瑪利; ur. 1863 w Luopo, Hebei w Chinach, zm. 20 lipca 1900 w Dailucun, Hebei) – święta Kościoła katolickiego, męczennica.
Maria Fu Guilin urodziła się we wsi Luopo w prowincji Hebei w rodzinie katolickiej. W młodym wieku postanowiła, że przez całe życie pozostanie dziewicą. Po skończeniu szkoły w Xian pomagała misjonarzom. Przypisuje się jej założenie parafii we wsi Liu, gdzie nauczała.
Podczas powstania bokserów w Chinach doszło do prześladowania chrześcijan. W czerwcu 1900 r. powstańcy opanowali wieś i aresztowali Marię Fu Guilin w domu pewnej wdowy. Powiedziała im otwarcie: "„Tęskniłam za zostaniem męczennikiem. Dzięki Bogu! Teraz nadszedł czas.”" Po tym stwierdzeniu została wyciągnięta za wieś, gdzie napastnicy ją ścięli, a następnie oddali kilka strzałów. Wzięli jej głowę i powiesili na drzwiach poczty w pobliżu gospody. Po dwóch latach do wsi przybył jej brat, żeby zabrać jej ciało. Znalazł je nienaruszone, bez znaków zniszczenia, co mieszkańcy wsi uznali za cud.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224931" url="https://pl.wikipedia.org/wiki?curid=1224931" title="Translatoryka">
Translatoryka



</doc>
<doc id="1224934" url="https://pl.wikipedia.org/wiki?curid=1224934" title="Barbara Cui Lian">
Barbara Cui Lian

Św. Barbara Cui Lian (chiń. 婦崔連巴芮) (ur. 1849 w Xiaotian, Hebei w Chinach – zm. 15 czerwca 1900 r. w Liushuitao, Hebei) – święta Kościoła katolickiego, męczennica.
Barbara Cui Lian była matką dwóch katolickich księży: Józefa Cui Shouxun, który został pierwszym biskupem Yongnian i Cui Puyuan. Przygotowywała ołtarz do mszy. Pomagała biednym, a nawet pewnemu żebrakowi dawała schronienie przez kilka miesięcy, nauczając go katechizmu i przygotowując do chrztu.
Podczas powstania bokserów w Chinach doszło do prześladowania chrześcijan. Jej męczeństwo miało miejsce w nocy 15 czerwca 1900 r. Powstańcy zabili ją, jej trzeciego syna Wesheng z żoną Marią Sung oraz siedmiu innych chrześcijan we wsi Liushuitao.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie "Leona Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224939" url="https://pl.wikipedia.org/wiki?curid=1224939" title="Jan Joachim Czech">
Jan Joachim Czech

 
Jan Joachim Czech (ur. 29 sierpnia 1888 w Starym Sączu, zm. 1 stycznia 1955 tamże) – pedagog, poeta, kompozytor.
Życiorys.
Urodzony 29 sierpnia 1888 w Cyganowicach (obecnie część Starego Sącza) w rodzinie Ignacego (1851–1909) i Ludwiki z Górskich (1851–1924). W czasie I wojny światowej służył w armii austriackiej. W 1929 zdał egzamin w Konserwatorium Muzycznym we Lwowie. W latach 30. pracował jako nauczyciel Publicznej Szkoły Powszechnej w Starym Sączu. Założył i prowadził orkiestrę symfoniczną Towarzystwa Szkoły Ludowej.
W czasie okupacji niemieckiej był aresztowany, potem pod ps. "Paweł" działał w konspiracji i zajmował się tajnym nauczaniem. Po II wojnie światowej był szkolnym nauczycielem śpiewu (m.in. w Państwowym Liceum Pedagogicznym w Starym Sączu).
Pozostawił po sobie bogaty zbiór ponad 1600 utworów muzycznych, w tym m.in. najbardziej znaną kolędę "Hej, ponad regle" oraz operetki „Królowa walca”, „Suity ludowej Ziemi Sądeckiej” i oratorium „Golgota”. Ponadto był autorem dramatu "Na ryterskim zamku," a także kilkuset wierszy i innych form literackich.
Pochowany został na Starym Cmentarzu w Starym Sączu (sektor 5-1-13). Na płycie pomnika wypisano słowa jednej z jego piosenek "A choć czas się minie – Jaśkowa śpiewka zostanie".
Był mężem Antoniny z Orkiszów (1893–1958).
Upamiętnienie.
Jego imieniem nazwany został odbywający się w Starym Sączu doroczny Wojewódzki Festiwal Zespołów Artystycznych.
Rok 2013 został ogłoszony w Mieście i Gminie Stary Sącz – Rokiem Jana Joachima Czecha.

</doc>
<doc id="1224940" url="https://pl.wikipedia.org/wiki?curid=1224940" title="Józef Ma Taishun">
Józef Ma Taishun

Św. Józef Ma Taishun (chiń. 馬太順若瑟) (ur. 1840 r. w Qianshenzhuang, Dongguang, Hebei w Chinach – zm. 26 czerwca 1900 r. w Wangla, Dongguang, Hebei) – święty Kościoła katolickiego, męczennik.
Józef Ma Taishun przez pewien czas pracował jako katechista i praktykował medycynę. W związku z tym był osobą dosyć znaną w powiecie Wanglajia.
Podczas powstania bokserów w Chinach doszło do prześladowania chrześcijan. Ponieważ obawiał się powstańców wczesnym latem 1900 r. opuścił dom i udał się na wieś, żeby ukryć się na polach. Został schwytany na skraju wsi Majiayuan i zabrany siłą do Wanglajia, gdzie przywiązano go do drzewa. Powstańcy, jak również jego przyjaciele, próbowali przekonać go, żeby wyparł się wiary. Odmówił i został ścięty.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1224941" url="https://pl.wikipedia.org/wiki?curid=1224941" title="Paul Schiemann">
Paul Schiemann

Paul Schiemann (łot. Pauls Šīmanis) (ur. 17 marca 1876 w Mitawie, zm. 23 czerwca 1944 w Rydze) – łotewski polityk i działacz mniejszości niemieckiej na Łotwie, wyznawca poglądów Karla Rennera i Otto Bauera na sprawy narodowe, poseł na Sejm (1922–1934), redaktor gazety "Rigaische Rundschau" (1919–1933), przedstawiciel Łotwy w Europejskim Kongresie Narodowości (1923–1938).
Życiorys.
Urodził się w Kurlandii w rodzinie Niemców bałtyckich (Baltedeutschen). Studiował prawo na uniwersytecie w Dorpacie, który opuścił w wyniku narzucenia przez władze carskie wykładów w języku rosyjskim. Naukę kontynuował w Niemczech, po czym wrócił do Rosji. Osiadł w Tallinnie, gdzie został krytykiem teatralnym. Podjął pracę w dzienniku "Rigaische Rundschau".
Był zdeklarowanym liberałem. Ostro krytykował idee komunistyczne. Oponował przeciwko konserwatyzmowi niemieckich posiadaczy ziemskich w Inflantach. Opowiadał się za wprowadzeniem rządów demokratycznych w Rosji i na Łotwie. Należał do Niemieckiej Partii Demokratycznej.
W latach 1916–1920 przebywał w Niemczech, gdzie zapoznał się z Maxem Weberem, Friedrichem Naumannem i Theodorem Heussem. Lobbował tam za poparciem przez Niemcy bałtyckiej państwowości i demokracji w tych krajach ostrzegając przed zagrożeniem bolszewickim. Po powrocie na Łotwę zaangażował się w działalność Komitetu Narodowego Kārlisa Ulmanisa. Dalej zajmował się dziennikarstwem – od 1919 do 1933 roku wydawał "Rigaische Rundschau".
Działał w łotewskiej polityce. Sprawował mandat posła na Sejm I, II, III i IV kadencji (1922–1934) z okręgu Ryga. W swojej działalności jako polityk mniejszościowy nawiązywał do poglądów austriackich marksistów Karla Rennera i Otto Bauera. Propagował teorię "państwa anarodowego" ("anationaler Staat") jako remedium na europejskie nacjonalizmy, którą przedstawił m.in. na forum Europejskiego Kongresu Narodowości (Europäischer Nationalitätenkongress).
Należał do zdecydowanych przeciwników ruchu nazistowskiego. W 1933 w proteście przeciw dojściu do władzy NSDAP zrezygnował z prowadzenia finansowanej przez niemiecki MSZ gazety "Rigaische Rundschau". W latach 1933–1938 przebywał w Austrii, z której wróci na Łotwę po jej anschlussie.
W czasie II wojny światowej pomagał ryskim Żydom. Zmarł na krótko przed powrotem armii radzieckiej na Łotwę.

</doc>
<doc id="1224942" url="https://pl.wikipedia.org/wiki?curid=1224942" title="Asortymentacja">
Asortymentacja

Asortymentacja polega na dokonywaniu wyboru, co przedsiębiorca będzie produkować i sprzedawać. Wybór ten przesądza w dużym stopniu o możliwościach wejścia na rynek, organizacji całego procesu produkcji, sprzedaży oraz skutkach dochodowych. Przesłanki asortymentacji muszą z jednej strony nawiązywać do zasobów przedsiębiorstwa, a z drugiej zapewnić opłacalne funkcjonowanie firmy, dzięki trafnemu zaspokajaniu potrzeb nabywców.
Ze względu na sposób przygotowania dóbr do sprzedaży oraz miejsce ich występowania, rozróżnia się:
Asortyment produkcyjny - zestaw dóbr reprezentujący profil wytwórczy danego przedsiębiorstwa czy zakładu. Asortyment ten jest zwykle przedmiotem sprzedaży do jednostek hurtu. 
Cechą asortymentu produkcyjnego jest znaczna jednorodność, wynikająca ze specjalizacji wytwórców. Tworzy się on na podstawie surowego lub technologicznego pokrewieństwa produktów np. wyroby gumowe, hutnicze
Asortyment handlowy - zestaw towarów znajdujących się w hurtowni lub w punkcie sprzedaży detalicznej, który powstał w wyniku zakupu, przerobu handlowego i kompletowania dóbr pochodzących od różnych producentów celem przygotowania go do finalnej sprzedaży. Tworzy on się na podstawie pokrewieństwa potrzeb konsumenta. Placówki handlowe skupiają więc towary o podobnym przeznaczeniu i podobnej częstotliwości zakupu np. warzywa i owoce, artykuły związane z ubiorem.

</doc>
<doc id="1224943" url="https://pl.wikipedia.org/wiki?curid=1224943" title="Club Deportivo Meilicke">
Club Deportivo Meilicke



</doc>
<doc id="1224945" url="https://pl.wikipedia.org/wiki?curid=1224945" title="Orzech szary">
Orzech szary

Orzech szary ("Juglans cinerea" L.) – gatunek drzewa należący do rodziny orzechowatych. Występuje naturalnie we wschodniej części Ameryki Północnej – od Minnesoty aż do Georgii. W Polsce uprawiany, czasami dziczeje i uważany jest za gatunek lokalnie zadomowiony (jako kenofit).
Zastosowanie.
Dawniej w Ameryce Północnej liście i kora orzecha szarego były wykorzystywane jako naturalny środek przeczyszczający.

</doc>
<doc id="1224948" url="https://pl.wikipedia.org/wiki?curid=1224948" title="Emil Mika">
Emil Mika

Emil Mika ps. „Karol”, „Lis” (ur. 15 maja 1896 w Lipnicy Wielkiej, zm. 7 listopada 1941 w KL Auschwitz) – polski pedagog, folklorysta, działacz niepodległościowy (od 1918), społeczny i regionalny regionu Orawy, zwany „Orawskim Kolbergiem”.
Życiorys.
Urodził się 15 maja 1896 w Lipnicy Wielkiej, w rodzinie górali orawskich pochodzącej z Ujścia na Orawie. Jego ojcem był Wendelin Mika, nauczyciel i organista, a matką Hermina z Bosaków. Ukończył gimnazjum w Trzcianie, a następnie seminarium nauczycielskie w Klasztorze pod Zniewem (obydwa z węgierskim językiem wykładowym). Podczas I wojny światowej był .
Działalność niepodległościowa (1918-1920).
Po zakończeniu I wojny światowej powrócił na Orawę. Po wkroczeniu w styczniu 1919 wojsk czechosłowackich na Orawę został działaczem niepodległościowym. W 1920 był współorganizatorem polskiej Tajnej Organizacji Wojskowej na Orawie, a następnie zastępcą komendanta posterunku TOW w Namiestowie (liczącego w tym mieście 30 członków). Uczestniczył z bronią w ręku w walkach „z bojownikami czeskimi w Namiestowie i okolicy w obronie funkcjonariuszy Komitetu Plebiscytowego Spisko-Orawskiego”. Za tę działalność 21 kwietnia 1937 Prezydent RP nadał mu Krzyż Niepodległości.
8 stycznia 1924 został zatwierdzony w stopniu podporucznika rezerwy ze starszeństwem z 1 czerwca 1919 i 718. lokatą w korpusie oficerów piechoty. Posiadał wówczas przydział w rezerwie do 1 pułku Strzelców Podhalańskich w Nowym Sączu. W 1934, jako oficer pospolitego ruszenia, pozostawał w ewidencji Powiatowej Komendy Uzupełnień Nowy Targ. Posiadał przydział do Oficerskiej Kadry Okręgowej Nr V. Był wówczas „przewidziany do użycia w czasie wojny”.
Okres międzywojenny.
W 1922 ożenił się z Józefą z Machayów.
Jako organista, nauczyciel i kierownik miejscowej szkoły (którą objął po swoim ojcu), prowadził wraz z żoną szereg działań o charakterze oświatowym i kulturotwórczym. Zorganizował kursy dla niepiśmiennych dorosłych, działał w Towarzystwie Szkoły Ludowej, zorganizował jednostkę Ochotniczej Straży Pożarnej w Lipnicy Wielkiej – Murowanicy, wprowadził w okolicy podstawy nowoczesnego sadownictwa i pszczelarstwa. Równocześnie zbierał wszelkie świadectwa folkloru rodzinnej ziemi, gromadził i opracowywał pieśni z terenu Orawy. Część opublikował w 1934 w tomie "Pieśni orawskie" wydanym przez Związek Spisko-Orawski (wznowionym w 1957 przez Polskie Wydawnictwo Muzyczne w tomie 1 "Materiałów do Polskiej Muzyki Ludowej", w 1991 przez Towarzystwo Przyjaciół Orawy "W 50. rocznicę śmierci Emila Miki oraz w jubileusz 40-lecia Liceum Ogólnokształcącego w Jabłonce" i w 2021 przez Gminne Centrum Kultury w Lipnicy Wielkiej, ).
Był uzdolniony muzycznie. Szczególnie interesowała go muzyka fortepianowa, z którą jednak nie miał zbyt częstych kontaktów. Już jako student seminarium zorganizował na terenie szkoły kółko muzyczne. Po powrocie do Lipnicy zorganizował i prowadził chór oraz smyczkową kapelę wiejską. Zorganizował i prowadził zespół pieśni i tańca „Orawa”, który – dzięki aktywności twórcy – był znany w całym kraju, jeździł z występami po Polsce, budząc zainteresowanie folklorem kresów południowych. Zespół ten już w 1927 dokonał pierwszych nagrań dla Polskiego Radia. Później zorganizował również wiejską orkiestrę dętą. W 1935 opublikował utwór sceniczny "Sen bacy : melodramat górski : według oryginalnych melodyj orawskich z udziałem chóru mieszanego i solistów dla scen amatorskich" (znany również pod tytułem "Dumanie bacy"), przeznaczony do wykonywania przez zespoły amatorskie. Kultywował tradycje orawskiego stroju ludowego. Przejawiał również zdolności plastyczne, uprawiał malarstwo, jednak wszystkie jego obrazy zaginęły podczas wojny.
Za działalność kulturalno-społeczną odznaczony został Srebrnym Krzyżem Zasługi.
Był uzdolnionym technikiem. Podczas pobytu w Paryżu w 1920 zetknął się z radiem. Po powrocie do Lipnicy zbudował pierwszy odbiornik kryształkowy, a następnie lampowe radio. Do jego zasilania zaprojektował i zbudował w swym gospodarstwie niewielką elektrownię wodną, dostarczającą później prąd także do kościoła św. Łukasza Ewangelisty i do szkoły. Rozwijając swoje zainteresowania radioelektroniczne, zbudował radiostację krótkofalową. Pasjonował się krótkofalarstwem i należał do Polskiego Związku Krótkofalowców.
II wojna światowa.
Jeszcze przed wybuchem II wojny światowej został komendantem Tajnej Organizacji Wojskowej na Orawie, powołanej w przewidywaniu agresji Niemiec i Słowacji. Po mobilizacji wziął udział w działaniach kampanii wrześniowej. Po jej zakończeniu nie wrócił do Lipnicy Wielkiej, ze względu na zagrożenie aresztowaniem przez władze słowackie za wieloletnią działalność patriotyczną. Przedostał się do Krakowa, gdzie przybyła również jego żona. Zamieszkali u brata żony, ks. dra Ferdynanda Machaya, proboszcza parafii Najświętszego Salwatora na plebanii. Już w październiku 1939 Mika włączył się w działalność konspiracyjną, współorganizował Tajną Organizację Wojskową, był porucznikiem Związku Walki Zbrojnej. Zajmował się łącznością radiową z dowództwem w Londynie. W nocy z 3 na 4 maja 1941 został aresztowany wraz z żoną. 9 czerwca 1941 został osadzony w niemieckim obozie koncentracyjnym Auschwitz, otrzymując numer obozowy 17216. Zmarł 7 listopada (podawana jest również data 17 października) tegoż roku, a jego ciało zostało skremowane.
Upamiętnienie.
Imię Józefiny i Emila Mików nosi Szkoła Podstawowa nr 2 w Lipnicy Wielkiej.
Wraz z żoną jest patronem jednej z ulic w Jabłonce.
4 lipca 2020 upamiętniony został tabliczką na pomniku - Murze Orawskich Ojców Niepodległości w Lipnicy Wielkiej.
Rok 2021 Rada Gminy Lipnica Wielka ogłosiła "Rokiem Emila Miki", w jego ramach m.in. zorganizowano "Konkurs Plastyczno-Literacki „Emil Mika – kiedyś i dziś”".
W 2021 powstał film "Orawskie chodniki Emila Miki".
W 2021 w ramach muzycznego projektu „Biełaso - Ora#wa Power” stworzonego przez Karolinę Kowalczyk i Darka Budkiewicza, basistę zespołu ARMIA (DePress 2007-2017) powstał utwór i teledysk "Emil Mika" (scenariusz i reżyseria: Karolina Kowalczyk, Magdalena Kostrzewa - Smreczak oraz Ora#Wa Power).
Latem 2022 Stowarzyszenie Lipnica Wielka wraz z grupą nieformalną we współpracy z gminą Lipnica Wielka wydało "Notes Mików" (red. Robert Kowalczyk, Karolina Kowalczyk) , książkę zawierająca "cytaty określające, opisujące lub wyrażane przez Józefinę i Emila Mików oraz liczne ilustracje. Zostaje spore miejsce na własnoręczne notatki".

</doc>
<doc id="1224949" url="https://pl.wikipedia.org/wiki?curid=1224949" title="Okręg wyborczy Berwick and East Lothian">
Okręg wyborczy Berwick and East Lothian

Okręg wyborczy Berwick and East Lothian powstał w 1950 r. i wysyłał do brytyjskiej Izby Gmin jednego deputowanego. Okręg obejmował hrabstwa Berwickshire i East Lothian. Został zniesiony w 1983 r.

</doc>
<doc id="1224952" url="https://pl.wikipedia.org/wiki?curid=1224952" title="Autostrada A560 (Niemcy)">
Autostrada A560 (Niemcy)

Autostrada A560 (niem. "Bundesautobahn 560 (BAB 560)" także "Autobahn 560 (A560)") – autostrada w Niemczech przebiegająca z zachodu na wschód i łączy autostradę A59 z autostradą A3 stanowiąc południową obwodnicę Siegburga i dalej na wschód jako północna obwodnica Hennef w Nadrenii Północnej-Westfalii.

</doc>
<doc id="1224954" url="https://pl.wikipedia.org/wiki?curid=1224954" title="Das Hit auf Hit Party Album">
Das Hit auf Hit Party Album

Das Hit auf Hit Party Album – trzydziesty trzeci album niemieckiej grupy muzycznej Die Flippers z roku 1999.Płyta odmienna od dotychczas wydanych. Znajdują się tu wiązanki największych przebojów tego zespołu.
1. „Der Hit-auf-Hit-Party-Mix” – 
2. „Mix 2” – 
3. „Mix 3” – 
4. „Mix 4” – 
5. „Mix 5” – 
6. „Mix 6” – 
7. „Mix 7” – 

</doc>
<doc id="1224955" url="https://pl.wikipedia.org/wiki?curid=1224955" title="Maskenball">
Maskenball

Maskenball – trzydziesty czwarty album niemieckiej grupy muzycznej z Niemiec Die Flippers. Płyta wydana w roku 1999
Lista utworów

</doc>
<doc id="1224956" url="https://pl.wikipedia.org/wiki?curid=1224956" title="Łucja Wang Cheng">
Łucja Wang Cheng

Św. Łucja Wang Cheng (chiń. 王成璐琪) (ur. 1882 r. w Laochuntan, Hebei w Chinach – zm. 28 czerwca 1900 r. w Wangla, Hebei) – święta Kościoła katolickiego, męczennica.
Życiorys.
Łucja Wang Cheng urodziła się w 1882 r., w Laochuntan, w prowincji Hebei. Wychowywała się w sierocińcu założonym przez księży katolickich we wsi Wangla.
Podczas powstania bokserów w Chinach doszło do prześladowania chrześcijan. 24 czerwca 1900 r. powstańcy opanowali wieś, spalili kościół i zabili wszystkich katolików, którym nie udało się uciec. Zostawili przy życiu tylko Łucję Wang Cheng i trzy inne sieroty (Marię Fan Kun, Marię Qi Yu oraz Marię Zheng Xu). Zabrali je najpierw do Yingjia, później do Mazetang. Przywódca bokserów Ying Zheng złożył Łucji Wang Cheng propozycję małżeństwa. Po czterech dniach namów odrzuciła ją, uważając takie małżeństwo za zdradę wiary i Boga. W tym samym czasie powstańcy próbowali zmusić również Marię Fan Kun do małżeństwa z jednym z nich. Przyniosło to potępienie ze strony reszty grupy – uważali, że ich zadaniem było aresztowanie katolików i zabijanie tych, którzy nie chcieli wyrzec się wiary, a nie zawieranie z nimi małżeństw. Po tym incydencie powstańcy zabrali sieroty do wioski Mala. Trzy młodsze płakały w drodze, pocieszała je Łucja Wang Cheng. Po przybyciu do wsi Wangla wszystkie cztery odmówiły wyrzeczenia się wiary. Po tym zostały zamordowane.
Dzień wspomnienia.
9 lipca (w grupie 120 męczenników chińskich).
Proces beatyfikacyjny i kanonizacyjny.
Została beatyfikowana 17 kwietnia 1955 r. przez papieża Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224957" url="https://pl.wikipedia.org/wiki?curid=1224957" title="Der Floh in meinem Herzen">
Der Floh in meinem Herzen

Der Floh in meinem Herzen – trzydziesta piąta płyta wydana przez grupę muzyczną z Niemiec Die Flippers. Wydany album pojawił się już w nowym tysiącleciu, w 2000 roku. 

</doc>
<doc id="1224961" url="https://pl.wikipedia.org/wiki?curid=1224961" title="Okręg wyborczy Edinburgh South">
Okręg wyborczy Edinburgh South

Okręg wyborczy Edinburgh South powstał w 1885 r. i wysyła do brytyjskiej Izby Gmin jednego deputowanego. Okręg obejmuje południową część Edynburga.

</doc>
<doc id="1224962" url="https://pl.wikipedia.org/wiki?curid=1224962" title="Maria Fan Kun">
Maria Fan Kun

Św. Maria Fan Kun (chiń. 范坤瑪利) (ur. 1884 r. w Daji, Hebei w Chinach – zm. 28 czerwca 1900 r. w Wangla, Hebei) – święta Kościoła katolickiego, męczennica.
Maria Fan Kun urodziła się w Daji. Wychowywała się w sierocińcu założonym przez księży katolickich we wsi Wangla.
Podczas powstania bokserów doszło w Chinach do prześladowania chrześcijan. 24 czerwca 1900 r. powstańcy opanowali wieś, spalili kościół i zabili wszystkich katolików, którym nie udało się uciec. Zostawili przy życiu ją i trzy inne sieroty (Łucję Wang Cheng, Marię Qi Yu i Marię Zheng Xu). Zabrali je najpierw do Yingjia, później do Mazetang. Przywódca bokserów złożył propozycję małżeństwa Łucji Wang Cheng, którą ona odrzuciła. W tym samym czasie powstańcy próbowali również zmusić Marię Fan Kun do małżeństwa z jednym z nich. Przyniosło to potępienie ze strony reszty grupy – uważali że ich zadaniem było aresztowanie katolików i zabijanie tych, którzy nie chcieli wyrzec się wiary, a nie zawieranie z nimi małżeństw. Po tym incydencie bokserzy wzięli sieroty do wioski Mala. Trzy młodsze płakały w drodze, pocieszała je Łucja Wang Cheng. Po przybyciu do wsi Wangla wszystkie cztery odmówiły wyrzeczenia się wiary. Po tym zostały zamordowane.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224963" url="https://pl.wikipedia.org/wiki?curid=1224963" title="Order Świętego Księcia Łazarza">
Order Świętego Księcia Łazarza

Order Świętego Księcia Łazarza (, ) lub Order Księcia Łazarza (serb.-chorw. ) – najwyższy order Królestwa Serbii i Królestwa Jugosławii, przysługujący tylko królowi i następcy tronu (prijestolonasljednikowi).
Historia.
Order został ustanowiony 28 czerwca 1889 przez drugiego króla Serbii z dynastii Obrenowiciów Aleksandra I na pamiątkę bitwy na Kosowym Polu w jej pięćsetną rocznicę i poświęcony świętemu księciu Łazarzowi Hrebeljanoviciowi, który postradał życie w tej bitwie. Order istniał tylko w dwóch egzemplarzach i był noszony przez króla, który go nakładał w dzień koronacji, oraz (od 1903) następcę tronu, który otrzymywał go w dzień swych 18. urodzin.
Po obaleniu monarchii Obrenowiciów w 1903 order został przejęty przez nową dynastię Karadziordziewiciów i był do 1945 jednym z insygniów władzy królewskiej w Serbii i Jugosławii, a następnie do 2010 był prywatnym orderem domowym Karadziordziewiciów.
Nie należy go mylić z zakonem rycerskim o tej samej nazwie, ani włoskim Orderem Świętych Maurycego i Łazarza.
Wygląd insygniów.
Order nie posiadał wstęgi ani gwiazdy, a jedynie szalenie kosztowny łańcuch, naśladujący dawny styl klejnotów Bizancjum, składający się z 24 kwadratowych członów, na przemian plakietek z dwugłowym orłem serbskim i ze zbroją rycerską z nałożonymi na nią skrzyżowanymi mieczami. W środku łańcucha znajdowała się zawieszka oznaki orderu, dwie złote płytki z wygrawerowanymi datami: „1389” i „1889”, ukoronowane bizantyjską koroną cesarską. Oznaka orderu to dużych rozmiarów krzyż liliowy, z promieniami między ramionami i z figurą świętego kniazia w medalionie środkowym, emaliowany i wysadzany diamentami, szafirami, perłami i rubinami.

</doc>
<doc id="1224965" url="https://pl.wikipedia.org/wiki?curid=1224965" title="Christian Zeitz">
Christian Zeitz

Christian Zeitz (ur. 18 listopada 1980 w Heidelbergu), niemiecki piłkarz ręczny, reprezentant kraju. Występuje na pozycji prawego rozgrywającego. W kadrze narodowej zadebiutował w 2001 roku, natomiast zakończył ją w 2008 roku.
W 2004 roku zdobył srebrny medal Igrzysk Olimpijskich, a także w 2007 złoty medal mistrzostw świata. W 2014 roku opuścił Bundesligę po 11 latach spędzonych w drużynie THW Kiel. Od sezonu 2014/15 gra w węgierskim MKB Veszprém KC.

</doc>
<doc id="1224966" url="https://pl.wikipedia.org/wiki?curid=1224966" title="Maria Qi Yu">
Maria Qi Yu

Św. Maria Qi Yu (chiń. 齊玉瑪利) (ur. 1885 r. w Daji, Hebei w Chinach – zm. 28 czerwca 1900 r. w Wangla, Hebei) – święta Kościoła katolickiego, męczennica.
Maria Qi Yu urodziła się w 1885 r. w Daji w prowincji Hebei. Wychowywała się w sierocińcu założonym przez katolickich księży we wsi Wangla.
Podczas powstania bokserów doszło w Chinach do prześladowania chrześcijan. 24 czerwca 1900 r. powstańcy opanowali wieś, spalili kościół i zabili wszystkich katolików, którym nie udało się uciec. Zostawili przy życiu ją i trzy inne sieroty (Łucję Wang Cheng, Marię Fan Kun i Marię Zheng Xu). Zabrali je najpierw do Yingjia, później do Mazetang, a następnie do wioski Mala. Trzy młodsze dziewczynki płakały w drodze, pocieszała je Łucja Wang Cheng. Po przybyciu do wsi Wangla wszystkie cztery odmówiły wyrzeczenia się wiary. Po tym zostały zamordowane.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224968" url="https://pl.wikipedia.org/wiki?curid=1224968" title="Podsystem analityczny marketingu">
Podsystem analityczny marketingu

Podsystem analityczny marketingu – składa się z metod i technik, wykorzystywanych do analizy, zebranych danych, ujętych w zbiory banków metod i banków modeli analitycznych o postaci sformalizowanej bądź niesformalizowanej, opisujących (modelujących) konkretne procesy występujące bądź realizowane przez przedsiębiorstwo.

</doc>
<doc id="1224971" url="https://pl.wikipedia.org/wiki?curid=1224971" title="Sered'">
Sered'



</doc>
<doc id="1224973" url="https://pl.wikipedia.org/wiki?curid=1224973" title="Sered">
Sered



</doc>
<doc id="1224974" url="https://pl.wikipedia.org/wiki?curid=1224974" title="Maria Zheng Xu">
Maria Zheng Xu

Św. Maria Zheng Xu (chiń. 鄭緒瑪利) (ur. ok. 1889 r. w Kou, Hebei w Chinach, zm. 28 czerwca 1900 r. w Wangla, Hebei) – święta Kościoła katolickiego, męczennica.
Maria Zheng Xu urodziła się ok. 1889 r. w Kou w prowincji Hebei. Wychowywała się w sierocińcu założonym przez księży katolickich we wsi Wangla.
24 czerwca 1900 r., podczas powstania bokserów, gdy w Chinach doszło do prześladowań chrześcijan, powstańcy opanowali wieś, spalili kościół i zabili wszystkich katolików, którym nie udało się uciec. Przy życiu pozostała Maria Zheng Xu i trzy inne sieroty (Łucja Wang Cheng, Maria Fan Kun, Maria Qi Yu). Powstańcy zabrali je najpierw do Yingjia, później do Mazetang, a następnie do wioski Mala. Trzy młodsze dziewczynki płakały w drodze, pocieszała je Łucja Wang Cheng. Po przybyciu do wsi Wangla wszystkie cztery odmówiły wyrzeczenia się wiary, po czym zostały zamordowane.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224976" url="https://pl.wikipedia.org/wiki?curid=1224976" title="Autostrada A562 (Niemcy)">
Autostrada A562 (Niemcy)

Autostrada A562 (niem. "Bundesautobahn 562 (BAB 562)" także "Autobahn 562 (A562)") – autostrada w Niemczech przebiegająca w całości przez teren miasta Bonn z zachodu na wschód i łączy drogę B9 z autostradą A59 stanowiąc południową obwodnicę Bonn w Nadrenii Północnej-Westfalii.
A562 nazywana jest również "Südbrücke Bonn".
Początkowo "A562" miała łączyć ze sobą drogi A565, B9, A59 i A3. 

</doc>
<doc id="1224981" url="https://pl.wikipedia.org/wiki?curid=1224981" title="Maria Du Zhao">
Maria Du Zhao

Św. Maria Du Zhao (chiń. 婦杜趙瑪利) (ur. 1849 w Qifengzhuang, Hebei w Chinach – zm. 28 czerwca 1900 r. w Wangjiatian, Hebei) – święta Kościoła katolickiego, męczennica.
Maria Du Zhao urodziła się we wsi Qifengzhuang w powiecie Shen, prowincja Hebei w rodzinie chrześcijańskiej. W wieku 18 lat wyszła za mąż zgodnie z wolą rodziców za Du Taiyuan ze wsi Dujiatun.
Podczas powstania bokserów w Chinach doszło do prześladowania chrześcijan. Maria Du Zhao została schwytana przez bokserów, którzy zagrozili jej śmiercią jeżeli nie wyprze się wiary. Ona odmówiła i w związku z tym została zabita.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224983" url="https://pl.wikipedia.org/wiki?curid=1224983" title="Das muss doch Liebe sein">
Das muss doch Liebe sein

Das muss doch Liebe sein – trzydziesty szósty album muzyczny niemieckiej grupy muzycznej Die Flippers. Płyta pojawiła się w roku 2001.

</doc>
<doc id="1224985" url="https://pl.wikipedia.org/wiki?curid=1224985" title="Isabella (album)">
Isabella (album)

Isabella – trzydziesty siódmy album grupy muzycznej z Niemiec Die Flippers, wydany w roku 2002.

</doc>
<doc id="1224987" url="https://pl.wikipedia.org/wiki?curid=1224987" title="Immer immer wieder">
Immer immer wieder

Immer immer wieder – trzydziesty ósmy album grupy niemieckiej Die Flippers. Płyta wydana w roku 2003.

</doc>
<doc id="1224989" url="https://pl.wikipedia.org/wiki?curid=1224989" title="Ein Leben für die Zärtlichkeit">
Ein Leben für die Zärtlichkeit

Ein Leben für die Zärtlichkeit - trzydziesty dziewiąty album muzyczny niemieckiej grupy muzycznej Die Flippers wydany w roku 2004.
Z okazji jubileuszu 35-lecia wydania pierwszej płyty długogrającej, wydano podwójny album zawierający największe przeboje zespołu.

</doc>
<doc id="1224993" url="https://pl.wikipedia.org/wiki?curid=1224993" title="Maria Du Tian">
Maria Du Tian

Św. Maria Du Tian (chiń. 婦杜田瑪利) (ur. 1858 r. w Shenzhou, Hebei w Chinach – zm. 29 czerwca 1900 r. w Du, Hebei) – święta Kościoła katolickiego, męczennica.
Maria Du Tian urodziła się w 1858 r. w Shenzhou w prowincji Hebei. Wyszła za mąż za Du Yonghe ze wsi Du. Mieli dwóch synów i trzy córki.
Podczas powstania bokserów doszło w Chinach do prześladowania chrześcijan. W czasie, gdy bokserzy napadli na wieś Du, ich najstarsza córka była już mężatką i mieszkała gdzie indziej. Maria, jej dwóch synów (Mateusz i Tymoteusz) i dwie córki ukrywali się niedaleko wsi w dole przykrytym trzciną. Zostali znalezieni przez bokserów 29 czerwca 1900 r. Ponieważ odmówili wyrzeczenia się wiary, zostali zamordowani.
Dzień jej wspomnienia to 9 lipca (w grupie 120 męczenników chińskich).
Została beatyfikowana razem z córką Magdaleną Du Fengju 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1224995" url="https://pl.wikipedia.org/wiki?curid=1224995" title="Okręg wyborczy Devizes">
Okręg wyborczy Devizes

Okręg wyborczy Devizes powstał w 1331 r. i wysyłał do angielskiej, a następnie brytyjskiej, Izby Gmin dwóch deputowanych. Od 1868 r. jest to okręg jednomandatowy. Obejmuje on miasto Devizes w hrabstwie Wiltshire oraz dystrykt Kennet.

</doc>
<doc id="1224999" url="https://pl.wikipedia.org/wiki?curid=1224999" title="Autostrada A565 (Niemcy)">
Autostrada A565 (Niemcy)

Autostrada A565 (niem. "Bundesautobahn 565 (BAB 565)" także "Autobahn 565 (A565)") – autostrada w Niemczech przebiegająca z północy na południe stanowiąc północną i zachodnią część autostradowej obwodnicy Bonn oraz łączy autostradę A59 z autostradą A555 i dalej z autostradą A61 koło Meckenheim w Nadrenii Północnej-Westfalii.

</doc>
<doc id="1225004" url="https://pl.wikipedia.org/wiki?curid=1225004" title="Niedźwiedź w dużym niebieskim domu">
Niedźwiedź w dużym niebieskim domu

Niedźwiedź w dużym niebieskim domu / Miś z błękitnego domu (ang. "Bear in the Big Blue House") – amerykański serial wyprodukowany przez The Jim Henson Company.

</doc>
<doc id="1225006" url="https://pl.wikipedia.org/wiki?curid=1225006" title="Malchus (wódz kartagiński)">
Malchus (wódz kartagiński)

Malchus – kartagiński król z VI wieku p.n.e.
Między 555 a 545 rokiem p.n.e. Kartagińczycy pod dowództwem Malchusa wyprawiali się zbrojnie na Sycylię. Przeciwnikami Kartaginy mogły być miasta Selinunt i Akragas, lecz bardziej prawdopodobne że byli to raczej Elymowie i część Sykanów, którzy odtąd uznali zwierzchność punicką.
Celem kolejnej wyprawy Malchusa była Sardynia, lecz tam poniósł klęskę. Po tym niepowodzeniu kartagińscy możni sprzymierzyli się przeciw Malchusowi, „skazując” go na wygnanie. Wówczas Malchus wrócił ze zbrojnymi pod Kartaginę i obległ stolicę. Zabił nawet swojego syna Kartalona, kapłana Melkarta, który przyszedł go prosić o odstąpienie od oblężenia. Po kilku dniach Malchus zdobył własną stolicę i kazał stracić dziesięcioosobową radę starszych, która wystąpiła przeciw niemu.
Ostatecznie Malchus został obalony w kolejnym przewrocie i zginął. Rzymski historyk Justynus pisał, że Malchus zginął „za dążenie do władzy królewskiej”, lecz ta interpretacja autora żyjącego w III wieku jest prawdopodobnie błędna, a Malchus będąc królem chciał wzmocnić swoją władzę względem oligarchów.
Następnym królem został Magon I, założyciel dynastii Magonidów.

</doc>
<doc id="1225008" url="https://pl.wikipedia.org/wiki?curid=1225008" title="NUR-41">
NUR-41

NUR-41 "Bożena" – wysokościomierz radiolokacyjny produkcji polskiej, produkowany od 1989 roku. Urządzenie określające wysokość obiektów powietrznych nad ziemią. Jest stacją mobilną, zamontowaną na podwoziu czeskiej Tatry. Radar o zasięgu do ok. 240 km. Moc stacji wynosi 600 kW, a szerokość emitowanych impulsów elektromagnetycznych wynosi 9 mikrosekund, pracuje w paśmie S, podpasmo E lub F. Antena wykonuje do 1–15 wahnięć na minutę regulowane skokowo, obejmuje zakresem od −2° do +32° obszaru elewacji. Razem ze stacją NUR-31 tworzy pełny radar trójwspółrzędny (3D).
Pozostawał w służbie Wojska Polskiego w 2021 roku, stopniowo wycofywany.

</doc>
<doc id="1225010" url="https://pl.wikipedia.org/wiki?curid=1225010" title="Magdalena Du Fengju">
Magdalena Du Fengju

Św. Magdalena Du Fengju (chiń. 杜鳳菊德蓮) (ur. 1881 w Du, Hebei w Chinach – zm. 29 czerwca 1900 r. tamże) – święta Kościoła katolickiego, męczennica.
Magdalena Du Fengju urodziła się w 1881 r. w Du w prowincji Hebei.
Podczas powstania bokserów doszło w Chinach do prześladowania chrześcijan. Magdalena Du Fengju ukrywała się razem z matką, dwoma braćmi i siostrą w dole przykrytym trzciną niedaleko wsi, w której mieszkali. Rodzina została znaleziona przez bokserów 29 czerwca 1900 r. Magdalena Du Fengju i jej siostra próbowały uciec do domu przyjaciół, ale Magdalena spóźniła się i zastała drzwi już zamknięte. Usiadła tam i oczekiwała swego losu. Kiedy powstańcy ją zauważyli, zaczęli strzelać i zranili ją, gdy biegła z powrotem do jamy. Jej matka i bracia odmówili wyrzeczenia się wiary i zostali zabici. Kiedy mieszkańcy wsi kopali grób, żeby ich pochować, stary przyjaciel rodziny zorientował się, że Magdalena jeszcze żyje. Chcąc ją uratować, po cichu namawiał ją do wyrzeczenia wiary. Ona jednak odpowiedziała: " „Niemożliwe! Chcę iść do nieba i być szczęśliwą z moją matką i braćmi.”" Powstańcy wrzucili całą czwórkę do dołu. Magdalena zakryła twarz rękawami i została pogrzebana żywcem.
Dzień jej wspomnienia to 9 lipca (w grupie 120 męczenników chińskich).
Została beatyfikowana razem z matką Marią Du Tian 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225011" url="https://pl.wikipedia.org/wiki?curid=1225011" title="Jan Bujak">
Jan Bujak

Jan Bujak (ur. 3 lutego 1931 w Zakopanem, zm. 23 września 1991) – polski etnograf.
Życiorys.
Był synem znanego działacza Polskiego Towarzystwa Tatrzańskiego. 
Studiował w Katedrze Etnografii Słowian Uniwersytetu Jagiellońskiego. Po ukończeniu studiów w 1956 zaczął pracować w Muzeum im. Władysława Orkana w Rabce. Kierując muzeum, gromadził w nim eksponaty z terenu Gorców, Podhala, Spisza i Orawy. Prowadził też badania etnograficzne; organizował konkursy, m.in. przeglądy palm wielkanocnych, podłaźników, pająków, gwiazd kolędniczych, turoniów. 
W 1962 rozpoczął studia doktoranckie na Uniwersytecie Jagiellońskim, a później został pracownikiem Katedry Etnografii Słowian UJ. Prowadził w tym zakresie badania naukowe na terenie Podhala, Spisza i Orawy. W 1993 habilitował się na UJ na podstawie pracy "Zabawki w Europie". 
Był członkiem Rady Naukowej Muzeum Tatrzańskiego w Zakopanem, Muzeum Podhalańskiego w Nowym Targu, skansenu w Zubrzycy, Muzeum Regionalnego w Suchej Beskidzkiej oraz Komisji Muzealnej Oddziału PTTK w Nowym Sączu i Nowym Targu. Należał do Podhalańskiego Towarzystwa Przyjaciół Nauk w Nowym Targu. Był członkiem założycielem Towarzystwa Przyjaciół Orawy. Był członkiem redakcji "Rocznika Podhalańskiego".
Był autorem wielu prac naukowych i popularnonaukowych, których duża część jest poświęcona góralszczyźnie. Publikował na łamach czasopism naukowych m.in. w "Etnografii Polskiej", "Wierchów", "Kwartalnika Historii Kultury Materialnej", "Rocznika Podhalańskiego", a także min. na łamach takich dzienników i tygodników jak "Gazeta Krakowska", "Głos Młodzieży", "Nasza Ojczyzna", "Przekrój", "Razem", oraz w periodykach "Podhalanka", "Turysta".
Jego żoną była Bogdana Pilichowska.

</doc>
<doc id="1225012" url="https://pl.wikipedia.org/wiki?curid=1225012" title="Disciple">
Disciple

Disciple – amerykański zespół wykonujący chrześcijański hard rock. Pochodzi z Knoxville, Tennessee.
Życiorys.
Zespół powstał w 1992, a jego założycielami była trójka kolegów z liceum: Kevin Young, Brad Noah i Tim Barrett. Początkowa propozycja nazwy zespołu to „Elijah”, jednak nie przyjęła się. Ostatecznie grupa nazwała się Disciple (ang. 'uczeń', 'apostoł')
Wszyscy członkowie Disciple są chrześcijanami, co odzwierciedla się w tekstach ich utworów. Zespół regularnie uczestniczy w największych festiwalach muzyki chrześcijańskiej, np. Cornerstone, Soulfest, Creation i Christmas Rock Night. Na swoim koncie ma również występy w więzieniach, domach opieki, przytułkach, a także dla osób niepełnosprawnych.
Wszystkie płyty Disciple wydawane były pod nazwiskiem Travisa Wyricka, który jest producentem wielu innych chrześcijańskich projektów (m.in. Pillar, P.O.D.). Pierwsze utwory utrzymane były w klimacie groove metal, zawierały także bardzo spokojne ballady (Stronghold, Praze You Lord). W 1995 zespół wydał swój pierwszy longplay "What Was I Thinking", który zawierał 14 utworów. Kolejny album, tym razem 5-utworowy, to "My Daddy Can Whip Your Daddy", wydany 27 października 1997 roku. Pomimo że nazwa wydaje się być infantylna („Mój tatuś może pobić twojego tatusia”), a także tytuły utworów (np. „Easter Bunny” – króliczek wielkanocny), liryka porusza prozaiczne, lecz istotne sprawy z chrześcijańskiego punktu widzenia. Następnym wytworem zespołu jest album "This Might Sting a Little" wydany w 1999 roku. Pierwszy utwór z tej płyty „I just know” stał się jednym z najsłynniejszych utworów Disciple i wiele miesięcy utrzymywał się na pierwszych miejscach chrześcijańskich rozgłośni oraz rankingach CCM.
W składzie Kevin Young (wokal i bas), Brad Noah (gitara) oraz Tim Barrett (perkusja) zespół koncertował, jednocześnie przygotowując kolejną płytę – "By God", która ukazała się 6 lutego 2001. Do tego momentu zespół często sięgał do stylu Groove metal.
Momentem przełomowym był dla Disciple rok 2003. Wówczas 25 lutego ukazał się kolejny longplay "Back Again", a zespół zaskoczył większą melodyjnością utworów. Piosenka „One More Time” z tego albumu ze względu na głębokie przesłanie, przez wielu została uznana za najlepszą balladę w historii rocka chrześcijańskiego. Tego samego roku do zespołu dołączył Joey Fife, zastępując na basie Younga, który mógł teraz zająć się wyłącznie partiami wokalnymi. Kevin i Joey poznali się przypadkowo na parkingu przed kręgielnią, gdy ten pierwszy napomknął o tym, że poszukuje basisty do zespołu. Okazało się, że Joey jest basistą, a także jest bardzo związany z Bogiem.
W 4-osobowym wówczas składzie Disciple występowało oraz przygotowywało nowy album – po prostu "Disciple", prace nad którym zostały sfinalizowane 7 czerwca 2005. Był to dotychczas największy sukces Disciple, dzięki któremu Disciple stało się niekwestionowanym liderem na scenie christian hard rock, a płyta zajęła 9. miejsce w ogólnej klasyfikacji albumów chrześcijańskich (nie tylko hardrockowych). Utwory takie jak „The Wait Is Over”, „Rise Up”, „Into Black”, „Worth It All”, „Beautiful”, „Only You” nieustannie przewijają się w rozgłośniach muzyki chrześcijańskiej i nie tylko.
Jednak Disciple nie spoczęli na laurach. Stan materiału na kolejną, siódmą płytę (licząc reedycję albumu "Disciple") wynosił 30 projektów, spośród których członkowie zespołu wyselekcjonowali 11 z nich i zawarli na płycie „Scars Remain”, która już w krótkim czasie po wydaniu (7 listopada 2006) uznana została za muzyczny best-seller w dziejach rocka chrześcijańskiego. Następnie Disciple wraz z zaprzyjaźnionymi kapelami Wavorly, Dizmas, Fireflight wyruszyli na trasę „Scars Remain Tour”.
Podczas kolejnej wielkiej trasy „The Southern Hospitality Tour” (przełom maj/czerwiec 2007) gitarzysta Brad Noah skarżył się na uciążliwy ból pleców. Przyjmował zastrzyki, które często okazywały się nieskuteczne, a także wymagało to częstych wizyt u lekarza. W efekcie zmuszony był do opuszczenia kilku koncertów, zaś Kevin Young powoływał na jego miejsce zamienników, m.in. gitarzystów Wavorly. Był to nie lada wyczyn, ponieważ koncertowy set Disciple to 14 złożonych utworów, a podczas trasy, gdzie koncertuje się dzień po dniu, zapoznanie się z nimi w tak krótkim czasie nie jest rzeczą łatwą nawet dla profesjonalisty. Fakt ten bardzo zaniepokoił fanów, zaś sam Young unikał jednoznacznej odpowiedzi woebc ich pytań odnośnie do sytuacji Brada. Wiadome było to, że ten ostatni zniknął ze sceny i pojawił się już na żadnym koncercie do końca 2007 roku, nie licząc akustycznego występu w Halloween 30 października 2007. Dopiero 8 stycznia 2008 lider Kevin Young wyłożył karty na stół. Okazało się, że Brad Noah podjął ostateczną decyzję o swojej przyszłości. Okoliczności związane z dokuczliwym urazem pleców oraz chęć poświęcenia się żonie i rodzinie, zadecydowały o jego zejściu ze sceny. Zadeklarował się jednak, że nie kończy swojej współpracy z zespołem. Wciąż pisze utwory dla Disciple, zaoferował także współpracę przy nagraniach.
W tym samym czasie na opuszczenie zespołu zdecydował się także Joey Fife, również chcąc poświęcić się swojej rodzinie i wrócić do starego zespołu. W miejsce Brada i Joeya do zespołu dołączyło trzech nowych członków: Nathan Ehman, Israel Beechy, Andrew Welch.
W marcu Disciple przyznana została nagroda w kategorii „Rock album of the year” za najlepszy album rockowy (Scars Remain) w ramach Dove Awards. Jest to pierwsza nagroda dla zespołu, po ośmiu nominacjach ogółem w całej jego historii.
Premiera najnowszej płyty „Southern Hospitality” (tł. „Południowa gościnność”) odbyła się dnia 21 października 2008. Członkowie Disciple nie kryją swoich południowych korzeni, dlatego album ten pod względem stylu jest ukłonem w stronę southern rock. Do składu dołączył Micah Sannan, gitarzysta Falling Up.

</doc>
<doc id="1225013" url="https://pl.wikipedia.org/wiki?curid=1225013" title="Autostrada A571 (Niemcy)">
Autostrada A571 (Niemcy)

Autostrada A571 (niem. "Bundesautobahn 571 (BAB 571)" także "Autobahn 571 (A571)") – autostrada w Niemczech przebiegająca z północy na południe i łączy autostradę A61 z drogą B266 koło Ehlingen w Nadrenii Północnej-Westfalii.
Autostrada miała stanowić połączenie autostrady A61 z autostradą A31, której rozbudowę zawieszono.

</doc>
<doc id="1225014" url="https://pl.wikipedia.org/wiki?curid=1225014" title="Paweł Wu Anju">
Paweł Wu Anju

Paweł Wu Anju (chiń. 吳安居保祿) (ur. 1838 r. w Xihetou, Hebei w Chinach – zm. 29 czerwca 1900 r. w Xiaoluyi, Hebei) – święty Kościoła katolickiego, męczennik.
Paweł Wu Anju pochodził ze wsi Xihetou w powiecie Shen, prowincja Hebei. W czerwcu 1900 r. razem z kilkoma członkami rodziny uciekał do wsi Xiaoluyi, żeby uniknąć prześladowań jakie dotknęły katolików w czasie powstania bokserów. Jednak 29 czerwca oddział bokserów dotarł do wsi i odnalazł rodzinę ukrywającą się w gąszczu. Zapytani o to czy są chrześcijanami odpowiedzieli twierdząco. W związku z tym zostali zabici na miejscu.
Dzień jego wspomnienia to 9 lipca (w grupie 120 męczenników chińskich).
Został beatyfikowany razem z dwoma wnukami (Janem Chrzcicielem Wu Mantang i Pawłem Wu Wanshu) 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225016" url="https://pl.wikipedia.org/wiki?curid=1225016" title="Love Is Blindness">
Love Is Blindness

Love Is Blindness – ballada rockowa irlandzkiej grupy U2, pochodząca z ich wydanego w 1991 roku albumu "Achtung Baby".
Fani zespołu spekulowali, że utwór odnosi się do trwającego około 30 lat konfliktu w Irlandii Północnej, zwanego "The Troubles". Bono mówiąc o piosence stwierdził, że gitarowe solo The Edge’a jest bardziej wymowną modlitwą niż cokolwiek, co mógł napisać.
Piosenka była często ostatnim utworem wykonywanym przez U2 w trakcie koncertów w ramach trasy Zoo TV Tour. Towarzyszyła jej wtedy projekcja obrazów przedstawiających niebo nocą. The Edge grał „Love Is Blindness” na swoim Gibsonie Les Paul Custom, dołączając podczas występów na żywo rozwinięcie swojego gitarowego solo.
„Love Is Blindness” nie była wykonywana na żywo od czasu trasy Zoo TV Tour. Piosenka po raz pierwszy po długiej przerwie została zagrana podczas koncertu w Buenos Aires, który odbył się w trakcie trasy Vertigo Tour, 1 marca 2006 roku. Występ ten jednak pozbawiony był specjalnego gitarowego solo The Edge’a, które towarzyszyło piosence przy okazji wcześniejszych wykonań.
Piosenka nagrana na żywo znajduje się na wydawnictwie wideo "".

</doc>
<doc id="1225020" url="https://pl.wikipedia.org/wiki?curid=1225020" title="Biały Orzeł">
Biały Orzeł

Zobacz też: Orzeł Biały

</doc>
<doc id="1225023" url="https://pl.wikipedia.org/wiki?curid=1225023" title="Jerzy Karadziordziewić">
Jerzy Karadziordziewić

Jerzy Karadziordziewić, Đorđe Karađorđević (ur. 8 września 1887 w Cetynii, zm. 17 października 1972 w Belgradzie) – książę serbski, następca tronu Serbii w latach 1903–1909.
Życiorys.
Był jednym z pięciorga dzieci i najstarszym synem króla Serbii Piotra I i królewny Zorki Czarnogórskiej. Do śmierci swej matki (1890) wychowywał się na dworze dziadka, Mikołaja I w czarnogórskiej Cetynii, potem przebywał w Rosji, gdzie uczęszczał do szkoły kadetów w Sankt Petersburgu. Po objęciu tronu Serbii przez ojca Piotra Karadziordziewicza został proklamowany następcą tronu.
Dziordzie cierpiał na silne zaburzenia psychiczne (w napadzie szału skopał na śmierć jednego ze służących) i po sześciu latach jako następca tronu zrzekł się praw do tronu (15 marca 1909) na rzecz młodszego brata Aleksandra, ale pozostawiono mu tytuł książęcy i apanaże. Brał udział jako oficer armii serbskiej w wojnach bałkańskich i w I wojnie światowej. W roku 1925 brat Aleksander, wówczas już król SHS, nakazał go zamknąć w szpitalu dla umysłowo chorych. Po zabójstwie brata w Marsylii w roku 1934 ks. Dziordzie miał nadzieję na uwolnienie ze stałej kurateli, ale nowy regent Jugosławii, kuzyn Paweł oraz królowa-wdowa Maria wtrącili go do więzienia, gdzie przebywał do inwazji niemieckiej w roku 1941.
Nie niepokojony ani przez okupacyjny reżym hitlerowski po inwazji na Jugosławię, ani przez komunistyczny rząd Tity, ks. Dziordzie spędził resztę życia jako rencista w swym dwupokojowym mieszkanku w Belgradzie. Jako już starszy człowiek poślubił Radmilę Radonić (1907–1993), z zawodu sędzię. Potomstwa nie mieli. Pozostawił wspomnienia "Istina o mom životu" ("Prawda o mym życiu", Belgrad 1969 i 1988). Pochowany wraz z żoną w krypcie Karadziordziewiciów w ufundowanej przez przodka Karadziordzia cerkwi św. Jerzego w Topoli w Serbii.
Nieco światła na stosunki w serbskiej rodzinie królewskiej i wzajemne uczucia Dziordzia, Aleksandra i Pawła rzucają wspomnienia szwedzkiego (właściwie: papieskiego) dyplomaty, markiza Lagergrena, który na wiosnę roku 1908 spędził parę miesięcy w Belgradzie i zapoznał się z konfliktami w rodzinie Karadziordziewiciów: "w serbskiej rodzinie królewskiej panowała nienawiść i niezgoda. Książęta Dziordzie i Aleksander nienawidzili się nawzajem z całego serca, ale obaj zgodnie i szczerze, szczególnie Dziordzie, nienawidzili swego kuzyna, małego księcia Pawła, którego Dziordzie tłukł, gdy tylko nadarzała się okazja. [...] Paweł bał się swego kuzyna następcy tronu i bladł, gdy tylko była o nim mowa. Te rodziny panujące w Serbii i Czarnogórze przypominały mi książęce rody Italii w czasach renesansu, takie jak Medyceusze, Sforzowie czy Malatesta – te same przywary, ta sama nienawiść wewnętrzna, te same nieograniczone ambicje, które prowadzić mogły do bratobójstwa".

</doc>
<doc id="1225024" url="https://pl.wikipedia.org/wiki?curid=1225024" title="Jan Chrzciciel Wu Mantang">
Jan Chrzciciel Wu Mantang

Św. Jan Chrzciciel Wu Mantang (chiń. 吳滿堂若翰) (ur. 1883 r. w Xihetou, Hebei w Chinach – zm. 29 czerwca 1900 r. w Xiaoluyi, Hebei) – święty Kościoła katolickiego, męczennik.
Jan Chrzciciel Wu Mantang pochodził ze wsi Xihetou w powiecie Shen, prowincja Hebei. W czerwcu 1900 r. razem z kilkoma członkami rodziny uciekał do wsi Xiaoluyi, żeby uniknąć prześladowań jakie dotknęły katolików w czasie powstania bokserów. Jednak 29 czerwca oddział bokserów dotarł do wsi i odnalazł rodzinę ukrywającą się w gąszczu. Zapytani o to czy są chrześcijanami odpowiedzieli twierdząco. W związku z tym zostali zabici na miejscu.
Dzień jego wspomnienia to 9 lipca (w grupie 120 męczenników chińskich).
Beatyfikowany razem z dziadkiem Pawłem Wu Anju i bratem Pawłem Wu Wanshu 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225026" url="https://pl.wikipedia.org/wiki?curid=1225026" title="Paweł Wu Wanshu">
Paweł Wu Wanshu

Paweł Wu Wanshu (chiń. 吳萬書保祿) (ur. 1884 r. w Xihetou, Hebei w Chinach – zm. 29 czerwca 1900 r. w Xiaoluyi, Hebei) – święty Kościoła katolickiego, męczennik.
Paweł Wu Wanshu pochodził ze wsi Xihetou w powiecie Shen, prowincja Hebei. W czerwcu 1900 r. razem z kilkoma członkami rodziny uciekał do wsi Xiaoluyi, żeby uniknąć prześladowań jakie dotknęły katolików w czasie powstania bokserów. Jednak 29 czerwca oddział bokserów dotarł do wsi i odnalazł rodzinę ukrywającą się w gąszczu. Zapytani o to czy są chrześcijanami odpowiedzieli twierdząco. W związku z tym zostali zabici na miejscu.
Dzień jego wspomnienia to 9 lipca (w grupie 120 męczenników chińskich).
Beatyfikowany razem z dziadkiem Pawłem Wu Anju i bratem Janem Chrzcicielem Wu Mantang 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225027" url="https://pl.wikipedia.org/wiki?curid=1225027" title="New Moon Daughter">
New Moon Daughter

New Moon Daughter – album jazzowej wokalistki Cassandry Wilson, wydany w 1995 roku przez wytwórnię Blue Note.

</doc>
<doc id="1225032" url="https://pl.wikipedia.org/wiki?curid=1225032" title="Trazybul">
Trazybul



</doc>
<doc id="1225033" url="https://pl.wikipedia.org/wiki?curid=1225033" title="Mistrzowie horroru">
Mistrzowie horroru

Mistrzowie horroru (ang. "Masters of horror") – serial grozy tworzony przez reżyserów gatunku od 2005 roku. Powstały dwa sezony. Każdy sezon zawiera 13 odcinków. Serial został nagrodzony nagrodą Emmy.
"Mistrzowie horroru" w Polsce.
W Polsce "Mistrzów horroru" można było oglądać na kanale Cinemax. Polski dystrybutor "Carisma Entertainment Group" od 2007 roku wydaje miesięcznie po dwa odcinki serialu w magazynie "Kino Grozy Extra". Oprócz wydania „gazetowego” "Mistrzów horroru" można kupować również w edycji z dodatkami i w innym pudełku.

</doc>
<doc id="1225034" url="https://pl.wikipedia.org/wiki?curid=1225034" title="Strajk scenarzystów w Stanach Zjednoczonych">
Strajk scenarzystów w Stanach Zjednoczonych

Strajk scenarzystów w Stanach Zjednoczonych (listopad 2007– luty 2008) - strajk scenarzystów zrzeszonych w organizacjach Writers Guild of America, East (WGAE) oraz Writers Guild of America, West (WGAW) rozpoczęty 5 listopada 2007 roku.
Strajk był skierowany przeciwko Alliance of Motion Picture and Television Producers (AMPTP), oraz organizacjom skupiającym interesy 397 amerykańskich producentów filmowych i telewizyjnych .
Osiem najbardziej wpływowych korporacji to: CBS Corporation (kierowana przez Lesa Moonvesa), Metro-Goldwyn-Mayer (kierowana przez Harry'ego Sloana), NBC Universal (kierowana przez Jeffreya Zuckera), News Corporation/Fox (kierowana przez Petera Chernina), Paramount Pictures (kierowana przez Brada Greya), Sony Pictures Entertainment (kierowana przez Michaela Lyntona), Walt Disney Company (kierowana przez Roberta Igera) oraz Warner Brothers (kierowana przez Barry'ego M. Meyera). Scenarzyści domagali się większego udziału w zyskach z eksploatacji filmów, sprzedaży płyt DVD i z publikacji w internecie.
WGAE oraz WGAW są związkami zawodowymi reprezentującymi scenarzystów pracujących w radio oraz przemyśle filmowo-telewizyjnym w Stanach Zjednoczonych. Ponad 12 000 scenarzystów dołączyło do strajku.
Negocjatorzy strajkujących scenarzystów osiągnęli wstępne porozumienie 8 lutego 2008, a rady obu związków zaakceptowały umowę 10 lutego 2008.
Zrzeszeni scenarzyści przegłosowali 12 lutego 2008 z 92.5% wynikiem koniec strajku. Ponowne głosowanie odbyło się jeszcze w lutym i dotyczyło akceptacji nowej umowy.
Związki strajkowały przez 14 tygodni oraz 2 dni (100 dni). W porównaniu poprzedni strajk trwał 21 tygodni, 6 dni i kosztował amerykański przemysł rozrywkowy około 500 milionów dolarów (870 milionów po przeliczeniu w 2007).
Zgodnie z raportem NPR z 12 lutego 2008 ten strajk kosztował ekonomię Los Angeles około 1,5 miliarda dolarów. Raport z UCLA Anderson School of Management szacuje straty w wysokości 380 milionów dolarów, a ekonomista Jack Kyser w wysokości 2,1 miliarda.

</doc>
<doc id="1225035" url="https://pl.wikipedia.org/wiki?curid=1225035" title="Blake Woodruff">
Blake Woodruff

Blake Michael Woodruff (ur. 19 czerwca 1995 we Flagstaff) – amerykański aktor telewizyjny i filmowy. 
Życiorys.
Urodził się we Flagstaff w Arizonie. Wychowywał się wraz z dwiema starszymi siostrami - Aylą i Rainą oraz młodszym bratem - Trevorem. 
W wieku sześciu lat zadebiutował w filmie. Za rolę Mike’a Bakera wraz z obsadą komedii familijnej Adama Shankmana "Fałszywa dwunastka" ("Cheaper by the Dozen", 2003) został uhonorowany nagrodą Young Artist Award.

</doc>
<doc id="1225039" url="https://pl.wikipedia.org/wiki?curid=1225039" title="Solang in uns ein Feuer brennt">
Solang in uns ein Feuer brennt

Solang in uns ein Feuer brennt – czterdziesta płyta niemieckiego zespołu Die Flippers. Album wydany w roku 2004.

</doc>
<doc id="1225040" url="https://pl.wikipedia.org/wiki?curid=1225040" title="Hundertmal">
Hundertmal

Hundertmal – czterdziesty pierwszy album niemieckiej grupy muzycznej Die Flippers. Płyta wydana w roku 2005.

</doc>
<doc id="1225041" url="https://pl.wikipedia.org/wiki?curid=1225041" title="Władimir Staricki">
Władimir Staricki

Władimir Iwanowicz Staricki, ros. Владимир Иванович Старицкий (ur. 19 czerwca 1885 r. w stanicy Miekienskaja w Rosji, zm. 16 maja 1975 r. w Dorchester w USA) – rosyjski wojskowy (generał major), dowódca ochotniczego oddziału zwiadowczego 1 kozackiego pułku kawalerii, a następnie młodszy oficer 6 sotni pułku Rosyjskiego Korpusu Ochronnego podczas II wojny światowej, emigracyjny działacz kombatancki
Ukończył szkołę realną w Astrachaniu, zaś w 1906 r. – szkołę wojskową w Kijowie. Służył w 1 wołgdzkim pułku kawalerii. Następnie przeszedł kurs telegraficzny przy 3 batalionie kolejowym i kurs strzelecki w oddziale kozackim oficerskiej szkoły strzeleckiej. Został w stopniu podesauła dowódcą sotni 2 wołgdzkiego pułku kawalerii. Brał udział w I wojnie światowej. Wkrótce objął funkcję zastępcy dowódcy pułku. Awansował do stopnia pułkownika. Był odznaczony Orderem Św. Włodzimierza 4 klasy i Św. Jerzego. W czerwcu 1918 r. uczestniczył w tereckim powstaniu przeciw bolszewikom jako dowódca oddziału kawalerii. Następnie dowodził 1 wołgdzkim pułkiem kawalerii, a potem 1 brygadą 1 tereckiej dywizji kawalerii Kozaków tereckich. W czerwcu 1920 r. nie wycofał się wraz z Siłami Zbrojnymi Południa Rosji na Krym, lecz pozostał w obwodzie tereckim, wstępując do powstańczej Armii Wyzwolenia Rosji gen. P. P. Fostikowa. Jednakże już we wrześniu tego roku znalazł się na Krymie. W tym samym miesiącu awansował na generała majora. Po ewakuacji wojsk białych do Turcji w listopadzie, zamieszkał w Królestwie SHS. W okresie II wojny światowej podjął współpracę z Niemcami. Wstąpił do Rosyjskiego Korpusu Ochronnego. Służył w 8 sotni 1 kozackiego pułku kawalerii. Następnie został dowódcą ochotniczego oddziału zwiadowczego pułku. Ukończył wojenne kursy organizowane przy dowództwie Korpusu, po czym jako młodszy oficer służył w 6 sotni 1 kozackiego pułku kawalerii. Dwa razy był ranny. Po zakończeniu wojny wyemigrował do USA. Na pocz. lat 50. przewodniczył komisji mającej przeprowadzić wybór wojskowego atamana Kozaków tereckich. Był członkiem kierownictwa Związku Żołnierzy Rosyjskiego Korpusu i stał na czele jego nowojorskiego oddziału. Zmarł 16 maja 1975 r.
Linki zewnętrzne.
Zdjęcie gen. Władimira I. Starickiego (jęz. rosyjski)

</doc>
<doc id="1225042" url="https://pl.wikipedia.org/wiki?curid=1225042" title="Du bist der Oscar meines Herzens">
Du bist der Oscar meines Herzens

Du bist der Oscar meines Herzens – czterdziesty drugi album zespołu z Niemiec Die Flippers. Płyta wydana w roku 2006.
Lista utworów

</doc>
<doc id="1225043" url="https://pl.wikipedia.org/wiki?curid=1225043" title="Agencja zatrudnienia">
Agencja zatrudnienia

Agencja zatrudnienia – niepubliczna jednostka organizacyjna świadcząca usługi w zakresie pośrednictwa pracy, pośrednictwa do pracy za granicą u pracodawców zagranicznych, poradnictwa zawodowego, doradztwa personalnego i pracy tymczasowej.
Wszystkie legalnie działające w Polsce agencje zatrudnienia, tj.:
powinny posiadać certyfikat marszałka województwa właściwego dla siedziby agencji, potwierdzający wpis do rejestru podmiotów prowadzących agencje zatrudnienia
Agencje pośrednictwa pracy świadczące usługi w zakresie:
udzielają pomocy poszukującym pracy w uzyskaniu odpowiedniego zatrudnienia a pracodawcom w znalezieniu pracowników o odpowiednich kwalifikacjach.
Największe polskie organizacje zrzeszające agencje zatrudnienia:

</doc>
<doc id="1225044" url="https://pl.wikipedia.org/wiki?curid=1225044" title="Kein Weg zu weit">
Kein Weg zu weit

Kein Weg zu weit – czterdziesty trzeci album niemieckiej grupy muzycznej Die Flippers. Album wydany w roku 2007. 

</doc>
<doc id="1225046" url="https://pl.wikipedia.org/wiki?curid=1225046" title="Charles Hepburn-Stuart-Forbes-Trefusis (20. baron Clinton)">
Charles Hepburn-Stuart-Forbes-Trefusis (20. baron Clinton)

Charles Henry Rolle Hepburn-Stuart-Forbes-Trefusis (ur. 2 marca 1834 w Rzymie, zm. 29 marca 1904 w Kairze), brytyjski arystokrata i polityk, syn Charlesa Trefusisa, 19. barona Clinton, i lady Elizabeth Kerr, córki 6. markiza Lothian.
Urodził się jako Charles Henry Rolle Trefusis. Wykształcenie odebrał w Eton College i w Christ Church w Oksfordzie w latach 1852-1856. Od 1857 do 1866 r. zasiadał w Izbie Gmin jako reprezentant okręgu North Devon z ramienia Partii Konserwatywnej. Po śmierci ojca w 1866 r. odziedziczył tytuł barona Clinton i zasiadł w Izbie Lordów. W 1867 r. zmienił nazwisko na Hepburn-Stuart-Forbes-Trefusis. W lipcu 1867 r. został podsekretarzem stanu w ministerstwie ds. Indii. Pozostał na tym stanowisku do upadku konserwatywnego rządu w 1868 r. Nigdy już nie piastował stanowisk politycznych. W latach 1874–1880 był komisarzem dobroczynności. W latach 1887–1904 był Lordem Namiestnikiem Devon.
29 lipca 1858 r. w Fasque w hrabstwie Kincardineshire poślubił Harriet Hepburn-Forbes (17 maja 1835–4 lipca 1869), córkę sir Johna Hepburn-Forbesa, 8. baroneta, i lady Harriet Kerr, córki 6. markiza Lothian. Charles i Harriet mieli razem dwóch synów i trzy córki:
30 marca 1875 r. w Uffculme w hrabstwie Devon poślubił Margaret Walrond (16 listopada 1850–19 stycznia 1930), córkę sir Johna Walronda, 1. baroneta, i Francis Hood, córki 2. barona Bridport. Charles i Margaret mieli razem czterech synów i trzy córki:
Lord Clinton zmarł w 1904 r. Został pochowany 4 maja 1904 r. na cmentarzu w Heanton Satchville w hrabstwie Devon. Tytuł barona Clinton odziedziczył jego najstarszy syn.

</doc>
<doc id="1225055" url="https://pl.wikipedia.org/wiki?curid=1225055" title="II Liceum Ogólnokształcące im. Tadeusza Kościuszki w Kaliszu">
II Liceum Ogólnokształcące im. Tadeusza Kościuszki w Kaliszu

II Liceum Ogólnokształcące im. Tadeusza Kościuszki w Kaliszu – liceum ogólnokształcące w Kaliszu założone w 1904 jako Polska Średnia Szkoła Handlowa w Kaliszu; jedna z pierwszych szkół średnich z polskim językiem wykładowym powstałych w Królestwie Polskim i najstarsza taka szkoła w Kaliszu; od 1918 nosi imię Tadeusza Kościuszki; jedyne liceum ogólnokształcące w Kaliszu, które realizuje program matury międzynarodowej.
Szkoła została założona 5 lutego 1904, jednak ze względu na strajk szkolny, który wybuchł w 1905 w Królestwie Polskim, jej uroczyste otwarcie nastąpiło 9 stycznia 1906.
Od 1904 szkoła nosiła następujące nazwy:
W latach 1906–1907 pierwszym dyrektorem szkoły był Antoni Sujkowski. W 1921 Józef Piłsudski odsłonił w auli szkolnej tablicę pamiątkową poświęconą uczniom i wychowankom szkoły poległym w wojnie polsko-bolszewickiej (1919–1921).

</doc>
<doc id="1225056" url="https://pl.wikipedia.org/wiki?curid=1225056" title="Margaret Rutherford">
Margaret Rutherford

Margaret Rutherford, właśc. Margaret Taylor Rutherford (ur. 11 maja 1892 w Londynie, zm. 22 maja 1972 w Chalfont St Peter) − angielska aktorka filmowa i teatralna, laureatka Oscara i Złotego Globu dla najlepszej aktorki drugoplanowej.
Życiorys.
Urodziła się w Londynie, jako Margaret Taylor Rutherford. Była jedynym dzieckiem Williama Rutherforda Benna i jego żony, Florence Nicholson. Bratem jej ojca był Sir John Benn, brytyjski polityk. Jej kuzynem jest brytyjski polityk Tony Benn.
Rutherford była kształcona w niezależnych Wimbledon High School oraz w Royal Academy of Dramatic Art.
Sławę zdobyła po II wojnie światowej w filmowych adaptacjach "Seansu" Noela Cowarda i "Bądźmy poważni na serio" Oskara Wilde. Najbardziej znana z roli panny Jane Marple w kilku filmach luźno opartych o powieści Agaty Christie.
W 1961 roku otrzymała tytuł Oficera Orderu Imperium Brytyjskiego (OBE). W 1967 roku odznaczono ją tytułem Damy Komandora Orderu (DBE).
W 1964 roku otrzymała Oscara i Złoty Glob dla najlepszej aktorki drugoplanowej za rolę w filmie "Z życia VIP-ów", gdzie zagrała u boku Elizabeth Taylor i Richarda Burtona.
Cierpiała na chorobę Alzheimera w końcu swojego życia. Dama Margaret Rutherford zmarła w wieku 80. lat na zapalenie płuc; została pochowana wraz z mężem, Stringerem Davisem, który zmarł w sierpniu 1973 r. na cmentarzu St. James Church, w Gerrards Cross, w hrabstwie Buckinghamshire.

</doc>
<doc id="1225058" url="https://pl.wikipedia.org/wiki?curid=1225058" title="4X">
4X

4X – gatunek strategicznych gier komputerowych oraz gier planszowych obejmujący zarówno tytuły z gatunku strategii turowej, jak i strategii czasu rzeczywistego. Termin „4X” został po raz pierwszy użyty przez Alana Emricha we wrześniu 1993 w recenzji gry "Master of Orion" dla czasopisma „Computer Gaming World”. Emrich uczestniczył później przy projektowaniu gry "Master of Orion 3". Skrót nazwy gatunku pochodzi od czterech angielskich słów: "explore, expand, exploit, exterminate". Rozgrywka opiera się na budowie imperium. Nacisk kładziony jest na rozwój gospodarczy i technologiczny, a także na szereg militarnych i pozamilitarnych dróg do supremacji.
Pierwsze gry 4X czerpały motywy z gier planszowych i tekstowych gier komputerowych z lat 70. Pierwsze gry tego nurtu cechowały się nastawieniem na grę turową, lecz powszechne też są gry 4X czasu rzeczywistego. Wiele gier komputerowych 4X powstało w połowie lat 90., lecz zostały one później wyparte przez inne typy gier strategicznych. "Civilization" Sida Meiera jest ważnym przykładem tego typu gier, który spopularyzował wysoki poziom szczegółowości, który później stał się podstawą gatunku. W nowym tysiącleciu kilka gier 4X odniosło sukces, zarówno jeśli chodzi o krytyków, jak i o poziom komercyjny.
W dziedzinie gier planszowych (i karcianych) 4X jest mniej odrębnym gatunkiem, częściowo z powodu praktycznych ograniczeń komponentów i czasu gry. Przykładowo gra planszowa "Civilization", która dała początek grze komputerowej "Civilization" Sida Meiera nie zawiera ani elementu eksploracji, ani eksterminacji.
Definicja.
Termin „4X” pochodzi z zapowiedzi "Master of Orion" z 1993 roku opublikowanego w "Computer Gaming World" autorstwa twórcy gier Alana Emricha, w której to oznaczył grę oceną „XXXX” co pełniło funkcję gry językowej wobec oznaczenia XXX zamieszczanego przy filmach pornograficznych. Cztery X były skrótem od „EXplore, EXpand, EXploit i EXterminate”. W lutym 1994 roku inny autor w magazynie powiedział, że "Command Adventures: Starship" „składa jedynie gołosłowne deklaracje dotyczące czterech X”, a inni dziennikarze branżowi przyjęli etykietę „4X” do opisywania podobnych gier.
Przyjęło się określać gry z gatunku 4X jako posiadające cztery następujące konwencje rozgrywki:
Powyższe elementy rozgrywki mogą dziać się w oddzielnych fazach gry lub mogą nakładać się na siebie w zależności od sposobu w jaki gra została zaprojektowana. Przykładowo "Galactic Civilizations II: Dark Avatar" i seria gier "Space Empires" i mają długotrwałą fazę ekspansji, gdyż gracze muszą dokonać dużych inwestycji w badania, aby odkrywać i rozprzestrzeniać się na wszystkie obszary.
W trakcie prac nad "Master of Orion 3" Emrich rozszerzył swoją koncepcję o piąty X – eXperience (ang. doświadczenie), aspekt, który pojawił się wraz z tematyką gry.
Współczesna definicja.
Obecnie gry 4X różnią się od innych gier strategicznych takich jak "Command &amp; Conquer" większą złożonością i skalą oraz złożonym wykorzystaniem dyplomacji.
Recenzenci stwierdzili również, że gry 4X charakteryzują się szerokim zakresem opcji dyplomatycznych i że są dobrze znane z dużych imperiów i złożonej rozgrywki. Co jednak najbardziej istotne, gry 4X oferują szczegółową kontrolę nad gospodarką imperium, podczas gdy inne komputerowe gry strategiczne upraszczają tę mechanikę na rzecz rozgrywki skoncentrowanej na walce.
Kompozycja gry.
Gry komputerowe i planszowe typu 4X są podgatunkiem gier strategicznych, obejmujących zarówno te oparte na schemacie turowym, jak i czasu rzeczywistego. Rozgrywka polega na budowaniu imperium, a miejsce akcji może stanowić Ziemia, świat fantasy lub przestrzeń kosmiczna. Każdy gracz przejmuje kontrolę nad inną cywilizacją lub rasą, które różnią się unikalnymi cechami oraz mocnymi i słabymi stronami. Większość gier 4X przedstawia te różnice za pomocą bonusów ekonomicznych i militarnych.
Badania i technologie.
Gry 4X zazwyczaj posiadają drzewo technologiczne, które reprezentuje serię postępów, które gracze mogą odblokować, aby uzyskać nowe jednostki, budynki i inne możliwości. Drzewa technologiczne w grach 4X są zazwyczaj większe niż w innych grach strategicznych, charakteryzując się większym wyborem. Imperia muszą generować zasoby badawcze i inwestować je w nowe technologie. W grach 4X głównym warunkiem umożliwiającym odblokowanie zaawansowanej technologii jest znajomość wcześniejszych gałęzi drzewa technologicznego. Jest to kontrast względem gier strategicznych czasu rzeczywistego niebędącymi grami 4X, w których postęp technologiczny osiąga się poprzez budowanie struktur, które dają dostęp do ich bardziej zaawansowanych form oraz nowych jednostek.
Badania są ważnym elementem gier 4X, ponieważ postęp technologiczny jest motorem napędowym podboju. Bitwy często wygrywane są dzięki lepszej technologii wojskowej lub przewadze liczebnej, tym samym sprawiając, iż taktyka odgrywa mniejszą rolę. W przeciwieństwie, ulepszenia wojskowe w grach niebędącymi 4X są czasami na tyle mało istotne, że technologicznie podstawowe jednostki pozostają ważne przez całą grę.
Walka.
Walka jest ważnym elementem rozgrywki 4X, ponieważ gry tego typu pozwalają graczowi wygrać przez eksterminację wszystkich rywali lub przez podbicie pewnej części świata gry. Niektóre gry 4X, takie jak "Galactic Civilizations", rozstrzygają bitwy automatycznie, gdy spotkają się dwie jednostki z walczących stron. Innym przykładem są gry typu "Master of Orion", które pozwalają graczom zarządzać bitwami na ekranie taktycznym. Nawet w grach 4X z bardziej szczegółową kontrolą nad bitwami o zwycięstwie decyduje zazwyczaj przewaga liczebna i technologiczna, a taktyka walki odgrywa mniejszą rolę. Gry 4X różnią się od innych gier strategicznych, kładąc większy nacisk na badania i ekonomię. Badania nad nową technologią dają dostęp do nowych jednostek bojowych. Niektóre gry 4X pozwalają nawet graczom badać różne komponenty jednostek. System ten jest popularniejszy dla kosmicznych gier 4X, gdzie gracze mogą złożyć statek z różnych silników, osłon i broni.
Pokojowa rywalizacja.
Gry 4X pozwalają rywalom angażować się w dyplomację. Mimo faktu, że niektóre gry strategiczne oferują wspólne zwycięstwo i grę zespołową, stosunki dyplomatyczne zwykle ograniczają się do binarnego wyboru między sojusznikiem a wrogiem. Gry 4X często pozwalają na bardziej złożone relacje dyplomatyczne między graczem a sztuczną inteligencją. Poza opcją tworzenia sojuszników i wrogów, gracze mogą również handlować zasobami i informacjami z rywalami.
Poza zwycięstwem za pomocą podboju, gry 4X oferują zarówno pokojowe warunki zwycięstwa, jak i cele, które nie wymagają eksterminacji rywali. Przykładowo gra 4X może zaoferować zwycięstwo graczowi, który osiągnie określony lub najwyższy wynik po określonej liczbie tur. Wiele gier 4X przyznaje zwycięstwo pierwszemu graczowi, który opanuje zaawansowaną technologię, zgromadzi dużą liczbę punktów kultury lub dokona niesamowitego osiągnięcia. Kilka gier 4X przyznaje „zwycięstwo dyplomatyczne” każdemu, kto utrzyma pokój przez określoną liczbę tur.
Skomplikowanie.
Gry 4X znane są ze swojej złożonej rozgrywki i szczegółowej strategii. Rozgrywka zazwyczaj ma pierwszeństwo przed grafiką. Podczas gdy inne gry strategiczne skupiają się bardziej na walce, gry 4X oferują także bardziej szczegółową kontrolę nad dyplomacją, ekonomią i badaniami. Wymusza to w ten sposób na graczu, aby opracowywał on jednocześnie różne strategie i ustanawiał długoterminowe cele.
Aby doświadczyć głębokiego poziomu szczegółowości dużego imperium, gry 4X zaprojektowane są ze złożonym zestawem ustawień. Przykładowo produktywność gracza może zostać ograniczona przez zanieczyszczenie środowiska. Gracze mogą być zmuszeni do zrównoważonego zarządzania budżetem pod naporem takich mechanik jak zarządzanie długiem lub spłacanie kosztów utrzymania. Gry 4X często przedstawiają wyzwania polityczne takie jak nieporządek społeczny lub senat, w którym może dochodzić do zmian partii rządzących oddziałujących na gracza przykładowo zmuszając go do zawarcia pokoju.
Złożoność ta wymaga od graczy zarządzania większą ilością informacji niż w innych grach strategicznych. Projektanci gier często organizują zarządzanie imperium w różne ekrany interfejsu i tryby takie jak osobny ekran dla dyplomacji, zarządzania poszczególnymi osadami, czy zarządzania taktyką bitwy. Czasami systemy są na tyle skomplikowane, że przypominają minigrę. Przedstawia to kontrast względem większości gier strategicznych czasu rzeczywistego. "", który prawdopodobnie ustanowił konwencje dla gatunku strategii czasu rzeczywistego, został zasadniczo zaprojektowany jako „płaski interfejs”, bez dodatkowych ekranów.
Rozgrywka.
Ze względu na to, że gry 4X wymagają zarządzania dużym, złożonym imperium, sesje gry trwają zwykle dłużej niż w innych grach strategicznych. Sesje gry mogą wymagać kilku godzin, co może być szczególnie problematyczne w przypadku gier wieloosobowych. Fani gatunku jednak często oczekują takowych i przyjmują z radością długie sesje gry. Turowe gry 4X zazwyczaj dzielą te sesje na setki tur rozgrywki.
Ze względu na powtarzalne czynności i długi czas rozgrywki gry 4X były krytykowane za nadmierne mikrozarządzanie. We wczesnych etapach gry nie stanowi to zwykle problemu, ale w późniejszych etapach gry kierowanie licznymi placówkami imperium może wymagać kilku minut na rozegranie jednej tury. Wydłuża to czas gry, co jest szczególnym problemem w grach wieloosobowych. Gry 4X zaczęły oferować managerów AI, którzy automatyzują mikrozarządzanie rozkazami budowy kolonii, co jednak wywołało krytykę graczy, ponieważ sztuczna inteligencja podejmowała złe decyzje. W odpowiedzi deweloperzy próbowali innych podejść do zmniejszenia mikrozarządzania, z których niektóre zostały przyjęte lepiej, inne gorzej. Growi dziennikarze ogólnie zgadzają się, że "Galactic Civilizations" odniosło sukces, co GamingNexus.com przypisuje wykorzystaniu przez grę programowalnych managerów mikrozarządzania. "Sins of a Solar Empire" zostało zaprojektowane tak, aby zmniejszyć bodźce do mikrozarządzania, a recenzenci stwierdzili, że interfejs gry sprawił, że zarządzanie imperium było bardziej eleganckie. Z drugiej strony, "Master of Orion III" zmniejszył mikrozarządzanie poprzez ograniczenie całkowitej kontroli gracza nad jego imperium.
Warunki zwycięstwa.
Większość gier strategicznych typu 4X i im podobnych posiada wiele możliwych sposobów na wygranie gry. Przykładowo w "Civilization" gracze mogą wygrać poprzez całkowitą dominację nad wszystkimi przeciwnikami podbijając ich miast, lecz mogą również wygrać poprzez osiągnięcia technologiczne (jako pierwsi wystrzeliwując statek kosmiczny na nową planetę), dyplomację (osiągając porozumienie pokojowe ze wszystkimi innymi narodami) lub innymi sposobami. Duża liczba warunków zwycięstwa wspomaga ludzkiego gracza, który często jest zmuszony do zmiany strategii w miarę upływu rozgrywki kiedy przeciwnicy zabezpieczają kluczowe zasoby przed graczem. Jednakże liczne warunki mogą również dać przeciwnikom sterowanym przez komputer wiele dróg do potencjalnego przechytrzenia gracza. Ważnym elementem późnej fazy rozgrywki w grach 4X jest zmuszenie gracza do zaangażowania się w konkretny warunek zwycięstwa poprzez poniesienie kosztów wymaganych do zabezpieczenia danego typu zwycięstwa w takim stopniu, że inne możliwe warunki zwycięstwa będą musiały zostać porzucone.
Historia.
Początki.
Pierwsze gry 4X powstawały pod wpływem gier planszowych i tekstowych gier komputerowych z lat 70. "Cosmic Balance II", "Andromeda Conquest" oraz "Reach for the Stars" zostały wydane w 1983 roku i są obecnie z perspektywy czasu postrzegane jako gry 4X. Chociaż "Andromeda Conquest" była tylko prostą grą polegającą na ekspansji imperium, tak "Reach for the Stars" wprowadziło już związek między wzrostem gospodarczym, postępem technologicznym i podbojem. "Trade Wars", wydane po raz pierwszy w 1984 roku, obejmowało eksplorację kosmosu, zarządzanie zasobami, budowanie imperium, ekspansję i podbój i stało się ważną inspiracją dla takich gier jak "VGA Planets 4".
W 1991 roku Sid Meier wydał "Civilization" i spopularyzował wysoki poziom szczegółowości, który stał się powszechny dla gier spod gatunku 4X. "Civilization" Sida Meiera powstało pod wpływem gier planszowych takich jak "Ryzyko" i gry planszowej studia Avalon Hill również dzierżącej nazwę "Civilization". Zauważalnym podobieństwem między grą komputerową "Civilization" a grą planszową jest znaczenie dyplomacji i postępu technologicznego. Na "Civilization" Sida Meiera miały również wpływ gry na komputery osobiste takie jak gra w zarządzanie miastem "SimCity" i gra wojenna "Empire". "Civilization" odniosło szeroki sukces i miało wpływ na wiele przyszłych gier 4X; "Computer Gaming World" porównał jej znaczenie dla świata gier wideo do znaczenia koła. W 1991 roku została również wydana "Armada 2525" wymieniona przez "Chicago Tribune" jako najlepsza kosmiczna gra roku. W 2009 roku wydana została kontynuacja pod nazwą "Armada 2526""."
W 1993 roku ukazało się "Master of Orion" czerpiące wiele z wcześniejszych gier 4X takich jak "Reach for the Stars""." Gra uważana jest za klasyk, który wyznaczył nowe standardy dla gier spod gatunku 4X. Emrich, twórca gry, w zapowiedzi "Master of Orion" ukuł termin „XXXX”, aby opisać powstający gatunek. Ostatecznie etykieta „4X” została przyjęta przez przemysł gier i obecnie jest powszechnie stosowana.
Szczytowy punkt popularności.
Po sukcesie "Civilization" i "Master of Orion" inni twórcy zaczęli wydawać własne gry 4X. W 1994 roku Stardock wypuścił pierwszą wersję serii "Galactic Civilizations" na system OS/2, a długoletnia seria "Space Empires" rozpoczęła działalność jako shareware. W 1995 roku wydane zostały "Ascendancy" oraz "Stars!" i obie kontynuowały nacisk gatunku na szczegółową strategię i zarządzanie imperium. W międzyczasie serie "Civilization" i "Master of Orion" poszerzyły swój rynek o wersje na Macintosha. Zespół Sida Meiera wyprodukował również "Colonization" w 1994 r. i "Civilization II" w 1996 r., podczas gdy Simtex w 1994 r. wydało "Master of Magic", a w 1996 r. """."
Pod koniec lat 90. gry strategiczne czasu rzeczywistego zaczęły przewyższać popularnością gry turowe. Wraz z wzrostem ich popularności główni twórcy gier 4X popadli w kłopoty. Firaxis Games Sida Meiera wydało w 1999 roku "Sid Meier’s Alpha Centauri", która choć spotkała się z uznaniem krytyków, nie spełniła oczekiwań komercyjnych. "Civilization III" napotkało problemy w trakcie prac nad grą, po których nastąpiła pospieszna premiera w 2001 roku. Mimo ekscytacji nad "Master of Orion III", jego premiera w 2003 roku spotkała się z krytyką za zmniejszony udział gracza w grze, biedny interfejs i słabe AI. Wydawcy gier ostatecznie wystraszyli się ryzyka związanego z finansowaniem rozwoju gier 4X.
Hybryda gier czasu rzeczywistego z 4X.
Ostatecznie wydano gry 4X czasu rzeczywistego takie jak "Imperium Galactica" w 1997 roku, "Starships Unlimited" w 2001 roku oraz "Sword of the Stars" w 2006 roku, zawierające połączenie strategii turowej i taktycznej walki w czasie rzeczywistym. Mieszanka 4X i gier czasu rzeczywistego doprowadziła Ironclad Games do marketingu ich gry "Sins of a Solar Empire" wydanej w 2008 r. jako „RT4X”. Połączenie tych dwóch gatunków zagwarantowało grze pozycję wśród najlepszych gier 2008 roku, w tym nagrodę GameSpot za najlepszą grę strategiczną oraz nagrodę IGN za najlepszą grę na PC. Seria "Total War" z kolei, debiutując w 2000 roku z "", wprowadziła turową mapę kampanii i taktyczne bitwy w czasie rzeczywistym.
Historia najnowsza.
W 2003 roku Stardock wydał remake "Galactic Civilizations", który był chwalony przez recenzentów, którzy widzieli w grze zamiennik dla serii "Master of Orion""." "Civilization IV" zostało wydane pod koniec 2005 roku i zostało uznane za grę roku na PC według kilku recenzentów między innymi przez GameSpot i GameSpy. Obecnie gra jest uważana za jedną z największych w historii zajmując drugie miejsce w rankingu najlepszych gier PC wszech czasów według IGN. Do 2008 roku seria "Civilization" sprzedała się w ponad ośmiu milionach egzemplarzy. Wkrótce potem ukazały się: "Civilization Revolution" na konsole, "Civilization V" w 2010 i "Civilization VI" w 2016 roku. W międzyczasie Stardock wydał ', które zostało uznane za szóstą najlepszą grę na PC 2006 roku przez GameSpy. Dodatkowo francuski deweloper Amplitude Studios wydał zarówno "Endless Space", jak i "Endless Legend". Sukcesy te skłoniły Brada Wardella ze Stardock do stwierdzenia, że gry 4X mają doskonały potencjał rozwojowy. Paradox Interactive specjalizuje się w wielkich grach strategicznych, gatunku, który często pokrywa się z 4X, w tym serii "Europa Universalis", serii ' i "Stellaris". W 2017 roku Amplitude Studios wydało "Endless Space 2", które spotkało się głównie z pozytywnymi opiniami krytyków.
4X w grach planszowych.
Krzyżowanie się gier planszowych z grami komputerowymi było powszechnie obecnym zjawiskiem. Przykładowo, niektóre aspekty "Master of Orion III" zostały zaczerpnięte z pierwszej edycji gry planszowej "Twilight Imperium". Nawet "Sins of a Solar Empire" zostało zainspirowane pomysłem adaptacji gry planszowej "Buck Rogers Battle for the 25th Century" na grę wideo czasu rzeczywistego. Idąc w przeciwnym kierunku, w 2002 roku Eagle Games stworzyło grę planszową będącą adaptacją "Sid Meier’s Civilization", zatytułowaną po prostu "Sid Meier’s Civilization: The Boardgame", znacznie różniącą się od gry planszowej, która wcześniej zainspirowała grę komputerową. Kontynuacja oparta na serii, została wydana w 2010 roku przez Fantasy Flight Games pod bardzo podobnym tytułem, "Sid Meier’s Civilization: The Board Game", a następnie w 2017 roku "Civilization: A New Dawn".
Innym przykładem gry planszowej 4X jest zaprojektowana przez Vlaada Chvatila i wydana przez Czech Board Games w 2006 roku "." Jej tematem jest rozwój ludzkiej cywilizacji, której postęp określają gracze w różnych dziedzinach takich jak kultura, rząd, przywództwo, religia czy nauka. Gra zdobyła wiele nagród, w tym International Gamers Awards w 2007 roku i Gra Roku w Polsce w 2010 roku. Innym przykładem jest "Scythe," gra planszowa zaprojektowana przez Jameya Stegmaiera i wydana przez Stonemaier Games w 2016 roku. Osadzona w alternatywnej wersji historii Europy lat 20. XX wieku, gracze kontrolują frakcje, które produkują zasoby, rozwijają infrastrukturę gospodarczą i używają dieselpunkowych maszyn wojennych, zwanych „mechami”, aby brać udział w walkach i kontroli terytoriów. Na początku 2021 roku BoardGameGeek wymienił blisko 200 gier planszowych sklasyfikowanych w typie 4X, w tym tytuły takie jak "Eclipse" (2011) i "Heroes of Land, Air &amp; Sea" (2018). 

</doc>
<doc id="1225060" url="https://pl.wikipedia.org/wiki?curid=1225060" title="Autostrada A573 (Niemcy)">
Autostrada A573 (Niemcy)

Autostrada A573 (niem. "Bundesautobahn 573 (BAB 573)" także "Autobahn 573 (A573)") – autostrada w Niemczech przebiegająca z północy na południe i łącząca autostradę A61 z drogą B266 koło Bad Neuenahr-Ahrweiler w Nadrenii Północnej-Westfalii.
Autostrada miała stanowić południowy koniec autostrady A31, której rozbudowę zawieszono.

</doc>
<doc id="1225061" url="https://pl.wikipedia.org/wiki?curid=1225061" title="Hugues de Saint-Cher">
Hugues de Saint-Cher

Hugues de Saint-Cher (ur. ok. 1200 w Vienne, zm. 19 marca 1263 w Orvieto) – francuski duchowny, filozof i teolog. Był pierwszym kardynałem z zakonu dominikanów.
Życiorys.
Pochodził z Saint-Cher koło Vienne. Studiował prawo i teologię na Uniwersytecie Paryskim, uzyskując tytuł doktora obydwu tych nauk. W 1225 roku wstąpił do zakonu dominikańskiego. Dwukrotnie (1227–1230 i 1236–1244) pełnił funkcję zakonnego prowincjała we Francji. Profesor teologii od 1230 roku. Od 1236 kierował dokonywaną przez dominikanów pierwszą rewizją tekstu Wulgaty, zakończoną ostatecznie 20 lat później (tzw. "Bibliae Sorbonicum").
28 maja 1244 papież Innocenty IV mianował go kardynałem prezbiterem S. Sabinae. Odegrał dużą rolę na Soborze Lyońskim I (1245), m.in. przyczyniając się do ustanowienia święta Najświętszego Sakramentu. Popierał także reformy w zakonie karmelickim (1247). Brał udział w papieskiej elekcji 1254 oraz papieskiej elekcji 1261. Wielki penitencjariusz od około 1245. W 1251 był legatem papieskim w Niemczech wobec książąt Świętego Cesarstwa Rzymskiego. W grudniu 1261 został mianowany biskupem Ostia e Velletri, jednak kilka miesięcy później zrezygnował na rzecz Enrico Bartolomei i powrócił do rangi prezbitera S. Sabina.
Hugues de Saint-Cher jest autorem tekstów egzegetycznych (m.in. komentarza do Księgi Przysłów) oraz zbiorów kazań. Zmarł w Orvieto.

</doc>
<doc id="1225064" url="https://pl.wikipedia.org/wiki?curid=1225064" title="Like a Song...">
Like a Song...

Like a Song... – piosenka rockowej grupy U2, pochodząca z jej wydanego w 1983 roku albumu "War". Jest czwartym utworem na tej płycie. Znalezienie jej wykonania na żywo jest bardzo trudne, ponieważ była grana zaledwie kilka razy tuż po wydaniu albumu.

</doc>
<doc id="1225065" url="https://pl.wikipedia.org/wiki?curid=1225065" title="Aleksandr Rimski-Korsakow">
Aleksandr Rimski-Korsakow

Aleksandr Rimski-Korsakow (; ur. 24 sierpnia 1753, zm. 25 maja 1840 w Petersburgu) – rosyjski generał, znany głównie z epizodu w czasie ekspedycji szwajcarskiej generała Suworowa.
Walczył w wojnie rosyjsko-tureckiej 1788–1789, a następnie w wojnie rosyjsko-szwedzkiej. Później został generał-majorem Siemionowskiego regimentu lejbgwardii, z którym towarzyszył księciu d’Artois do Anglii. Był ochotnikiem w austriackiej armii księcia koburskiego i brał udział w II bitwie pod Fleurus (1794). Po powrocie do Rosji wziął udział w ekspedycji księcia Waleriana Zubowa przeciwko Persji. Ekspedycja ta została przerwana przez cara Pawła I, a wojska wysłane do walki z wojskami rewolucyjnej Francji.
W 1799 Korsakow dowodził 40-tysięcznym korpusem rosyjskim w Szwajcarii. Tam połączył się z 25-tysięczną armią austriackiego generała Friedricha von Hotze. Planowano też połączenie z armią dowodzoną przez Suworowa, ale nie doszło do tego w wyniku działań Francuzów. 25 września wojska francuskie, pod wodzą André Masseny zwyciężyły w bitwie pod Zurychem, a wojska rosyjskie wycofały się do Czech.
Car Paweł I odwołał Korsakowa z armii, lecz w 1801 nowy car Aleksander I powołał go ponownie i mianował generałem infanterii. Wkrótce Korsakow porzucił służbę wojskową i został generał-gubernatorem wileńskim. Urząd ten sprawował w latach 1806–1808 oraz 1812–1830.
Od 1830 r. był członkiem Rady Państwa.

</doc>
<doc id="1225068" url="https://pl.wikipedia.org/wiki?curid=1225068" title="Baron Clinton">
Baron Clinton

Baronowie Clinton 1. kreacji (parostwo Anglii)
Najstarszy syn 22. barona Clinton: Charles Patrick Rolle Fane-Trefusis
Najstarszy syn najstarszego syna 22. barona Clinton: Edward Charles Rolle Fane-Trefusis

</doc>
<doc id="1225070" url="https://pl.wikipedia.org/wiki?curid=1225070" title="Rajmund Li Quanzhen">
Rajmund Li Quanzhen

Św. Rajmund Li Quanzhen () (ur. 1841 r. w Chentuncun, Hebei w Chinach – zm. 30 czerwca 1900 r. tamże) – święty Kościoła katolickiego, męczennik.
Rajmund Li Quanzhen urodził się w 1841 r. w Chentuncun w prowincji Hebei. Miał syna, który został księdzem.
30 czerwca 1900 r. podczas powstania bokserów, gdy w Chinach doszło do prześladowań chrześcijan, Rajmund Li Quanzhen zabrał swoją 5-letnią córkę Magdalenę, żeby ukryć się za wsią na bagnach porośniętych trzciną. Zostali jednak znalezieni przez powstańców z sąsiedniej wsi. Ci zaprowadzili go do buddyjskiej świątyni, żeby oddał cześć tamtejszym bóstwom, a jego córkę zabrano do buddyjskiej mniszki. Bokserzy spodziewani się, że wyprze się wiary, albo zapłaci okup za swoje życie. On jednak odmówił. Prześladowcy wpadli w złość i zaczęli go torturować. Odcięli mu uszy, przypiekali skórę i prawie odcięli mu ręce. Gdy zobaczyli, że to nie przynosi spodziewanych efektów, zabili go. Tego samego dnia z powodu wiary zginął również jego brat Piotr Li Quanhui.
Dzień jego wspomnienia to 9 lipca (w grupie 120 męczenników chińskich).
Został beatyfikowany razem ze swoim bratem Piotrem Li Quanhui 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225071" url="https://pl.wikipedia.org/wiki?curid=1225071" title="Bułgarska Partia Komunistyczna">
Bułgarska Partia Komunistyczna

Bułgarska Partia Komunistyczna (, BPK) – bułgarska partia polityczna, która sprawowała dyktatorską władzę w Ludowej Republice Bułgarii (1946–1990). BPK została założona w 1919 na bazie lewicowego odłamu Bułgarskiej Robotniczej Partii Socjaldemokratycznej, który tworzyli tzw. wąscy socjaliści (bułg. тесни социалисти). Od marca tego samego roku do partia należała do Międzynarodówki Komunistycznej pozostając członkiem organizacji do czasu jej rozwiązania. Pod względem ideowym stopniowo przyjmowała nacjonalistyczny charakter. Najważniejszą rolę w zarządzaniu BPK pełniło Biuro Polityczne (wybierane przez Komitet Centralny partii podczas plenum) i Sekretariat.
3 kwietnia 1990, podczas nadzwyczajnego kongresu (zjazdu) członków partii, BPK przemianowała się na Bułgarską Partię Socjalistyczną (BPS) i pod tą nazwą pozostaje do dziś jednym z najsilniejszych ugrupowań na bułgarskiej scenie politycznej.
Po 1990 nazwę Bułgarska Partia Komunistyczna przyjęło kilka innych partii i ugrupowań, które w ten sposób starają się nawiązać do tradycji komunistycznej w Bułgarii.
Historia Bułgarskiej Partii Komunistycznej.
Powstanie BPK (1891-1919).
Podwaliny pod przyszłą Bułgarską Partię Komunistyczną zostały położone 20 lipca 1891 podczas tzw. kongresu buzłudżańskiego, na którym utworzono Bułgarską Partię Socjaldemokratyczną (BPSD). W 1894 BPSD połączyła się z Bułgarskim Związkiem Socjaldemokratycznym tworząc Bułgarską Robotniczą Partię Socjaldemokratyczną (BRPSD). W 1903 w BRPSD zarysował się wyraźny podział na dwie frakcje ideologiczne: lewicową, którą tworzyli tzw. wąscy socjaliści (bułg. "тесни социалисти"), i socjaldemokratyczną, której zwolennicy byli nazywani szerokimi socjalistami (bułg. "широки социалисти"). Obie frakcje zachowały nazwę BRPSD. Obydwie frakcje należały do II Międzynarodówki na łamach której konkurowały ze sobą.
Na czele radykalnych "wąskich socjalistów" stanął Dimityr Błagojew. Frakcje "wąskich socjalistów" ostatecznie ukształtowały rozłamy do których doszło w 1905 roku (partię wówczas opuścili anarcholiberałowie) i w 1908 roku (z partii została wyrzucona grupa tzw. postępowców "progresisti"). Frakcja opowiadała się przeciwko nacjonalizmowi i za autonomią dla Macedonii i Tracją Adrianopolską. Aktywnie działała w ruchu związkowym w którym toczyła nieustanną walkę o wpływy z reformistami. Posiadała ponadto swoją reprezentację w bułgarskim parlamencie. W styczniu 1910 roku przedstawiciele grupy wzięli udział w konferencji bałkańskich partii socjaldemokratycznych na której to poparli utworzenie na półwyspie federacji demokratycznych republik.
W trakcie I wojny światowej "wąscy socjaliści" opowiedzieli się za zakończeniem wojny. Stanowisko to ogłosili na II Bałkańskiej Socjaldemokratycznej Konferencji z czerwca 1915 roku. W odwecie rząd wytoczył członkom Komitetu Centralnego i parlamentarzystom grupy procesy sądowe. Szersze poparcie zdobyli po roku 1917 gdy Bułgarię ogarnął kryzys gospodarczy połączony z klęską głodu. Wówczas pod hasłem "wojna wojnie" zaczęli tworzyć komitety rewolucyjne i wzywali do natychmiastowego zakończenia bułgarskiego udziału w wojnie i zawarcia pokoju pozbawionego kontrybucji i aneksji. Za antywojenną propagandę wielu działaczy partii (w tej liczbie przyszły premier Georgi Dymitrow), w tym dziennikarze „Wiadomości Robotniczych” („Rabotniczeski westnik”) zostali skazani na wyroki więzienia. W 1918 roku Komitet partii nie poparł powstania antyrządowego zorganizowanego przez zrewolucjonizowanych żołnierzy i chłopstwo uznając, że Bułgaria nie dorosła jeszcze do sytuacji rewolucyjnej.
W 1919 roku na XXII Kongresie Bułgarskiej Robotniczej Partii Socjaldemokratycznej (frakcji "wąskich socjalistów") grupa przyjęła nazwę Bułgarska Partia Komunistyczna Komunistyczna – "wąscy socjaliści". I Kongres Bułgarskiej Partii Komunistycznej zwołany pod koniec maja tego samego roku zdecydował o dołączeniu partii w szeregi III Międzynarodówki i dalszej bolszewizacji ruchu. Sekretarzem generalnym partii został Wasił Kołarow. Partia w wyborach które odbyły siew tym samym roku zdobyła małą reprezentację parlamentarną.
BPK w latach 1919–1944.
Działalność do powstania wrześniowego.
Partia zaraz po utworzeniu zorganizowała serię strajków ekonomicznych przeciwko dramatycznej sytuacji żywnościowej w Bułgarii i interwencji przeciwko Rosji Radzieckiej. Ogólnokrajowe wystąpienia z lutego 1919 roku zostały stłumione przez rząd koalicyjny za pomocą dysponującego bronią palną i artylerią wojska i wojsk okupacyjnych Ententy (na rozkaz ministra spraw wewnętrznych Krystiu Pastuchowa wywodzącego się z ruchu „szerokich socjalistów”). Jeszcze w tym samym miesiącu odbył się wybory samorządowe który pokazały, że manifestacje przyczyniły się do dużego wzrostu poparcia dla komunistów. Komuniści zdecydowali się na kontynuacje strajków do lutego 1920 roku. W przeciągu 1919 komuniści pod kierownictwem swojej centrali związkowej (Powszechny Syndykalny Związek Robotniczy, bułg. "Общ работнически синдикален съюз", ORSS) zorganizowali 146 strajków w 222 przedsiębiorstwach. Udział w nich wzięło 75310 robotników. W obliczu tak dużego udziału społeczeństwa w rozruchach rząd ograniczył antypracownicze represje.
W wyborach z 1920 roku partia zdobyła 184616 głosów (o 65000 więcej aniżeli w poprzednich) wchodząc tym samym w skład parlamentu. W połowie 1921 roku komuniści wznowili strajki, co związane było z ogólnoświatowym kryzysem gospodarczym który w dużym stopniu objął Bułgarię. Kryzys doprowadził do rozłamu pośród „szerokich socjalistów” z których lewicowa część opuściła szeregi partii i włączyła się w skład struktur BPK. Na wiosnę tego roku odbył się III Kongres BPK (t. s.). Na Kongresie partii większość członków opowiedziało się za nowym programem zakładającym budowę dyktatury proletariatu opartej na sojuszu robotniczo-chłopskim.
Po wyborach do parlamentu z 1923 BPK (w.s.) stała się drugą siłą polityczną w kraju (za Bułgarskim Ludowym Związkiem Chłopskim, BLZCh) zdobywając 18,9% głosów poparcia. Związek Chłopski uzyskał 212 mandatów, komuniści – 16; liczba reprezentantów innych ugrupowań ograniczała się do kilku posłów. W przededniu tzw. przewrotu czerwcowego partia liczyła ponad 38 tys. członków, ponadto współpracowała z kilkoma znaczącymi organizacjami, takimi jak: Bułgarski Komunistyczny Związek Młodzieżowy (bułg. "Български комунистически младежки съюз", 14 tys. członków) i kooperacja „Wyzwolenie” (bułg. "кооперация „Освобождение”", 80 tys. członków) czy liczące około 30 tysięcy członków związki zawodowe ORSS. Popularność BPK zaowocowała powstaniem w niektórych gminach tzw. komun gminnych (bułg. "общински комуни"). Ciesząca się niewielkim poparciem opozycja antychłopska zrezygnowała z legislacyjnych środków i w 1923 roku organizacje prawicowe zorganizowały zamach stanu. Komuniści zachowali neutralność i uznali zamach stanu za walkę burżuazji miejskiej z wiejską.
Dość szybko powstały w wyniku puczu rząd Aleksandyra Cankowa przeprowadził delegalizację partii komunistycznej. W dalszej mierze bułgarskim ruch komunistycznej głosił zasadę neutralności wobec polityki Cankowa; została ona odwołana dopiero pod naciskiem Kominternu która zaleciła komunistom przeprowadzenie rewolucji. Komintern zalecił zyskanie przychylności lewicowego skrzydła ludowców i wspólne obalenie wojskowego rządu. Partia, choć głosiła hasła rewolucyjne i działa według zasad leninizmu, nie była jednak przychylnie nastawiona do walki na drodze zbrojnej rewolucji. Na zmianę stanowiska partii wpłynął były sekretarz partii Wasyl Kołarow, który powrócił do kraju i na krótko został aresztowany przez reżim. Komitet Centralny na posiedzeniu na początku sierpnia 1923 przystał na jego apel o sformowanie szerokiego frontu antyfaszystowskiego, wymierzonego w rząd. Koncepcję tę spopularyzował w artykułach publikowanych przez „Wiadomości Robotnicze” Georgi Dymitrow. Jedynym we władzach partyjnych przeciwnikiem tej koncepcji pozostawał sekretarz organizacyjny Komitetu Centralnego Todor Łukanow.
Rząd podejrzewając komunistów, 12 września zamknął lokale partii i zdelegalizował jej wydawnictwa. Aresztowanych zostało 2 tys. działaczy komunistycznych, w tym sekretarz polityczny KC Christo Kabakczyjew. Pozostali na wolności członkowie KC nie byli zgodni co do dalszej taktyki. Dopiero 20 września Komitet Centralny zdecydował się na militarne powstanie. Na czele powstańców stanął komitet wojskowo-rewolucyjny z Dymitrowem, Kołarowem i Gawriłem Genowem.
Powstanie wrześniowe.
Współorganizowana przez komunistów rewolta oficjalnie rozpoczęła się 23 września (niemniej jednak walki komunistycznych i ludowych oddziałów z rządem toczyły się już od początku miesiąca). Największym osiągnięciem powstańców było zdobycie Nowej Zagory. W Nowej Zagorze powstańcy uwolnili grupę więźniów i utworzyli rząd robotniczo-chłopski. Na czele zbuntowanych oddziałów stanął uwolniony z więzienia Petko Enew, jednak jeszcze 20 września siły wojskowe, sprowadzone z Jambołu, Sliwenu i Harmanli, stłumiły wystąpienie i rozpoczęły represje wobec komunistów. W nocy z 22 na 23 września rozpoczęło się powstanie w Bułgarii północno-zachodniej, które w okręgach wraczańskim i widyńskim miało charakter masowy. Liderem tamtejszego komitetu rewolucyjnego został Dymitrow. Pod jego dowództwem znaleźli się komuniści, ludowcy z Gwardii Pomarańczowej oraz anarchiści. 26 września posiłki sprowadzone przez rząd rozbiły silne zgrupowanie Kiriła Mitewa i Andreja Iwanowa (będący prawosławnym księdzem). W ostatnich dniach września część pokonanych sił powstańczych przekroczyła granicę jugosłowiańską.
Po klęsce powstania doszło do masowych aresztowań komunistów i ludowców oraz ich sojuszników. Szczególnie ucierpieli robotnicy z regionu Łomu. 3 tys. z nich zostało uwięzionych na statkach zakotwiczonych na Dunaju, a następnie rozstrzelanych na podstawie wyroków wydanych po przyspieszonym postępowaniu. Około tysiąc osób zginęło w innych miejscowościach w podobnych okolicznościach, co daje łączną liczbę 4 tys. straconych.
Mimo klęski powstanie zyskało rangę symbolu. Do legendy przeszedł ksiądz Andrej Iwanow zwany „czerwonym popem”, który po upadku miasta został powieszony ma słupie telegraficznym przez żołnierzy wiernych rządowi.
Zamach w cerkwi „Sweta Nedelja”.
Stłumienie powstania w żaden sposób nie przyczyniło się do osłabnięcia poparcia dla komunistów. Komuniści pomimo delegalizacji wystawili swoich kandydatów wespół z lewicową częścią ludowców zyskując 8 mandatów. Pomimo obecności w parlamencie komunistom nie udało się nie dopuścić do ustawy o ochronie państwa. Ustawa weszła w życie a partia komunistyczna stała się obiektem nasilonych represji. W lutym 1924 roku komuniści utworzyli legalną Partię Pracy. Partia Pracy zaczęła wydawać dziennik „Zname-na truda” („Sztandar Pracy”) i współpracowała z kilkoma jeszcze legalnymi organizacjami – Związkiem Młodzieży Komunistycznej, centralą ORSS i spółdzielnią „Oswobożdenie”. W wyborach samorządowych w tym samym roku na listę komunistów i ludowców zagłosowało 35% wyborców. Ścisłe kierownictwo partii przebywało na emigracji w Wiedniu (do czasu faszyzacji tego kraju) gdzie 27 października 1923 powstał Komitet Zagraniczny Bułgarskiej Partii Komunistycznej.
W maju 1924 roku odbyła się konferencja partii komunistycznej na której działacze partii podjęli decyzje o przygotowywaniu kolejnego powstania. Do przygotowania powstania wciągnięta została lewica chłopska i Wewnętrzna Macedońska Organizacja Rewolucyjna. Po tym, gdy z planowanego powstania wycofała się Wewnętrzna Macedońska Organizacja Rewolucyjna (po sporze wewnętrznym zakończonym pogromami lewicowych działaczy macedońskich przez rząd i prawicę tego ugrupowania) część najradykalniejszego aktywu partii wbrew zaleceniom i woli Kominternu zdecydowała się na antyreżimowe akcje o terrorystycznym charakterze. Za ich przeprowadzanie odpowiedzialny była Organizacja Wojskowa BPK chcąca pomścić ofiary białego terroru. Działający w niej anarchizujący komuniści przeprowadzili m.in. nieudany zamach na króla Borysa III.
16 kwietnia 1925 skrajni aktywiści Organizacji Wojennej BPK przeprowadzili zamach bombowy w cerkwi „Sweta Nedelja” w Sofii, którego celem miał być car Borys III oraz wojskowe i polityczne elity kraju. W efekcie eksplozji śmierć poniosło 213 osób (w większości przypadkowych ludzi), w tym troje deputowanych i kilkudziesięciu wojskowych. Borys III przebywał w chwili wybuchu w innym miejscu. Zamach doprowadził do nasilenia represji przeciwko komunistom. Wielu działaczy i zwolenników BPK zostało zamordowanych przez siły rządowe. Wśród ofiar nasilenia białego terroru do którego doszło po zamachu znaleźli się sympatyzujący z komunistami przedstawiciele bułgarskiej inteligencji i sztuki, jak np. Geo Milew, Sergej Rumianew, Christo Jasenow i Josif Herbst. Wkrótce po zamachu Komitet Centralny BPK, w którym dominującą rolę odgrywali umiarkowani działacze komunistyczni, określił akcję Organizacji Wojskowej BPK jako „nieprzemyślane działanie, zgubne dla ruchu antyfaszystowskiego”.
Utworzenie Partii Robotniczej i Bułgarskiej Partii Robotniczej.
Podczas narady działaczy komunistycznych latem 1925 w Moskwie i na plenum zorganizowanym w 1926 w Wiedniu, umiarkowane skrzydło BPK, na czele którego stali Georgi Dymitrow i Wasił Kołarow, zdołało przeforsować swoją koncepcję przyszłej działalności BPK, która zakładała rezygnację z dążenia do zbrojnej konfrontacji z rządem. W międzyczasie, pod wpływem nacisków ze strony opinii międzynarodowej, rząd Cankowa (nazywanego „krwawym profesorem” z uwagi na stosowane represje) został zdymisjonowany. Na czele nowego rządu stanął Andrej Ljapczew, który prowadził łagodniejszą politykę antykomunistyczną od swego poprzednika. Wykorzystując liberalizację ustrojową latem 1925 roku komuniści utworzyli Niezależne Robotnicze Związki Zawodowe (bułg. "Независими работнически професионални съюзи") (NRPS) oraz zaczęli publikować ich organ „Jedinstwo”, rok później zaczął ukazywać się dziennik „Nowini” o orientacji komunistycznej.
W tych okolicznościach możliwe stało się wznowienie legalnej działalności przez komunistów na łamach partii. Podczas zorganizowanej w 1927 Konferencji Bezpartyjnych Grup Robotniczych zdecydowano o utworzeniu Partii Robotniczej z organem prasowym w postaci tygodnika „Czyn Robotniczy” (bułg. "„Работническо дело”") oraz powiązanych z nią Robotniczego Związku Młodzieżowego (bułg. "Работнически младежки съюз"). Podczas wyborów do Zgromadzenia Narodowego w 1931 działacze partii zdobyli 31 mandatów deputowanych (na 240 miejsc). Wybory do stołecznego samorządu w 1932 zakończyły się zdobyciem większości miejsc przez komunistów, jednak rząd sformowany przez koalicję Blok Narodowy, unieważnił je. Nowe wybory, w których popełniono szereg nieprawidłowości, przyniosły wygraną Blokowi Narodowemu.
Blok Narodowy rządził w sposób autorytarny represjonując opozycję w tym komunistów. Represje przyniosły odwrotny skutek od zamierzonego i tylko tak liczba członków Partii Robotniczej wzrosła z sześciu tysięcy w 1931 do 30 tysięcy w 1932 roku. Wybory samorządowe w 1932 roku pokazały, że jest ona bardzo popularna w ośrodkach przemysłowych i największych miastach (w stolicy komuniści zdobyli 1/3 głosów i 19 na 35 mandatów). Rząd obawiając się, że partia wygra kolejne wybory zdecydował się na wytoczenie jej przywódcom serię procesów sądowych, kończących się zazwyczaj wyrokami śmierci. W październiku 1932 roku reżim zaaresztował wszystkich uczestników nielegalnego Zjazdu Partii Robotniczej, a w kwietniu 1933 roku usunął wszystkich parlamentarzystów komunistycznych ze Zgromadzenia Narodowego.
Słynna mowa obrończa Georgiego Dymitrowa podczas procesu lipskiego (związanego z oskarżeniem komunistów o podpalenie Reichstagu) w 1933 przyniosła mu światowy rozgłos i ogromną popularność wśród działaczy partyjnych. Bułgarscy komuniści sympatyzujący z osobą Dymitrowa wydali pismo „Antifaszistki front” i założyli komitet pomagający ofiarom nazizmu.
Dymitrow pozostawał w sporze z radykalnymi kierownictwem partii które odrzucało jego postulaty utworzenia jednolitego frontu antyfaszystowskiego. Według ortodoksyjnego kierownictwa partii socjaldemokraci byli "socjalfaszystami"a ludowcy "faszystami". Sekciarscy przywódcy partii twierdząc, że niedługo dojdzie do automatycznego krachu kapitalizmu pozostali obojętni wobec zdelegalizowania w 1934 roku Partii Robotniczej. Stanowisko to szczególnie rozgniewało Dymitrowa i jego sojuszników z III Międzynarodówki którzy odtąd starali się odsunąć od władzy dotychczasowych liderów. Dymitrow i Kołarow plenach w 1935 i 1936 skutecznie przeforsowali odsunięcie radykalnych i niechętnych na współpracę z innymi ugrupowaniami aktywistów od zarządu partii. Na VI rozszerzonym Plenum KC BPK zdecydowano reaktywacji Partii Robotniczej i rozpoczęciu wstrzymanych od kilku lat akcji strajkowych. W skład utworzonego przez komunistów w lecie 1936 roku Frontu Narodowego weszli przedstawiciele socjaldemokratów, ludowców, Związku Rolniczego „Pładne” i antymonarchiści z Ligi Wojskowej. We wrześniu 1936 roku KC partii poparł dążenia do rewizji traktatu pokojowego z 1919 roku na korzyść Bułgarii i zorganizował akcje protestacyjne poświęcone temu zagadnieniu.
Pod koniec 1937 roku Komitet Centralny zdecydował o połączeniu wciąż działającej nielegalnie BPK z Partią Robotniczą i utworzeniu Bułgarskiej Partii Robotniczej (bułg. "Българска работническа партия", BPR), Akcja zjednoczeniowa trwała do 1940 roku i objęła również odrębnie działające organizacje młodzieżowe oraz związki zawodowe.
W marcu 1938 roku komuniści wystartowali w wyborach wespół z sześcioma partiami opozycyjnymi i antyfaszystowskimi w większości niezwiązanymi z Frontem Narodowym. Blok Konstytucyjny w składzie z komunistami zdobył 63 na 160 mandatów.
Bułgarska Partia Robotnicza podczas II wojny światowej.
W 1940 BPR przeprowadziła szeroko zakrojoną kampanię propagandową (nazwaną „Akcją Sobolewową”, bułg. "Соболева акция", od nazwiska dyplomaty radzieckiego Arkadija Sobolewa) na rzecz propozycji wysuniętej Bułgarii przez ZSRR. Stosownie do niej oba kraje miały podpisać pakt o przyjaźni i wzajemnej pomocy, a na jego mocy Bułgaria miała udostępnić armii radzieckiej swoje bazy wojskowe w Burgasie i w Warnie w zamian za korzyści terytorialne względem Rumunii. Mimo nacisku ze strony komunistów rząd Bogdana Fiłowa odrzucił propozycję ZSRR i obrał kurs ku współpracy z nazistowskimi Niemcami, który 1 marca 1941 został uwieńczony przystąpieniem Bułgarii do Paktu trzech.
W dniu napaści Niemiec na ZSRR, 22 czerwca 1941, BPR wystosowała odezwę do narodu, w której nawoływała do bojkotu rządu. 24 czerwca tego samego roku partia zdecydowała się rozpocząć walkę zbrojną z rządem Fiłowa. Aktywiści BPR sformowali grupy partyzanckie i zorganizowali ruch oporu w Bułgarii. Pierwsza czeta partyzancka powstała 26 czerwca 1941 roku, a na jej czele stanął Nikoła Parapunow. Z czasem ruch partyzancki przerodził się w ogólnokrajowe wystąpienie. W lipcu 1942 roku z inicjatywy Dymitrowa powstał Front Ojczyźniany (bułg. "Отечествен фронт") którego celem było przyłączenie Bułgarii do państw alianckich. Rok później z inicjatywy KCB BPR powstała Narodowyzwoleńcza Armia Powstańcza (NOVA).
26 sierpnia 1944, pod wpływem informacji o wkroczeniu Armii Czerwonej na Bałkany, zarząd BPR wydał Okólnik Nr 4 (bułg. "Окръжно №4"), w którym wezwał wszystkich swoich aktywistów do przygotowania powstania zbrojnego przeciwko „monarchistyczno-faszystowskiej dyktaturze”. 6 września tego samego roku partyzanci i bojówkarze komunistyczni rozpoczęli proces przejmowania władzy w kraju. 7 września zdobyto więzienia w Plewenie i w Warnie i uwolniono z nich więźniów politycznych. Wczesnym rankiem 9 września oddziały wojskowe, które przeszły na stronę Frontu Ojczyźnianego dopomogły powstańcom w zajęciu kluczowych punktów w stolicy kraju i w obaleniu rządu Konstantina Murawijewa.
BPK w latach 1944–1989.
Polityka rządu Georgijewa.
Po odsunięciu od władzy Murawijewa Front Ojczyźniany sformował rząd tymczasowy, na czele którego stanął Kimon Georgiew. Do składu rządu weszło po czterech działaczy Bułgarskiej Partii Robotniczej (komuniści) (pod tą nazwą od 1944) i BLZCh „Aleksander Stambolijski” (frakcja ludowców, potocznie nazywana BLZCh „Pładne”, bułg. "БЗНС Пладне"), po dwóch przedstawicieli Koła Politycznego „Zweno” (bułg. "ПК „Звено“") i Bułgarskiej Robotniczej Partii Socjaldemokratycznej (szerocy socjaliści) oraz dwóch działaczy niezależnych. Lokalne komitety Frontu, w których główną rolę sprawowali komuniści i lewicowi ludowcy, przejmowały władzę w różnych regionach kraju. 4 października 1944 rząd wydał rozporządzenie o utworzeniu tymczasowego Sądu Ludowego (bułg. "Народен съд") i osądzeniu winnych uczestnictwa Bułgarii w wojnie po stronie Paktu trzech. Nowy rząd wprowadził układ o zawieszeniu broni zawarty ze Związkiem Radzieckim, Wielką Brytanią i Stanami Zjednoczonymi oraz włączył się w ofensywę antyhitlerowską.
W 1945 rząd Gergijewa zdecydował o rozpisaniu wyborów do Zgromadzenia Narodowego. W wyborach po raz pierwszy mogły brać udział kobiety (zarówno jako głosujące, jak i kandydatki do parlamentu) i żołnierze czynnej służby. Z uwagi na wyraźne manipulacje ze strony komunistów wybory zostały zbojkotowane przez opozycję. Pod naciskiem Stanów Zjednoczonych i Wielkiej Brytanii, zwycięski Front Ojczyźniany początkowo zgodził się włączyć przedstawicieli innych partii do składu rządu, jednak rozmowy negocjacyjne z opozycją na ten temat zakończyły się fiaskiem. W marcu 1946 komuniści sformowali rząd, na czele którego ponownie stanął Kimon Georgiew. Rząd Georgijewa przeprowadził reformę rolną a we wrześniu zorganizował sfałszowane referendum ludowe w wyniku którego w kraju zlikwidowano monarchię i utworzono republikę ludową.
Rządy Dymitrowa.
Zmiana ustroju wiązała się z koniecznością uchwalenia nowej konstytucji, dlatego pod koniec 1946 rozpisano wybory do tzw. Wielkiego Zgromadzenia Narodowego (Konstytuanty). Wybory zakończyły się zwycięstwem komunistów z Frontu Ojczyźnianego, którzy sformowali rząd na czele z Georgim Dymitrowem. Dymitrow odegrał czołową rolę w ustanowieniu w Bułgarii rządów komunistycznych na wzór stalinowski, likwidacji opozycji i przyjęciu kursu polityki zagranicznej zgodnego z interesami ZSRR. Rząd Dymitrowa nie mógł prowadzić samodzielnej polityki zagranicznej z powodu statusu politycznego Bułgarii, która była krajem pokonanym w wojnie, pozostającym w radzieckiej strefie wpływów. Znaczącą zmianę w relacjach międzynarodowych kraju przyniosło zwycięstwo komunistów w Jugosławii, coraz poważniej rozważana była możliwość powołania federacji obu państw (Federacja Bałkańska). Josip Broz Tito opowiadał się przy tym za nadaniem Bułgarii statusu kolejnej jugosłowiańskiej republiki, podczas gdy Dymitrow chciał związków dwóch równorzędnych podmiotów. W 1947 oba kraje podpisały umowę sojuszniczą.
W 1947 roku przyjęto Rozporządzenie o Ochronie Władzy Ludowej (bułg. "Наредба-закон за защита на народната власт"), które stało się podstawą do represjonowania opozycji politycznej. Liderzy partii opozycyjnych zostali umieszczeni w więzieniach i obozach, zaś same partie zdelegalizowane. Prześladowania dotknęły znanych działaczy politycznych takich jak Nikoła Petkow, Cweti Iwanow, Krystio Pastuchow czy Trifon Kunew. Zlikwidowane zostały również nielegalne organizacje takie jak: Wewnętrzna Macedońska Organizacja Rewolucyjna, „Car Krum”, „Chan Kubrat” oraz Związek Bułgarskich Legionów Narodowych (bułg. "Съюз на българските национални легиони"). Należące do Frontu Ojczyźnianego Bułgarska Robotnicza Partia Socjaldemokratyczna (szerocy socjaliści) i Koło Polityczne „Zweno” zjednoczyły się z BPR (komuniści) i przyjęły jej program. Tym samym na scenie politycznej oficjalnie pozostały tylko dwie partie: BPR (komuniści) i współpracujący z nią BLZCh. Ludowcy zrezygnowali z tzw. teorii klasowej opracowanej przez Aleksandyra Stambolijskiego, która dotychczas stanowiła podstawę ideologiczną ich działalności i przyjęli program komunistów, uznając tym samym wiodącą rolę BPR (komuniści). W 1948, podczas piątego kongresu partii w Sofii, komuniści mieli już pełnię władzy w kraju. Na kongresie zdecydowano o przywróceniu partii jej dawnej nazwy Bułgarska Partia Komunistyczna.
Partii nie ominęły też czystki we własnych szeregach – za zgodą Dymitrowa w kwietniu 1949 wicepremier rządu Trajczo Kostow został odwołany ze stanowiska. W grudniu tego samego roku Kostow został oskarżony o szpiegostwo i skazany na śmierć po pokazowym procesie.
W grudniu 1948 Dymitrow spotkał się w Moskwie ze Stalinem przez którego został agresywnie skrytykowany za sposób sprawowania władzy w Bułgarii. Był już wówczas poważnie chory. Zmarł półtora roku później w ZSRR, w trakcie pobytu na leczeniu. Abdurachman Awtorchanow sugerował, że Dymitrow został zamordowany na polecenie Stalina.
Rządy Kołarowa i Czerwenkowa.
W 1949 komuniści rozpisali nowe wybory do Zgromadzenia Narodowego. Front Ojczyźniany, który stanowiła koalicja BPK i BLZCh, był jedyną startująca w nich formacją i zdobył 97,66% głosów. Wszystkie następne wybory, aż do końca Ludowej Republiki Bułgarii, miały wyłącznie formalne znaczenie i kończyły się zwycięstwem komunistów. W 1949 roku na czele partii i państwa na krótko stanął Wasił Kołarow zastąpiony w 1950 roku przez Wyłko Czerwenkowa. W 1954 znaczenie Czerwenkowa spadło, co zmusiło go do rezygnacji z funkcji sekretarza. Premierem Bułgarii pozostał natomiast jeszcze przez dwa lata.
Czerwenkow rządził na wzór stalinowski, stosował masowe represje, zwalczał opozycję i rozwinął kult swojej osoby. W okresie pełnienia przez niego urzędu premiera kontynuowano rozpoczętą w 1949 kolektywizację rolnictwa, która w 1952 objęła 60% gruntów rolnych. W 1953 Czerwenkow ogłosił zmianę kursu gospodarczego, zapowiadając zwiększenie inwestycji w dobra konsumpcyjne i budownictwo mieszkaniowe, przy zmniejszeniu tempa rozwoju przemysłu ciężkiego. Zapowiedź ta w praktyce nie została jednak zrealizowana do końca dziesięciolecia.
Po śmierci Stalina, pod naciskiem nowych władz ZSRR, częściowo złagodził kurs polityki wewnętrznej, ogłaszając w lipcu 1953 amnestię dla więźniów politycznych. W roku następnym na V zjeździe partyjnym Todor Żiwkow zażądał, by partia – na wzór radziecki – podjęła walkę z kultem jednostki, co zapowiadało rychły upadek Czerwenkowa; tego też oczekiwano w ZSRR. W kwietniu 1956 jego działalność skrytykowało w podobnym duchu plenum KC BPK. Urząd premiera zyskał wtedy Anton Jugow. Z poparciem Nikity Chruszczowa Todor Żiwkow stopniowo do 1962 pozbawił Czerwenkowa wszystkich stanowisk. Były I sekretarz KC BPK został ostatecznie usunięty z partii.
Rządy Żiwkowa.
Pod rządami Żiwkowa w BPK osądzono i odsunięto od władzy Czerwenkowa i Jugowa, wypuszczono na wolność więźniów politycznych, a także zrehabilitowano Trajcza Kostowa. Oficjalnie potępiono kult jednostki i skrytykowano błędy popełnione w minionych latach. Liberalne reformy Żiwkowa nie spodobały się ortodoksom partyjnym. Gdy Żiwkow w czasie rozłamie radziecko-chińskim w 1965 roku poparł stronę ZSRR, nastawieni prochińsko konserwatywni działacze partii podjęli się nieudanej próby puczu rozbitej przez rząd.
BPK była partią masową. W latach 1944–1989 liczebność jej członków wzrosła około 40-krotnie i w 1989 wynosiła około 1 milion.
Polityka gospodarcza BPK.
Rządy komunistów bułgarskich wywarły znaczący wpływ na gospodarkę narodową. Na mocy specjalnej uchwały z końca 1946 niemal wszystkie krajowe przedsiębiorstwa zostały znacjonalizowane. W kraju rozpoczął się proces szybkiej industrializacji. Na obszarach rolnych stopniowo przeprowadzono kolektywizację (która zakończyła się w pełni w 1958 roku), w efekcie której powstały rolnicze spółdzielnie produkcyjne (bułg. "трудово-кооперативни земеделски стопанства"), a później również kompleksy agrarno-przemysłowe (bułg. "aграрно-промишлени комп"лекси). Byli właściciele skolektywizowanej ziemi otrzymywali tzw. rentę gruntową, której wysokość stopniowo obniżano. Pod rządami BPK bułgarska gospodarka narodowa rozwijała się stosunkowo stabilnie do lat 80., jakkolwiek zdaniem niektórych historyk w latach 60. kraj zmuszony był odsprzedać ZSRR swoje rezerwy złota by pokryć część zadłużenia zagranicznego. Bezrobocie było bardzo znikome, jednak utrzymanie go na niskim poziomie wiązało się ze wzrostem biurokracji i spadkiem efektywności pracy. Utrzymanie stabilnej produkcji było możliwe dzięki współpracy z ZSRR. Związek Radziecki otworzył swój rynek dla bułgarskich wyrobów, zapewnił dostawy ważnych surowców po preferencyjnych cenach, a także niejednokrotnie udzielał Bułgarii bezzwrotnej pomocy. Ceną za te korzyści było całkowite uzależnienie polityczne i gospodarcze Ludowej Republiki Bułgarii od ZSRR, które w końcu lat 80. przyczyniło się do kryzysu gospodarczego w kraju.
Polityka BPK względem mniejszości narodowych.
Polityka BPK względem mniejszości narodowych zamieszkujących Bułgarię ulegała zmianom. W pierwszych latach po 9 września 1944 partia umożliwiła swobodną emigrację Żydom oraz Turkom. W 1951 Politbiuro BPK zdecydowało o nadaniu mniejszości tureckiej względnie szerokich jak na państwo rządzone monopartyjnie praw: prawa do samookreślenia narodowego i do nauczania szkolnego w języku tureckim; zezwolono na emitowanie tureckich audycji w radiu i w telewizji. Młodzież pochodzenia tureckiego miała specjalne przywileje w uczelniach wyższych. Jednocześnie podpisano z Turcją kilka umów o wysiedleniu części mniejszości tureckiej z Bułgarii. Polityka BPK wobec mniejszości uległa zmianie kiedy pogorszyły się stosunki między Ludową Republiką Bułgarii i Turcją. W latach 80. BPK zainicjowała tzw. proces odrodzenia, którego przejawem była m.in. przymusowa zmiana turecko brzmiących imion i nazwisk na bułgarskie. Represje ze strony komunistów dosięgnęły znaczną część mniejszości tureckiej i tzw. Pomaków i spowodowały falę emigracji, która pogorszyła jeszcze złą sytuację ekonomiczną kraju w latach 80.
BPK u schyłku Ludowej Republiki Bułgarii.
Po 1985, pod wpływem reform w ZSRR zainicjowanych przez Michaiła Gorbaczowa, BPK prowadziła politykę tzw. głasnosti i pieriestrojki. W jej ramach zliberalizowano gospodarkę, wprowadzono nową ordynację wyborczą, zezwalającą na zgłaszanie większej liczby kandydatów niż jest miejsc do obsadzenia oraz przeprowadzono rehabilitację ofiar stalinizmu. Zmiany ustrojowe nie były w stanie uratować gospodarki narodowej, która tkwiła w głębokiej stagnacji. W 1988 roku powstały pierwsze organizacje opozycyjne względem BPK. 10 listopada 1989 plenum KC BPK zdecydowało o dymisji Todora Żiwkowa z funkcji sekretarza generalnego. Datę tę uważa się dziś za początek transformacji ustrojowej w Bułgarii. Następca Żiwkowa, Petyr Mładenow obrał kurs ku demokratyzacji i gospodarce rynkowej. Żiwkow wkrótce po dymisji został aresztowany. Na początku 1990 zarząd BPK zdecydował o zmianie systemu ideologicznego partii i uznaniu demokratycznego socjalizmu jako partyjnej ideologii. Mładenow prowadził liberalną politykę otwartą na dialog z opozycją. 15 grudnia tego samego roku komunistyczny rząd ogłosił amnestię wobec więźniów politycznych a 29 grudnia cofnął przepisy represjonujące mniejszość turecką. Na początku roku rozpoczął dialog z opozycją skupioną w koalicji Związek Sił Demokratycznych. 15 stycznia partia komunistyczna zdecydowała o zniesieniu z konstytucji zapisu o przewodniej roli partii, a w kolejnym miesiącu w ramach liberalizacji gospodarki pozwolono na prowadzenie prywatnej gospodarki rolnej.
Wiosną tego samego roku wśród członków partii zorganizowano referendum, na którym zdecydowano o przyjęciu nowej nazwy. Od 3 kwietnia 1990 brzmi ona Bułgarska Partia Socjalistyczna. Postkomuniści wygrali pierwsze wolne wybory w czerwcu 1990 roku.

</doc>
<doc id="1225073" url="https://pl.wikipedia.org/wiki?curid=1225073" title="Vinca minor">
Vinca minor



</doc>
<doc id="1225076" url="https://pl.wikipedia.org/wiki?curid=1225076" title="Piotr Li Quanhui">
Piotr Li Quanhui

Piotr Li Quanhui (chiń. 李全惠伯鐸) (ur. 1837 r. w Chentuncun, Hebei w Chinach – zm. 30 czerwca 1900 r. tamże) – święty Kościoła katolickiego, męczennik.
Piotr Li Quanhui urodził się w 1837 r. w Chentuncun w prowincji Hebei.
W czasie powstania bokserów, gdy doszło w Chinach do prześladowań katolików, Piotr Li Quanhui ukrywał się na bagnach za wsią. Został tam schwytany, a ponieważ nie wyparł się wiary, został ścięty. 
Dzień jego wspomnienia to 9 lipca (w grupie 120 męczenników chińskich).
Został beatyfikowany razem ze swoim bratem Rajmundem Li Quanzhen 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225077" url="https://pl.wikipedia.org/wiki?curid=1225077" title="Okręg wyborczy North Devon">
Okręg wyborczy North Devon

Okręg wyborczy North Devon powstał w 1832 r. i wysyłał do brytyjskiej Izby Gmin dwóch deputowanych. Okręg ten został zniesiony w 1885 r. Przywrócono go w 1950 r. jako okręg jednomandatowy. Obejmuje on północną część hrabstwa Devon.

</doc>
<doc id="1225081" url="https://pl.wikipedia.org/wiki?curid=1225081" title="Flaming andyjski">
Flaming andyjski

Flaming andyjski, czerwonak andyjski ("Phoenicoparrus andinus") – gatunek dużego ptaka brodzącego z rodziny flamingów (Phoenicopteridae). Występuje w zachodniej części Ameryki Południowej. Nie wyróżnia się podgatunków. Narażony na wyginięcie.
Morfologia.
Długość ciała wynosi około 100 cm, zaś jego masa 2–2,4 kg. Dziób u nasady żółty, poza tym czarny. Nogi żółte. Generalnie upierzenie białe, różowawe na piersi. Lotki czarne, pokrywy skrzydłowe i podskrzydłowe II rzędu czerwone.
Zasięg.
Występuje w północnym Chile, północno-zachodniej Argentynie, w zachodniej Boliwii i na południowych krańcach Peru. Obserwacje z Brazylii początkowo wskazywały na to, że przebywające na terenie państwa osobniki znalazły się tam przypadkowo, np. w wyniku silnych wiatrów; ostatnie obserwacje grup do 32 osobników wskazują na możliwość istnienia tam nielicznej populacji zimującej. Spotykany zazwyczaj na wysokości 3500–4500 m n.p.m. w okolicach słonych jezior. Może poruszać się między zbiornikami w razie braku pokarmu.
Zachowanie.
Żywi się małymi glonami odcedzanymi z warstwy wody nad osadem dennym, w szczególności okrzemkami ("Bacillariophyceae") z rodzaju "Surirella". W trakcie żerowania powoli kroczy, raz po raz przystając. Flaming andyjski odzywa się wyższymi dźwiękami niż flaming chilijski ("Phoenicopterus chilensis"). Zazwyczaj wydaje z siebie kwaczące, podobne jak u kaczek "KAH-KAH-kah-kah-kah", wysokie szczebiotliwe gwizdy, nosowe chrząknięcia lub płaczliwe, zawodzące gwizdy.
Lęgi.
Okres lęgowy trwa w grudniu i styczniu. Ptaki tworzą kolonie liczące do kilku tysięcy osobników. Gniazdo stanowi kopiec z mułu. Składa jedno białe jajo, które następnie wysiaduje blisko 28 dni. Młode w momencie wyklucia porasta szary puch; ma prosty dziób i jest karmione wydzieliną z wola, póki jego dziób nie osiągnie odpowiedniego do filtracji kształtu. Po trzecim roku życia przybiera szatę dorosłą.
Status zagrożenia i ochrona.
Przez IUCN gatunek klasyfikowany jest jako narażony (VU, "Vulnerable"), niezmiennie od 1994. Populacja w 2010 liczyła 38 600–38 700 osobników. W połowie XIX w. i ponownie w latach 80. zbierano jaja flamingów andyjskich w tysiącach sztuk rocznie w celach sprzedaży jako pożywienie. Prócz tego zagrożenie stanowią wahania poziomu wody (także wywołane działalnością człowieka), erozja w miejscach rozrodu i niszczenie ich przez działalność kopalnianą.
"P. andinus" figuruje na liście załącznika II CITES i załącznika I CMS (Convention on the Conservation of Migratory Species of Wild Animals). Do tego występuje na 49 obszarach uznanych za ostoje ptaków IBA, w tym chronionych, jak np. Park Narodowy Sajama i Park Narodowy Tunari w Boliwii, Park Narodowy Lagoa do Peixe (Brazylia), Park Narodowy Lauca, Park Narodowy Nevado Tres Cruces, PN Salar del Huasco i PN Volcán Isluga (Chile).

</doc>
<doc id="1225082" url="https://pl.wikipedia.org/wiki?curid=1225082" title="Erdoğan Atalay">
Erdoğan Atalay

Erdoğan Atalay (ur. 22 września 1966 w Hanowerze) – niemiecki aktor tureckiego pochodzenia.
Życiorys.
Wczesne lata.
Urodził się w Hanowerze. Jego ojciec pochodzenia tureckiego i sam był aktorem w Turcji, a matka Niemką. Dorastał wraz z siostrą w rodzinie w Berenbostel, największej dzielnicy Garbsen. W 1987 ukończył klasę aktorską w Hochschule für Musik und Theater Hamburg.
Kariera.
W 1984 po raz pierwszy wystąpił w spektaklu "Aladyn i cudowna lampa" na scenie Staatstheater Hannover. Wkrótce otrzymał drobne role w teatrach w Hamburgu. Pojawiał się gościnnie w różnych serialach telewizyjnych, takich jak ZDF "Music Groschenweise" (1990), "Zatrudniony dla Lohbecka" ("Einsatz für Lobeck", 1995) czy "Sperling" (1999), a także produkcjach RTL jak "Straż" ("Die Wache", 1994), "Dwa fronty" ("Doppelter Einsatz", 1995) i "Klaun" ("Der Clown", 1998) jako Semir Gerkhan.
Miał zagrać postać tureckiego sprzedawcy warzyw w operze mydlanej ARD "Marienhof", jednak 26 marca 1996 przyjął rolę policjanta drogowego Semira Gerkhana w niemieckim serialu kryminalnym RTL "Kobra – oddział specjalny" ("Alarm für Cobra 11 – Die Autobahnpolizei"). W 2020, po 25 latach zrezygnował z dalszego udziału w serialu w Kolonii i przeniósł się z rodziną do Hamburga. Po raz ostatni wystąpił w tym serialu 24 września 2020 w odcinku pt. „Ein langer Weg” („Długa droga”).
Życie prywatne.
13 sierpnia 2004 poślubił Astrid Ann-Marie Pollmann. Mają córkę Amirę Paulettę Melisande (ur. 22 listopada 2002). Para rozstała się pod koniec 2009. Związał się z charakteryzatorką Katją Ohneck, z którą ma syna Marisa Junesa (ur. 11 lipca 2012). Zaręczyli się 26 grudnia 2016 podczas wakacji. Pobrali się 7 lipca 2017. Pod koniec maja 2018 Katja urodziła córkę Matildę.

</doc>
<doc id="1225083" url="https://pl.wikipedia.org/wiki?curid=1225083" title="Piotr Zhao Mingzhen">
Piotr Zhao Mingzhen

Piotr Zhao Mingzhen (chiń. 趙明振伯鐸) (ur. 1839 r. w Beiwangtou, Hebei w Chinach – zm. 3 lipca 1900 r. tamże) – święty Kościoła katolickiego, męczennik.
Piotr Zhao Mingzhen urodził się w 1839 r. w Beiwangtou w prowincji Hebei.
Podczas powstania bokserów doszło w Chinach do prześladowania chrześcijan. 3 lipca 1900 r. 18 z krewnych i przyjaciół Piotra Zhao Mingzhen zostało schwytanych i zabitych przez powstańców. On sam wraz z bratem Janem Chrzcicielem Zhao Mingxi prowadzili głośną modlitwę jako przygotowanie do śmierci.
Dzień jego wspomnienia to 9 lipca (w grupie 120 męczenników chińskich).
Został beatyfikowany razem z bratem 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225087" url="https://pl.wikipedia.org/wiki?curid=1225087" title="Jiří Kaufman">
Jiří Kaufman

Jiří Kaufman (ur. 28 listopada 1979 r. w Pardubicach) – były czeski napastnik. Grał m.in. w FC Hradec Králové, Hannoverze 96 (25 meczów i 4 gole w Bundeslidze), Energie Cottbus, Karlsruher SC, FC Erzgebirge Aue oraz Bohemians 1905.

</doc>
<doc id="1225088" url="https://pl.wikipedia.org/wiki?curid=1225088" title="Jan Chrzciciel Zhao Mingxi">
Jan Chrzciciel Zhao Mingxi

Św. Jan Chrzciciel Zhao Mingxi, chiń. 趙明喜若翰 (ur. 1844 w Beiwangtou, Hebei w Chinach, zm. 3 lipca 1900 tamże) – święty Kościoła katolickiego, męczennik.
Podczas powstania bokserów w Chinach doszło do prześladowań chrześcijan. 3 lipca 1900 r. 18 z jego krewnych i przyjaciół zostało schwytanych i zabitych przez powstańców. On razem z bratem Piotrem Zhao Mingzhen prowadzili głośną modlitwę jako przygotowanie do śmierci.
Dzień jego wspomnienia to 9 lipca (w grupie 120 męczenników chińskich).
Został beatyfikowany razem z bratem 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225091" url="https://pl.wikipedia.org/wiki?curid=1225091" title="USS Plunger">
USS Plunger

Okręty US Navy o nazwie USS "Plunger"

</doc>
<doc id="1225093" url="https://pl.wikipedia.org/wiki?curid=1225093" title="Wysoczyzna Łobeska">
Wysoczyzna Łobeska

Wysoczyzna Łobeska (314.44) – mezoregion fizycznogeograficzny w północno-zachodniej Polsce, stanowiący centralną część Pojezierza Zachodniopomorskiego. Region graniczy od północy z Równiną Gryficką, od zachodu z Równiną Nowogardzką, od południa z Pojezierzem Ińskim, a od wschodu z Pojezierzem Drawskim i Równiną Białogardzką. Wysoczyzna Łobeska leży w całości w obrębie woj. zachodniopomorskiego.
Mezoregion jest morenową wysoczyzną ze wzniesieniami sięgającymi ponad 100 m n.p.m. Na wschód od doliny Regi (główna rzeka regionu), na pograniczu z Pojezierzem Drawskim, leży pasmo znacznie wyższych czołowych moren recesyjnych pod nazwą Gór Kłodzińskich, z najwyższą Klorówką (176,2 m) nad Białym Zdrojem. W regionie jest mało jezior, a te istniejące są niewielkie. Wysoczyznę Łobeską przecinają głębokie doliny rzek (pierwotnie rynny subglacjalne), głównie Regi i jej dopływów (Ukleja, Brzeźnicka Węgorza, Stara Rega, Łoźnica). W północno-zachodniej części Rezerwat przyrody Mszar nad jeziorem Piaski. Gospodarka regionalna ma mieszany charakter rolniczo-leśniczy.
Głównymi ośrodkami miejskimi regionu są Łobez, Świdwin i Dobra Nowogardzka, ponadto wsie Rąbino, Radowo Małe i Brzeżno.
Głównymi ciągami komunikacyjnymi są: Linia kolejowa nr 202, DW146, DW147, DW148, DW151, DW152 i DW162.
Turystyka.
Obecnie obszar słabo zagospodarowany turystycznie, choć predysponowany jest do rozwoju turystyki rowerowej, konnej czy spływów kajakowych. 
Bibliografia.
 

</doc>
<doc id="1225096" url="https://pl.wikipedia.org/wiki?curid=1225096" title="Tawulec Tanaki">
Tawulec Tanaki

Tawulec Tanaki ("Neillia tanakae") – gatunek rośliny z rodziny różowatych. Występuje w Japonii w górach. Nosi nazwę tawulec, gdyż dawniej zaliczany był przez botaników do rodzaju "Stephanandra", jednak według nowszych ujęć taksonomicznych rodzaj ten jest synonimem rodzaju "Neillia" i prawidłowa nazwa gatunku to "Neillia tanakae".

</doc>
<doc id="1225097" url="https://pl.wikipedia.org/wiki?curid=1225097" title="Teresa Chen Jinjie">
Teresa Chen Jinjie

Św. Teresa Chen Jinjie (chiń. 陳金婕德蘭) (ur. 1875 r. w Feng, Hebei w Chinach, zm. 5 lipca 1900 r. w Cao, Hebei) – święta Kościoła katolickiego, męczennica.
Teresa Chen Jinjie urodziła się we wsi Feng, powiat Qi, prowincja Hebei.
Podczas powstania bokserów doszło w Chinach do prześladowań chrześcijan. 5 lipca 1900 r. utworzyła się grupa dziesięciu krewnych i przyjaciół rodziny Chen, którzy wynajęli wóz, żeby uciec do sąsiedniego miasta. Jednak zostali schwytani w drodze przez powstańców. Ci natychmiast ścięli woźnicę, który prosił, żeby oszczędzili kobiety i dzieci. Również ścięto dwóch chłopców w wieku 12 i 17 lat (krewnych rodziny Chen) a ich matkę poraniono. Trzem innym osobom udało się uciec. Powstańcy chcieli zabrać ze sobą Teresę Chen Jinjie i jej młodszą siostrę Różę Chen Aijie, ale one nie zgodziły się na to. Potem klęcząc na drodze modliły się. Jeden z napastników zaczął ciągnąć Teresę Chen Jinjie, ale ta go odepchnęła. Wtedy zaatakował ją nożem i śmiertelnie zranił.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225098" url="https://pl.wikipedia.org/wiki?curid=1225098" title="Yatomi">
Yatomi

 – miasto w Japonii, w prefekturze Aichi, na wyspie Honsiu.
Położenie.
Miasto leży w zachodniej części prefektury u ujścia rzek Kiso i Nagara do zatoki Ise, graniczy z:
Historia.
1 kwietnia 1889 roku w powiecie Kaisai powstała wioska Yatomi. 26 sierpnia 1903 roku Yatomi zdobyło status miasteczka („chō”). 1 lipca 1913 roku miejscowość stała się częścią powiatu Ama. 1 kwietnia 1955 roku w wyniku połączenia miejscowość powiększyła się o tereny wiosek i . Yatomi zdobyła status miasta 1 kwietnia 2006 roku.
Populacja.
Zmiany w populacji Yatomi w latach 1970–2015:

</doc>
<doc id="1225105" url="https://pl.wikipedia.org/wiki?curid=1225105" title="Róża Chen Aijie">
Róża Chen Aijie

Św. Róża Chen Aijie () (ur. 1878 w Feng, Jizhou, Hebei w Chinach, zm. 5 lipca 1900 w Cao, Ningjing, Hebei) – święta Kościoła katolickiego, męczennica.
Róża Chen Aijie urodziła się we wsi Feng, w powiecie powiat Qi (prowincja Hebei).
Podczas powstania bokserów w Chinach doszło do prześladowań chrześcijan. 5 lipca 1900 r. grupa dziesięciu krewnych i przyjaciół rodziny Chen wynajęła wóz, żeby uciec do sąsiedniego miasta. Zostali jednak schwytani w drodze przez powstańców, którzy ścięli woźnicę oraz dwóch chłopców w wieku 12 i 17 lat, krewnych rodziny Chen, a także poranili ich matkę. Trzem innym osobom udał się uciec. Powstańcy chcieli zabrać Różę Chen Aijie i jej starszą siostrę Teresę Chen Jinjie ze sobą, ale one nie zgodziły się, uklękły na drodze i zaczęły się modlić. Siostra Chen została zakłuta nożem. Róża Chen Aijie oddała napastnikom wszystkie pieniądze, jakie były na wozie. Bokserzy zaproponowali jej, żeby wyrzekła się wiary, oferując w zamian darowanie życia, a wobec odmowy poranili ją. Gdy przybyła pomoc, była jeszcze przy życiu. Zabrano ją do najbliższej wsi, ale zmarła w drodze.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225107" url="https://pl.wikipedia.org/wiki?curid=1225107" title="Flaming krótkodzioby">
Flaming krótkodzioby

Flaming krótkodzioby, czerwonak krótkodzioby ("Phoenicoparrus jamesi") – gatunek dużego ptaka brodzącego z rodziny flamingów (Phoenicopteridae), występujący w Andach w Ameryce Południowej. Nie wyróżnia się podgatunków. Bliski zagrożenia wyginięciem. Flaming krótkodzioby często widywany jest razem z flamingiem andyjskim.

</doc>
<doc id="1225108" url="https://pl.wikipedia.org/wiki?curid=1225108" title="Zawadówka (stacja kolejowa)">
Zawadówka (stacja kolejowa)

Zawadówka – stacja kolejowa w Zawadówce, w województwie lubelskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1225109" url="https://pl.wikipedia.org/wiki?curid=1225109" title="Promenade">
Promenade

"Promenade" to piosenka rockowej grupy U2, pochodząca z jej wydanego w 1984 roku albumu, "The Unforgettable Fire". Jest to krótki utwór, w którym wyraźnie odczuwalny jest wpływ Vana Morrisona.
Piosenka opowiada zarówno o Irlandii, ojczystym kraju zespołu, jak i Ameryce, w której "zakochał się U2". Świadczą o tym poszczególne wersy utworu, np. "Earth, sky, sea and rain", "Men of straw, snooker hall", "dirt, dry, bone, sand and stone", które wyraźnie odnoszą się do Irlandii, a także "Slide show, sea side town, coca-cola, football, radio", które bez wątpienia mówią o Ameryce. Technika ta, często wykorzystywana przez zespół, oddziałuje na umysł słuchacza, pozwalając mu wyobrażać sobie to, co usłyszy.
"Promenade" nigdy nie została wykonana na żywo ani w całości, ani nawet we fragmentach.
Zespół Calla stworzył własny cover piosenki, który następnie został wydany na albumie "Scavengers".

</doc>
<doc id="1225110" url="https://pl.wikipedia.org/wiki?curid=1225110" title="Piotr Wang Zuolong">
Piotr Wang Zuolong

Piotr Wang Zuolong (chiń. 王佐隆伯鐸) (ur. 1842 r. w Shuanzhong, Hebei w Chinach – zm. 6 lipca 1900 r. tamże) – święty Kościoła katolickiego, męczennik.
Piotr Wang Zuolong urodził się w 1842 r. w Shuanzhong w prowincji Hebei. Już w dzieciństwie został wysłany do seminarium.
Podczas powstania bokserów doszło w Chinach do prześladowań katolików. Piotr Wang Zuolong został schwytany przez bokserów w swojej wsi. Zagrozili mu, że jeśli nie wyprze się wiary to go zabiją. On jednak odmówił apostazji. Bokserzy zabrali go na zewnątrz świątyni i powiesili na maszcie za warkocz dwie lub trzy stopy nad ziemią. Następnie zaczęli przypiekać mu skórę. Po pewnym czasie zdjęli go z masztu ledwo żywego, a następnie zabrali za wieś i tam zabili.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225112" url="https://pl.wikipedia.org/wiki?curid=1225112" title="Maria Guo Li">
Maria Guo Li

Św. Maria Guo Li (chiń. 婦郭李瑪利) (ur. 1835 r. w Hujiache, Hebei w Chinach – zm. 7 lipca 1900 r. tamże) – święta Kościoła katolickiego, męczennica.
Maria Guo Li była żoną Gou Zhinfang. Małżeństwo to posiadało wiele dzieci wychowywanych następnie w wierze katolickiej. Podczas powstania bokserów 7 lipca 1900 r. Maria Guo Li razem z dwiema synowymi, dwoma wnukami i dwiema wnuczkami oddała życie za wiarę. Została ścięta.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225114" url="https://pl.wikipedia.org/wiki?curid=1225114" title="Fiodor Gołowko">
Fiodor Gołowko

Fiodor Jewmienowicz Gołowko, ros. Федор Евменович Головко (ur. ? w stanicy Rogowskaja w Rosji, zm. 11 lipca 1974 r. w Paryżu) – rosyjski wojskowy (pułkownik), dowódca 9 sotni 1 kozackiego pułku kawalerii, 2 batalionu, a następnie 1 batalionu 1 pułku Rosyjskiego Korpusu Ochronnego podczas II wojny światowej
W 1915 r. ukończył szkołę kawaleryjską w Jelizawetgradzie. W 1918 r. przystąpił do białych. Był dowódcą 3 górsko-mozdowskiego pułku kawalerii Kozaków terskich. Po ewakuacji wojsk białych z Krymu do Gallipoli w listopadzie 1920 r., zamieszkał w Królestwie SHS. Przeszedł wyższe kursy wojenno-naukowe organizowane w Paryżu przez gen. Nikołaja N. Gołowina. W okresie II wojny światowej podjął współpracę z Niemcami. 8 października 1941 r. wstąpił do Rosyjskiego Korpusu Ochronnego. Został w stopniu kapitana dowódcą 9 sotni 1 kozackiego pułku kawalerii. Następnie w stopniu majora objął dowodzenie 2 batalionem 1 pułku. Od 30 września 1944 r. dowodził 1 batalionem tego pułku. Był odznaczony Żelaznym Krzyżem. Po zakończeniu wojny wyjechał do francuskiego Maroka, a następnie przeniósł się do Francji, gdzie zmarł 11 lipca 1974 r.
Linki zewnętrzne.
Krótka biografia płk. Fiodora J. Gołowki (jęz. rosyjski)

</doc>
<doc id="1225122" url="https://pl.wikipedia.org/wiki?curid=1225122" title="Zhang Huailu">
Zhang Huailu

Św. Zhang Huailu (chiń. 張懷祿) (ur. 1843 r. w Zhugedian, Hebei w Chinach – zm. 9 lipca 1900 r. tamże) – święty Kościoła katolickiego, katechumen, męczennik.
Życiorys.
Zhang Huailu urodził się we wsi Zhugedian w powiecie Hengshui, prowincja Hebei. We wsi była stacja misyjna i sześć lub siedem rodzin katolickich. Rodzina Zhang Huailu była przeciwna jego pragnieniu zostania chrześcijaninem. Robili wszystko, żeby go powstrzymać. Mimo to w 1900 r. zaczął uczęszczać na lekcje katechizmu. Ponieważ jednak miał słabą pamięć, miał trudności z nauczeniem się modlitw.
Podczas powstania bokserów doszło w Chinach do prześladowań chrześcijan. W czerwcu tego samego roku miejscowi przestępcy postanowili skorzystać na powstaniu i szantażowali katolików, wymuszając haracz. Również Zhang Huailu zapłacił swój udział jako katechumen. Kupiony spokój nie trwał długo. 9 czerwca 1900 r. do wsi przybyła grupa powstańców szukająca katolików, żeby ich zabić. Wcześniej ostrzeżeni chrześcijanie opuścili wieś. Ponieważ Zhang Huailu był stary i powolny, został złapany i przyprowadzony z powrotem. Zaproponowano mu zapłacenie okupu w zamian za wolność. Przestępcy, którzy już wcześniej zebrali pieniądze, powiedzieli powstańcom, że Zhang Huailu nawet nie potrafi modlitw katolickich i w związku z tym nie jest chrześcijaninem, więc należy go wypuścić. Jednak Zhang Huailu zapytał: "Jeżeli nie jestem katolikiem to dlaczego wzięliście ode mnie pieniądze, żeby zapewnić mi wolność?" To przekonało dowódcę powstańców, że ma do czynienia z chrześcijaninem. Powalił go na ziemię i odciął mu głowę.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225123" url="https://pl.wikipedia.org/wiki?curid=1225123" title="Autostrada A602 (Niemcy)">
Autostrada A602 (Niemcy)

Autostrada federalna A602 (, także "") – autostrada w Niemczech przebiegająca z zachodu na wschód, łącząca autostradę A1 z drogą B49 w Trewirze w Nadrenii-Palatynacie.
Arterię oddano w całości do użytku w 1975 roku, natomiast numerację węzłów w ciągu trasy ustanowiono dopiero w 2007 roku.
Odcinki międzynarodowe.
Droga pomiędzy węzłem "Trier-Ehrang" z autostradą A64a (do 2021 r. drogą B52) a skrzyżowaniem z autostradą A1 jest częścią trasy europejskiej E44.

</doc>
<doc id="1225126" url="https://pl.wikipedia.org/wiki?curid=1225126" title="Kolana koślawe">
Kolana koślawe

Kolana koślawe (łac. "genu valgum") – wada kończyn dolnych, w której odstęp między przyśrodkowymi kostkami, mierzony przy zwartych i wyprostowanych kolanach jest większy niż 4–5 cm.
Kolano koślawe stanowi trwałe odchylenie osi podudzia względem osi uda na zewnątrz.
Przyczyny.
Przyczyną kolan koślawych może być:
Czasami przyczyna jest nieznana.
Zmiany chorobowe.
Zmiany patologiczne w kolanach koślawych mogą dotyczyć więzadeł, mięśni i układu kostnego.

</doc>
<doc id="1225129" url="https://pl.wikipedia.org/wiki?curid=1225129" title="Edgar Milewski">
Edgar Milewski

Edgar Milewski (ur. 25 maja 1927 w Gdańsku, zm. 25 lutego 1983 w Gdyni) – polski dziennikarz i publicysta.
Życiorys.
Uczęszczał do Gimnazjum Polskiego Macierzy Szkolnej w Gdańsku. W okresie okupacji przebywał m.in. w Warszawie, od 1945 ponownie w Gdańsku. Po studiach socjologicznych na Uniwersytecie Warszawskim podjął pracę dziennikarską. Zajmował się publicystyką kulturalną oraz sprawami Gdańska w Rozgłośni Gdańskiej Polskiego Radia i Telewizji Gdańskiej. W latach 1962–1973 był redaktorem naczelnym czasopisma "Litery", a następnie dyrektorem Oddziału Gdańskiego Wydawnictwa Ossolineum. Napisał popularne, kilkakrotnie wznawiane książki "Antykwariat gdański" i "Opowieści gdańskich uliczek".
Pochowany na Cmentarzu Witomińskim (kwatera 61-17-16).

</doc>
<doc id="1225130" url="https://pl.wikipedia.org/wiki?curid=1225130" title="Władysław Pilarczyk">
Władysław Pilarczyk

Władysław Pilarczyk (ur. 28 listopada 1931 w Kiczorach wówczas przysiółku Lipnicy Wielkiej, zm. 26 października 2015 w Krakowie) – polski regionalista związany głównie z Orawą, animator społeczno-kulturalny: prezes Towarzystwa Przyjaciół Orawy (1992–2002), i Małopolskiego Związku Regionalnych Towarzystw Kultury (2002–2010), ksiądz rzymskokatolicki.
Wychował się w rodzinie chłopskiej Anny i Pawła Pilarczyków. Ojciec dorabiał jako stolarz i tkacz. W 1938–1945 P. uczył się w szkole podstawowej w Jabłonce. W 1946 rozpoczął naukę w Gimnazjum im. S. Goszczyńskiego w Nowym Targu, gdzie zdał małą maturę. Liceum ukończył w Krakowskim Seminarium Duchownym. W 1951 zdał eksternistycznie maturę w IV LO im. T. Kościuszki. T.r. rozpoczął studia teologiczne na UJ. Równolegle ukończył WSD i otrzymał święcenia kapłańskie 24 czerwca 1956 z rąk bpa Franciszka Jopa. Następnie został skierowany do parafii w Radziechowach; później m.in. do Dobczyc, Jaworzna i Kleczy Dolnej. Na emeryturę duszpasterską przeszedł w 1995.
W czasie pracy duszpasterskiej zaangażował się w działalność w ruchu regionalistycznym. W Nowej Hucie zetknął się z Oddz. Krakowskim Związku Podhalan. W 1987-1988 wraz z R. Kantorem i L. Rydlem współtworzył Towarzystwo Przyjaciół Orawy, w którym wszedł w skład Zarządu; przewodniczył mu w 1992–2002. W ramach działalności w PTO redagował pismo „Orawa” oraz serię „Biblioteka Orawska”. W 1994 reprezentując woj. krakowskie, wziął udział w V Kongresie Regionalnych Towarzystw Kultury, na którym został wybrany do Zarządu Rady Krajowej RTK. T.r. został II wiceprzewodniczącym Zarządu RK RTK; w 1998–2002 był sekretarzem Zarządu. W 1999–2003 przewodniczył Małopolskiej Radzie RTK. W 2002-2010 przewodniczący Małopolskiego Związku RTK.
W 1989 r. ufundował tablicę pamiątkową w Kościele Mariackim w Krakowie, poświęconą zasłużonemu dla polskiej Orawy ks. infułatowi dr Ferdynandowi Machayowi. Tablica została odsłonięta i poświęcona w dniu 4 maja 1989 r.
W 1999 zainicjował wydawanie rocznika „Małopolska”. Pracował w redakcji pisma do 2015, pełniąc funkcję zastępcy redaktora naczelnego. Współpracował z Krajowym Ośrodkiem Dokumentacji RTK w Ciechanowie oraz Centrum Animacji Kultury w Warszawie.
Bogaty księgozbiór przekazał w 2004 Gminnej Bibliotece Publicznej w Lipnicy Wielkiej. Jego prywatna kolekcja medali, dzieł sztuki, historycznych dokumentów oraz pamiątek regionalnych stała się w 2005 podstawą zbiorów izby regionalnej w Szkole Podstawowej w Kiczorach.
Zmarł 26 października 2015 w Krakowie. Został pochowany na cmentarzu w Lipnicy Wielkiej.
Otrzymał Odznakę „Zasłużony Działacz Kultury” (1998) i Medalem A. Patkowskiego (2002).

</doc>
<doc id="1225137" url="https://pl.wikipedia.org/wiki?curid=1225137" title="Calla">
Calla

Calla – indie-rockowy zespół, powstały w 1997 roku w Teksasie. Grupa przebywa i tworzy głównie w Nowym Jorku.

</doc>
<doc id="1225148" url="https://pl.wikipedia.org/wiki?curid=1225148" title="Dino Toppmöller">
Dino Toppmöller

Dino Toppmöller (ur. 23 listopada 1980 w Wadern) – niemiecki piłkarz grający na pozycji napastnika, trener piłkarski. Syn szkoleniowca Klausa Toppmöllera.

</doc>
<doc id="1225149" url="https://pl.wikipedia.org/wiki?curid=1225149" title="Metro w Pusan">
Metro w Pusan

Metro w Pusan – system kolei podziemnej w mieście Korei Południowej, Pusan.
Pierwszy odcinek linii metra uruchomiono w 1985 roku.

</doc>
<doc id="1225153" url="https://pl.wikipedia.org/wiki?curid=1225153" title="Calotropis">
Calotropis



</doc>
<doc id="1225154" url="https://pl.wikipedia.org/wiki?curid=1225154" title="Charles Hepburn-Stuart-Forbes-Trefusis (21. baron Clinton)">
Charles Hepburn-Stuart-Forbes-Trefusis (21. baron Clinton)

Charles John Robert Hepburn-Stuart-Forbes-Trefusis GCVO (ur. 18 stycznia 1863 w Londynie, zm. 5 lipca 1957) – brytyjski arystokrata i polityk, najstarszy syn Charlesa Hepburna-Stuarta-Forbesa-Trefusisa, 20. barona Clinton, i Harriet Hepburn-Forbes, córki sir Johna Hepburn-Forbesa, 8. baroneta.
W latach 1898–1904 był przewodniczącym Rady Hrabstwa Kincardineshire. Po śmierci ojca w 1904 r. odziedziczył tytuł barona Clinton i zasiadł w Izbie Lordów. W 1911 r. został członkiem rady Księstwa Kornwalii. W 1913 r. został Strażnikiem Tajnej Pieczęci księstwa, a w 1921 r. objął stanowisko Lord Warden of Stannaries. W latach 1918–1919 był parlamentarnym sekretarzem przy Radzie Rolnictwa i Rybołówstwa. W latach 1927–1929 był przewodniczącym Komisji Leśnictwa. W 1927 r. został członkiem Tajnej Rady. W 1933 r. otrzymał Krzyż Wielki Królewskiego Orderu Wiktoriańskiego.
1 czerwca 1886 r. w kościele św. Pawła w Knightsbridge w Londynie poślubił lady Jane McDonnell (15 czerwca 1863 – 27 sierpnia 1953), córkę Marka McDonnella, 5. hrabiego Antrim, i Jane Macan, córki majora Turnera Macana. Charles i Jane mieli razem dwie córki:
Po śmierci lorda Clintona tytuł barona został zawieszony. W 1965 r. przyznano go wnukowi najstarszej córki 21. lorda.

</doc>
<doc id="1225161" url="https://pl.wikipedia.org/wiki?curid=1225161" title="Periploca">
Periploca



</doc>
<doc id="1225163" url="https://pl.wikipedia.org/wiki?curid=1225163" title="Calla (album)">
Calla (album)

Calla to pierwszy album amerykańskiej grupy indie-rockowej o tej samej nazwie. Został wydany 11 października 1999 roku, a 20 stycznia 2004 roku ukazała się jego reedycja.

</doc>
<doc id="1225164" url="https://pl.wikipedia.org/wiki?curid=1225164" title="Metro w Inczonie">
Metro w Inczonie

Metro w Inczonie – system kolei podziemnej w mieście Korei Południowej, Inczon. Pierwszy odcinek linii metra uruchomiono w 1999 roku.

</doc>
<doc id="1225166" url="https://pl.wikipedia.org/wiki?curid=1225166" title="Autostrada A620 (Niemcy)">
Autostrada A620 (Niemcy)

Autostrada A620 (niem. "Bundesautobahn 620 (BAB 620)" także "Autobahn 620 (A620)") – autostrada w Niemczech przebiegająca z północnego zachodu na południowy wschód, łącząca autostradę A8 z autostradą A6 tworząc jednocześnie południowe obwodnice miast Saarlouis, Völklingen i Saarbrücken w Saarze.
Odcinki międzynarodowe.
Droga na całej długości jest częścią trasy europejskiej E29.

</doc>
<doc id="1225167" url="https://pl.wikipedia.org/wiki?curid=1225167" title="Zamalek SC">
Zamalek SC

Zamalek SC (arab. نادي الزمالك) – egipski klub piłkarski, mający siedzibę w Kairze, stolicy kraju. Zespół gra obecnie w pierwszej lidze.
Historia.
Klub został założony w 1911 roku przez Belga Merzbacha. Zamalek od początku był rywalem Al-Ahly Kair, założonego przez Brytyjczyków. Przez dłuższy czas był zarządzany przez obcokrajowców. Natomiast zespół piłkarski został założony w 1913 roku i początkowo brał udział w lokalnych rozgrywkach wraz z Al-Ahly, El-Sikka El-Hadid, a także z brytyjską armią i drużynami szkolnymi.
W tamtym okresie z Cambridge powrócił jeden z egipskich zawodników Hussien Hegazy, który utworzył nowy skład zespołu, zwany "Jedenastką Hegazy'ego" i zaczął konkurować z zespołem armii brytyjskiej. Drużyna ta dwukrotnie spotykała się z "Zespołem Stanleya" (założonym przez Brytyjczyka Stanleya) i w obu przypadkach wygrała. Z czasem piłkarze "Jedenastki" przeszli zarówno do El-Ahly, jak i Zamaleku. Sam Hegazy odszedł do tego pierwszego. W 1919 roku został jednak piłkarzem Zamaleku. W 1924 roku wrócił do lokalnego rywala.
W 1930 roku zadecydowano o powiększeniu liczby obcokrajowców-członków klubu. Zamalek odnosił kolejne sukcesy, m.in. dwukrotnie zdobywając Puchar Egiptu i w jednym z meczów pokonując Al-Ahly aż 6:0. W 1941 roku zmieniono nazwę z El-Mokhtalat na Farouk Club. W 1952 roku po rewolucji egipskiej przemianowano go na El-Zamalek.
Pierwsze międzynarodowe sukcesy Zamalek odnosił w latach 80. W 1984 roku po raz pierwszy wywalczył Puchar Mistrzów, gdy pokonał w finale nigeryjski Shooting Stars FC (2:0, 1:0). 2 lata później powtórzył ten sukces wygrywając po serii rzutów karnych z Africa Sports Abidżan. Kolejne triumfy w tym pucharze święcił w latach 1993, 1996 i 2002, zdobywając go w sumie pięciokrotnie. Wraz z Al-Ahly jest najbardziej utytułowanym klubem w Afryce.

</doc>
<doc id="1225169" url="https://pl.wikipedia.org/wiki?curid=1225169" title="Zamalek Kair">
Zamalek Kair



</doc>
<doc id="1225172" url="https://pl.wikipedia.org/wiki?curid=1225172" title="Yuanshen Sports Centre Stadium">
Yuanshen Sports Centre Stadium

Yuanshen Sports Centre Stadium () – wieloużytkowy stadion, położony w chińskim mieście Szanghaj. Może pomieścić 20 000 widzów. Stadion był główną areną Igrzysk Azji Wschodniej 1993. W 2007 roku, w trakcie przebudowy Hongkou Stadium na obiekcie rozgrywała swoje spotkania drużyna Shanghai Shenhua.

</doc>
<doc id="1225173" url="https://pl.wikipedia.org/wiki?curid=1225173" title="Zespoły krótkie żebro-polidaktylia">
Zespoły krótkie żebro-polidaktylia



</doc>
<doc id="1225174" url="https://pl.wikipedia.org/wiki?curid=1225174" title="Scavengers">
Scavengers

Scavengers to drugi album amerykańskiej indie-rockowej grupy Calla. Został wydany 16 stycznia 2001 roku i spotkał się z dobrym przyjęciem fanów orak krytyków. Na płycie oprócz piosenek stworzonych przez sam zespół, znalazł się cover utworu "Promenade" grupy U2.

</doc>
<doc id="1225181" url="https://pl.wikipedia.org/wiki?curid=1225181" title="Autostrada A623 (Niemcy)">
Autostrada A623 (Niemcy)

Autostrada A623 (niem. "Bundesautobahn 623 (BAB 623)" także "Autobahn 623 (A623)") – autostrada w Niemczech przebiegająca z północy na południe, łącząca autostradę A8 z centrum Saarbrücken w Saarze.

</doc>
<doc id="1225182" url="https://pl.wikipedia.org/wiki?curid=1225182" title="Mund">
Mund

Mund to termin z praw germańskich. Jest to szczególny rodzaj więzi pomiędzy osobami fizycznymi. Wywodzi się on z relacji pokrewieństwa.
Terminem tym określano władzę opiekuńczą ojca nad niepełnoletnim synem, czy też władzę najbliższego męskiego krewnego (ojca, brata, czy męża) nad kobietą, a w razie jego braku króla. Taka więź łączyła także pana z litem („półwolnym”). Różne były rodzaje mundu i wynikające z niego obowiązki. Inny "mund" miał ojciec nad niezamężna kobietą, a inny spadkobiercy zmarłego męża nad wdową.
Por. "patria potestas" w prawie rzymskim.

</doc>
<doc id="1225185" url="https://pl.wikipedia.org/wiki?curid=1225185" title="Dzika przyszłość (serial dokumentalny)">
Dzika przyszłość (serial dokumentalny)

Dzika przyszłość ("The Future is Wild") – serial popularnonaukowy, przygotowywany dla telewizji Animal Planet. Na jego podstawie wyprodukowano serial animowany. W przygotowywaniu programu w ciągu 5 lat brało udział 16 uczonych, m.in. Dougal Dixon, Richard Fortey i William Gilly.
Jest to 13-odcinkowy serial, w którym przedstawiane jest przyszłe życie na Ziemi, po wyginięciu człowieka, w trzech różnych okresach: za 5, 100 i 200 milionów lat. W Polsce serial emitowany był przez TVP2, premiera pierwszego odcinka "Powrót Epoki Lodowcowej" nastąpiła w dniu 11 kwietnia 2004 roku. W angielskiej wersji filmu w role narratora wcielił się Christian Rodska, natomiast w polskiej wersji językowej występuje dwóch narratorów: Krystyna Czubówna i Maciej Gudowski.
Za 5 milionów lat.
Za 5 milionów lat na Ziemię powróciła epoka lodowcowa. Wyginęło wiele ssaków, jak ludzie, większość drapieżnych, kopytnych i naczelnych oraz wszystkie walenie i płetwonogie. Cała Europa aż do Paryża pokryta jest lodem. Morze Śródziemne wyschło w wyniku zmian klimatycznych i zamknięcia Cieśniny Gibraltarskiej. Cieśnina została zamknięta wskutek zderzenia się Afryki z Europą. W Ameryce Południowej znikły lasy tropikalne, teraz na terenie Amazonii rozciągają się wielkie obszary trawiaste. W Ameryce Północnej pokrywa lodowa sięga aż do Chicago, na terenie Kansasu powstała zimna pustynia.
Za 100 milionów lat.
W wyniku podwyższonej aktywności wulkanów do atmosfery dostały się ogromne ilości gazów cieplarnianych, które spowodowały podwyższenie się temperatury na całym globie i roztopienie się lodowców. W następstwie roztopienia się lodowców powstały płytkie morza i rozległe mokradła. Antarktyda w wyniku ruchów tektonicznych przesunęła się do strefy równikowej, teraz porastają ją bujne lasy tropikalne. Australia zderzyła się z Azją i Ameryką Północną, co doprowadziło do powstania wielkiej wyżyny, która sięga 10 km n.p.m. Wyginęły wszystkie koralowce (ich miejsce zajęły algi) oraz większość ssaków. Dochodzi do wielkiego wymierania gatunków roślin i zwierząt.
Za 200 milionów lat.
W ostatnim okresie wszystkie kontynenty połączyły się w jeden kontynent – Pangea II, który jest otoczony przez Wszechocean. Większość kontynentu pokryta jest pustynią, na zachodnim jego krańcu rozwija się las. Na Ziemi nie ma już ssaków, gadów, ptaków i płazów, wszystkie one wyginęły. Miejsce ptaków zajęły ryby, natomiast wolne nisze lądowe opuszczone przez ssaki zajęły kałamarnice.
Lista odcinków.
Kolejność odcinków, ułożona według polskiej wersji językowej filmu.
"Powrót epoki lodowcowej".
Zwierzęta pojawiające się w odcinku:
Minęło 10 000 lat. Ziemię znów nawiedziła epoka lodowcowa. Na obszarze dzisiejszego Paryża walkę o życie toczą świszczury prześladowane przez śnieżne tropiciele, natomiast u wybrzeży Atlantyku wylegują się głuptaki wielorybie.
"Zaginione morze".
Zwierzęta pojawiające się w odcinku:
"Prerie Amazonii ".
Zwierzęta pojawiające się w odcinku:
"Zimna pustynia Kansas ".
Zwierzęta pojawiające się w odcinku:
"Mokradła ".
Zwierzęta pojawiające się w odcinku:
"Wodny świat ".
Zwierzęta pojawiające się w odcinku:
"Tropikalna Antarktyda ".
Zwierzęta pojawiające się w odcinku:
"Wielka wyżyna ".
Zwierzęta pojawiające się w odcinku:
Rośliny pojawiające się w odcinku:
"Bezkresna pustynia ".
Zwierzęta pojawiające się w odcinku:
"Wszechocean ".
Zwierzęta pojawiające się w odcinku:
"Pustynne cmentarzysko ".
Zwierzęta pojawiające się w odcinku:
Rośliny pojawiające się w odcinku:
"Wieloramienny las ".
Zwierzęta pojawiające się w odcinku:
"Powrót do przyszłości ".
W wersji oryginalnej jest to odcinek wstępny, natomiast w polskiej wersji jest to odcinek podsumowujący cały film.

</doc>
<doc id="1225187" url="https://pl.wikipedia.org/wiki?curid=1225187" title="Xhevahir Spahiu">
Xhevahir Spahiu

Xhevahir Spahiu - (ur. 1 marca 1945 w Malindzie k. Skraparu) - albański poeta, publicysta i tłumacz.
Życiorys.
W 1967 ukończył studia z zakresu języka i literatury albańskiej na Uniwersytecie Tirańskim. Od 1968 pracował w dzienniku "Głos Ludu" (alb. Zëri i Popullit), był też jednym z redaktorów miesięcznika literackiego "Nendori" (Listopad). W tym czasie współpracował z Teatrem Opery i Baletu, jako autor librett. Pierwsze wiersze opublikował pod koniec lat 60. W czasie czystki środowisk artystycznych w 1973 r., w okresie rządów Envera Hodży został oskarżony o uleganie wrogim tendencjom. Pretekstem był utwór "Życie" (alb. Jetë), który zawiera frazę: "Jestem, kim nie byłem; będę, kim teraz nie jestem", przypisywaną J.P. Sartre’owi. Chociaż poeta albański nie miał możliwości czytania Sartre’a został potępiony za jego naśladowanie i skłonność do egzystencjalizmu. Po złożeniu samokrytyki otrzymał zakaz publikowania swoich utworów. Po upadku komunizmu, w 1993 został sekretarzem Związku Pisarzy Albańskich, a w 1998 objął stanowisko przewodniczącego Związku. Od 2005 jest członkiem Akademii Nauk Albanii. W 1982 odznaczony Orderem Naima Frasheriego, II klasy.
W 2005 ukazał się wybór jego wierszy, w tym także tych, które otrzymały zakaz publikacji w okresie dyktatury komunistycznej.

</doc>
<doc id="1225188" url="https://pl.wikipedia.org/wiki?curid=1225188" title="Port lotniczy St. John’s">
Port lotniczy St. John’s

Port lotniczy St. John’s (IATA: YYT, ICAO: CYYT) – międzynarodowy port lotniczy położony 5,6 km na północny zachód od St. John’s, w prowincji Nowa Fundlandia i Labrador, w Kanadzie.

</doc>
<doc id="1225190" url="https://pl.wikipedia.org/wiki?curid=1225190" title="Televise">
Televise

Televise to trzeci album indie-rockowej grupy Calla. Został wydany 28 stycznia 2003 roku i w przeciwieństwie do wcześniejszych płyt, ta spotkała się ze znacznie chłodniejszymi opiniami krytyków oraz fanów.

</doc>
<doc id="1225191" url="https://pl.wikipedia.org/wiki?curid=1225191" title="Towarzystwo Sportowe Hejnał Kęty">
Towarzystwo Sportowe Hejnał Kęty



</doc>
<doc id="1225195" url="https://pl.wikipedia.org/wiki?curid=1225195" title="Sucha Góra (Stara Morawa)">
Sucha Góra (Stara Morawa)

Sucha Góra (dawniej niem. "Dürrenberg") – przysiółek, kolonia wsi Stara Morawa w gminie Stronie Śląskie, powiat kłodzki, województwo dolnośląskie.
Położenie.
Przysiółek położony jest na południowym krańcu wsi Stara Morawa, na prawym brzegu Morawki, na stoku Suszycy w Górach Bialskich, na wysokości około 540-600 m n.p.m.
Nazwa nie występuje w oficjalnym spisie miejscowości w Polsce.
Historia.
Przysiółek początkowo związany był ze znacznie odleglejszą wsią Goszów, dawniej zwany "Gompersdorf". Założony został na początku XVII wieku. Wzmianki z 1617 roku mówią o 4 dobrach kmiecych należących dawniej do Joachima Hundta. W 1631 roku jest mowa o 5 kmieciach. Kolonią Starej Morawy stał się dopiero w 1833 roku. Przysiółek liczył wtedy 7 parcel kmiecych i 4 parcele dla kolonistów. Pół wieku później sytuacja nie uległa większej zmianie, gdyż Suchą Górę zamieszkiwało 7 kmieci i 3 zagrodników. W latach 1871–1905 było tu 9–12 domów, które zamieszkiwało 42–59 osób.
Po wymianie ludnościowej w 1945 roku przysiółek został zasiedlony, lecz stopniowo wyludnia się. Część zabudowań włączono do Bolesławowa. Obecnie przysiółek liczy zaledwie kilka domów.

</doc>
<doc id="1225197" url="https://pl.wikipedia.org/wiki?curid=1225197" title="Autostrada A643 (Niemcy)">
Autostrada A643 (Niemcy)

Autostrada A643 (niem. "Bundesautobahn 643 (BAB 643)" także "Autobahn 643 (A643)") – autostrada w Niemczech przebiegająca z północy na południe, łącząca autostradę A66 z autostradą A60 pomiędzy Wiesbaden w Hesji i Moguncją w Nadrenii-Palatynacie.

</doc>
<doc id="1225199" url="https://pl.wikipedia.org/wiki?curid=1225199" title="Vechte">
Vechte

Vechte (niem., dlnsaks. "Vechte", nid. "(Overijsselse) Vecht") – rzeka w Niemczech i Holandii, która łączy się z Zwarte Water.

</doc>
<doc id="1225200" url="https://pl.wikipedia.org/wiki?curid=1225200" title="Collisions">
Collisions

Collisions to czwarty album indie-rockowej grupy Calla. Został wydany 27 września 2005 roku przez wytwórnię Beggars Banquet Records.

</doc>
<doc id="1225205" url="https://pl.wikipedia.org/wiki?curid=1225205" title="Mark Keller">
Mark Keller

Mark Keller, a właściwie Marko Keller (ur. 5 maja 1965 w Überlingen) – niemiecki aktor telewizyjny, scenarzysta i producent filmowy.
Życiorys.
Pracował jako mechanik samochodowy i naprawiał oraz dokonywał przeglądu samochodów i innych pojazdów mechanicznych, zanim w latach 1985–1987 studiował aktorstwo we Freiburger Schauspielschule we Fryburgu Bryzgowijskim. Był liderem i wokalistą big bandu.
W 1989 pojawił się w programie rozrywkowym "Rudi Carrell zaprasza" ("De Rudi Carrell Show"), gdzie wykonywał przeboje Deana Martina. Wystąpił w roli animatora wakacyjnego klubu w serialu ARD "Gwiazda południa" ("Sterne des Südens", 1992–1993). W serialu RTL "Kobra – oddział specjalny" ("Alarm für Cobra 11", 1997–1999) zagrał postać policjanta André Fuxa. Debiutował na dużym ekranie w dreszczowcu "Kocham cię, kochanie" ("I Love You, Baby", 2000).
Podczas Wielkanocy 2020 wystąpił w roli Judasza w telewizyjnym widowisku RTL "Pasja".
Żonaty z Tülin, ma dwóch synów – Aarona (ur. 1 lutego 1993) i Joshuę.

</doc>
<doc id="1225207" url="https://pl.wikipedia.org/wiki?curid=1225207" title="Cwetomir Czipew">
Cwetomir Czipew

Cwetomir Czipew, (ur. 16 sierpnia 1977 w Sofii) – bułgarski piłkarz grający na pozycji pomocnika. Z Lewskim Sofia zdobył Puchar Bułgarii.

</doc>
<doc id="1225210" url="https://pl.wikipedia.org/wiki?curid=1225210" title="Hainan Airlines">
Hainan Airlines

Hainan Airlines () – chińska linia lotnicza z siedzibą w Haikou, w prowincji Hajnan. Głównym węzłem jest Port lotniczy Haikou-Meilan.
Hainan Airlines jest największą prywatną linią lotniczą w Chinach. 10 stycznia 2011 roku otrzymała 5 gwiazdkowe, najwyższe odznaczenie według agencji Skytrax. Została założona w październiku 1989, a rozpoczęła działalność 2 maja 1993.
Flota.
Stan floty na kwiecień 2020.

</doc>
<doc id="1225211" url="https://pl.wikipedia.org/wiki?curid=1225211" title="Strength in Numbers">
Strength in Numbers

Strength in Numbers to piąty album indie-rockowej grupy Calla. Został wydany 20 lutego 2007 roku przez wytwórnię Beggars Banquet Records.

</doc>
<doc id="1225212" url="https://pl.wikipedia.org/wiki?curid=1225212" title="Anna Maria Redi">
Anna Maria Redi



</doc>
<doc id="1225214" url="https://pl.wikipedia.org/wiki?curid=1225214" title="Zwarte Water">
Zwarte Water

Zwarte Water, dlnsaks. "Zwärte Wäter" (Czarna Woda) – rzeka w holenderskiej prowincji Overijssel o długości 19 km. 
Wpływa do jeziora Zwarte Meer. Na brzegach występuje często szachownica kostkowata.

</doc>
<doc id="1225231" url="https://pl.wikipedia.org/wiki?curid=1225231" title="Liczba Stirlinga">
Liczba Stirlinga



</doc>
<doc id="1225234" url="https://pl.wikipedia.org/wiki?curid=1225234" title="Autostrada A648 (Niemcy)">
Autostrada A648 (Niemcy)

Autostrada A648 (niem. "Bundesautobahn 648 (BAB 648)" także "Autobahn 648 (A648)") – autostrada w Niemczech przebiegająca z północnego zachodu na wschód i łączy autostradę A66 i A5 ze śródmieściem Frankfurtu nad Menem w Hesji.
Całość przebiegu drogi znajduje się w granicach administracyjnych Frankfurtu i nosi jako ulica miejska nazwę "Wiesbadener Straße".

</doc>
<doc id="1225235" url="https://pl.wikipedia.org/wiki?curid=1225235" title="Zwarte Meer">
Zwarte Meer

Zwarte Meer, dlnsaks. Zwärte Meer (Czarne Jezioro) – jezioro w prowincjach Flevoland i Overijssel w Holandii, do którego wpływa rzeka Zwarte Water.

</doc>
<doc id="1225237" url="https://pl.wikipedia.org/wiki?curid=1225237" title="Aqif Pasza Biçaku">
Aqif Pasza Biçaku

Aqif Pasza Biçaku, także Aqif Pasza Elbasani (ur. 1861 w Elbasanie, zm. 10 lutego 1926 tamże) – albański polityk i działacz niepodległościowy, syn Mahmuta Paszy Biçaku i Shefikat z d. Alizoti.
Życiorys.
Pochodził z zamożnej rodziny właścicieli ziemskich. Uczył się w Elbasanie, a następnie ukończył studia prawnicze w Stambule i podjął pracę w administracji osmańskiej. W 1905 znajdował się w radzie doradców sandżakbeja Elbasanu. Po kongresie albańskich działaczy niepodległościowych w 1908 w Monastirze zajął się organizowaniem szkół albańskich. Należał do grona fundatorów pierwszej albańskiej szkoły kształcącej nauczycieli, utworzonej w Elbasanie. W 1910 wziął udział w powstaniu antyosmańskim. Był jednym z organizatorów kongresu albańskich działaczy niepodległościowych we Wlorze w listopadzie 1912, na którym proklamowano niepodległość Albanii. On także na polecenie Ismaila Qemala wciągnął na maszt flagę albańską. Kierujący pierwszym rządem albańskim Ismail Qemali powierzył mu stanowisko prefekta Elbasanu. W rządzie kierowanym przez Turhana Paszę Përmetiego sprawował urząd ministra spraw wewnętrznych. W 1915 po wkroczeniu wojsk czarnogórskich do Szkodry został internowany w Cetynii. Uzyskał wolność po zajęciu północnej Albanii przez oddziały austro-węgierskie.
W 1920 należał do grona organizatorów kongresu narodowego w Lushnji, który miał proklamować pełną niepodległość państwa albańskiego. W powołanej na kongresie Radzie Naczelnej (alb. Këshilli te Naltë), będącej kolegialną głową państwa, reprezentował wspólnotę sunnicką. 5 grudnia 1921 kierował zamachem stanu, skierowanym przeciwko rządowi Pandelego Evangjelego. W porozumieniu z Hasanem Prishtiną zastraszył urzędującego premiera, obalił legalny rząd i mianował Prishtinę premierem nowego gabinetu. Po kilku dniach rządów Prishtiny, Ahmed Zogu na czele wiernych mu oddziałów przywrócił porządek konstytucyjny. Aqif Pasza podał się do dymisji i wyjechał do Wiednia. Na emigracji próbował budować partię liberalną, opozycyjną wobec A. Zogu. Do Albanii powrócił w 1923. W wyborach do parlamentu w styczniu 1924 zdobył mandat w okręgu Korcza. W 1925 ciężko zachorował i zaprzestał działalności politycznej. Zmarł w 1926 i został pochowany na cmentarzu miejskim w Elbasanie.
Pamięć.
W 2001 został uhonorowany tytułem Honorowego Obywatela Elbasanu. Jego imię nosi jeden z placów w centralnej części miasta. W 2012 w starej części miasta odsłonięto pomnik Aqifa Paszy. Imię Aqifa Paszy nosi także jedna z ulic w północnej części Tirany i w Cërriku. W życiu prywatnym był żonaty (żona Ifet z d. Vrioni), miał syna Ibrahima (w 1944 pełnił funkcję ministra spraw wewnętrznych Albanii).

</doc>
<doc id="1225238" url="https://pl.wikipedia.org/wiki?curid=1225238" title="Zero Tolerance">
Zero Tolerance

Zero Tolerance to album kompilacyjny wydany pod nazwiskiem Chucka Schuldinera, już po jego śmierci. Płyta została wydana w dwóch różnych wersjach przez dwie wytwórnie. W 2004 roku wytwórnia Karmageddon Media wydała tę płytę w wersji na jednej płycie kompaktowej, a w roku 2005 płyta została wydane przez wytwórnię Candlelight Records na dwóch płytach. 
W skład tej kompilacji wchodzą nagrania Chucka Schuldinera, które były przygotowywane na drugą płytę zespołu Control Denied oraz nagrania grupy Death pochodzące z nagrań demo oraz nagrań koncertowych. 
Wydanie dwupłytowe Candlelight Records.
Płyta 1
Płyta 2
Spis utworów.
Płyta 1
Płyta 2

</doc>
<doc id="1225240" url="https://pl.wikipedia.org/wiki?curid=1225240" title="Nowy Łowiczanin">
Nowy Łowiczanin

Nowy Łowiczanin lokalny tygodnik informacyjny wydawany od 1990 w Łowiczu przez Nowy Łowiczanin s.c., a nakład jest weryfikowany przez Związek Kontroli Dystrybucji Prasy. Członek i jeden ze współzałożycieli Stowarzyszenia Gazet Lokalnych. Wymieniany wśród największych i najlepszych gazet lokalnych w Polsce.
Historia pisma.
Ukazywał się początkowo jako gazeta Komitetu Obywatelskiego „Solidarność”, redagowana społecznie przez grupę entuzjastów, na prywatnej maszynie do pisania. Po rozpadzie KO i przekazaniu prawa do tytułu od schyłku roku 90 prowadzona przez założycieli (obecnego red. naczelnego Wojciecha Waligórskiego i dyrektorkę wydawnictwa i sekretarza redakcji Ewę Mrzygłód-Waligórską).
Od 1 stycznia 1995 tygodnik (do końca 1994 wydawany dwa razy w miesiącu), od listopada 1995 w dużym formacie gazetowym A-3 (wcześniej druk powierzony, a nawet przez dwa lata własny, arkuszowy A-4), od listopada 1999 w pełnym kolorze na wybranych stronach, od maja 2000 w niezależnej drukarni.
Od maja 1997 wydaje wydanie lokalne „"Wieści z Głowna i Strykowa"” (od kilku lat w proporcjach: 12 stron "głowieńskich", wymiennych – w stosunku do całej objętości wynoszącej zwykle 32, 36 lub 40 stron A-3). Na stronach "głowieńskich" ukazują się wiadomości z gmin: Głowno (miasto), Głowno (gmina), Stryków, Dmosin. Nakład wydania lokalnego wynosi 2683 egz. (11/2013).
Z inicjatywy "Nowego Łowiczanina" powstał "Tygodnik Żychliński" (kwiecień-czerwiec 2000) – jako kolejne wydanie lokalne i "Tygodnik Kutnowski" (wrzesień-grudzień 2003), a od 26 października 2007 działa codzienny serwis internetowy. Nakład gazety waha się od 11 tys. latem do 13,5 tys. zimą. Sprzedaż w 2006 była średnio ok. 10,5 tys., w 2007 11,5 tys. Kolportaż w ok. 85% opiera się o własną sieć sprzedaży.
Od 2000 redakcja w której zatrudnionych jest 16 osób ma nową siedzibę (patrz fot. obok).
Swoim zasięgiem "Nowy Łowiczanin" obejmuje: powiat łowicki, Głowno i okolice, Stryków i okolice, Sanniki i okolice.

</doc>
<doc id="1225243" url="https://pl.wikipedia.org/wiki?curid=1225243" title="Rainer Strecker">
Rainer Strecker

Rainer Strecker (ur. 25 października 1965 w Berlinie) – niemiecki aktor.
Studiował aktorstwo w Otto-Falckenberg-Schule w Monachium. Występował w teatrze Engagements (1989) i na scenie Deutsches Schauspielhaus w Hamburgu w sztuce Fiodora Dostojewskiego "Idiota" (1994). 
W niemieckim serialu kryminalnym RTL "Kobra – oddział specjalny" ("Alarm für Cobra 11 – Die Autobahnpolizei", 1996) zagrał komisarza Ingo Fischera.

</doc>
<doc id="1225247" url="https://pl.wikipedia.org/wiki?curid=1225247" title="Michaił Eisenstein">
Michaił Eisenstein

Michaił Osipowicz Eisenstein (ur. 17 września 1867 w Petersburgu, zm. 2 lipca 1921 w Berlinie) – rosyjski inżynier i architekt działający w Rydze, jeden z czołowych przedstawicieli rosyjskiej secesji.
Ojcem Michaiła był petersburski kupiec żydowskiego pochodzenia Osip Eisenstein, matka miała szwedzkie korzenie. W 1893 roku ukończył Politechnikę w Petersburgu. Był projektantem wielu budynków położonych na terenie Rygi, którym nadał kształty secesji, m.in. na ulicy bpa Alberta.
Jego syn Siergiej Eisenstein był znanym sowieckim reżyserem.
W latach 1917-19 Michaił Eisenstein walczył w szeregach rosyjskiej „białej” armii – przeciw rewolucji bolszewickiej, po klęsce wojsk antyradzieckich osiadł w Berlinie.

</doc>
<doc id="1225253" url="https://pl.wikipedia.org/wiki?curid=1225253" title="Kolana szpotawe">
Kolana szpotawe

Kolana szpotawe (łac. "genu varum") – wada kończyn dolnych polegająca na ustawieniu podudzia względem uda pod kątem otwartym do środka i wygięciu na zewnątrz trzonów kości udowej, piszczelowej i strzałkowej.
Przyczyny.
Przyczyną kolan szpotawych może być krzywica lub zbyt wczesne rozpoczęcie chodzenia. Masa ciała dziecka stanowi wtedy zbyt wielkie obciążenie dla miękkiego jeszcze kośćca.
Zmiany chorobowe.
Do zmian chorobowych występujących w kolanach szpotawych należą:

</doc>
<doc id="1225257" url="https://pl.wikipedia.org/wiki?curid=1225257" title="Lohan Holiday">
Lohan Holiday

Lohan Holiday – pierwszy album amerykańskiej piosenkarki i aktorki o nazwisku Aliana Lohan, młodszej siostry znanej aktorki i piosenkarki Lindsay Lohan. To świąteczna kompilacja znanych już piosenek razem z nowymi. Album został wydany 10 października 2006.

</doc>
<doc id="1225261" url="https://pl.wikipedia.org/wiki?curid=1225261" title="101 dalmatyńczyków (serial animowany)">
101 dalmatyńczyków (serial animowany)

101 dalmatyńczyków () – amerykański serial animowany emitowany dawniej w TVP1 w sobotnim bloku "Walt Disney przedstawia", a obecnie od 3 października 2011 roku na antenie Disney Junior oraz od 12 grudnia 2011 roku na kanale Disney Channel w bloku "Disney Junior". Składa się z 65 odcinków po 22 min (niektóre dzielone są na dwa krótsze po 11 min). Obecnie serial jest emitowany na stacji TV4.
Serial powstał na podstawie filmu z 1961 roku – "101 dalmatyńczyków".
W 2003 roku powstał drugi film – "101 dalmatyńczyków II: Londyńska przygoda".
Fabuła.
Serial opowiada o dalszych losach Roberta i Anity – właścicieli 101 dalmatyńczyków. Państwo Dearly postanawiają przeprowadzić się na wieś. Ich hodowla psów jest za duża i zaczyna być męczące mieszkanie z psami w tak małym domu w centrum Londynu. Dzielnie we wszystkich obowiązkach pomaga im Niania, ale jednak brak wystarczającej ilości miejsca robi swoje. Niestety przeprowadzka wcale nie podoba się głównym bohaterom, którymi są szczeniaki – Szczęściarz, Kluska oraz Kropka. Z czasem do paczki dołącza także szalona kura Spot. Szczeniaki z biegiem czasu przyzwyczajają się do nowego domu i życia na farmie. Niestety jednak to szczęśliwe życie systematycznie uprzykrza im Cruella de Mon (oraz jej podwładni – Nochal i Baryła), która za wszelką cenę chce odebrać posiadłość Robertowi i Anicie. Farma ta bowiem znajduje się tuż koło zamku, w którym mieszka.
Obsada głosowa.
i inni
Wersja polska.
Wersja polska:
Reżyseria:
Dialogi polskie:
Tekst piosenki: Marek Robaczewski
Dźwięk:
Montaż:
Kierownictwo muzyczne: Agnieszka Piotrowska
Kierownik produkcji:
W wersji polskiej udział wzięli:
i inni
Śpiewał: Jacek Kawalec
Lektor: Jacek Brzostyński

</doc>
<doc id="1225263" url="https://pl.wikipedia.org/wiki?curid=1225263" title="Polaryzacja pozioma">
Polaryzacja pozioma



</doc>
<doc id="1225264" url="https://pl.wikipedia.org/wiki?curid=1225264" title="Polaryzacja pionowa">
Polaryzacja pionowa



</doc>
<doc id="1225265" url="https://pl.wikipedia.org/wiki?curid=1225265" title="Autostrada A650 (Niemcy)">
Autostrada A650 (Niemcy)

Autostrada federalna A650 () – autostrada w Niemczech relacji wschód-zachód. Łączy Birkenheide z Ludwigshafen. Jest główną drogą dojazdową z Bad Dürkheim do konurbacji Ludwigshafen – Mannheim. Oddanie do użytku autostrady spowodowało przesunięcie ruchu tranzytowego z drogi B37 i Oggersheim.
Trasa w całości znajduje się na obszarze Nadrenii-Palatynatu.
Węzły z innymi autostradami.
Jedyną autostradą krzyżującą się z A650 jest A61 (węzeł "Kreuz Ludwigshafen"). Dawniej planowano także połączenie z niezrealizowaną A655 – w tym celu wybudowano węzeł "Oggersheimer Kreuz"; obecnie autostrada łączy się tam z drogą B9.

</doc>
<doc id="1225266" url="https://pl.wikipedia.org/wiki?curid=1225266" title="Behrn Arena">
Behrn Arena

Behrn Arena (do 2005 roku Eyravallen) – stadion piłkarski w Örebro, w Szwecji. Został otwarty 26 sierpnia 1923 roku. Może pomieścić 12 645 widzów. Swoje spotkania rozgrywają na nim piłkarze klubu Örebro SK, piłkarki drużyny KIF Örebro DFF, a także zawodnicy zespołu futbolu amerykańskiego Örebro Black Knights.
Historia.
Pierwsze boisko założonego w 1908 roku klubu Örebro SK mieściło się w dzielnicy Örnsro. Obiekt ten był jednak w złym stanie technicznym i w latach 20. XX wieku zdecydowano się na budowę nowego stadionu w innej lokalizacji. Pierwsze zawody sportowe przeprowadzano na nim jeszcze w trakcie budowy, w roku 1922. Nową arenę oficjalnie zainaugurowano 26 sierpnia 1923 roku przy udziale generała majora Viktora Balcka. Nowy obiekt miał bieżnię lekkoatletyczną oraz drewnianą, zadaszoną trybunę główną po stronie północnej. W 1933 roku, przy okazji 25-lecia klubu Örebro SK, oddano do użytku nową bramę główną stadionu. Na jubileusz planowano także oddanie do użytku nowej zadaszonej trybuny po stronie południowej, naprzeciwległej do trybuny głównej. Z pracami nie zdążono jednak na czas i została ona otwarta w roku 1934. Była ona również drewniana i położona niesymetrycznie względem boiska (nie była położona centralnie, lecz przesunięta nieco w kierunku zachodnim). Trybunę tą rozebrano w 1973 roku, a w jej miejsce rok później stanęła nowa, betonowa, zadaszona trybuna, która istnieje do dziś. Wówczas zainstalowano także maszty oświetleniowe (wymienione na nowe na przełomie lat 2017 i 2018). Modernizacje areny przyniosły również likwidację bieżni lekkoatletycznej i powstanie trybun za bramkami. W 2002 roku rozebrano z kolei starą trybunę główną z 1923 roku. Rok później w jej miejscu powstała kolejna betonowa i zadaszona trybuna. W 2004 roku wykonano nowe wejście główne na stadion, zastępując bramę z 1933 roku. W 2005 roku po podpisaniu umowy sponsorskiej obiekt przemianowano na Behrn Arena (dotychczas stadion zwany był Eyravallen). Był to pierwszy w historii przypadek sprzedaży praw do nazwy stadionu w Szwecji. W 2007 roku otwarto nową, betonową trybunę za zachodnią bramką, a w roku 2009 betonową trybunę po przeciwległej stronie. Pojemność stadionu wynosi obecnie 12 645 widzów, z czego znaczna część widowni znajduje się pod zadaszeniem. Obok stadionu znajduje się m.in. kryte lodowisko (również pod nazwą Behrn Arena), otwarte w 1965 roku.
Obiekt od początku swego istnienia jest areną domową klubu piłkarskiego Örebro SK, który ma wieloletni staż w Allsvenskan. W sezonie 1994 zespół ten otarł się o zdobycie tytułu mistrzowskiego. W latach 1988 i 2015 dochodził także do finału Pucharu Szwecji. W latach 90. XX wieku drużyna bez większych sukcesów występowała w rozgrywkach Pucharu UEFA, a w sezonie 2011/2012 również w kwalifikacjach do Ligi Europy. Na stadionie swoje spotkania rozgrywają też utytułowane zespoły piłki nożnej kobiet (KIF Örebro DFF) i futbolu amerykańskiego (Örebro Black Knights).
Stadion był jedną z aren piłkarskich Mistrzostw Świata 1958. Rozegrano na nim jedno spotkanie tego turnieju, 15 czerwca w ostatniej kolejce spotkań fazy grupowej na Eyravallen zagrały ze sobą reprezentacje Francji i Szkocji (2:1). Ponadto na obiekcie trzy spotkania towarzyskie rozegrała reprezentacja Szwecji: 31 maja 1989 roku z Algierią (2:0), 17 sierpnia 1994 roku z Litwą (4:2) i 19 sierpnia 1998 roku z Rosją (1:0).

</doc>
<doc id="1225267" url="https://pl.wikipedia.org/wiki?curid=1225267" title="Rachunek międzybankowy">
Rachunek międzybankowy

Rachunek międzybankowy – przeniesienie środków pieniężnych pomiędzy:
w celu wykonania zobowiązania powstałego z tytułu dokonania rozliczeń pieniężnych pomiędzy:
Rozrachunki międzybankowe mogą być przeprowadzane:

</doc>
<doc id="1225269" url="https://pl.wikipedia.org/wiki?curid=1225269" title="Ołeksandr Pekanow">
Ołeksandr Pekanow

Ołeksandr Pekanow, ukr. Пеканов Олександр (ur. 21 kwietnia 1979 w Doniecku) – ukraiński strongman.
Jeden z najlepszych ukraińskich siłaczy. Drużynowy Mistrz Świata Strongman w latach 2003, 2004 i 2007.
Życiorys.
Ołeksandr Pekanow wziął udział trzykrotnie w bardzo ciężkich i elitarnych zawodach siłaczy Arnold Strongman Classic, rozgrywanych w Columbus (USA), w latach 2007, 2008 i 2009. Był drugim ukraińskim siłaczem w historii tych zawodów.
Mieszka w Czernihowie.
Wymiary:
Rekordy życiowe:

</doc>
<doc id="1225272" url="https://pl.wikipedia.org/wiki?curid=1225272" title="Dystrykt Viana do Castelo">
Dystrykt Viana do Castelo

Dystrykt Viana do Castelo (port. "Distrito de Viana do Castelo") – najbardziej wysunięty na północ dystrykt w Portugalii, graniczący od północy z Hiszpanią i od południa z dystryktem Braga. Stolicą jest miasto Viana do Castelo. Dystrykt znajduje się w obrębie Prowincji Północnej, zajmuje powierzchnię 2 255 km², zamieszkuje go 252 000 osób, w związku z tym gęstość zaludnienia wynosi 111,8 os./km².
W skład dystryktu wchodzi 10 gmin:

</doc>
<doc id="1225274" url="https://pl.wikipedia.org/wiki?curid=1225274" title="Hendrik Duryn">
Hendrik Duryn

Hendrik Duryn (ur. 8 października 1967 w Lipsku) – niemiecki aktor telewizyjny, teatralny, głosowy i filmowy, piosenkarz i kaskader.
Życiorys.
Wczesne lata.
Urodził się w Lipsku jako jeden z czterech synów pary nauczycieli - Charlotte i Siegfrieda Durynów. Ukończył studia na wydziale aktorskim Theaterhochschule 'Hans Otto' w Lipsku. Ponadto, trenował jako muzyk i kaskader. Od 1993 roku regularnie uczestniczył w różnych projektach teatralnych w Lipsku i Halle (Saale).
Kariera.
Debiutował na dużym ekranie w komedii romantycznej "Parapetówka" ("Vorspiel", 1987). Wystąpił jako Oliver Kopp w 35 odcinkach telenoweli ARD "Verbotene Liebe" ("Zakazana miłość", 1995–97). W 2003 roku przyjął rolę policjanta Franka Trabera w serialu kryminalnym RTL "Kobra – oddział specjalny" ("Alarm für Cobra 11 – Die Autobahnpolizei"), gdzie wcześniej wystąpił w dwóch odcinkach jako Gerry (1998) i w roli Klausa Wellera (2001). Wziął udział też w serialach: "Rosamunde Pilcher", "Katie Fforde" i "Inga Lindström", a także filmie telewizyjnym ZDF "Dolina dzikich róż" ("Im Tal der wilden Rosen").
Zamieszkał w Lipsku z reżyserką Anne-Kathrin Gummich. Duryn zaadoptował jej córkę Nina Gummich (ur. 1991).

</doc>
<doc id="1225275" url="https://pl.wikipedia.org/wiki?curid=1225275" title="Nagrody i nominacje Saturn w roku 2005">
Nagrody i nominacje Saturn w roku 2005



</doc>
<doc id="1225277" url="https://pl.wikipedia.org/wiki?curid=1225277" title="Elvis Presley and America">
Elvis Presley and America

"Elvis Presley and America" to piosenka rockowej grupy U2, pochodząca z jej wydanego w 1984 roku albumu, "The Unforgettable Fire".
Bono, wokalista zespołu, przyznał, że piosenka, a tym samym jej tytuł, była reakcją na biografię Elvisa Presleya autorstwa Alberta Goldmana, która nie przedstawiała w zbyt pochlebny sposób zmarłego już muzyka. Nie był to ostatni raz, kiedy Bono nie zgadzał się ze stworzonymi przez Goldmana portretami legend rock &amp; rolla. Frontman U2 przywołał postać Goldmana w utworze "God Part II" z 1988 roku. Wers "Don't believe in Goldman" był tym razem odpowiedzią na niepochlebną biografię Johna Lennona, której Albert był autorem.

</doc>
<doc id="1225278" url="https://pl.wikipedia.org/wiki?curid=1225278" title="Sykstus Parmeński">
Sykstus Parmeński

Książę Sykstus Burbon-Parmeński, wł. "Sisto Fernando Maria Ignazio Alfredo Roberto di Borbone" (ur. 1 sierpnia 1886 w Wartegg, zm. 14 marca 1934 w Paryżu) – książę z dynastii Burbonów-Parmeńskich, belgijski oficer podczas I wojny światowej i centralna postać tzw. "Sprawy Sykstusa".
Rodzina.
Książę Sykstus był synem ostatniego księcia Parmy – Roberta I (1848–1907) i jego drugiej żony infantki Marii Antoniny Portugalskiej (1862–1959), córki króla Portugalii – Michała I Uzurpatora.
Jego ojciec zmarł w 1907, a pretendentami do książęcego tronu Parmy zostali kolejno dwaj przyrodni bracia księcia Sykstusa: Henryk I i Józef I (z pierwszego małżeństwa ich ojca), którzy jednak byli opóźnieni umysłowo. Ich opiekunem został ich młodszy brat – Eliasz, który po ich bezdzietnej śmierci sam został pretendentem. Książę Sykstus i jego brat książę Ksawery domagali się podzielenia między nich rodzinnej fortuny, ale przegrali sprawę we francuskim sądzie.
14 marca 1919 książę Sykstus poślubił w Paryżu księżniczkę Jadwigę (Hedwig) de la Rochefoucauld (1896–1986), córkę księcia Armanda von Doudeauville i jego żony – Ludwiki Radziwiłłówny. Para miała jedną córkę:
I wojna światowa i sprawa Sykstusa.
Podczas I wojny światowej książę Sykstus i jego brat książę Ksawery zaciągnęli się do armii belgijskiej. Kilku ich starszych przyrodnich braci służyło za to w armii austriackiej. Rodzona siostra księcia Sykstusa – Zyta była małżonką ostatniego cesarza Austrii (od dnia 21 listopada 1916) Karola I Habsburga.
W 1917 szwagier księcia Sykstusa – cesarz Karol I w tajemnicy rozpoczął negocjacje pokojowe z Francją, a Sykstus był pośrednikiem. Sojusznik Austrii – Niemcy, nic nie wiedział o tych negocjacjach. W kwietniu 1918 cała sprawa wyszła na jaw, a Karol I zaprzeczył i zaprzeczał aż do momentu, kiedy premier Francji – Georges Clemenceau opublikował listy podpisane przez Karola I. Sprawa ta pociągnęła za sobą osłabienie pozycji Austrii i jeszcze większe podporządkowanie Austrii jej sojusznikowi – Niemcom. Sprawa ta została nazwana "Sprawą Sykstusa" (ang. "Sixtus Affair").

</doc>
<doc id="1225279" url="https://pl.wikipedia.org/wiki?curid=1225279" title="Leonid Wołoszyn (szachista)">
Leonid Wołoszyn (szachista)

Leonid Wołoszyn, ros. Леонид Волощин, cz. Leonid Vološin (ur. 10 maja 1964 w Kazaniu) – rosyjski szachista, reprezentant Czech od 1997, arcymistrz od 2003 roku.
Kariera szachowa.
Pierwsze znaczące sukcesy na arenie międzynarodowej zaczął odnosić na początku lat 90. XX wieku. W 1993 r. zwyciężył w kołowym turnieju w Szombathely oraz podzielił II m. w otwartym turnieju w Bratysławie (za Witalijem Gołodem, z Maksimem Sorokinem, Jewgienijem Moczałowem, Konstantinem Czernyszowem, Aleksandrem Ryskinem i Danielem Continem). W kolejnych latach sukcesy osiągnął m.in. w :
Najwyższy ranking w karierze osiągnął 1 stycznia 2004 r., z wynikiem 2522 punktów zajmował wówczas 8. miejsce wśród czeskich szachistów.

</doc>
<doc id="1225281" url="https://pl.wikipedia.org/wiki?curid=1225281" title="John Herbert Bowes-Lyon">
John Herbert Bowes-Lyon

John Herbert Bowes-Lyon (ur. 1 kwietnia 1886, zm. 7 lutego 1930 w zamku Glamis), młodszy syn Claude'a Bowes-Lyona, 14. hrabiego Strathmore i Kinghorne, oraz Cecilii Cavendish-Bentinck, córki Charlesa Cavendisha-Bentincka. Brat królowej Elżbiety, żony Jerzego VI.
Życiorys.
Przed 1914 r. pracował jako makler papierów wartościowych w City of London. W 1915 r. został powołany do służby wojskowej w regimencie Czarnej Straży. Niedługo przez II bitwą pod Artois postrzelił się w lewy palec wskazujący. Palec został amputowany, a jego samego odesłano do Wielkiej Brytanii. Ponieważ cierpiał na neurastenię, a w 1912 r. przeżył załamanie nerwowe, zwolniono go ze służby na froncie. Jeszcze w 1915 r. objął stanowisko w ministerstwie ds. amunicji, a w 1916 r. przeniósł się do Armii Terytorialnej. Po wojnie powrócił do pracy w City.
29 września 1914 r. poślubił Fenellę Hepburn-Stuart-Forbes-Trefusis (19 sierpnia 1889 – 19 lipca 1966), córkę Charlesa Hepburna-Stuarta-Forbesa-Trefusisa, 21. barona Clinton, i lady Jane McDonnell, córki 5. hrabiego Antrim. John i Fenella mieli razem pięć córek:
John Bowes-Lyon zmarł w swoim rodzinnym Glamis Castle niedługo po północy 7 lutego 1930 r. na skutek zapalenia płuc. Został pochowany w St Paul's Walden Bury.

</doc>
<doc id="1225286" url="https://pl.wikipedia.org/wiki?curid=1225286" title="Nacionałna Arena „Tosze Proeski”">
Nacionałna Arena „Tosze Proeski”

Nacionałna Arena „Tosze Proeski” (cyr. Национална Арена „Тоше Проески”) – wielofunkcyjny stadion położony w Skopju, stolicy Macedonii Północnej. Został on nazwany na cześć macedońskiego piosenkarza, Tosze Proeskiego, który zginął w tragicznym wypadku samochodowym w Chorwacji.
Na co dzień na tym stadionie grają swoje mecze Wardar Skopje, FK Rabotniczki Skopje oraz reprezentacja Macedonii. Na stadionie może zasiąść ponad 35 tysięcy widzów. Obiekt oddano do użytku w 1947 roku.
Do 2009 roku stadion nazywał się „Stadion Miejski Skopje” (mac.: Градски стадион Скопје). W latach 2009–2019 patronem obiektu był Filip II Macedoński, władca i budowniczy potęgi starożytnej Macedonii – okoliczność ta pogłębiała konflikt Republiki Macedonii z Grecją.
8 sierpnia 2017 rozegrano tu mecz o Superpuchar Europy UEFA 2017.
W kwietniu 2019 roku, wskutek odwilży w stosunkach grecko-macedońskich, postanowiono zmienić patrona stadionu, którym został Toše Proeski.

</doc>
<doc id="1225292" url="https://pl.wikipedia.org/wiki?curid=1225292" title="Patrick Anson">
Patrick Anson



</doc>
<doc id="1225293" url="https://pl.wikipedia.org/wiki?curid=1225293" title="Główny Rynek w Kaliszu">
Główny Rynek w Kaliszu

Główny Rynek w Kaliszu – główny rynek Śródmieścia w Kaliszu, prostokątny, u zbiegu 10 ulic, wytyczony w XIII wieku. Centralne założenie miasta lokacyjnego na prawie średzkim.
Na Głównym Rynku i w jego sąsiedztwie znajdują się ważne zabytki Kalisza, takie jak: ratusz, katedra pw. św. Mikołaja Biskupa, park miejski, pozostałości murów miejskich czy kościół pw. św. Stanisława Biskupa i Męczennika. Do końca XIX wieku na Głównym Rynku wokół ratusza usytuowane było miejsce targowe.
Zabudowa Głównego Rynku pochodzi z lat 20. i 30. XX wieku, wzniesiona po zburzeniu Kalisza (1914).
Na przestrzeni lat, obecna nazwa "Główny Rynek" podlegała częstej zmianie. Otoczenie ratusza nazywano potocznie "Rynkiem", w latach 1925-1930 funkcjonujący jako "Główny Rynek", 1930-1939 "Plac 11 Listopada", 1939-1945 z niem. "Rathausplatz", po 1945 "Plac Bohaterów Stalingradu". W 1990 przywrócono historyczną nazwę "Główny Rynek".
Ulice wychodzące na Główny Rynek
Badania archeologiczne.
W latach 2016–2017 na Głównym Rynku, pod auspicjami Muzeum Okręgowego Ziemi Kaliskiej, przeprowadzano badania archeologiczne, odkryto m.in. studnię z XVII wieku oraz pozostałości drewnianych jatek.

</doc>
<doc id="1225295" url="https://pl.wikipedia.org/wiki?curid=1225295" title="Autostrada A656 (Niemcy)">
Autostrada A656 (Niemcy)

Autostrada A656 (niem. "Bundesautobahn 656 (BAB 656)" także "Autobahn 656 (A656)") – autostrada w Niemczech przebiegająca z północnego zachodu na południowy wschód, łącząca autostradę A6 z autostradą A5 i jednocześnie Mannheim z Heidelbergiem w Badenii-Wirtembergii.

</doc>
<doc id="1225296" url="https://pl.wikipedia.org/wiki?curid=1225296" title="19. ceremonia wręczenia nagród Goya">
19. ceremonia wręczenia nagród Goya

19. ceremonia wręczenia hiszpańskich nagród filmowych Goya za rok 2004, odbyła się 30 stycznia 2005 w Palacio de Congresos w Madrycie. 
Najwięcej statuetek zdobył film "W stronę morza" − 14 z 15 nominacji.
Nominacje ogłoszono w 27 kategoriach; nagrodę honorową otrzymał aktor José Luis López Vázquez.

</doc>
<doc id="1225297" url="https://pl.wikipedia.org/wiki?curid=1225297" title="Qatar SC Stadium">
Qatar SC Stadium

Qatar SC Stadium ("Suhaim bin Hamad stadium") – wieloużytkowy stadion, położony w mieście Doha, stolicy Kataru. Na co dzień rozgrywa na nim swoje mecze klub Qatar SC. Obiekt może pomieścić 20 000 widzów. Został otwarty w 1985 roku, a w 2005 roku przeszedł renowację. W 1995 roku był jedną z aren młodzieżowych Mistrzostw Świata. 14 maja 2010 roku gościł Qatar Athletic Super Grand Prix, pierwszy z mityngów Diamentowej Ligi 2010. Rozegrano na nim także część spotkań Pucharu Azji 1988, Pucharu Azji 2011 oraz turnieju piłkarskiego na Igrzyskach Azjatyckich 2006.

</doc>
<doc id="1225298" url="https://pl.wikipedia.org/wiki?curid=1225298" title="Hoya bella">
Hoya bella



</doc>
<doc id="1225300" url="https://pl.wikipedia.org/wiki?curid=1225300" title="Zespół EEC">
Zespół EEC

Zespół EEC (ektrodaktylia, dysplazja ektodermalna, rozszczep wargi i podniebienia, ang. Ectrodactyly-Ectodermal Dysplasia-Clefting (EEC) Syndrome) – zespół wad wrodzonych, charakteryzujący się triadą wad: ektrodaktylią, dysplazją ektodermalną i rozszczepami w obrębie twarzy (wargi, podniebienia). Inne, spotykane u pacjentów z zespołem EEC wady, to odpływ pęcherzowo-moczowodowy, atrezja przewodu łzowego, hipopigmentacja skóry i włosów, nieprawidłowości uzębienia, hipoplazja szkliwa, fotofobia, wady nerek, przewodzeniowa utrata słuchu, Niekiedy występuje upośledzenie umysłowe.
W około 50% przypadków zespół występuje rodzinnie. W pozostałych 50% do mutacji dochodzi "de novo" (przypadki sporadyczne).
Za fenotyp zespołu EEC odpowiadają mutacje w jednym z przynajmniej trzech "loci" genowych:

</doc>
<doc id="1225301" url="https://pl.wikipedia.org/wiki?curid=1225301" title="Katarzyna Turaj-Kalińska">
Katarzyna Turaj-Kalińska

Katarzyna Turaj-Kalińska (ur. 8 sierpnia 1956 w Łodzi) – polska pisarka i publicystka.
Córka aktorki i reżyserki teatralnej Zofii Kalińskiej oraz aktora Ryszarda Filipskiego.
Życiorys.
Mieszka w Krakowie i Brukseli. Z wykształcenia jest fizykiem. Uprawia poezję, prozę, dramat i interdyscyplinarną eseistykę, łącząc zainteresowania literackie z przyrodoznawczymi. Autorka książek dla dzieci.
Opublikowała kilkaset artykułów, m.in. w „Przekroju” (stała rubryka „Gospoda pod Gutenbergiem” w latach 1999–2000), „Frazie”, „Dekadzie Literackiej”, „Zadrze”, „Kwartalniku Universitas” (stały cykl „Pejzaż z sensem”), piśmie „Kraków (miesięcznik społeczno-kulturalny)”. Stworzyła autorskie cykle radiowe i telewizyjne, m.in. w latach 1995–2006 prowadziła audycję o książkach w krakowskim Radiu Alfa pt. „Popołudnie czytelnika” (później „Poranek czytelnika”). Należy do Stowarzyszenia Pisarzy Polskich.

</doc>
<doc id="1225304" url="https://pl.wikipedia.org/wiki?curid=1225304" title="Boys Don’t Cry (album)">
Boys Don’t Cry (album)

Boys Don’t Cry – pierwsza kompilacja zespołu The Cure wydana w sierpniu 1980 roku. Jest amerykańską wersją ich debiutanckiego brytyjskiego albumu "Three Imaginary Boys", różniącą się nieznacznie kolejnością utworów, brakiem trzech piosenek ("Foxy Lady", "Meathook", "It's Not You") oraz obecnością kilku innych ("Boys Don’t Cry", "Plastic Passion", "Jumping Someone Else's Train", "World War" i "Killing an Arab").
Na tylnej okładce płyty oryginalnego (brytyjskiego) wydania "Three Imaginary Boys" tytuły piosenek nie zostały zapisane w konwencjonalny sposób, ale przedstawione za pomocą piktogramów. Okładka płyty "Boys Don’t Cry" to piktogram do piosenki "Fire in Cairo". Londyński indie punkowy zespół Plastic Passion wziął swoją nazwę od piosenki z tej płyty.
W 2003 r. album został sklasyfikowany na 442. miejscu listy 500 albumów wszech czasów magazynu Rolling Stone.
Lista utworów.
Wersja CD.
Na wersji CD albumu "Object" został zastąpiony "So What", skrócono krzyk na końcu "Subway Song" i usunięto "World War".

</doc>
<doc id="1225306" url="https://pl.wikipedia.org/wiki?curid=1225306" title="Julie Payette">
Julie Payette

Julie Payette (ur. 20 października 1963 w Montrealu) – kanadyjska astronautka, inżynier. 13 lipca 2017 zatwierdzona jako 29. gubernator generalny Kanady, urząd objęła 2 października tego samego roku. 21 stycznia 2021 roku, w związku z oskarżeniami o niewłaściwe traktowanie pracowników, złożyła dymisję ze stanowiska gubernatora generalnego.
Zarys biografii.
W czerwcu 1992 została z trójką innych osób wybrana przez Kanadyjską Agencję Kosmiczną do narodowego korpusu astronautów (grupa CSA 2). Od sierpnia 1996 do kwietnia 1998 wspólnie z astronautami z 16. naboru NASA przeszła przeszkolenie jako specjalista misji, po którym została w grupie astronautów NASA. W 1999 podczas misji STS-96 została pierwszym astronautą z Kanady, który przebywał na pokładzie Międzynarodowej Stacji Kosmicznej (ISS) – jej głównym zadaniem była obsługa ramienia robotycznego Canadarm. W styczniu 2008 przydzielono ją do załogi wahadłowca Endeavour. W kosmos po raz drugi poleciała 15 lipca 2009 (lot STS-127). Także podczas tej wyprawy pełniła funkcję specjalisty.
W 2013 opuściła Kanadyjską Agencję Kosmiczną i podjęła pracę w zarządzie Montreal Science Centre oraz jako wiceprezes Canada Lands Company. W 2014 weszła w skład rady dyrektorów komercyjnego Narodowego Banku Kanady.
W lipcu 2017 roku Premier Kanady Justin Trudeau zaproponował królowej Elżbiecie II kandydaturę Payette na stanowisko gubernatora generalnego Kanady. Królowa zatwierdziła tę kandydaturę. Payette objęła urząd 2 października 2017 roku. Zastąpiła ona na tym stanowisku Davida Johnstona.

</doc>
<doc id="1225310" url="https://pl.wikipedia.org/wiki?curid=1225310" title="Akrocefalosyndaktylia">
Akrocefalosyndaktylia



</doc>
<doc id="1225314" url="https://pl.wikipedia.org/wiki?curid=1225314" title="CirKus">
CirKus

cirKus – grupa składająca się z czterech muzyków: Burt Ford, Karmil, Lolita Moon i Neneh Cherry. Często (w celu przyciągnięcia większej uwagi) określani jako cirKus feat. Neneh Cherry. Ich muzyka jest połączeniem trip-hopu, indie, alternatywnego rocka i soulu. Zespół określa swój styl jako "broken soul".
Historia.
DJ i producent Matt Kent (Karmil) był zatrudniony w studio nagraniowym producenta Camerona McVey (Burt Ford), wcześniej pracującego z Massive Attack, Portishead, All Saints, Sugababes, czy Siobhán Donaghy. Wkrótce rozpoczęła się ich muzyczna współpraca. Do składu grupy, nazwanej później cirKus, dołączyła Lolita Moon, dziewczyna Karmila, a później Neneh Cherry. Zespół nagrał album "Laylow", a po kilkuletnim koncertowaniu – "Medicine".
Członkowie grupy.
Na koncertach grupa wspomagana jest przez dodatkowych muzyków:
Koncerty.
Zespół rozpoczął koncertowanie od wspólnego występu z francuskim raperem MC Solaar w Paryżu w 2005 roku. W 2006 rozpoczęła się trasa, która objęła Francję, Szwecję, Kanadę, Maroko, Wielką Brytanię, Belgię, Hiszpanię, Niemcy, Rosję, Szwajcarię, i Brazylię. Występowali na takich imprezach, jak TIM Festival, Europavox, Les Inrocks, Caprices Festival, Jazzaldia, Les Ardentes, czy Montreal Jazz Festival. W maju 2008 wystąpili także w Polsce, jako jedna z głównych gwiazd Cracow Screen Festival.

</doc>
<doc id="1225319" url="https://pl.wikipedia.org/wiki?curid=1225319" title="Inside Story (album Lalaine)">
Inside Story (album Lalaine)

Inside Story – debiutancki album amerykańskiej piosenkarki i aktorki Lalaine. Został wydany 8 lipca 2003 roku.
Jest to poprockowy album zawierający mocniejsze kawałki, ale też i wolne ballady takie jak "Save Myself" albo "True to Me".

</doc>
<doc id="1225320" url="https://pl.wikipedia.org/wiki?curid=1225320" title="Autostrada A659 (Niemcy)">
Autostrada A659 (Niemcy)

Autostrada A659 (niem. "Bundesautobahn 659 (BAB 659)" także "Autobahn 659 (A659)") – autostrada w Niemczech przebiegająca z południowego zachodu na północny wschód, łącząca autostradę A6 z autostradą A5 i jednocześnie Mannheim z Weinheimem w Badenii-Wirtembergii.

</doc>
<doc id="1225321" url="https://pl.wikipedia.org/wiki?curid=1225321" title="Malchos (historyk)">
Malchos (historyk)

Malchos (gr. ) – historyk bizantyjski, autor zaginionego dzieła opisującego historię Bizancjum.
"Księga Suda" podaje, iż Malchos był autorem pisanej historii, która obejmowała lata od Konstantyna I do Anastazjusza I. Focjusz przypisuje mu i omawia (cod. 78) dzieło , które obejmować miało historię od śmierci cesarza bizantyjskiego Leona I (ok. 474) do śmierci Juliusza Neposa (ok. 480). Dzieło to miało mieć 7 ksiąg. Pomijając niewielkie fragmenty w "Excerpta de Legationibus" cesarza Konstantyna Porfirogenety, u Focjusza oraz w "Sudzie", dzieło Malchosa uważa się za zaginione.
Styl Malchosa był jasny i swobodny, posługiwał się on biegle klasycznym językiem attyckim. Starał się o osiągnięcie historycznej obiektywności. Dzieło swoje urozmaicał mowami występujących w nim postaci historycznych, czego przykładem jest zachowany opis sporu między Teodorykiem i Adamantiosem.

</doc>
<doc id="1225323" url="https://pl.wikipedia.org/wiki?curid=1225323" title="Hoja">
Hoja

Hoja ("Hoya" R.Br.) – rodzaj roślin z rodziny toinowatych ("Apocynaceae"). Należą do niego co najmniej 533 gatunki pnączy lub niewysokich krzewów. Rośliny te występują w południowo-wschodniej Azji (od Indii po Japonię, Nowej Gwinei i Australii). Liczne gatunki silnie związane są z mrówkami – tworząc zmodyfikowane liście lub zgrubienia na pędach zasiedlane przez te owady, ale też korzeniące się w mrowiskach tworzonych w dziuplach drzew.
Niektóre gatunki uprawiane są jako ozdobne. Szczególnie popularne są: hoja piękna "Hoya bella", hoja różowa "Hoya carnosa". W kwiaciarstwie hoja bywa błędnie nazywana woskownicą, którą to nazwę nosi inny rodzaj roślin.
Systematyka.
Rodzaj z plemienia "Marsdenieae" i podrodziny "Asclepiadoideae" z rodziny toinowatych ("Apocynaceae").

</doc>
<doc id="1225327" url="https://pl.wikipedia.org/wiki?curid=1225327" title="Herb Chęcin">
Herb Chęcin

Herb Chęcin – jeden z symboli miasta Chęciny i gminy Chęciny w postaci herbu.
Wygląd i symbolika.
Herb przedstawia w polu czerwonym blankowany mur srebrny z trzema takimiż wieżami, z których środkowa wyższa od pozostałych. Każda z wież ma po jednym oknie łukowym. Mur z bramą, z otwartymi srebrnymi podwojami i podniesioną złotą broną, okucia podwoi czarne.
Historia.
Herb nawiązuje do historycznego herbu Chęcin z okresu I Rzeczypospolitej, zachowanego na pieczęci miasta pochodzącej najprawdopodobniej z II poł. XVI w.
Do 2019 r. miasto używało herbu przedstawiającego w polu czerwonym srebrny zamek z otwartą bramą, o dwóch wieżach krytych trzema spiczastymi daszkami i o jednym oknie każda, pomiędzy którymi mur z arkadami. Herb w takim kształcie nadała Chęcinom kancelaria króla Augusta III Sasa, w miejsce poprzedniego, którego wzór zaginął wraz z pieczęcią miejską w czasie wojen szwedzkich i zarazy. Obecnie wiadomo z odnalezionego dokumentu, że pierwotny wzór herbu Chęcin nadany wraz z prawami miejskimi przez Władysława Łokietka przedstawiał zamek o trzech wieżach.
29 października 2019 roku Rada Miejska ustanowiła nowy wzór herbu z trzema wieżami

</doc>
<doc id="1225333" url="https://pl.wikipedia.org/wiki?curid=1225333" title="In silico">
In silico

In silico (łac. "w krzemie") – termin naukowy stosowany w biologii, informujący o tym, że wykonane czynności (badania) zostały przeprowadzone za pomocą komputera. Powstał przez analogię do określeń "in vivo" i "in vitro". Pierwotnie dotyczył jedynie symulacji komputerowych. Typowym przykładem analiz "in silico" są analizy genomów za pomocą programów komputerowych. Badania tego typu są podstawową metodą badawczą w genomice.

</doc>
<doc id="1225336" url="https://pl.wikipedia.org/wiki?curid=1225336" title="Peter Rutje">
Peter Rutje

Peter Rutje – fikcyjna postać literacka występująca w powieści Jeźdźcy Apokalipsy autorstwa Kazimierza Korkozowicza. Rutje to Estończyk pochodzący z Rewla, który pomaga hetmanowi Janowi Karolowi Chodkiewiczowi podczas walk polsko-szwedzkich o Inflanty organizując niewielką flotę morską i atakując Szwedów z zaskoczenia. Od tego wydarzenia hetman zatrzymuje przy sobie zdolnego Estończyka jako oficera i dworzanina.
Peter Rutje reprezentuje typowo skandynawski typ urody, jest młodym, dobrze zbudowanym i niewysokim mężczyzną o bardzo jasnych blond włosach i niebieskich oczach. Ubiera się w polski strój szlachecki czasem przebierając się za chłopa, gdy pełni służbę szpiegowską dla hetmana. Peter to poliglota, poza rodzimym estońskim zna również biegle polski, rosyjski, szwedzki oraz hiszpański. Niewiele wiadomo o jego życiu przed wstąpieniem na służbę hetmańską.
Estończyk jest skryty i małomówny, zwierza się jedynie swym najbliższym przyjaciołom: Trojanowi i Makaremu, którzy towarzyszą mu w większości jego misji i wypraw. Pełni służbę oficerską, a także szpiegowską, podróżując głównie po terenach państwa moskiewskiego. Podczas jednej z takich wypraw poznaje Sonię, córkę kupca Sucheckiego, z którą wdaje się w romans. Miłość dziewczyny nie jest jednak do końca szczera i bezinteresowna, głównie, dlatego że dzięki niej dziewczyna i jej ojciec mają dostęp do ważnych person typu Sapieha czy sam Chodkiewicz.
Peter jednak łatwo domyśla się zachowania dziewczyny i sam kieruje swymi działaniami tak, aby jak najwięcej wywiedzieć się od niczego nie spodziewającej się Sonii. Dzięki temu ratuje on życie Chodkiewiczowi, któremu pozostaje wierny i posłuszny do końca powieści. Po śmierci dziewczyny, która przed zgonem wyznaje szczerą miłość Rutjemu i przeprasza go prosząc o wybaczenie, Peter próbuje dorwać się do jej ojca, który spowodował śmierć Sapiehy i planował zamach na Chodkiewicza, jednak nie udaje mu to się. Dopiero po tajemniczym zgonie Lisowskiego Peter w wyniku śledztwa znajduje dowód na to, że sprawcą zgonu jest Suchecki i oddaje kupca pod sąd lisowczyków. Ci skazują go na obdarcie ze skóry a następnie nabicie na pal. Sam Rutje do końca służy u hetmana Chodkiewicza.

</doc>
<doc id="1225338" url="https://pl.wikipedia.org/wiki?curid=1225338" title="Zespół ektrodaktylia-dysplazja ektodermalna-rozszczepy">
Zespół ektrodaktylia-dysplazja ektodermalna-rozszczepy



</doc>
<doc id="1225341" url="https://pl.wikipedia.org/wiki?curid=1225341" title="Estação do Cais do Sodré">
Estação do Cais do Sodré

Estação do Cais do Sodré – stacja kolejowa w Lizbonie, w Portugalii. Została otwarta w dniu 4 września 1895. Od 7 listopada 2012 budynek dworca jest obiektem zabytkowym.
Charakterystyka.
Lokalizacja.
Stacja znajduje się w pobliżu placu Praça Duque de Terceira, w Lizbonie.
Infrastruktura.
Stacja posiada 6 torów o długości 287-298; perony mają 206-220 metrów długości wszystkie 110 centymetrów wysokości.
Usługi.
Stacja jest jednym z najbardziej ruchliwych punktów przesiadkowych miasta, co wynika z faktu połączenia Linha de Cascais z systemami transportowymi:
Znajduje się w centrum Lizbony, 10 minut (pieszo) od Praça do Comércio.
Historia.
Inauguracja.
Linha de Cascais została otwarta 6 grudnia 1890, łącząc Cascais z Alcântara-Mar; 4 września 1895, została przedłużona do Cais do Sodré.
Wiek XX.
W 1902 roku, Companhia Real dos Caminhos de Ferro Portugueses podjęła się budowy kilku zadaszeń dla pasażerów.
Przez wiele lat zegar zainstalowany w pobliżu Cais do Sodre. wyznaczał prawidłowy czas dla Portugalii, pierwszy został umieszczony w 1914 roku. Został on zastąpiony w 2001 roku przez zegar cyfrowy, a oryginalny został przeniesiony do Gare Marítima da Rocha do Conde de Óbidos, w Alcântara.
W 1926 roku, w związku z modernizacją linii do Cascais, zaprojektowano nową stację, jednak prace rozpoczęto ze względu na obecność różnych budynków gminy Lizbony i wyznaczenie miejsca rok później. Nowy dworzec został zaprojektowany przez Pardal Monteiro. 15 sierpnia 1926 Linha de Cascais została zelektryfikowana.
28 maja 1963, wewnętrzna osłona dworca, zbudowana pod koniec lat 50., zawaliła się na perony, w wyniku czego śmierć poniosło 49 osób i około 40 innych zostało rannych. W ciągu pierwszych lat XXI wieku, stacja została rozbudowana i zbudowano nowe perony według projektu Pedro Botelho i Nuno Teotónio Pereira.
Transport miejski.
 Autobusy i tramwaje Carris:
Metro w Lizbonie:
 Pociągi CP Urbanos de Lisboa obsługiwane z tej stacji:

</doc>
<doc id="1225342" url="https://pl.wikipedia.org/wiki?curid=1225342" title="Lââm">
Lââm

Lââm, właściwie Lamia Suber (ur. 1 września 1971 w Paryżu) – francuska piosenkarka o tunezyjskim pochodzeniu.
Dyskografia.
Albumy:

</doc>
<doc id="1225343" url="https://pl.wikipedia.org/wiki?curid=1225343" title="Aśvaghoṣa">
Aśvaghoṣa

Aśwaghosza, skr. Aśvaghoṣa, devanāgarī: अश्वघोष (dosł. "Mający głos (ghoṣa), jak koń (aśva)", chiń. 馬鳴菩薩 pinyin: Mǎmíng púsà, dosł. "Bodhisattwa Koniogłosy"; tyb. སློབ་དཔོན་དཔའ་བོ sLob-dpon dpa'-bo) (ur. 80?, zm. 150 n.e.?) – indyjski filozof-poeta.
Urodził się w Indiach wschodnich, w mieście Saketa, w rodzinie bramińskiej. Saketa w czasach Buddy była uważana za jedno z sześciu najwspanialszych miast Indii i znajdowała się w kraju Kośala, za czasów Aśwagoszy w królestwie Ajodhja. Aśwaghosza był z początku studentem niebuddyjskich nauk, ale po przegranej debacie z Parśwą (Pārśva) nawrócił się na buddyzm. Gdy Ajodhja przegrała wojnę z królestwem Kuszanów (chiń. Guishuang, 貴霜) , Aśwaghosza został oddany w ramach trybutu wojennego królowi Kaniszce (po kuszańsku: Κανηϸκι, chiń.: 迦腻色伽 "Jianisejia"), który panował ok. 78 – 102 lub 121 – 151 n.e. Został jego religijnym doradcą, a także wybitnym kaznodzieją buddyjskim, m.in. instrumentalnym w kwestii propagowania buddyzmu wzdłuż Szlaku Jedwabnego w Azji Środkowej i Chinach. Według legendy wówczas uzyskał imię "Aśwaghosza", gdy nawet wygłodzone konie słuchały jego kazań, zamiast jeść paszę. Życie Aśwaghoszy zakończyło się w Puruszapurze w ówczesnych Indiach zachodnich (dziś: Peszawar (urdu: پشاور; pasztuński: پښور), w Pakistanie, nad granicą z Afganistanem), 
Uważa się, że był pierwszym dramaturgiem sanskryckim. Jest też uznawany za największego, po Kalidasie (skr. Kālidāsa, devanāgarī: कालिदास), poetę indyjskiego. Aśwaghosza spopularyzował dworski styl poezji epickiej kavya (skr. kāvya). Najdawniejsze teksty poezji kavya, które przetrwały do dzisiaj, są jego autorstwa. 
Napisał poemat epicki opisujący żywot Buddy, nazywany "Czyny Buddy" (skr. "Buddhacarita"; devanagari बुद्दचरित; chiń: 佛所行讚 pinyin "Fó suǒxíng zàn"' ang. "Acts of the Buddha"). Z pierwotnych 28 pieśni, zachowanych w przekładach tybetańskim i chińskim, zachowało się w sanskrycie tylko trzynaście i pół, obejmujące okres od przepowiedni dotyczących narodzin księcia Suddharthy aż do osiągnięcia przezeń przebudzenia.
Jego autorstwa jest również "Saundaranandakavya" ("Poemat o pięknym Nandzie"), znany tylko w wersji sanskryckiej (zachowany w całości) poemat w stylu kavya (skr. kāvya) na temat nawrócenia Nandy (przyrodniego brata Buddy), które umożliwiło jego wyzwolenie. Pierwsza połowa dzieła opisuje życie Nandy, druga natomiast zawiera opisy buddyjskich doktryn i praktyk ascetycznych.
Przypisuje się mu także opracowanie sanskryckiego zbioru dżatak pt. "Sūtrālaṅkara" .
W tradycji chińskiej uważa się go za autora wpływowego w tradycji mahajany tekstu buddyjskiego "Przebudzenie wiary w mahajanie" (skr. Mahāyānaśraddhotpādaśāstra, chiń. Dacheng qixin lun 大乘起信論). Jednak w opinii większości badaczy dzieło to jest późniejszym apokryfem chińskim,
Jest uznawany za 12. patriarchę medytacyjnej linii buddyzmu (skt dhjana, chin. chan).

</doc>
<doc id="1225344" url="https://pl.wikipedia.org/wiki?curid=1225344" title="Asvaghosha">
Asvaghosha



</doc>
<doc id="1225345" url="https://pl.wikipedia.org/wiki?curid=1225345" title="Stade Robert Champroux">
Stade Robert Champroux

Stade Robert Champroux – wielofunkcyjny stadion w Abidżanie, na Wybrzeżu Kości Słoniowej. Służy jako arena piłkarska kilku drużynom, są to: Stade d’Abidjan, Jeunesse Abidżan oraz Stella Club d’Adjamé. Obiekt może pomieścić 20 000 widzów.

</doc>
<doc id="1225348" url="https://pl.wikipedia.org/wiki?curid=1225348" title="Autostrada A661 (Niemcy)">
Autostrada A661 (Niemcy)

Autostrada A661 (niem. "Bundesautobahn 661 (BAB 661)" także "Autobahn 661 (A661)") – autostrada w Niemczech przebiegająca z północy na południe stanowiąc wschodnią obwodnicę Frankfurtu, łącząca autostradę A5 z autostradą A3 w Hesji.
A661 nazywana jest również "Taunusschnellweg" lub "Osttangente Frankfurt".

</doc>
<doc id="1225349" url="https://pl.wikipedia.org/wiki?curid=1225349" title="Alfonso Perez">
Alfonso Perez



</doc>
<doc id="1225351" url="https://pl.wikipedia.org/wiki?curid=1225351" title="Cartel">
Cartel

Cartel – amerykański zespół grający muzykę z gatunku pop punk/power pop, powstały w Conyers (Georgia), w 2003 roku. Wszyscy członkowie grupy znali się ze szkoły.
Ich debiutancki album „Chroma” przyniósł im wiele wyróżnień i nagród, między innymi miejsce na liście Alternative Press's 2005 – „Bands You Need to Know” (ang. Zespoły, Które Musisz Znać).

</doc>
<doc id="1225352" url="https://pl.wikipedia.org/wiki?curid=1225352" title="Coventry (stacja kolejowa)">
Coventry (stacja kolejowa)

Coventry – stacja kolejowa w Coventry, w Anglii. Znajdują się tu 3 perony.

</doc>
<doc id="1225355" url="https://pl.wikipedia.org/wiki?curid=1225355" title="I'm Not Your Girl">
I'm Not Your Girl

I'm Not Your Girl – singel z albumu amerykańskiej piosenkarki i aktorki Lalaine, Haunted. Singel wydany 2 sierpnia 2005 roku. Nakręcono do niego teledysk.

</doc>
<doc id="1225358" url="https://pl.wikipedia.org/wiki?curid=1225358" title="Bhagawata">
Bhagawata



</doc>
<doc id="1225359" url="https://pl.wikipedia.org/wiki?curid=1225359" title="Bhagawant">
Bhagawant



</doc>
<doc id="1225360" url="https://pl.wikipedia.org/wiki?curid=1225360" title="You Wish">
You Wish

You Wish – singel z debiutanckiej płyty amerykańskiej piosenkarki i aktorki Lalaine "Inside Story". Został wydany w 2003 roku. Piosenka była soundtrackiem do filmu "You Wish!".

</doc>
<doc id="1225362" url="https://pl.wikipedia.org/wiki?curid=1225362" title="Jeźdźcy Apokalipsy (powieść)">
Jeźdźcy Apokalipsy (powieść)

Jeźdźcy Apokalipsy – trzytomowa powieść historyczna autorstwa polskiego pisarza Kazimierza Korkozowicza. Akcja powieści rozgrywa się w XVII wieku (1604-1615). Miejscem akcji są tereny ówczesnej Rzeczypospolitej oraz Carstwa Rosyjskiego podczas dymitriad i wojny polsko-szwedzkiej o Inflanty. Tytułowi jeźdźcy to lisowczycy, których formacje utworzył główny bohater utworu Aleksander Lisowski. Autor na podstawie wiarygodnych źródeł historycznych ukazuje działania polskich żołnierzy na terenach Rosji w okresie panującej tam wielkiej smuty oraz szczytu potęgi militarnej Rzeczypospolitej Obojga Narodów, której wojska jako pierwsze z dwóch armii europejskich (drugą były dopiero wojska Napoleona) zdobyły i podporządkowały sobie na dłuższy czas Moskwę.
Tom pierwszy.
Akcja pierwszego tomu rozpoczyna się w Polsce, gdzie pojawia się osobnik podający się za Dymitra, cudownie uratowanego syna Iwana Groźnego. Wydarzenie to zaciekawia polską magnaterię, która zamierza wesprzeć zbrojnie Samozwańca w wyprawie na Moskwę. Król Zygmunt III Waza postanawia oficjalnie stanąć po stronie wyprawy, widząc w tym korzyści dla siebie i Polski. Lekceważy sobie jednak opłacenie wojska walczącego ze Szwedami na terenie Inflant.
Dowodzący nimi hetman polny litewski Jan Karol Chodkiewicz znajduje się w nie najlepszej sytuacji, gdyż nieopłaceni żołnierze zaczynają się buntować i opuszczać szeregi znacznie uszczuplając siły hetmana, przeciw którym Karol Sudermański wysyła bitne i świeże oddziały skandynawskie. Z opresji ratują go jednak litewscy magnaci, którzy wysyłają mu prywatne oddziały piechoty i husarii, a wraz z nimi pułkownika Aleksandra Lisowskiego. Chodkiewicz jednak nie przepada za młodym pułkownikiem, który nierzadko krytykuje poczynania hetmana i bywa wobec niego nieposłuszny. Dzięki posiłkom wojska polsko-litewskie posuwają się jednak naprzód i pokonują Szwedów w bitwie pod Kircholmem. Zwycięstwo nie przynosi jednak Polsce większych korzyści, a król mimo obietnic wciąż nie wypłaca zaległego żołdu. Przez to, a także z powodu braku porozumienia, Lisowski opuszcza Chodkiewicza przechodząc na służbę do Radziwiłłów.
W tym czasie młody Dymitr zadomowił się na dworze starosty Jerzego Mniszcha, gdzie zakochuje się w pięknej córce gospodarza Marynie. Starosta widząc afekt carewicza do córki, początkowo jest temu niechętny, lecz widząc, że Maryna uczucie odwzajemnia, dąży do małżeństwa młodych. Dymitr za jej rękę oferuje staroście Psków i Nowogród jako ziemie przyszłej carycy oraz Smoleńsk i Siewierszczyznę dla samego Mniszcha. Obecni na dworze jezuici oraz nuncjusz papieski widzą w wyprawie możliwość rozprzestrzeniania wiary katolickiej na ziemie rosyjskie i proponują carewiczowi przejście na obrządek rzymski, na co ten się zgadza. Wkrótce Samozwaniec na czele wojsk polskich przekracza granice moskiewskie, rozbija wszelki opór wojsk rosyjskich i zdobywa Moskwę, gdzie zostaje koronowany na cara. Na wieść o tym w Krakowie w obecności króla Zygmunta III Wazy odbywa się ślub Maryny z Samozwańcem, którego reprezentuje carski poseł.
Rządy nowo obranego cara nie podobają się jednak bojarom, którzy uważają go za zbyt uległego i łaskawego, a do tego drażnią go otaczający go jezuici i polscy doradcy, których uważają za wrogów rosyjskich tradycji i obyczajów. W roku 1606 do Moskwy przybywa carowa Maryna, która zasiada przy Dymitrze na tronie carskim. Sielanka młodej pary nie trwa jednak długo, gdyż bojar Wasyl Szujski planuje spisek obalenia Samozwańca z tronu i łatwo udaje mu się do niego przekonać większość moskiewskiego bojarstwa. Dzięki intrygom Szujskiego w Moskwie dochodzi do krwawych pogromów Polaków przebywających w mieście. Bojarzy i prosty lud z łatwością łamią opór zaskoczonych rycerzy polskich i siłą dostają się na dwór carski, gdzie w bestialski sposób mordują cara Dymitra, a carycę wraz z ojcem zamykają w Jarosławiu. Na tron zasiada wódz spisku koronując się na Wasyla IV Szujskiego, który nakazuje niewolić i mordować pozostałych przy życiu Polaków. Nastaje okres rządów Szujskiego, który okazuje się okrutnikiem i tyranem.
Jedną z ofiar spisku Szujskiego jest młody szlachcic polski Nikodem Jedlina, który, goszcząc na dworze bojara, zostaje podczas pijatyki oszukany przez Rosjanina i wraz ze swymi towarzyszami nawiedza dom Wasyla Wołnowa (bojar, bowiem wskazał siedzibę carskiego puszkarza jako dom rozpusty). Pijany Jedlina widząc opór rodziny Wołnowów wpada w gniew i siłą dobiera się do córki Wołnowa, Tatiany. W ramach zemsty na napad, Andriej przetapia złoto, którym Polacy zapłacili za usługi na kule do rusznicy i podczas powstania Szujskiego zabija nimi dwóch towarzyszów Jedliny, sam ginąc z jego ręki. Nikodem zostaje jednak ranny złotym pociskiem i po rozruchach w Moskwie trafia pod opiekę medyczek, wśród których poznaje zgwałconą przez siebie Tatianę. Szlachcic zakochuje się w Rosjance i mimo oporów dziewczyny dochodzi do rozmowy, w której wyznaje Tani miłość. Ta jednak z gniewem odrzuca Jedlinę, nie mogąc wybaczyć mu gwałtu. Po wyleczeniu ran Nikodem opuszcza Moskwę i trafia pod komendę Lisowskiego, który przybywa do Rosji. Odmowa Tatiany nie zniechęca Nikodema, który wciąż czuje ogromną miłość do dziewczyny.
W niedługim czasie po obaleniu pierwszego, pojawia się Drugi Samozwaniec (w niczym nie przypominający poprzednika), który podaje się za ocalonego cara Dymitra i zamierza odbić tron carski z rąk Szujskiego. W tym celu ponownie organizowana jest wyprawa polskich sił zbrojnych na Moskwę. Wśród licznie przybyłych znajduje się również Aleksander Lisowski, któremu od razu nie podoba się nowy Dymitr, lecz nie opuszcza on jego boku. Po pewnym czasie jednak w gorącej wodzie kąpany Lisowski, który nie zamierza bezczynnie siedzieć w obozie, za zgodą cara wyrusza na step wraz z garstką żołnierzy w celu grabienia miast rosyjskich i podporządkowaniu ich wobec Dymitra. Wojska Lisowskiego walczą bez taborów i poruszają się z niezwykłą szybkością, po pewnym czasie powiększają się one osiągając liczebność dwóch tysięcy żołnierzy (do Lisowskiego dołączają zbiegli chłopi i Kozacy). Żołnierze Lisowskiego, dzięki mobilności i sprawności bojowej są nieuchwytni i stawiają skuteczny opór wojskom Szujskiego. Rozpoczyna się działalność legendarnych lisowczyków.
W coraz gorszej sytuacji znajduje się Chodkiewicz, jednak z pomocą przychodzi mu nieoczekiwana pomoc. Do hetmana przyprowadzony zostaje Estończyk Peter Rutje, poliglota i osoba obeznana z żeglarstwem. Rutje daje nie lada usługę wojskom polskim pomagając im w bitwie morskiej, dzięki której osłabiają wojska szwedzkie. Estończyk wkrótce staje się zaufanym oficerem hetmana, służąc mu głównie jako szpieg i wywiadowca.
Tom drugi.
Akcja tego tomu obejmuje lata 1608-1611. Jego głównym tematem są dążenia Nikodema Jedliny, aby Tatiana przebaczyła mu gwałt i spojrzała na niego w pozytywnym świetle. W działaniach tych Jedlinie pomaga matka Tatiany, Natalia Pawłowna. Młody szlachcic wielokrotnie odwiedza dom Wołnowów, przez co powoli, ale skutecznie przekonuje do siebie rosyjską dziewczynę. Nikodem musi wyruszać do chorągwi Lisowskiego, gdyż kończy się czas jego tymczasowego zwolnienia ze służby. Ponownie jednak opuszcza szeregi lisowczyków, aby odwiedzać swą ukochaną. Ostatecznie szlachcicowi udaje się zjednać sobie serce Tatiany.
W tym samym czasie zaczynają topnieć szeregi Samozwańca, głównie z powodu przybycia do Rosji samego Zygmunta III Wazy, który przestaje interesować się sprawą Samozwańca i sam zamierza zdobyć koronę carską. Kandydatura króla polskiego nie jest jednak popierana przez bojarów, którzy uważają Zygmunta za fanatycznego katolika. Będąc jednak w potrzasku składają propozycje królowi polskiemu, aby na cara koronowano jego syna Władysława, pod warunkiem przyjęcia przez królewicza prawosławia. Zygmunt odmawia i przy pomocy wojska zamierza nakłonić bojarów do poparcia jego kandydatury. Sprawę ułatwia nagła śmierć Samozwańca.
Do Państwa Moskiewskiego przybywa coraz więcej oddziałów wojska polskiego, a wraz z nimi tacy wodzowie jak Chodkiewicz, Jan Sapieha czy Stanisław Żółkiewski. Polacy wzmocnieni militarnie podchodzą Rosjan niemal pod samą Moskwę. Podczas wielu potyczek rozegrana zostaje krwawa bitwa pod Kłuszynem, którą zwyciężają siły polskie. Z kolei na ogromnych stepach i polach Rosji grasują lisowczycy paląc i niszcząc miasta, wsie i miasteczka, zdobywając sławę nieuchwytnych i bezlitosnych zabijaków.
Wraz z Chodkiewiczem w celach szpiegowskich przybywa do Rosji Peter Rutje, który informuje hetmana o nastrojach panujących w Rosji. Podczas wizyty w jednym ze smoleńskich zajazdów spotyka on niebrzydką dziewczynę o imieniu Sonia, do której zaczyna odczuwać cos więcej niż zwykłe przywiązanie. Sam Chodkiewicz zachęcany jest przez króla do utworzenia oddziałów wojskowych, które nie pobierałyby żołdu za wykonywaną służbę. Hetman wzywa do siebie Lisowskiego, uznając go za idealnego przywódcę takiej formacji.
W wyniku długotrwałego oblegania miasta wyczerpana strona rosyjska poddaje się i oddaje w polskie ręce cara Wasyla wraz z jego stronnikami. Zostają oni posądzeni przez polską szlachtę o wszczynanie konfliktu między dwoma narodami, przez co zostają zesłani do niewoli. Na tronie carskim zasiada młody Władysław, jednak nie ma na to oficjalnej zgody jego ojca.
Tom trzeci.
Akcja tego tomu to schyłek panowania Polaków na ziemiach moskiewskich i dalsze wydarzenia związane z działalnością lisowczyków (1612-1615).
Oficer Peter Rutje zostaje poprzez romans z Sonią wplątany w spisek przeciwko Sapieże. Rosyjska dziewczyna, bowiem, poprzez Rutjego zyskuje dostęp do Sapiehy, którego podstępnie truje. Przebywający wówczas na Kremlu Rutje zostaje oskarżony o zaplanowanie zamachu na hetmana i musi uciekać z Moskwy. Postanawia jednak wykorzystać romans z Sonią dla załatwienia pewnych spraw, dzięki którym udaje mu się uratować życie samemu Chodkiewiczowi.
Wojska Lisowskiego zaczynają dręczyć również Szwedów znajdujących się na terenie Rosji. W swych eskapadach docierają do terenów Finlandii, którą plądrują bez litości. Dobrze wytrenowane pułki fińskie i szwedzkie nie dają sobie rady z lisowczykami, przez co muszą na jakiś czas opuścić tereny moskiewskie. Sam Lisowski powraca do kraju, jednak nie zagrzewa tam długo miejsca i rusza w dalszą wyprawę wojenną. Jego siły liczą około 4000 jeźdźców. Marzeniem wodza jest przekroczenie Uralu i odwiedzenie odległych krajów takich jak Kazachstan, jednak najdalej, gdzie dociera, to monaster prawosławnych mnichów położony w samych górach. Niedługo potem ponownie wyrusza w Rosję, gdzie w jednej ze swoich kwater umiera w tajemniczych, nienaturalnych okolicznościach. Z wiadomością od hetmana Chodkiewicza przyjeżdża Peter Rutje, ale za późno. Jednak dzięki śledztwu Estończyka udaje się odnaleźć sprawcę, którym okazuje się kupiec Suchecki.
Wśród polskiej załogi stacjonującej w Moskwie zaczyna doskwierać głód. Jest on na tyle poważny, że żołnierze zaczynają mordować się nawzajem, aby spożyć ludzkie zwłoki. W takiej sytuacji Polacy poddają się i tylko mała ich część powraca do Rzeczypospolitej. Kończy się polskie panowanie w Rosji, bojarzy obalają rządy cara Władysława, obierając na jego miejsce Michaiła Romanowa, który rozpocznie długą linię dynastii Romanowów.
Nikodem Jedlina z kolei opuszcza już na dobre Lisowskiego i wraz ze swą żoną Tanią powraca do rodzinnych włości, którymi szczęśliwie gospodarzy aż do końca swych dni.

</doc>
<doc id="1225363" url="https://pl.wikipedia.org/wiki?curid=1225363" title="Autostrada A671 (Niemcy)">
Autostrada A671 (Niemcy)

Autostrada A671 (niem. "Bundesautobahn 671 (BAB 671)" także "Autobahn 671 (A671)") – autostrada w Niemczech przebiegająca z północy na południowy wschód stanowiąc wschodnią obwodnicę Mainz-Kastel, łącząca autostradę A66 z autostradą A60 na węźle "Mainspitz-Dreieck" w Hesji.

</doc>
<doc id="1225364" url="https://pl.wikipedia.org/wiki?curid=1225364" title="Jeunesse Club d’Abidjan">
Jeunesse Club d’Abidjan

Jeunesse Abidżan - klub piłkarski z Wybrzeża Kości Słoniowej. Siedzibę ma w mieście Abidżan. Powstał w 1932. Gra na Stade Robert Champroux.

</doc>
<doc id="1225366" url="https://pl.wikipedia.org/wiki?curid=1225366" title="Johannes Brandrup">
Johannes Brandrup

Johannes Brandrup (ur. 7 stycznia 1967 we Frankfurcie nad Menem) – niemiecki aktor teatralny, filmowy i telewizyjny.
Życiorys.
Wczesne lata.
W latach 1984–86 studiował w United World College of the Atlantic w Walii. W 1992 ukończył studia na wydziale aktorskim Folkwang Universität der Künste w Essen.
Swoją karierę rozpoczął jako asystent reżysera w teatrze. Występował w teatrach: Deutsches Theater w Getynga (1992), Bayerisches Staatsschauspiel w Monachium (1998), Theater DerDasDie w Berlinie (2005) i Freilichtspiele w Schwäbisch Hall (2006).
Kariera.
Jego debiutancka rola kinowa Andiego w filmie drogi "Dzikie lata" ("Wilde Jahre", 1994) przyniosła mu nagrodę przyznawaną dla młodego aktora na Festiwalu Max Ophüls w Saarbrücken). Pojawił się w niemieckich serialach: ARD "Telefon 110" ("Polizeiruf 110", 1994) i "Komisarz" ("Die Kommissarin", 1995) z Tilem Schweigerem, zabłysnął rolą detektywa w oddziale patrolu drogowego Franka Stolte w serialu kryminalnym RTL "Kobra – oddział specjalny" ("Alarm für Cobra 11 – Die Autobahnpolizei", 1996–1997). 
W 1999 wraz z Björnem Bähre w Internecie założył pierwszy cyfrowy teatr Berliner Logentheater, współpracując z różnymi producentami, teatrami i twórcami.
Za rolę niemieckiego oficera Hansa Wiedemanna w miniserialu "Bez granic" ("Al di là delle frontiere", 2004) otrzymał nagrodę Flaiano d’Oro na festiwalu w Pescarze.
Ma na swoim koncie także biblijne kreacje takie jak apostoł Paweł w telefilmie "Paweł z Tarsu" ("San Paolo", 2000), Jezus w telefilmie "Święty Piotr" ("San Pietro", 2005) czy Herod Antypas w "Maria z Nazaretu" ("Maria di Nazaret", 2012). W serialu "Ostatni gliniarz" ("Der Letzte Bulle", 2012) pojawił się jako Thilo von Straten.
Życie prywatne.
W 1991 ożenił się z Branwen Okpako. Mają dwoje dzieci.

</doc>
<doc id="1225367" url="https://pl.wikipedia.org/wiki?curid=1225367" title="Melilotus">
Melilotus



</doc>
<doc id="1225369" url="https://pl.wikipedia.org/wiki?curid=1225369" title="Nikola Karabatic">
Nikola Karabatic



</doc>
<doc id="1225373" url="https://pl.wikipedia.org/wiki?curid=1225373" title="Friedrichshafen Stadt">
Friedrichshafen Stadt

Friedrichshafen Stadt – główna stacja kolejowa w Friedrichshafen, w kraju związkowym Badenia-Wirtembergia, w Niemczech. Znajdują się tu 3 perony.
Połączenia.
Stacje docelowe:

</doc>
<doc id="1225379" url="https://pl.wikipedia.org/wiki?curid=1225379" title="Giovanni Visconti (kardynał)">
Giovanni Visconti (kardynał)



</doc>
<doc id="1225380" url="https://pl.wikipedia.org/wiki?curid=1225380" title="Autostrada A672 (Niemcy)">
Autostrada A672 (Niemcy)

Autostrada A672 (niem. "Bundesautobahn 672 (BAB 672)" także "Autobahn 672 (A672)") – autostrada w Niemczech przebiegająca z zachodu na wschód, łącząca autostradę A67 z autostradą A5 i drogą B26 na zachód od Darmstadt w Hesji.

</doc>
<doc id="1225381" url="https://pl.wikipedia.org/wiki?curid=1225381" title="Lista odcinków serialu animowanego Fineasz i Ferb">
Lista odcinków serialu animowanego Fineasz i Ferb

W artykule znajduje się lista odcinków serialu "Fineasz i Ferb". Prapremiera serialu miała miejsce 17 sierpnia 2007 w USA na kanale Disney Channel. Wyemitowano wówczas odcinek "Kolejka". W Polsce odcinek ten został wyemitowany 5 października 2007. Regularną emisję serialu rozpoczęto zarówno w USA, jak i w Polsce 1 lutego 2008.

</doc>
<doc id="1225383" url="https://pl.wikipedia.org/wiki?curid=1225383" title="Fausto Bertinotti">
Fausto Bertinotti

Fausto Bertinotti (ur. 22 marca 1940 w Mediolanie) – włoski polityk, i związkowiec, działacz komunistyczny, od 1994 do 2006 sekretarz krajowy Odrodzenia Komunistycznego, w latach 2006–2008 przewodniczący Izby Deputowanych.
Życiorys.
Z wykształcenia technik przemysłowy. Po zakończeniu edukacji wstąpił do centrali związków zawodowych – Włoskiej Powszechnej Konfederacji Pracy. W 1964 został sekretarzem lokalnego oddziału włoskiej federacji pracowników przemysłu tekstylnego, później objął stanowisko przewodniczącego izby pracy w Novarze. Od 1975 przez dziesięć lat kierował CGIL w regionie Piemont. W połowie lat 80. wchodził w skład sekretariatu krajowego tej organizacji. Stał się jednym z przywódców skrajnie lewicowego skrzydła konfederacji.
Jednocześnie prowadził aktywną działalność polityczną. Krótko działał we Włoskiej Partii Socjalistycznej, od 1972 należał do Partii Komunistycznej.
W 1991 sprzeciwił się rozwiązaniu PCI i powołaniu na jej bazie umiarkowanej Demokratycznej Partii Lewicy. Wziął w tym samym roku udział w utworzeniu Odrodzenia Komunistycznego. W 1994 jako sekretarz krajowy został przewodniczącym tego ugrupowania. W tym samym roku uzyskał po raz pierwszy mandat posła do Izby Deputowanych. W niższej izbie parlamentu zasiadał do 2008 jako parlamentarzysta XII, XIII, XIV i XV kadencji. Od 1994 do 2006 był także deputowanym do Parlamentu Europejskiego IV, V i VI kadencji.
Przed wyborami w 1996 doprowadził do częściowego porozumienia się z koalicją Drzewo Oliwne co do wzajemnego wsparcia swoich kandydatów w niektórych okręgach. W trakcie XIII kadencji wycofał jednak poparcie RC dla rządu Romano Prodiego, przyczyniając się w ten sposób do jego upadku. Po słabych wynikach swojego ugrupowania w wyborach do PE w 1999 i do parlamentu krajowego dwa lata później, zaczął w imieniu Odrodzenia Komunistycznego głosić hasła antyglobalistyczne.
W 2005 przystąpił do szerokiego centrolewicowego bloku "L'Unione". Po jego zwycięstwie w wyborach w 2006 objął urząd przewodniczącego Izby Deputowanych XV kadencji, w związku z czym zrezygnował z kierowania komunistami. W przedterminowych wyborach parlamentarnych dwa lata później startował jako lider i kandydat na premiera z ramienia koalicji Lewica-Tęcza, która jednak nie przekroczyła progu wyborczego.

</doc>
<doc id="1225385" url="https://pl.wikipedia.org/wiki?curid=1225385" title="Test Ruffiera">
Test Ruffiera

Test Ruffiera – test oceniający wydolność fizyczną człowieka.
Test polega na oznaczeniu tętna spoczynkowego, a następnie wykonaniu 30 przysiadów w ciągu 1 minuty i dwukrotnym oznaczeniu tętna: bezpośrednio po próbie i po 1 minucie wypoczynku siedząc. Tętno mierzy się przez 15 s i wynik mnoży się przez 4. Rezultaty podstawia się do wzoru:
gdzie:
Ocena wydolności na podstawie uzyskanego wskaźnika Ruffiera:

</doc>
<doc id="1225386" url="https://pl.wikipedia.org/wiki?curid=1225386" title="Napoli Centrale">
Napoli Centrale

Napoli Centrale (wł: "Stazione di Napoli Centrale") – stacja kolejowa w Neapolu, w regionie Kampania, we Włoszech. Jest jedną z największych stacji kolejowych w kraju. Znajduje się tu 12 peronów. Jest to stacja czołowa i obsługuje około 50 mln pasażerów rocznie.
Pierwszym projektantem stacji był architekt Enrico Alvino, którego historia sięga 1866. Nowa stacja została zaprojektowana w 1954 przez Pier Luigi Nervi i zbudowana – zamiast starego dworca kolejowego – na placu poświęconym Giuseppe Garibaldiemu. Projekt został ukończony w 1960 roku.
Stacja Napoli Piazza Garibaldi, włączona w całości do Napoli Centrale, znajduje się na niższym poziomie.

</doc>
<doc id="1225387" url="https://pl.wikipedia.org/wiki?curid=1225387" title="Ponte da Barca">
Ponte da Barca

Ponte da Barca – miasto w Portugalii, nad rzeką Limą, wchodzące w skład dystryktu Viano do Castelo. Powierzchnia miasta wynosi 182,2 km², zamieszkane jest przez 12 061 mieszkańców.
Sołectwa.
Ludność wg stanu na 2011 r.

</doc>
<doc id="1225389" url="https://pl.wikipedia.org/wiki?curid=1225389" title="Autostrada A831 (Niemcy)">
Autostrada A831 (Niemcy)

Autostrada A831 (niem. "Bundesautobahn 831 (BAB 831)" także "Autobahn 831 (A831)") – autostrada w Niemczech, która jest przedłużeniem autostrady A81 na węźle "Kreuz Stuttgart" w kierunku Stuttgartu w Badenii-Wirtembergii.

</doc>
<doc id="1225394" url="https://pl.wikipedia.org/wiki?curid=1225394" title="Stade Municipal (Bouna)">
Stade Municipal (Bouna)

Stade Municipal (pol. "Stadion Miejski") – wielofunkcyjny stadion w mieście Bouna, na Wybrzeżu Kości Słoniowej.
Historia.
Stadion powstał w 1988 roku, kiedy zespół Sabe Sports Bouna awansował do pierwszej ligi. W 2017 planowano remont trybun, które od wielu lat są zniszczone.
Opis.
Na co dzień stadion jest użytkowany przez klub Sabé Sports Bouna. Obiekt może pomieścić 10 000 widzów.

</doc>
<doc id="1225398" url="https://pl.wikipedia.org/wiki?curid=1225398" title="Falling into You">
Falling into You

Falling into You – czwarty anglojęzyczny studyjny album Céline Dion, wydany 11 marca 1996 roku. Album ukazał się w szczytowym momencie popularności piosenkarki. Płyta nagrodzona w 1997 roku dwiema statuetkami Grammy w kategoriach "Najlepszy Album Pop" i "Album Roku" łączyła w sobie wiele technik muzycznych i instrumentów, takich jak skrzypce, gitara klasyczna, puzon, cavaquinho i saksofon. Album został doceniony nie tylko przez krytyków, ale przede wszystkim przez publiczność sprzedając się w ponad 31-milionowym nakładzie na całym świecie.
W programie albumu znalazły się m.in. dynamiczny, oparty na brzmieniu perkusji cover utworu Tiny Turner "River Deep, Mountain High", remake kompozycji Jima Steinmana "It's All Coming Back to Me Now" do której nakręcono kosztujący 2,5 mln $ teledysk oraz "All by Myself" Erica Carmena. Z albumu pochodzi nominowana do Oscara w kategorii "Najlepsza oryginalna piosenka filmowa" ballada "Because You Loved Me", będąca przewodnim motywem z filmu "Up Close &amp; Personal" "(Namiętności)". Piosenka spędziła aż 3,5 miesiąca na szczycie amerykańskiej listy airplay i 6 tygodni na pierwszym miejscu listy Billboard Hot 100. Kompozycja zdobyła także cztery nominacje do nagrody Grammy wśród których zwyciężyła w kategorii "Najlepsza piosenka z filmu". Na japońskiej edycji albumu znalazła się kompozycja "To Love You More" która stała się w Japonii wielkim hitem, sprzedając się tam w ponad 1,2 mln egzemplarzy. Céline Dion była pierwszą nie pochodzącą z Japonii artystką od 1983 roku, której udało się zdobyć szczyt japońskiej listy najlepszych singli.
Album spędził konsekwentnie 59 tygodni w pierwszej dziesiątce najlepiej sprzedających się albumów w Stanach Zjednoczonych. Oprócz Céline Dion takiego wyczynu udało się dokonać jedynie Michaelowi Jacksonowi z albumem "Thriller" oraz Alanis Morissette z "Jagged Little Pill". W Wielkiej Brytanii krążek w Top 10 najlepszych albumów spędził 43 tygodnie sprzedając się tam w liczbie ponad 2,2 mln egzemplarzy. Z kolei na francuskiej liście albumowej piosenkarka albumem "Falling into You" zdetronizowała samą siebie i swój przebywający tam na szczycie od 44 tygodni wydany rok wcześniej francuskojęzyczny album "D’eux". 

</doc>
<doc id="1225399" url="https://pl.wikipedia.org/wiki?curid=1225399" title="Ksawery Parmeński">
Ksawery Parmeński

Franciszek Ksawery Burbon-Parmeński, właściwie: hiszp. Francisco Javier de Borbón Parma y de Braganza (ur. 25 maja 1889, zm. 7 maja 1977) – głowa książęcej rodziny Burbonów-Parmeńskich jako "Franciszek Ksawery, książę Parmy i Piacenzy", i karlistowski pretendent do tronu Hiszpanii jako Ksawery I.
Dzieciństwo i młodość.
Ksawery urodził się jako syn ostatniego księcia Parmy – Roberta I (1848−1907) i jego drugiej żony infantki Marii Antoniny Portugalskiej (1862−1959), córki króla Portugalii – Michała I Uzurpatora. Przyszedł na świat w Villa Pianore, niedaleko Viareggio we Włoszech. Miał jedenaścioro rodzeństwa, m.in.: Zytę – cesarzową Austrii, i Feliksa – męża wielkiej księżnej Luksemburga Charlotty. Z pierwszego małżeństwa swojego ojca Ksawery miał jeszcze dwanaścioro rodzeństwa przyrodniego, m.in.: Marię Luizę – carycę Bułgarii, i Eliasza I – księcia Parmy.
Ksawery spędził dzieciństwo w Villa Pianore i Schwarzau am Steinfelde (w Austrii). Jego pierwszym nauczycielem był ojciec Sergio Alonso, członek Zakonu Św. Gabriela. Ksawery i jego starszy brat – Sykstus uczyli się w szkole Jezuitów "Stella Matutina" w Feldkirch (w Austrii), a potem w Carlsburgu (w Niemczech). Ksawery studiował w Paryżu, gdzie uzyskał dyplom z rolnictwa i nauk politycznych.
Podczas I wojny światowej Ksawery razem z Sykstusem zaciągnęli się do armii belgijskiej. Kilku ich starszych przyrodnich braci służyło za to w armii austriackiej. Ksawery otrzymał francuski i belgijski "Croix de guerre". Został również nagrodzony Krzyżem Orderu Leopolda II. W 1917 Ksawery towarzyszył bratu w jego misji (tzw. "Sprawa Sykstusa") – sekretnych rozmowach pokojowych między szwagrem braci – cesarzem Karolem I a władzami Francji. Sprawa ta jednak wyszła na jaw, a rozmowy zakończyły się fiaskiem.
Małżeństwo.
12 listopada 1927 w Lignières we Francji, Ksawery poślubił Magdalenę (Madeleine) de Burbon-Busset. Magdalena pochodziła z bocznej gałęzi dynastii Burbonów, która pozbawiona została wszelkich praw do tronu Francji. Ksawery i Magdalena mieli 6 dzieci:
Małżeństwo Ksawerego i Magdaleny zostało uznane za dynastyczne przez przywódcę karlistów – Alfonsa Karola Burbona, księcia San Jaime, który był mężem siostry matki Ksawerego. Starszy brat Ksawerego – Eliasz, który w tym czasie był regentem w imieniu ich opóźnionego umysłowo brata – Henryka I, nie uznał tego małżeństwa i dzieci z niego urodzone nie mogłyby w przyszłości dziedziczyć książęcego tronu Parmy. 
Powodem tego było „niekrólewskie” pochodzenie Magdaleny oraz naciski reszty członków rodziny Ksawerego. W latach dwudziestych i trzydziestych XX wieku rodzina książęca podzieliła się na dwa obozy, a Ksawery i Eliasz znaleźli się po przeciwnych stronach (Ksawery i Sykstus domagali się części rodzinnych dóbr, np. zamku w Chambord).
Wreszcie Eliasz uznał również Alfonsa XIII za prawowitego króla Hiszpanii, mimo że jego ojciec opowiadał się za karlistami. W 1961 syn Eliasza – Robert II Parmeński, uznał oficjalnie małżeństwo Ksawerego i Magdaleny za dynastyczne. To pozwoliło w przyszłości na objęcie książęcego tronu przez syna Ksawerego – Karola Hugona.
Regent karlistów.
Na początku lat trzydziestych miały miejsce poważne spory karlistów. Pretendent Alfons Karol, książę San Jaime dobiegał już osiemdziesiątki i nie miał dzieci. Był ostatnim męskim potomkiem linii karlistowskich pretendentów wywodzących się od Don Karola, hrabiego Molina. Szukając następcy Alfonsa Karola, karliści podzielili się; jedni popierali wygnanego króla Hiszpanii – Alfonsa XIII, a inni byli przekonani, że Alfons i jego cała rodzina zostali wykluczeni z sukcesji karlistowskiej (jako ci, którzy tron Hiszpanii zawłaszczyli mimo że należał się karlistom).
Chcąc uniknąć dalszej niepewności, 23 stycznia 1936 Alfons Karol wyznaczył Ksawerego na regenta karlistowskiego. Alfons Karol uważał Ksawerego za najstarszego mężczyznę z całego rodu Burbonów, a to miało odpowiadać ideałom karlistów. Kilka miesięcy później rozpoczęła się hiszpańska wojna domowa. Ksawery został wtedy mianowany dowódcą armii karlistowskiej. 
Podczas II wojny światowej Ksawery powrócił do wojska jako pułkownik w czwartej dywizji armii belgijskiej. Po zdobyciu Belgii przez Hitlera w maju 1940, Ksawery cofnął się do Dunkierki, gdzie jego dywizja została włączona do armii francuskiej. Został zwolniony z wojska i przyłączył się francuskiego ruchu oporu. Generał Francisco Franco pozwolił matce Ksawerego i jego siostrze Zycie przejechać przez Hiszpanię w drodze do Portugalii, ale odmówił Ksaweremu. Ksawery został zmuszony do pozostania w państwie Vichy.
Został czynnym członkiem francuskiego ruchu oporu i sam z własnych funduszy wyposażył 120-osobowy oddział w rejonie Owernii. 22 lipca 1944 Ksawery został aresztowany przez Gestapo. Przez miesiąc był więziony w Vichy, a potem przeniesiono go do Clermont-Ferrand, gdzie został sklasyfikowany jako więzień polityczny ("Nacht und Nebel") – egzekucji uniknął tylko wskutek osobistej interwencji marszałka Philippe Petaina. Kiedy do miasta zbliżała się armia Aliantów, przeniesiono go do Natzweiler-Struthof, potem do Dachau (gdzie próbowano zamordować go wykonując trepanację czaszki bez znieczulenia) i wreszcie do Prax w Tyrolu. 8 maja 1945 Ksawery został uwolniony przez armię amerykańską.
Po wojnie Ksawery sam mianował siebie przywódcą jednej z grup karlistów w Hiszpanii. Karliści podzielili się wtedy na trzy grupy, oprócz zwolenników Ksawerego, byli jeszcze zwolennicy Jana Burbona – syna Alfonsa XIII, i arcyksięcia Karola Piusa Habsburga (syna córki pretendenta Karola, księcia Madrytu).
Król karlistów.
20 maja 1952 karliści popierający Ksawerego oficjalnie ogłosili koniec jego regencji, a początek „rządów” Ksawerego jako króla Hiszpanii. W praktyce Ksawery został kolejnym karlistowskim pretendentem do hiszpańskiego tronu pod imieniem "Javier I". Ksawery pozostał aktywny politycznie – znajdował się w opozycji do generała Franco, który poparł kandydaturę Jana Burbona, syna Alfonsa XIII oraz nawet arcyksięcia Karola Piusa Habsburga. W 1956 rząd hiszpański wygnał Ksawerego z kraju.
W 1962 Ksawery pozwolił swojemu najstarszemu synowi – Karolowi Hugo spotkać się z generałem Franco (było to pierwsze z kilku ich spotkań). Ksawery i Karol Hugo wierzyli, że istnieje realna szansa, że Franco wyznaczy na następcę tronu Karola Hugo, a nie Jana Karola Burbona (wnuka Alfonsa XIII). Wielu karlistów potępiło te negocjacje z generałem.
22 lutego 1972 Ksawery został ranny w wypadku samochodowym. Karol Hugo został wtedy niezwykle aktywnym przywódcą karlistów. Zainicjował powstanie nowej odmiany karlizmu – przekształcając go w ruch socjalistyczny. Pozyskał również nowych zwolenników (i sponsorów) dla socjalistycznego karlizmu, ale też zraził do niego wieli starych karlistów.
Abdykacja i śmierć.
20 kwietnia 1975 Ksawery abdykował na rzecz swojego najstarszego syna Karola Hugo. Jego młodszy syn Sykstus Henryk zaprotestował i sam siebie ogłosił królem karlistów w miejsce swojego brata. Ksawery wydał oświadczenie, że jego abdykacja była dobrowolna, a Sykstus Henryk swoim oświadczeniem oddzielił się od tradycyjnego karlizmu.
Walka między synami Ksawerego trwała dalej, a każdy z synów zapewniał, że to jego popiera ich ojciec. W rzeczywistości Karola Hugo popierały jego trzy niezamężne siostry, a Sykstusa Henryka – jego matka. Karol Hugo oskarżył Sykstusa Henryka, że ten uprowadził Ksawerego, który w tym czasie znajdował się w szpitalu. Sykstus Henryk opublikował deklarację Ksawerego datowaną na 4 marca 1977, w której Ksawery potwierdził swoje wsparcie dla tradycyjnego karlizmu, a potępił nowy karlizm socjalistyczny.
Trzy dni później – 7 marca 1977 córka Ksawerego – Cecylia zabrała ojca ze szpitala, aby zabrać go na mszę. Korzystając z okazji Ksawery podpisał kolejna deklarację, którą później opublikował Karol Hugo – potwierdził w niej, że Karol Hugo jest jego następcą. W odpowiedzi, następnego dnia żona Ksawerego – Magdalena opublikowała deklarację, w której potępiła Karola Hugo i Cecylię.
7 maja 1977 Ksawery zmarł na atak serca w szpitalu w Zizers, pod Chur w Szwajcarii. Stało się to w czasie, gdy Ksawery odwiedzał swoją siostrę – cesarzową Zytę. Został pochowany w opactwie Św. Piotra, w Solesmes, gdzie jego trzy siostry były zakonnicami.

</doc>
<doc id="1225401" url="https://pl.wikipedia.org/wiki?curid=1225401" title="Tianjin (stacja kolejowa)">
Tianjin (stacja kolejowa)

Tianjin – stacja kolejowa w Tianjin, w Chinach. Znajduje się tu 6 peronów.

</doc>
<doc id="1225403" url="https://pl.wikipedia.org/wiki?curid=1225403" title="Postępująca dysplazja pseudoreumatoidalna">
Postępująca dysplazja pseudoreumatoidalna

Postępująca dysplazja pseudoreumatoidalna (ang. progressive pseudorheumatoid dysplasia) – rzadka choroba genetyczna z grupy dysplazji kostnych, przypominająca obrazem klinicznym reumatoidalne zapalenie stawów. Przynajmniej w części przypadków wiąże się z mutacjami w genie "WISP3".
Chorobę opisał Spranger i wsp. w 1983 roku.

</doc>
<doc id="1225406" url="https://pl.wikipedia.org/wiki?curid=1225406" title="Beatyfikowani i kanonizowani przez Piusa X">
Beatyfikowani i kanonizowani przez Piusa X

Beatyfikowani i kanonizowani przez Piusa X – lista błogosławionych i świętych wyniesionych na ołtarze w czasie pontyfikatu papieża Piusa X.
Papież Pius X beatyfikował 22 i kanonizował 4 osoby.
Poniższe tabele przedstawią listę osób beatyfikowanych/kanonizowanych przez papieża Piusa X w poszczególnych latach pontyfikatu.

</doc>
<doc id="1225409" url="https://pl.wikipedia.org/wiki?curid=1225409" title="Zabezpieczenie kredytu">
Zabezpieczenie kredytu

Zabezpieczenie kredytu (ang. "collateral") – zabezpieczenie zobowiązań zaciągniętych przez dłużnika wobec banku.
Ustanowienie zabezpieczenia kredytu.
Celem ustanawiania zabezpieczenia jest zapewnienie bankowi zwrotu należności z tytułu udzielonych kredytów i gwarancji bankowych czy np. wystawionych akredytyw wraz z odsetkami, prowizjami i innymi kosztami, w przypadku nieuregulowania zobowiązań przez dłużnika w umownym terminie. Ustanowienie zabezpieczenia ma zapewnić bankowi dochodzenie roszczeń, zwiększa wartość aktywów, z których bank może się zaspokoić (w przypadku zabezpieczenia przez osoby trzecie – poręczycieli), daje też możliwość zaspokojenia się z obciążonych rzeczy bez względu na to, czyją stały się własnością (w przypadku ustanowienia tzw. ograniczonych praw rzeczowych – hipoteki lub zastawu). Posiadanie aktywów stanowiących zabezpieczenie ułatwia, a często umożliwia ustanowienie satysfakcjonującego bank zabezpieczenia.
Zabezpieczenie kredytu jest jednym ze sposobów zmniejszenia indywidualnego ryzyka kredytowego, czyli ryzyka wynikającego z braku spłaty pojedynczego kredytu. Jednak podstawową formą zapewnienia spłaty kredytu dla banku powinno być posiadanie przez kredytobiorcę zdolności kredytowej – czyli możliwości spłaty kredytu w przyszłości oraz wiarygodności kredytowej (pozytywnej historii kredytowej ukazującej wcześniejsze zachowania kredytowe wyrażające się terminową spłacalnością wcześniej zaciągniętych kredytów). W przypadku osób fizycznych jest to posiadanie wysokiego scoringu. W przypadku osób prawnych i jednostek nieposiadających osobowości prawnej jest to dobry standing finansowy i dobra kondycja finansowa. W przypadku, gdy nie można jednak dokładnie ocenić ryzyka wiążącego się z daną transakcją lub transakcja jest bardzo ryzykowna, posiadanie zabezpieczenia pozwala na odzyskanie całości lub przynajmniej części zaangażowanych środków.
Banki zazwyczaj wymagają ustanowienia zabezpieczenia przed wypłatą kredytu, jednak często dodatkowo zastrzegają sobie możliwość wystąpienia w trakcie kredytowania o jego wzmocnienie (podwyższenie wartości zabezpieczenia), gdy stwierdzą np. pogorszenie sytuacji finansowej dłużnika lub znaczne obniżenie realnej wartości dotychczasowego zabezpieczenia. Może to dotyczyć np. zmniejszenia rynkowej wartości nieruchomości, na której ustanowione jest zabezpieczenie hipoteczne. W razie egzekucji wierzycielowi (bankowi) przysługuje wybór, z których form zabezpieczenia chce się zaspokoić. W razie uregulowania zobowiązań dłużnika zabezpieczenia zgodnie z prawem tracą moc, jednak w niektórych przypadkach (np. hipoteka, zastaw) zwolnienie zabezpieczeń następuje przy zachowaniu szczególnej formy.
Formy zabezpieczeń kredytowych.
Formy zabezpieczeń kredytowych bywają zróżnicowane. Zabezpieczenia te klasyfikowane są z punktu widzenia różnych kryteriów. Prawne zabezpieczenia kredytów dzieli się m.in. na:
Formy prawne zabezpieczeń dzieli się na osobiste i rzeczowe. Zabezpieczenia osobiste oparte są na konstrukcji, w której obok dłużnika głównego (kredytobiorcy) zobowiązaną do zapłaty długu jest inna osoba (dłużnik dodatkowy). Rzeczowe sposoby zabezpieczenia mają z kolei gwarantować możliwość zaspokojenia roszczenia wierzyciela z określonej rzeczy. Katalog rzeczowych form zabezpieczeń wierzytelności w większości przypadków opiera się na wykorzystaniu rzeczy jako przedmiotów materialnych, które ze swej istoty mogą być wykorzystane do ustanowienia zabezpieczenia prowadzącego w razie potrzeby do realnego zaspokojenia wierzyciela.
Wśród zabezpieczeń osobistych wyróżnia się: weksel własny "in blanco", poręczenie wekslowe, gwarancję bankową, umowę poręczenia, przelew wierzytelności na zabezpieczenie, przystąpienie do długu kredytowego, pełnomocnictwo np. do rachunku bankowego lub maklerskiego, poddanie się egzekucji aktem notarialnym.
Za zabezpieczenia rzeczowe uznaje się: hipotekę, zastaw na zasadach ogólnych, bankowy zastaw rejestrowy, zastaw na prawach, przewłaszczenie na zabezpieczenie, kaucję, blokadę środków na rachunku bankowym, ubezpieczenie kredytu.
Sposoby zabezpieczeń kredytowych.
Typy dopuszczone prawnie.
Biorąc pod uwagę art. 93 prawa bankowego, zabezpieczenia dzieli się w oparciu o kryterium sposobu i miejsca ich prawnej regulacji:
Najczęściej występujące.
Na ogół wyróżnia się następujące zabezpieczenia:

</doc>
<doc id="1225411" url="https://pl.wikipedia.org/wiki?curid=1225411" title="Chińczycy w Kanadzie">
Chińczycy w Kanadzie

Chińczycy w Kanadzie (ang. "Chinese Canadian") są najliczniejszą „zauważalną” grupą etniczną w Kanadzie stanowiąca około 3,5% populacji kanadyjskiej w 2001 r. Podczas kanadyjskiego spisu powszechnego swe chińskie pochodzenie zadeklarowało 1 094 700 osób, dalsze 100 000 osób przyznaje się do częściowego pochodzenia z Chin.
Pierwsi imigranci.
Pierwsze dane na temat Chińczyków na terenach należących obecnie do Kanady pochodzą z 1788 r. Brytyjski kapitan James Meares zatrudnił grupę 70 prostych rzemieślników z Makau i osiedlił ich w Nootka Sound, na wyspie Vancouver w Kolumbii Brytyjskiej, będącej europejską placówką o wzrastającym znaczeniu na wybrzeżu Pacyfiku. Jednakże nie ocalały żadne dokumenty czy informacje odnoszące się do tych wczesnych imigrantów do Kanady lub ich potomków.
XIX wiek.
Następna, bardziej istotna fala chińskich imigrantów do Brytyjskiej Ameryki Północnej, zaczęła się w 1858 r. Większość z tych Chińczyków była „gośćmi” w tym znaczeniu, że większość z nich planowała wrócić do ojczyzny po przepracowaniu kilku lat w Brytyjskiej Ameryce Północnej. Wielu przybyło do Kolumbii Brytyjskiej jako zwykli robotnicy i większość była opłacana jedynie voucherami, zatem byli zależni od firm, które ich importowały. Gorączka złota w Kolumbii Brytyjskiej również przyciągnęła znaczącą liczbę imigrantów.
Wielu robotników z Fujianu i Guangdongu przybyło, aby pomóc w budowie Kanadyjskiej Kolei Pacyficznej w XIX wieku. Ci robotnicy akceptowali dyskryminujące godziny pracy, niższą pensję od nie-Chińczyków oraz niebezpieczne warunki pracy, na przykład eksplozję w czasie budowy górskich tras, aby wspierać swoje rodziny pozostałe w Chinach. Ich wola, by wytrzymać trudności dla niskich pensji rozwścieczyła innych robotników pochodzenia nie-chińskiego, uważających że oni niepotrzebnie komplikują rynek pracy. Od czasów Aktu o Imigracji Chińskiej z 1885 r. rząd kanadyjski zaczął pobierać podatek od każdego Chińczyka próbującego imigrować do Kanady. Chińczycy byli jedyną grupą etniczną, która musiała płacić taki podatek.
Dyskryminacja.
W 1923 r. federalny liberalny rząd Williama Lyona Mackenzie Kinga zabronił chińskiej imigracji do Kanady, Aktem o Chińskiej Imigracji z 1923 roku, zwanym również Aktem o Wykluczeniu Chińczyków. Tym aktem Chińczycy zostali jedyną grupą imigracyjną wykluczoną w Kanadzie na bazie rasy. W czasie następnych 25 lat coraz więcej było uchwalanych aktów przeciwko Chińczykom. Większość prac było zamkniętych dla Chińczyków, dlatego otwierali oni własne restauracje i pralnie. W Kolumbii Brytyjskiej, Saskatchewan i Ontario, chińscy pracodawcy nie mogli zatrudniać białych kobiet, zatem większość chińskich przedsiębiorstw zatrudniało tylko Chińczyków.
Niektórzy z tych chińsko-kanadyjskich robotników osiedlili się w Kanadzie po zbudowaniu kolei. Większość nie mogła sprowadzić reszty rodziny do Kanady, włączając w to nawet najbliższą rodzinę, z uwagi na rządowe restrykcje i gigantyczne koszty tego procesu. Ich kontakty z nie-Chińczykami były również ograniczone, zarówno te oficjalne, jak i nieoficjalne. Stworzyli oni zatem Chinatown i społeczności w niepożądanych częściach miasta.
W czasie Wielkiego Kryzysu, życie było nawet cięższe dla Chińczyków niż dla reszty Kanadyjczyków. W Albercie na przykład, Chińczyko-Kanadyjczycy otrzymywali pomoc finansową mniejszą niż połowa tej wypłacanej reszcie Kanadyjczyków. I z powodu Aktu o Wykluczeniu Chińczyków z 1923 roku, mężczyźni którzy przybyli wcześniej, musieli stawić czoła trudnościom sami, bez pomocy ze strony ich żon i dzieci.
Spis statystyczny z 1931 r. pokazuje, iż na 1240 mężczyzn przypadało 100 kobiet w społeczności chińskiej. Aby zaprotestować przeciwko Aktowi o Wykluczeniu Chińczyków, chińscy Kanadyjczycy zamykali swoje przedsiębiorstwa i bojkotowali Święto Dominium Kanadyjskiego każdego 1 lipca, zwanego przez niech „Dniem Upokorzenia”.
Walka o prawa obywatelskie.
Kanada powoli znosiła restrykcje przeciwko chińskim Kanadyjczykom i dała im pełne prawa obywatelskie. Ponieważ Kanada jako członek ONZ głosowała za przyjęciem Powszechnej Deklaracji Praw Człowieka, będącej reakcją na wydarzenia II wojny światowej, kanadyjski rząd musiał odwołać Akt o Wykluczeniu Chińczyków, który stał w opozycji do Powszechnej Deklaracji Praw Człowieka. W tym samym 1947 r. kanadyjscy Chińczycy nareszcie uzyskali prawo głosowania w wyborach federalnych. Jednak zabrało kolejne 20 lat, aż punktowy system selekcji imigrantów pozwolił Chińczykom na taki sam wjazd do Kanady jak reszcie imigrantów.
Po wielu latach nawoływań do rządu kanadyjskiego o oficjalne przeprosiny za podatek od imigracji, mniejszościowy konserwatywny rząd Stephena Harpera ogłosił w swoim przedwyborczym programie oficjalne przeprosiny. 22 czerwca 2006 premier Stephen Harper zwrócił się do Izby Gmin o zadośćuczynienie dla Chińczyków, nazywając to „ciężką niesprawiedliwością”.
Niektórzy wykształceni Chińczycy przybyli do Kanady po wojnie jak uchodźcy. Od połowy XX wieku większość nowych kanadyjskich Chińczyków pochodzi z rodzin o wykształceniu akademickim, wśród których wykształcenie jest wciąż jedną z najważniejszych wartości. Ci nowo przybyli są częścią drenażu mózgów, odwróceniem praktyki w ramach, której Kanadyjczycy wyjeżdżają do Stanów Zjednoczonych.
Imigracja z innych krajów.
Chińczycy z Indonezji i Chińczycy z Malezji przybyli do Kanady w latach 60. w czasie zamieszek antychińskich w ich ojczyznach. Od lat 70. coraz więcej Indonezyjczyków i Malezyjczyków o chińskich korzeniach osiedla się w Kanadzie. Wielu Chińczyków z Wietnamu, Laosu i Kambodży przybyło do Kanady w rezultacie wojny wietnamskiej.
Wielu Chińczyków z Ameryki Południowej również przybyło w wielkiej ilości, szczególnie z Nikaragui, skąd uciekli przed dyktaturą Somozy i trzęsieniem ziemi z lat 80. Peruwiańscy Chińczycy uciekli z Peru z powodów politycznych. W Kanadzie osiedlili się przede wszystkim w dużych miastach.
Najbardziej znaczący przypływ bogatych Chińczyków z Hongkongu miał miejsce we wczesnych latach 90. i w połowie lat 90. przed przejęciem Hongkongu przez Chińską Republikę Ludową. Kanada była preferowaną lokalizacją, częściowo dlatego, że łatwiej było otrzymać wizy do niej niż do Stanów Zjednoczonych. Vancouver, Richmond i Calgary były najczęstszymi celami imigracyjnymi tych Chińczyków. W czasie tych lat tylko imigranci z Hongkongu stanowili 46% wszystkich imigrantów do Kanady.
W XXI wieku chińska imigracja z Hongkongu zmniejszyła się drastycznie i największym źródłem imigrantów jest ChRL. Mniejsza liczba przybywa z Tajwanu i bardzo niewielka liczba z Fidżi, Francuskiej Polinezji i Nowej Zelandii.

</doc>
<doc id="1225412" url="https://pl.wikipedia.org/wiki?curid=1225412" title="Bouna">
Bouna

Bouna – miasto i departament w północnej części Wybrzeża Kości Słoniowej. W pobliżu miasta znajduje się Park Narodowy Komoé i granica z Ghaną. Miasto zamieszkują ludy Lobi. W mieście używana jest architektura miejscowa. Podstawowym materiałem budowniczym jest cegła suszona. Działa tu port lotniczy Boundiali.

</doc>
<doc id="1225414" url="https://pl.wikipedia.org/wiki?curid=1225414" title="Brendan Fletcher">
Brendan Fletcher

Brendan Fletcher (ur. 15 grudnia 1981 w Comox Valley w Kolumbii Brytyjskiej) – kanadyjski aktor filmowy i telewizyjny.

</doc>
<doc id="1225415" url="https://pl.wikipedia.org/wiki?curid=1225415" title="Nostrzyk ząbkowany">
Nostrzyk ząbkowany

Nostrzyk ząbkowany ("Melilotus dentatus" (Waldst. &amp; Kit.) Pers.) – gatunek roślin z rodziny bobowatych ("Fabaceae" Lindl.). Pochodzi z Azji i Europy. W Polsce jest dość rzadki.
Biologia i ekologia.
Roślina dwuletnia, halofit. Rośnie na solniskach. Kwitnie od lipca do września. 
Zmienność.
Tworzy mieszańce z nostrzykiem wyniosłym.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich (kategoria zagrożenia R). W wydaniu z 2016 roku otrzymała kategorię VU (narażony).

</doc>
<doc id="1225416" url="https://pl.wikipedia.org/wiki?curid=1225416" title="Hala Stumorgowa">
Hala Stumorgowa



</doc>
<doc id="1225418" url="https://pl.wikipedia.org/wiki?curid=1225418" title="Autostrada A861 (Niemcy)">
Autostrada A861 (Niemcy)

Autostrada A861 (niem. "Bundesautobahn 861 (BAB 861)" także "Autobahn 861 (A861)") – autostrada w Niemczech przebiegająca z północy na południe, łącząca niemiecką autostradę A98 ze szwajcarską A3 koło Rheinfelden na południu Badenii-Wirtembergii.
Dojazd do węzła "Rheinfelden-West" w Szwajcarii jest możliwy bez winiety. Szwajcarski odcinek drogi nie posiada oznaczenia A861, funkcjonuje jako "Łącznik autostradowy N3-A98" (niem. "Autobahnzubringer N3-A98").

</doc>
<doc id="1225419" url="https://pl.wikipedia.org/wiki?curid=1225419" title="Venezia Santa Lucia">
Venezia Santa Lucia

Venezia Santa Lucia (włoski: "Stazione di Venezia Santa Lucia") – stacja kolejowa we Włoszech, znajdująca się w Wenecji, w regionie Wenecja Euganejska. Posiada 8 peronów. Zalicza się do 13 najważniejszych włoskich dworców Grandi Stazioni. Nazwa stacji pochodzi od św. Łucji.
Dworzec Venezia Santa Lucia jest dworcem czołowym. Perony dalekobieżne znajdują się w centralnej części, a regionalne i podmiejskie na zachód od nich. Dworzec stanowi jeden z nielicznych modernistycznych budynków nad Canale Grande. Zbudowany w latach 30. XX w. za czasów dyktatury Mussoliniego. Z uwagi na niewielką wysokość i stosunkowo dużą szerokość obiektu nie przytłacza on swoją obecnością. Fasadę urozmaicają weneckie lwy umieszczone na flankach budynku.
Bezpośrednio przed dworcem znajdują się przystanki Vaporetto, którymi dopłynąć można w różne rejony miasta, m.in. na Plac św. Marka. Obok funkcjonuje przystanek taksówek wodnych. W holu głównym, oprócz punktów handlowo-usługowych, funkcjonują liczne biura zakwaterowania i przechowalnia bagażu.
Oprócz stacji Venezia Santa Lucia w Wenecji znajduje się także druga stacja, w części lądowej, o nazwie Venezia Mestre. Obie stacje połączone są ponad 4-kilometrowym mostem z 1846, nazywanym czasem niezbyt właściwie Ponte Della Libertà (Most Wolności, od nazwy równoległego mostu drogowego z 1933). Po mostach biegną czterotorowa, zelektryfikowana linia kolejowa w towarzystwie drogi kończącej się dworcem autobusowym i wielkimi parkingami (wjazd samochodowy do Wenecji jest zabroniony).

</doc>
<doc id="1225421" url="https://pl.wikipedia.org/wiki?curid=1225421" title="Elżbieta Góralczyk">
Elżbieta Góralczyk

Elżbieta Góralczyk-Kodrnja (ur. 8 kwietnia 1950, zm. 16 stycznia 2008 w Wiedniu) – polska aktorka filmowa i charakteryzatorka.
Życiorys.
Znana jest przede wszystkim z roli Anuli Góralczyk w czarno-białym polskim serialu telewizyjnym "Wojna domowa" (1965–1966), do którego została zaangażowana po wygraniu przesłuchania do roli. Serial został dobrze przyjęty, jednak Góralczyk nie otrzymywała propozycji aktorskich (zagrała jeszcze drobne role w dwóch produkcjach). Zdała maturę, a następnie uczyła się w szkole charakteryzatorskiej. W zawodzie przepracowała kilka lat w Telewizji Polskiej. Później przeprowadziła się do Wiednia, gdzie wyszła za mąż za prawnika. Lekarze zdiagnozowali u niej poważną chorobę nerek, jednak unikała konwencjonalnej medycyny, a choroba przerodziła się w nowotwór. Zmarła w wieku 57 lat. Została pochowana na cmentarzu w wiedeńskim Sievering.
Była matką Dominiki (ur. 17 kwietnia 1975), która jako piosenkarka występuje pod pseudonimem Anik Kadinski.

</doc>
<doc id="1225423" url="https://pl.wikipedia.org/wiki?curid=1225423" title="Adam Kaczanowski">
Adam Kaczanowski

Adam Kaczanowski (ur. 10 grudnia 1976) – polski poeta i prozaik. Debiutował w 1994 roku w "FA-arcie" i "Nowym Nurcie". Jego utwory publikowano również w takich czasopismach jak "brulion", "Czas Kultury" i "Kresy".
Życiorys.
W 1997 roku kwartalnik „Opcje” wydał jego arkusz poetycki pod tytułem "Czarna skrzynka". Rok później zadebiutował książką "Powieka" – utworem na pograniczu kilku gatunków literackich. W 1999 roku w serii biblioteka "Czasu Kultury" ukazał się jego tomik "Życie przed śmiercią". W 2000 roku otrzymał Medal Młodej Sztuki w kategorii literatura. Dłuższe utwory prozatorskie publikuje od 1998 roku w miesięczniku "Twórczość". Jego pierwsza powieść "Bez końca" została wybrana przez Instytut Książki do reprezentowania Polski na Festiwalu Pierwszej Powieści w Kilonii w maju 2006. Jego druga powieść "Awersja" ukazała się w kwietniu 2007. Za tom "Co jest nie tak z tymi ludźmi" został nominowany do Górnośląskiej Nagrody Literackiej „Juliusz” 2017, a za tom "Cele" otrzymał Wrocławską Nagrodę Poetycką „Silesius” 2019 i nominację do Nagrody Literackiej Gdynia. Laureat Nagrody Literackiej Prezydenta Miasta Białegostoku im. Wiesława Kazaneckiego za rok 2020. Nominowany do Nagrody im. Wisławy Szymborskiej za rok 2020. Mieszka w Poznaniu.

</doc>
<doc id="1225425" url="https://pl.wikipedia.org/wiki?curid=1225425" title="Kyle Labine">
Kyle Labine

Kyle Labine, właśc. Jonathan Kyle Labine (ur. 7 kwietnia 1983 roku w Brampton, Ontario) – kanadyjski aktor filmowy i telewizyjny.
Życiorys.
Wychowywał się w Maple Ridge w Kolumbii Brytyjskiej, gdzie uczęszczał również do szkoły średniej. Jest bratem aktora Tylera Labine'a. Od 7 kwietnia 2007 roku jego żoną jest aktorka Sophie Ann Rooney, z którą występował w kanadyjskim serialu science-fiction "Grand Star".
Labine wystąpił w filmach "Freddy kontra Jason", "", "Egzamin dojrzałości", jednak głównie kojarzony jest z rolami w telewizji.
W 1997 r. nominowano go do nagrody YoungStar Award za rolę w serialu "Gęsia skórka".

</doc>
<doc id="1225427" url="https://pl.wikipedia.org/wiki?curid=1225427" title="Autostrada A864 (Niemcy)">
Autostrada A864 (Niemcy)

Autostrada A864 (niem. "Bundesautobahn 864 (BAB 864)" także "Autobahn 864 (A864)") – autostrada w Niemczech przebiegająca na osi wschód zachód, łącząca autostradę A81 z drogami B27 i B33 na północ od Donaueschingen w Badenii-Wirtembergii.
Odcinki międzynarodowe.
Droga w całości jest częścią trasy europejskiej E531.

</doc>
<doc id="1225429" url="https://pl.wikipedia.org/wiki?curid=1225429" title="Raymond Fernandez">
Raymond Fernandez

Raymond Fernandez (ur. 17 grudnia 1914 na Hawajach, zm. 8 marca 1951) – seryjny morderca, razem z kochanką Marthą Beck zamordował około 20 kobiet. Udowodniono obojgu jedynie trzy zabójstwa.
Fernandez był początkowo drobnym oszustem matrymonialnym. W latach 40. XX wieku w Stanach Zjednoczonych było o milion więcej kobiet niż mężczyzn (skutek II wojny światowej). Wiele samotnych lub owdowiałych pań poszukiwało mężów. Początkowo Raymond uwodził swoje ofiary jedynie dla pieniędzy. Wzbudzał zaufanie, dawał poczucie bezpieczeństwa, obiecywał małżeństwo, a potem okradał i znikał bez słowa. Żadnej z kobiet nie zrobił jednak fizycznej krzywdy. Wszystko się zmieniło, gdy poznał Marthę Beck.
Para ta przypadła sobie do gustu i wkrótce zostali kochankami. Fernandez miał do Marthy bezgraniczne zaufanie, szybko zdradził jej, jakiego rodzaju "interesami" się zajmuje. Wtedy to Beck podsunęła mu nowy pomysł – namówiła Fernandeza, by nie poprzestawał na wyłudzaniu od naiwnych kobiet ostatniego grosza, lecz mordował je. Stwierdziła też, że Raymond może liczyć na jej pomoc. I tak wspólnie oszukiwali niczego nieświadome kobiety, które chciały znaleźć męża. Rola Marthy polegała na tym, że udawała siostrę Raymonda.
W ciągu dwóch lat swojej działalności kochankowie zabili co najmniej dwadzieścia kobiet, chociaż udowodniono im jedynie trzy zabójstwa. Tyle wystarczyło, aby skazać ich na karę śmierci. Liczba dwudziestu ofiar nie jest jednak przypadkowa. Właśnie tyle kobiet zniknęło tuż przed ślubem z narzeczonym poznanym w jednym z biur matrymonialnych.
Na trop zabójców policja wpadła w 1948 roku. Wtedy to Raymond i Martha zamieszkali w domu Delphine Dowling. Kobieta była młodą wdową, która odziedziczyła po mężu spory majątek i piękny dom. Mieszkała w nim tylko z dwuletnią córeczką. Raymond oświadczył się kobiecie i ta wkrótce zaproponowała mu i jego "siostrze", aby zamieszkali w jej posiadłości. Niedługo potem pani Dowling zniknęła. Zaginięcie zgłosili jej znajomi. Funkcjonariusze udali się do domu kobiety i zastali tam jedynie Raymonda i Marthę. Ci udali zaniepokojonych zniknięciem pani Dowling. Twierdzili, że sami właśnie mieli udać się na policję. Funkcjonariusze jednak podeszli sceptycznie do tłumaczeń "rodzeństwa" i postanowili przeszukać dom. W piwnicy odkryto świeżo wylany cement. Wzbudziło to ich podejrzenia. Gdy zaczęli kuć podłogę, okazało się, że w środku są dwa ciała – właścicielki domu i jej małej córeczki. Para została aresztowana.
Funkcjonariusze sądzili, że Raymond i Martha zamordowali jedynie D. Dowling, ale z nieznanych przyczyn Martha wyjawiła prawdę o innych zbrodniach. Kobieta nie zdawała sobie sprawy, że w ten sposób skazuje siebie i swojego kochanka na karę śmierci.
22 sierpnia 1949 roku Raymond Fernandez i Martha zostali skazani na śmierć na krześle elektrycznym. W więzieniu oboje godzinami opowiadali innym osadzonym o swojej wielkiej miłości. Nawet prowadzeni na śmierć, wymieniali czułe spojrzenia. Wyrok wykonano 8 marca 1951 roku.

</doc>
<doc id="1225433" url="https://pl.wikipedia.org/wiki?curid=1225433" title="Benedetto Manassari z San Fratello">
Benedetto Manassari z San Fratello



</doc>
<doc id="1225434" url="https://pl.wikipedia.org/wiki?curid=1225434" title="Robert Witt">
Robert Witt

Robert Witt (ur. 25 września 1979 w Toruniu) – polski lekkoatleta, średniodystansowiec, brązowy medalista mistrzostw świata juniorów.
Sukcesy.
Największe sukcesy odnosił w biegu na 1500 m. 
Zdobył brązowy medal podczas Mistrzostw Świata Juniorów w Annecy 1998. 
Jest aktualnym rekordzistą Polski juniorów na 1500 m.

</doc>
<doc id="1225436" url="https://pl.wikipedia.org/wiki?curid=1225436" title="Eric Bogosian">
Eric Bogosian

Eric Bogosian (; ur. 24 kwietnia 1953 w Bostonie) – amerykański aktor, dramaturg i pisarz pochodzenia ormiańskiego.
W Polsce znany jest przede wszystkim jako autor monodramów, w których występuje Bronisław Wrocławski, a reżyserem jest Jacek Orłowski.
Życiorys.
Wczesne lata.
Urodził się w Bostonie w Massachusetts w rodzinie pochodzenia ormiańskiego jako syn Edwiny (z domu Jamgochian), fryzjerki / instruktorki, i Henry’ego Bogosiana, księgowego. Wczesne dzieciństwo spędził w Watertown w Massachusetts, gdzie mieszka duża społeczność armeńsko-amerykańska, w skład której weszli jego dziadkowie, którzy przeżyli ludobójstwo Ormian. W 1960 wraz z rodziną przeprowadził się do pobliskiego Woburn. Uczęszczał do Woburn Memorial High School, gdzie zainteresował się teatrem. W 1976 ukończył Oberlin College w Oberlin w Ohio. W latach 1971–1973 studiował na Uniwersytecie Chicagowskim. 
10 października 1980 ożenił się z Jo Anne Bonney, z którą ma dwóch synów, Harry’ego Wolfa i Travisa.
Kariera.
W Nowym Jorku został zatrudniony przez dom kultury The Kitchen na Manhattanie jako asystent, opracował tam program taneczny współpracując z New York City Ballet i po pięciu latach wyjechał, aby poświęcić się pracy teatralnej. Między 1976 a 1982 napisał, wyreżyserował i zagrał w ponad szesnastu przedstawieniach na Off-Broadwayu. Zdobył trzy nagrody Obie Award - dwie za sztuki "Drinking in America" ("Pijąc w Ameryce", 1986) i "Pounding Nails in the Floor" ("Czołem wbijając gwoździe w podłogę", 1994) oraz za cytat specjalny w "Sex, Drugs, Rock &amp; Roll" (1990), a także odebrał Drama Desk Award za znakomity pokaz jednoosobowy w "Drinking in America" (1986) na Broadwayu. 
W 1988 jego sztuka "Rozmowy radiowe" ("Talk Radio") została zekranizowana przez Olivera Stone’a, Bogosian za ten tekst otrzymał nagrodę Pulitzera w dziedzinie dramatu, a za występ filmowy jako DJ Barry Champlain i scenariusz zdobył Srebrnego Niedźwiedzia na festiwalu w Berlinie oraz nagrodę krytyków filmowych w Chicago dla najbardziej obiecującego aktora. W 1996 jego sztukę "Na przedmieściach" ("SubUrbia") na kinowy ekran przeniósł Richard Linklater. Z kolei adaptacji filmowej "Seks, prochy i rock&amp;roll" ("Sex, Drugs, Rock &amp; Roll", 1991) dokonał John McNaughton. Bogosian zagrał w filmach takich jak "Liberator 2" (1995) ze Stevenem Seagalem czy "Wonderland" (2003) u boku Vala Kilmera w roli aktora porno Johna Holmesa. Współpracował z takimi reżyserami jak Woody Allen, Robert Altman, Taylor Hackford, Atom Egoyan i Agnieszka Holland. Można go było także dostrzec na małym ekranie w serialach telewizyjnych, w tym "Hoży doktorzy" (2003) jako terapeuta doktora Perry’ego Coxa (John C. McGinley) czy "" (2006–2010) w roli kapitana Danny’ego Rossa.
Adaptacje sztuk Bogosiana na polskich scenach.
W Polsce sztuki Bogosiana w przekładach Sławomira Michała Chwastowskiego zrealizował reżyser Jacek Orłowski z aktorem Bronisławem Wrocławskim, w tym "Talk Radio" (1999) w warszawskim Teatrze Studio im. Stanisława Ignacego Witkiewicza z Włodzimierzem Pressem, Jackiem Poniedziałkiem, Andrzejem Mastalerzem i Rafałem Maćkowiakiem oraz monodramy - "Czołem wbijając gwoździe w podłogę" (2000) i "Obudź się i poczuj smak kawy" (2003). Z kolei "Zwierzenia pornogwiazdy" (2004) z muzyką Eminema wyreżyserował sam tłumacz Sławomir Michał Chwastowski w Teatrze Ludowym w Krakowie z Tomaszem Schimscheinerem, a rok później (2005) w Teatrze Wierszalin powstał monodram w reż. Piotra Tomaszuka z Rafałem Gąsowskim w roli Rafała Gaczuka. 
17 maja 2004 Bogosian wystąpił w przeglądzie swoich sztuk w Teatrze im. Jaracza w Łodzi w składance pod przewrotnym tytułem "The Worst of Eric Bogosian".

</doc>
<doc id="1225440" url="https://pl.wikipedia.org/wiki?curid=1225440" title="Wolfsburg Hauptbahnhof">
Wolfsburg Hauptbahnhof

Wolfsburg Hauptbahnhof – stacja kolejowa w Wolfsburgu, w kraju związkowym Dolna Saksonia, w Niemczech. Znajdują się tu 3 perony.

</doc>
<doc id="1225442" url="https://pl.wikipedia.org/wiki?curid=1225442" title="Herb powiatu kętrzyńskiego">
Herb powiatu kętrzyńskiego

 
Herb powiatu kętrzyńskiego tarcza typu hiszpańskiego dwudzielna w słup. Pole prawe srebrne, mające podstawę zieloną, a na niej niedźwiedź czarny wspięty na świerk zielony. Lewe pole błękitne, a na nim kłos pszeniczny złoty w słup.

</doc>
<doc id="1225443" url="https://pl.wikipedia.org/wiki?curid=1225443" title="Marian Firlej">
Marian Firlej



</doc>
<doc id="1225446" url="https://pl.wikipedia.org/wiki?curid=1225446" title="Nine in the Afternoon">
Nine in the Afternoon

Nine in the Afternoon – pierwszy singel z drugiego albumu Panic! at the Disco, "Pretty. Odd." Teledysk kręcony był 20 i 21 grudnia 2007. Nine in the Afternoon była pierwszą piosenką, jaką zespół napisał po decyzji, o wyrzuceniu piosenek z albumu, który miał zostać wydany w jesieni 2007. Panic at the Disco zagrali ją po raz pierwszy na Virgin Festival 2007.
Zgodnie z konceptem, klip do piosenki jest „serią przypadkowych, dziwnych zdarzeń z członkami zespołu”. Zawiera on „40 niespodzianek i ludzie będą przedstawieni w różnych okresach, wyglądach, ubraniach, z różnymi fryzurami”. W wywiadzie dla MTV stwierdzono, że w teledysku „są nieuzasadnione, sztuczne wąsy w raczej dziwnej paradzie, prowadzonej przez członków Panic, którzy ubrani są w coś, co można opisać jako ‘Sgt. Pepper-spotyka-rybaka’ (wiele epoletów i bielizny). Każdy z nich ma także wstęgę z napisem 'Pretty Odd'”. Teledysk wyreżyserował Shane Drake, który pracował także przy „I Write Sins Not Tragedies” i „But It’s Better If You Do”. Premiera radiowa „Nine in the Afternoon” odbyła się 29 stycznia 2008, natomiast premiera teledysku 10 lutego.
28 stycznia o godzinie 21:00 (według czasu amerykańskiego) Panic opublikowali „Nine in the Afternoon” na swojej stronie MySpace. Usunęli również demo „We’re So Starving”.
Tego samego dnia z Apple można było już ściągnąć singel.

</doc>
<doc id="1225449" url="https://pl.wikipedia.org/wiki?curid=1225449" title="Sebastian Proedl">
Sebastian Proedl



</doc>
<doc id="1225450" url="https://pl.wikipedia.org/wiki?curid=1225450" title="Sebastian Prodl">
Sebastian Prodl



</doc>
<doc id="1225451" url="https://pl.wikipedia.org/wiki?curid=1225451" title="SOA">
SOA



</doc>
<doc id="1225453" url="https://pl.wikipedia.org/wiki?curid=1225453" title="Dresden-Cotta">
Dresden-Cotta

Dresden-Cotta – przystanek kolejowy w Dreźnie, w kraju związkowym Saksonia, w Niemczech. Znajdują się tu 2 perony.

</doc>
<doc id="1225454" url="https://pl.wikipedia.org/wiki?curid=1225454" title="Herb powiatu giżyckiego">
Herb powiatu giżyckiego

 
Herb powiatu giżyckiego na tarczy dwudzielnej w pas w polu górnym zielonym głowa jelenia złota, w polu dolnym szachownica srebrno - błękitna (pola naprzemianległe dwa srebrne i dwa błękitne). 

</doc>
<doc id="1225455" url="https://pl.wikipedia.org/wiki?curid=1225455" title="Ponte de Lima">
Ponte de Lima

Ponte de Lima - miejscowość w Portugalii położona w dystrykcie Viana do Castelo nad rzeką Limą. Miejscowość liczyła (2011 r.) mieszkańców i jest siedzibą gminy o tej samej nazwie, w skład której wchodzi 51 sołectw. Urząd burmistrza sprawuje José Daniel Rosas Campelo da Rocha, wywodzący się z Partii Ludowej.
Jest to jedna z najstarszych portugalskich miejscowości, założona przez Rzymian jako osada przy drodze łączącej Bragę na południu z Compostelą i Lugo na północy. Miejscowość słynie także ze swojego poniedziałkowego targu, który jest uznawany za jeden z największych w całym kraju. Atrakcją turystyczną gminy są wiejskie okolice Ponte de Lima, w których znajduje się wiele wspaniałych dworów reprezentujących portugalski barok ().
Sołectwa.
Ludność wg stanu na 2011 r.

</doc>
<doc id="1225457" url="https://pl.wikipedia.org/wiki?curid=1225457" title="Anna An Xin">
Anna An Xin

Św. Anna An Xin (chiń. 婦安辛安納) (ur. 1828 r. w Anping, Hebei w Chinach – zm. 11 lipca 1900 r. w Liugongying, Hebei) – święta Kościoła katolickiego, męczennica.
Podczas powstania bokserów w Chinach doszło do prześladowań chrześcijan. Anna An Xin razem z rodziną (synową Marią An Guo, żoną wnuka Anną An Jiao i wnuczką Marią An Linghua) została 11 lipca 1900 r. aresztowana przez powstańców. Próbowano zmusić je do wyrzeczenia się wiary. Ponieważ odmówiły, zostały wyprowadzone za wieś i zamordowane.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie "Leona Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225459" url="https://pl.wikipedia.org/wiki?curid=1225459" title="Gare de Dijon-Ville">
Gare de Dijon-Ville

Gare de Dijon – stacja kolejowa w Dijon, w regionie Burgundia-Franche-Comté, we Francji. Znajduje się tu 5 peronów.

</doc>
<doc id="1225460" url="https://pl.wikipedia.org/wiki?curid=1225460" title="Maria An Guo">
Maria An Guo

Św. Maria An Guo (chiń. 婦安郭瑪利) (ur. 1836 r. w Anping, Hebei w Chinach – zm. 11 lipca 1900 r. w Liugongying, Hebei) – święta Kościoła katolickiego, męczennica.
Maria An Guo urodziła się w 1836 r. w Anping w prowincji Hebei.
Podczas powstania bokserów doszło w Chinach do prześladowania chrześcijan. Razem z rodziną (teściową Anną An Xin oraz Anną An Jiao i Marią An Linghua) została aresztowana przez powstańców 11 lipca 1900 r. Próbowano zmusić je do wyrzeczenia się wiary. Ponieważ odmówiły, zostały wyprowadzone za wieś i zamordowane.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie "Leon Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225463" url="https://pl.wikipedia.org/wiki?curid=1225463" title="Anna An Jiao">
Anna An Jiao

Św. Anna An Jiao (chiń. 婦安焦安納) (ur. 1874 r. w Anping, Hebei w Chinach – zm. 11 lipca 1900 r. w Liugongying, Hebei) – święta Kościoła katolickiego, męczennica.
Podczas powstania bokserów w Chinach doszło do prześladowania chrześcijan. Anna An Jiao została aresztowana przez powstańców 11 lipca 1900 r. razem z rodziną (Anną An Xin, Marią An Guo i Marią An Linghua). Próbowano zmusić je do wyrzeczenia się wiary. Ponieważ odmówiły, zostały wyprowadzone za wieś i zamordowane.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez papieża Piusa XII w grupie "Leona Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225468" url="https://pl.wikipedia.org/wiki?curid=1225468" title="MC Algier">
MC Algier

Mouloudia Club d'Alger (arab. مولودية الجزائر) - algierski klub piłkarski, grający obecnie w pierwszej lidze, mający siedzibę w mieście Algier, stolicy kraju.
Historia.
Klub został założony w 1921. Swój pierwszy sukces osiągnął w 1971, kiedy sięgnął po Puchar Algierii, a łącznie zdobywał go osiem razy. Także siedmiokrotnie zostawał mistrzem Algierii - pierwszy tytuł zdobył w 1972. W 1976 awansował do finału Pucharu Mistrzów, a w nim okazał się lepszy od gwinejskiego klubu Hafia Conakry (0:3, 3:0, karne 3:0).
Swoje domowe mecze MC Algier rozgrywa na stadionie 5 Lipca 1962, mieszczącym 80 tysięcy widzów i będącym największym obiektem sportowym w kraju.

</doc>
<doc id="1225469" url="https://pl.wikipedia.org/wiki?curid=1225469" title="Mouloudia Club d'Alger">
Mouloudia Club d'Alger



</doc>
<doc id="1225472" url="https://pl.wikipedia.org/wiki?curid=1225472" title="Mięta polej">
Mięta polej

Mięta polej ("Mentha pulegium" L.) – gatunek roślin z rodziny jasnotowatych ("Lamiaceae" Lindl.). 
Rozmieszczenie geograficzne.
Występuje w Afryce Północnej, na Wyspach Kanaryjskich, Azorach, Maderze, większości obszaru Europy (bez Skandynawii) oraz w Azji Zachodniej, na Kaukazie i w Turkmenistanie. Jako gatunek zawleczony rozprzestrzenił się także w Australii, Nowej Zelandii, w Ameryce Północnej i Południowej oraz na niektórych wyspach Pacyfiku (Hawaje). W Polsce raczej rzadki i występuje głównie na południu.
Biologia i ekologia.
Bylina, hemikryptofit. Rośnie na brzegach wód, mokradłach i rowach. Kwitnie od lipca do września. Gatunek charakterystyczny klasy "Isoёto-Nanojuncetea" i związku "Agropyro-Rumicion crispi".
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich (kategoria zagrożenia: R). W wydaniu z 2016 roku otrzymała kategorię VU (narażony).
Zastosowanie.
Roślina lecznicza, stosowana przy przeziębieniach, rozdrażnieniach, chorobach skóry oraz dolegliwościach ze strony układu pokarmowego (mdłości, niestrawność).
Uprawa.
Jest bardzo łatwa w uprawie. Rozmnaża się wyłącznie wegetatywnie, przez podział kłączy. Ze względu na jej dużą ekspansywność należy oddzielać ją od innych roślin uprawnych, gdyż łatwo je zagłusza i staje się chwastem. Najlepiej rośnie na żyznej, próchnicznej glebie i na słonecznym stanowisku. (Strefy mrozoodporności 7-10). Może być uprawiana w pojemnikach, ale wówczas należy ją systematycznie podlewać..

</doc>
<doc id="1225473" url="https://pl.wikipedia.org/wiki?curid=1225473" title="Gare de Roubaix">
Gare de Roubaix

Gare de Roubaix – stacja kolejowa w Roubaix, w regionie Hauts-de-France, we Francji. Znajdują się tu 2 perony.

</doc>
<doc id="1225474" url="https://pl.wikipedia.org/wiki?curid=1225474" title="Reno FC">
Reno FC

Reno FC - jamajski klub piłkarski grający obecnie w Jamaican League. Klub ma siedzibę w Savanna-la-Mar. Swoje mecze rozgrywa na stadionie Frome Sports Club, który może pomieścić 2.000 widzów.
Jednym z bardziej znanych zawodników Reno FC jest piłkarz, a obecnie trener tego zespołu, Aaron Lawrence, który występował w reprezentacji Jamajki.
Do największych osiągnięć klubu należy:

</doc>
<doc id="1225476" url="https://pl.wikipedia.org/wiki?curid=1225476" title="Walburga Black">
Walburga Black



</doc>
<doc id="1225481" url="https://pl.wikipedia.org/wiki?curid=1225481" title="Weihnachtssong 2007">
Weihnachtssong 2007

Weihnachtssong 2007 jest nową wersją przeboju wydanego w 2003 roku.

</doc>
<doc id="1225482" url="https://pl.wikipedia.org/wiki?curid=1225482" title="Aberaeron">
Aberaeron

Aberaeron (, z wal. „ujście Aeron”) – miasto w Walii (Wielka Brytania), kurort nadmorski. Położone między Aberystwyth i Cardigan, jest ośrodkiem administracyjnym hrabstwa Ceredigion. W 2001 roku liczyło 1520 mieszkańców.
Historia.
Miasto było projektowane i rozwijane od roku 1807 przez Albana Thomasa-Jonesa Gwynne, który uzyskał na to zgodę Parlamentu. Przystań, którą zbudował, działała jako port i służyła przemysłowi okrętowemu. Układ urbanistyczny Aberaeron, opracowany przez architekta Edwarda Haycocka, jest nietypowy dla tego wiejskiego regionu Walii, skoncentrowany na placu Alban Square z budynkami w stylu regencji, stojącymi dookoła przystani. Wiele z nich należało do kapitanów żeglugi morskiej i zostało nazwanych na wzór dalekich celów podróży, jak Gambia czy Melbourne.
Informatory handlowe podają, że w 1830 w Aberaeron działała manufaktura wełny, szewc, piekarz, młynarz, kowal, kowal wytwarzający łopaty, dwóch szkutników, stolarz i wytwórca kapeluszy.
Pierwszym reprezentantem Aberaeron w radzie hrabstwa Cardiganshire został w 1889 John Morgan Howell, który został znaczącą postacią w życiu politycznym hrabstwa. Po wybraniu go w 1889 odpalono fajerwerki w celu uczczenia jego zwycięstwa.
Rozwój ośrodka przemysłowego i żeglugi zatrzymało pojawienie się kolei żelaznej w 1911. Obecnie Aberaeron, nazywane „klejnotem Zatoki Cardigan”, jest ośrodkiem turystycznym.
Castell Cadwgan.
Przy brzegu morza znajdował się Castell Cadwgan, dwunastowieczne fortyfikacje opasujące prawdopodobnie drewniane konstrukcje. Oprócz kilku kopców pozostały nieliczne ślady, jak szczątki wału; większość formacji ulega erozji.
W dziele Henry'ego Gastineau "Wales Illustrated in a Series of Views" opublikowanym w 1810 znajduje się fragment: „nieopodal miasteczka znajduje się starodawna twierdza zwana Castell Cadwgan, ponoć wzniesiona przez króla Cadwgana około roku 1148”. W "A Topographical Dictionary of Wales", opublikowanym w 1833, Samuel Lewis napisał: „przy brzegu morza, blisko miasteczka, jest okrągłe obozowisko, nazwane Castell Cadwgan, rzekomo zbudowane przez Cadwgana ab Bleddyn, około 1148”. Zanotowano jednak, że Cadwgan ab Bleddyn został zabity w 1111.
Turystyka.
Z Aberaeron związany był Dylan Thomas, co odnotował lokalny pisarz David N Thomas. Szlak Dylana Thomasa wiedzie przez Ceredigion, Aberaeron i kończy się w New Quay.
W pierwszy poniedziałek sierpnia odbywa się doroczny festyn.

</doc>
<doc id="1225487" url="https://pl.wikipedia.org/wiki?curid=1225487" title="Myconiówka">
Myconiówka

Myconiówka – polana w szczytowych partiach Łopienia (961 m n.p.m.) w Beskidzie Wyspowym. Znajduje się w obrębie wsi Dobra w województwie małopolskim, w powiecie limanowskim, w gminie Dobra.
Myconiówka znajduje się na wysokości ok. 900 m n.p.m. Jest to rozległy, stosunkowo płaski i trawiasty teren z wszystkich stron otoczony lasem. Widoki przesłania las, sama polana jest jednak doskonałym miejscem na biwak. W lesie poniżej północno-wschodniego krańca polany znajduje się źródło zwane Głodną Wodą, a poniżej niego rozciągają się tzw. Bagna Łopieńskie. Nieco na północny zachód, w lesie, ok. 200 m poniżej polany znajduje się największa jaskinia Beskidu Wyspowego – Jaskinia Zbójecka w Łopieniu o długości korytarzy ponad 400 m. Wraz z Bagnami Łopieńskimi wchodzi ona w skład obszaru chronionego Uroczysko Łopień.
Polana była dawniej koszona i wypasana. W 1863 r. stanowiła ona własność dworu, który za opłatą zezwalał mieszkańcom pobliskich miejscowości na użytkowanie polany. Od dawna przestała już być użytkowana rolniczo ze względu na nieopłacalność ekonomiczną. Porost trawy jest tu słaby, dominuje bliźniczka psia trawka – gatunek charakterystyczny dla gleb suchych i bardzo jałowych, z rolniczego punktu widzenia nieużyteczny. Obecnie rozbijają tu czasami swój obóz grupy turystów, speleolodzy badający liczne jaskinie Łopienia, odbywają się zawody strażackie, zloty i inne imprezy (np. "Odkryj Beskid Wyspowy").
Przez Myconiówkę prowadzą dwa szlaki turystyki pieszej oraz szlak rowerowy.

</doc>
<doc id="1225495" url="https://pl.wikipedia.org/wiki?curid=1225495" title="PCC Rokita">
PCC Rokita

PCC Rokita – zakłady przemysłu chemicznego w Brzegu Dolnym należące do grupy PCC SE z siedzibą w Duisburgu. Jest producentem i dystrybutorem ponad 400 produktów wykorzystywanych w branżach takich jak przemysł tworzyw sztucznych, kosmetyczny, budowlany, tekstylny oraz chemia gospodarcza i przemysłowa. Podczas restrukturyzacji dawnych Zakładów Chemicznych „Rokita” pojawiły się kolejne firmy córki wchodzące w skład grupy PCC Rokita. Należą do nich m.in.:
dawniej:
Historia zakładu produkcyjnego w Brzegu Dolnym.
Historia zakładów jest ściśle związana z historią miasta Brzeg Dolny. Od II wojny światowej zakłady te były największym pracodawcą w mieście i pozostają takimi do czasów obecnych. Były sponsorem budowy takich placówek jak stadion miejski, kompleks hotelowo-sportowy „Rokita” oraz wielu innych. Pomagały przy organizacji wielu wielkich wydarzeń sportowych rozgrywanych w mieście oraz pozytywnie wpływały na sferę kulturalną.
Kilka faktów z historii zakładów chemicznych:
Kontrowersje.
13 czerwca 2005 roku firma stała się celem akcji organizacji Greenpeace. Aktywiści tej organizacji zablokowali zrzut ścieków, wraz z którymi do Odry usuwane były niebezpieczne substancje chemiczne.
Badania Greenpeace ujawniły obecność w ściekach m.in.: wielopierścieniowych węglowodorów aromatycznych, polichlorowanych bifenyli, ftalanów, metali ciężkich (m.in. rtęci) i innych substancji toksycznych, obecnych na liście Ramowej Dyrektywy Wodnej. 
Oprócz eksplozji w 1976 roku, okolicznym mieszkańcom ten trudny sąsiad (uznany za zakład podwyższonego ryzyka) często przypomina o swoim istnieniu, gdy następują wycieki chloru, na przykład w 2006 i 2009 roku.

</doc>
<doc id="1225499" url="https://pl.wikipedia.org/wiki?curid=1225499" title="New Quay">
New Quay

New Quay (wal. "Cei Newydd") – miasteczko rybackie i kurort nadmorski nad zatoką Cardigan, w hrabstwie Ceredigion w Walii (Wielka Brytania).

</doc>
<doc id="1225501" url="https://pl.wikipedia.org/wiki?curid=1225501" title="Trazybul (tyran Syrakuz)">
Trazybul (tyran Syrakuz)

Trazybul, Trazybulos (gr. Θρασύβουλος, V wiek p.n.e.) – tyran Syrakuz w latach 466–465 p.n.e. Był synem Dejnomenesa, bratem Gelona i Hierona I.
Przejął władzę po śmierci swego brata Hierona, jego panowanie napotkało opór. Trazybul bezwzględnymi metodami usiłował stłumić opozycję, wykorzystując do tego m.in. licznych najemników. Jeszcze w pierwszym roku jego rządów (w 466 p.n.e.) wybuchł otwarty bunt w Syrakuzach przeciwko jego władzy. Trazybul, pokonany na lądzie i morzu, musiał wycofać się do Lokroj w południowej Italii, gdzie zmarł.
Jego klęska przyniosła wolność innym miastom sycylijskim, które zrzuciły panowanie Syrakuz i tyranów, oraz zapoczątkowała okres rządów demokratycznych w Syrakuzach.

</doc>
<doc id="1225503" url="https://pl.wikipedia.org/wiki?curid=1225503" title="Mistrzostwa Świata w Narciarstwie Klasycznym 1991">
Mistrzostwa Świata w Narciarstwie Klasycznym 1991

Mistrzostwa Świata w Narciarstwie Klasycznym 1991 miały miejsce w dniach 7 – 17 lutego 1991 we włoskim Val di Fiemme.
Podczas tych mistrzostw ponownie wprowadzono bieg kobiet na 5 km. Wprowadzono także bieg mężczyzn na 10 km. Były to także pierwsze od 1939 mistrzostwa w których brały udział zjednoczone Niemcy.

</doc>
<doc id="1225504" url="https://pl.wikipedia.org/wiki?curid=1225504" title="Mezolit na ziemiach polskich">
Mezolit na ziemiach polskich



</doc>
<doc id="1225505" url="https://pl.wikipedia.org/wiki?curid=1225505" title="Tregaron">
Tregaron

Tregaron – miasto w środkowej Walii, w hrabstwie Ceredigion, położone nad rzeką Brenig, dopływem Teifi. Zgodnie ze spisem z 2001, liczba mieszkańców Tregaron wynosiła 1183, z czego 68,8% płynnie mówiło po walijsku.
W mieście znajduje się kościół oraz XIII-wieczny "Talbot Hotel".

</doc>
<doc id="1225509" url="https://pl.wikipedia.org/wiki?curid=1225509" title="Aggro Ansage Nr.1">
Aggro Ansage Nr.1

Aggro Ansage Nr.1 jest pierwszą z części składanek wydawanych przez wytwórnię Aggro Berlin. Na płycie możemy usłyszeć: Bushido, Fler, Sido, B-Tight (Alles Ist Die Sekte).

</doc>
<doc id="1225512" url="https://pl.wikipedia.org/wiki?curid=1225512" title="Izorytmia">
Izorytmia

Izorytmia (z gr. równy rytm) – technika kompozytorska, która pojawiła się we Francji w XIV wieku. Opisana jest w traktacie "Ars nova" Filipa de Vitry (ok. 1320). Polega na zastosowaniu tzw. "ordo" – periodycznego powtarzania schematu rytmicznego (czyli tzw. talea) i melodycznego (color) lub tylko jednego z nich. Rytmikę izorytmiczną stanowiło 6 modi – schematów rytmicznych opartych na greckich stopach metrycznych.
Zjawisko stosowane było już w najstarszym gatunku wielogłosowej muzyki europejskiej, czyli w organum ze szkoły Notre-Dáme. Najpopularniejszym gatunkiem, w którym wykorzystywano technikę izorytmiczną, był motet (nazywany stąd motetem izorytmicznym). 
Wyróżniamy (chronologicznie) izorytmię niekompletną (swój "modus" posiadał tylko tenor) i kompletną (czasami zwaną "pangizorytmią") – gdy każdy głos uporządkowany był według "modus". Technika ta miała fundamentalne znaczenie w historii muzyki. Z nią związane jest powstanie notacji menzuralnej, przyniosła ona też takie środki kompozytorskie w zakresie technik imitacyjnych jak augmentacja i jej przeciwieństwo – dyminucja, ale przede wszystkim późniejsza muzyka przejęła istotę tej techniki: powtarzalność schematów rytmicznych i melodycznych. Zaczęto tym samym zwracać uwagę na jednolitość materiałową kompozycji.

</doc>
<doc id="1225514" url="https://pl.wikipedia.org/wiki?curid=1225514" title="Maria An Linghua">
Maria An Linghua

Św. Maria An Linghua (chiń. 安靈花瑪利) (ur. 1871 r. w Anping, Hebei w Chinach – zm. 11 lipca 1900 r. w Liugongying, Hebei) – święta Kościoła katolickiego, męczennica.
Maria An Linghua urodziła się w 1871 r. w Anping w prowincji Hebei.
Podczas powstania bokserów doszło w Chinach do prześladowania chrześcijan. Maria An Linghua razem z rodziną (babką Anną An Xin oraz Marią An Guo i Anną An Jiao) została aresztowana przez powstańców 11 lipca 1900 r. Próbowano zmusić je do wyrzeczenia się wiary. Ponieważ odmówiły, zostały wyprowadzone za wieś i zamordowane.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie "Leon Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225518" url="https://pl.wikipedia.org/wiki?curid=1225518" title="Paweł Liu Jinde">
Paweł Liu Jinde

Paweł Liu Jinde (chiń. 劉進德保祿) (ur. 1821 r. w Lanziqiao, Hebei w Chinach – zm. 13 lipca 1900 r. tamże) – święty Kościoła katolickiego, męczennik.
Paweł Liu Jinde urodził się w 1821 r. w Lanziqiao w prowincji Hebei. Dorastał jako gorliwy katolik, regularnie praktykujący swoją wiarę. Gdy powstanie bokserów dosięgło jego wsi, wielu katolików nie chciało stać się ofiarami prześladowań i ukryło się. Tak nie było jednak w przypadku Pawła Liu i jego syna. Zostali w domu i modlili się o możliwość męczeństwa. Paweł Liu został zamordowany przez bokserów 13 lipca 1900 r.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225520" url="https://pl.wikipedia.org/wiki?curid=1225520" title="Li Hongzhi">
Li Hongzhi

Li Hongzhi (ur. 13 maja 1951 w Gongzhuling, Jilin, Chiny) – założyciel Falun Gong (inaczej: Falun Dafa), systemu doskonalenia ciała i umysłu, powiązanego z tradycją qigong.
Li Hongzhi zapoczątkował Falun Dafa w 1992 r. w Changchunie, Jilin. W latach od 1992 do 1994 podróżował po Chinach dając wykłady oraz ucząc ćwiczeń Falun Gong. W 1999 roku, rząd chiński oszacował liczbę członków Falun Gong na ponad 70 milionów. Od lipca 1999 roku, rząd chiński zaczął przeprowadzać na szeroką skalę prześladowania Falun Gong. Obecnie Li Hongzhi mieszka w Nowym Jorku, USA.
Życie w Chinach.
Władze chińskie utrzymują, że Li uczęszczał do średniej szkoły w Changchunie w latach 1960-1969. Następnie miał pracować w wojskowej stadninie koni, być trębaczem w jednostce leśnej policji w prowincji Jilin, wreszcie - członkiem personelu hotelu podlegającego tej jednostce. Pomiędzy 1982 a 1991 rokiem pracował w dziale ochrony w miejscowym Przedsiębiorstwie Zbożowym Changchun. Według "Time'a" Li pracował jako sprzedawca ziarna w prowincji Liaoning, grał na trąbce orkiestrze policji leśnej w Jilin. „A potem napisał bardzo dziwną książkę, która wpłynęła na miliony”.
David Ownby, cytując biografię Li z wczesnych źródeł Falun Gongu, pisze że już w wieku czterech lat Li miał być uczniem Quan Jue, mistrza buddyjskiego dziesiątego pokolenia; pod jego kierunkiem, w wieku ośmiu lat, Li miał osiągnąć ponadnaturalne moce. Gdy Li miał dwanaście lat przejął go taoistyczny mistrz Baji zhenren ("zhenren" to określenie osoby oświeconej lub bardzo zaawansowanej w duchowych praktykach) i uczył sztuk walki oraz qigong, w których Li szybko osiągnął wielką biegłość. Jego trzecim nauczycielem, od 1972, miał być Zhen Daozhi, który uczył go "świadomości osobistej [...] pod jego kierunkiem Li wyzbył się wszelkich żądz i przestał zwracać uwagę na osobiste korzyści, swoje lub cudze" (D. Ownby, 2008, str.82-3). Wreszcie, od 1974, buddyjskich form praktyki nauczała go mistrzyni buddyjska.
Sam Li, poproszony o podanie nazwisk swoich nauczycieli, odpowiedział, że miał mistrzów w dwóch szkołach, ale odmówił ujawnienia ich imion.
Li Hongzhi założył Falun Gong i zapoczątkował działalność Falun Dafa w 1992 w Changchun, Jilin. Od 1992 do 1994 podróżował po Chinach, dając wykłady i nauczając praktyk Falun Gong. 
Urzędnicy odpowiedzialni za kontrolę nad praktykującymi i nauczającymi qigong, zaniepokojeni powodzeniem, jakie uzyskał Li, wywierali presję, by Li opuścił Chiny, co też zrobił w 1997 roku.
Życie poza Chinami.
Od 1998 Li Hongzhi mieszka w USA. Zwrócił na siebie uwagę treścią swoich wykładów, w których m.in. pośrednio lub bezpośrednio dawał do zrozumienia, że posiada „moce ponadnaturalne”. Maria Hsia Chang, opierając się na cytatach Li dotyczących głównie pośredniego czy bezpośrednie roszczenia sobie prawa do boskości, zasugerowała, że Falun Gong może pełnoprawnie być uznawany za religię. W wywiadzie dla Time Asia, zapytany czy jest istotą ludzką, Li stwierdził, że “Możecie myśleć o mnie jako o istocie ludzkiej.” Oświadczył też, że woli unikać dyskutowania własnej osoby "na wyższym poziomie". Zasugerował, że nie jest przybyszem z innej planety, i że aktywnie przeciwdziała ich działaniom na Ziemi, zmierzającym do podporządkowania sobie ludzkości przez jej stechnicyzowanie, a w ostatecznym rozrachunku - zastąpienie jej sztucznymi klonami ludzi.
Amerykańscy krytycy.
Margaret Singer, psycholog i specjalistka od kultów z Berkeley, stwierdziła, że Falun Gong pasuje do opisu "sekty". Rick Ross, konsultant ds. kultów stwierdził, że Li Hongzhi odpowiada jego definicji “przywódcy kultu” oraz że członkowie Falun Gong są poddawani procesowi "grupowej perswazji" i "reformy myśli". Z kolei proste porównanie opublikowane przez magazyn "Time" nie wskazuje, że Falun Gong jest "sektą".
Relacje z chińskimi władzami.
29 lipca 1999 roku, krótko po tym jak władze chińskie zakazały Falun Gong, Li został umieszczony na liście poszukiwanych, ponieważ "...zorganizował i wykorzystał “Stowarzyszenie Naukowe Falun Dafa” oraz organizację Falun Gong, by szerzyć uprzedzenia i fałszywe przekonania, by oszukiwać ludzi, co doprowadziło do śmierci wśród praktykujących". Został też oskarżony o organizację nielegalnych spisków, demonstracji i innych działań prowadzących do zakłócenia porządku społecznego.
W tym czasie Li Hongzhi mieszkał już Stanach Zjednoczonych. Wniosek o aresztowanie został wysłany przez Chiny do Interpolu, a jego paszport został cofnięty, uniemożliwiając mu podróżowanie. Interpol odrzucił żądanie władz chińskich, uzasadniając odmowę brakiem oskarżeń o charakterze kryminalnym i nieingerowaniem agencji w sprawy o charakterze religijnym i politycznym.
W Chinach nazwisko Li pozostaje na “czarnej liście” (chińskiej zapory internetowej), a niektórzy spośród praktykujących Falun Gong są trzymani w więzieniach albo Laogai (obozy pracy przymusowej). Niektórzy z nich zadenuncjowali go jako część ich procesu reedukacji.
Nagrody.
W 1992 i 1993 Falun Gong otrzymywał tytuł “Gwiazdy Qigong” na Asian Health Expo w Pekinie; źródła Falun Gong podają, że w 1993 r. Li Hongzhi otrzymał Nagrodę za "Przesuwanie Granic Nauki” oraz tytuł “Mistrza Qigong Najbardziej Oklaskiwanego Przez Masy” na Oriental Health Expo w Pekinie. Otrzymał też dyplom honorowy Fundacji Ministerstwa Bezpieczeństwa Publicznego, za dotacje przeznaczoną na walkę z przestępczością.
3 września 1999 roku, Li otrzymał honorowe obywatelstwo miasta Atlanta w stanie Georgia, jak również honorowe obywatelstwo tego stanu. Źródła Falungong wyliczają jeszcze wiele innych nagród i dowodów poparcia, z całego świata.
Kontrowersje.
Data urodzin
Władze chińskie twierdzą, że Li Hongzhi osobiście zmienił sobie datę urodzin na 13 maja 1951 r. czyli na 8 dzień czwartego miesiąca kalendarza lunarnego, wedle tradycji – datę urodzin Buddy Siakjamuniego i wyrobił sobie nowy dowód osobisty z tą fałszywą datą. W rzeczywistości miał się urodzić 7 lipca 1951 r.. Sam Li, w wywiadzie dla "Time'a", przyznał się do zmiany daty, ale twierdził, że jedynie poprawił błąd urzędników z czasów rewolucji kulturalnej. Stwierdził też, że nigdy nie podawał się za Buddę i że jest "zwykłym człowiekiem". David Ownby podaje 27 lipca 1951 jako datę narodzin Li Hongzhi.
Majątek osobisty
Wall Street Journal ujawnił nabycie przez Li domu w Nowym Jorku wartego $293,500 w 1998 roku, krótko po przybyciu do USA, i potem, w 1999 roku, drugiego, wartego $580,000 w New Jersey. Chińskie media oskarżały Li Hongzhi o wielkie dochody ze sprzedaży książek i wykładów: jego dochód w 1997 r. miał wynosić ok. 1,2 mln USD. Li twierdził, że choć dochody z praw autorskich pozwalają mu na wygodne życie, szacunki powyższe są zawyżone. Zwłaszcza książki wydawane w Chinach nie przynoszą dochodu, bo są to z reguły wydania pirackie. 
John Sun, zamożny praktykujący Falun Gong nowojorczyk, utrzymuje, iż podstępem skłonił żonę Li do podpisania aktu własności domu w New Jersey, wiedząc że Li i jego żona odmówiliby tak hojnego podarunku.

</doc>
<doc id="1225523" url="https://pl.wikipedia.org/wiki?curid=1225523" title="Zespół łokciowo-sutkowy">
Zespół łokciowo-sutkowy

Zespół łokciowo-sutkowy (zespół Schinzela, ang. Ulnar-mammary syndrome, Schinzel syndrome, UMS, ulnar-mammary syndrome of Pallister) – rzadki zespół wad wrodzonych uwarunkowany genetycznie, o autosomalnym dominującym sposobie dziedziczenia i dużej zmienności fenotypowej, objawiający się wadami gruczołów apokrynowych, kończyn, zębów i włosów oraz hipogonadyzmem.
Historia.
Zespół łokciowo-sutkowy został opisany już w 1882 roku przez Gilly'ego u kobiety z hipoplazją sutków, brakiem 3. i 5. palców oraz kości łokciowej. W 1973 roku przypadek zespołu zbadał Schinzel (ale doniesienie o nim opublikował dopiero w 1987). W 1978 roku Pallister, Hermann i Opitz przedstawili pełny opis zespołu wad u młodej kobiety, na który składały się wady kości łokciowych, przedramion, tkanki gruczołowej sutków, pachowych gruczołów apokrynowych, zębów, podniebienia, kręgosłupa i układu moczowo-płciowego.
Etiologia.
Gen odpowiadający za fenotyp zespołu łokciowo-sutkowego, "TBX3", znajduje się w "locus" 12q23-q24.1. Mutacje w sekwencji genu kodującej domenę wiążącą DNA, niezależnie od typu (missense, delecje, przesunięcia ramki odczytu) powodują malformacje kończyn, nieprawidłowy rozwój gruczołów apokrynowych i narządów płciowych. Najczęstsze są mutacje:

</doc>
<doc id="1225524" url="https://pl.wikipedia.org/wiki?curid=1225524" title="Zespół Schinzela">
Zespół Schinzela



</doc>
<doc id="1225525" url="https://pl.wikipedia.org/wiki?curid=1225525" title="Józef Wang Kuiju">
Józef Wang Kuiju

Św. Józef Wang Kuiju (chiń. 王奎聚若瑟) (ur. 1863 r. w Nangong, Hebei w Chinach – zm. 13 lipca 1900 r. tamże) – święty Kościoła katolickiego, męczennik.
Podczas powstania bokserów w Chinach doszło do prześladowania chrześcijan. 13 lipca 1900 r. gdy Józef Wang Kuiju wracał do domu ze swoim kuzynem Janem Wang Kuixin zaczęło padać. Schronili się w gospodzie. Podczas rozmowy zorientowano się, że są katolikami. Józef Wang został zabity od razu. Jego kuzyna odesłano do prefektury okręgowej, później został również stracony.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225526" url="https://pl.wikipedia.org/wiki?curid=1225526" title="Holy Fuck">
Holy Fuck

Holy Fuck – kanadyjski zespół grający muzykę będącą połączeniem lo-fi, elektroniki i improwizacji.
Historia.
Holy Fuck powstał w 2004 w Toronto w Kanadzie. W tym samym roku wystąpili na jednym z największych festiwali muzycznych w Ameryce Północnej – Coachelli jako zespół koncertujący przed brooklyńskim raperem Beans. Następnie grali na takich imprezach jak: the CMJ Music Marathon, POP Montreal, the Montreal Jazz Festival, All Tomorrow’s Parties, Vegoose, Evolve, Osheaga Festival oraz na the SXSW music festival w Austin, w stanie Teksas w latach 2006 i 2007. Latem 2007 roku Holy Fuck zostali zaproszeni na festiwal Glastonbury Festival, gdzie oceniono ich jako trzeci najlepszy występ całej imprezy.
Ich debiutancki album "Holy Fuck" został uznany przez kanadyjski magazyn Montreal Mirror za jedną z dziesięciu najlepszych płyt 2005 roku.

</doc>
<doc id="1225531" url="https://pl.wikipedia.org/wiki?curid=1225531" title="Jan Wang Kuixin">
Jan Wang Kuixin

Jan Wang Kuixin (chiń. 王奎新若望) (ur. 1875 r. w Nangong, Hebei w Chinach, zm. 14 lipca 1900 r. tamże) – święty Kościoła katolickiego, męczennik.
Jan Wang Kuixin 13 lipca 1900 r., podczas prześladowań chrześcijan w czasie powstania bokserów, wracając do domu ze swoim kuzynem Józefem Wang Kuiju schronił się w gospodzie przed deszczem. Podczas rozmowy zorientowano się, że są katolikami. Józef Wang został zabity od razu. Jan Wang próbował uciec. Został jednak schwytany i odesłany do prefektury krajowej. Prefekt był człowiekiem dobrodusznym i próbował namówić Jana Wang, żeby się ratował i wyrzekł się wiary. Jednak on odmówił. W konsekwencji prefekt (chociaż niechętnie) wydał go w ręce powstańców na stracenie. 
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225532" url="https://pl.wikipedia.org/wiki?curid=1225532" title="MLK (utwór)">
MLK (utwór)

MLK – piosenka rockowej grupy U2, pochodząca z jej wydanego w 1984 roku albumu, "The Unforgettable Fire". Jest krótką, melancholijną kołysanką z prostym tekstem, poświęconą Martinowi Lutherowi Kingowi, Jr.
Piosenka została po raz pierwszy wykonana na żywo 18 października 1984 roku jako intro utworu "The Unforgettable Fire". Od tamtego czasu piosenki te wykonywane były razem w trakcie niemal wszystkich koncertów w ramach trasy Unforgettable Fire Tour, a także podczas większości występów w ramach późniejszej trasy Joshua Tree Tour. Pod koniec Joshua Tree Tour grupa zaczęła wykonywać "MLK", by poprzedzić inne utwory, głównie "One Tree Hill", co trwało aż do zakończenia trasy Lovetown Tour. Piosenka nie była grana na żywo w trakcie kolejnej trasy Zoo TV Tour, powróciła na listę granych utworów po śmierci Diany Spencer i Michaela Hutchence, wraz z rozpoczęciem trasy PopMart Tour. Po tym, "MLK" ponownie została usunięta z listy wykonywanych piosenek, w efekcie czego nie była grana podczas koncertów trasy Elevation Tour. Dopiero po śmierci Rosy Parks utwór ponownie zaczął być wykonywany na żywo, jednak miało to miejsce zaledwie pięć razy, za każdym razem po zagraniu przez grupę piosenki "One", w ramach trasy Vertigo Tour.
Piosenka była, wraz z "Pride (In the Name of Love)", kolejnym hołdem złożonym Kingowi, Jr. King Center, organizacja założona przez zmarłą już Corettę Scott King, przyznała za to wokaliście, Bono, swoje najwyższe odznaczenie.
Z powodu dużego podobieństwa między końcowym fragmentem "MLK" i początkiem utworu "Where the Streets Have No Name" wśród fanów zrodziły się spekulacje. "MLK" jest bowiem ostatnim utworem na płycie "The Unforgettable Fire", a "Where the Streets Have No Name" jest pierwszą piosenką z albumu "The Joshua Tree". Część fanów uznała, iż była to celowa próba połączenia tych dwóch albumów.
"MLK" była oryginalnym wyborem reżysera Richarda Kelly'ego na podkład dźwiękowy finałowej sceny filmu "Donnie Darko". Po problemach z licencją piosenki, zdecydowano się jednak na zastąpienie jej utworem "Mad World" grupy Tears for Fears w interpretacji Jary'ego Julesa.

</doc>
<doc id="1225534" url="https://pl.wikipedia.org/wiki?curid=1225534" title="Dubai Marriott Harbour Hotel &amp; Suites">
Dubai Marriott Harbour Hotel &amp; Suites

Dubai Marriott Harbour Hotel &amp; Suites (pierwotna nazwa: Emirates Marina Hotel &amp; Residence, czasowo zmieniona na: The Harbour Hotel &amp; Residence) – 59-piętrowy i 256-metrowy Wieżowiec w Dubaju w Zjednoczonych Emiratach Arabskich.
Został ukończony w 2007 roku, a otwarty w listopadzie tego samego roku. Mieszkaniowy i hotelowy wieżowiec jest obsługiwany przez Emirates Hotels and Resorts.

</doc>
<doc id="1225536" url="https://pl.wikipedia.org/wiki?curid=1225536" title="Kolegium Nauk Społecznych i Administracji">
Kolegium Nauk Społecznych i Administracji

Kolegium Nauk Społecznych i Administracji do 2008 roku jedno z dwóch kolegiów działające na Politechnice Warszawskiej. Kształcił studentów na kierunku Administracja w trybie stacjonarnym i niestacjonarnym, na poziomie licencjackim i magisterskim.
W 2008 roku Kolegium Nauk Społecznych i Administracji zostało przekształcone w Wydział Administracji i Nauk Społecznych Politechniki Warszawskiej.

</doc>
<doc id="1225541" url="https://pl.wikipedia.org/wiki?curid=1225541" title="Maksymilian Brzozowski (wojewoda)">
Maksymilian Brzozowski (wojewoda)

Maksymilian Brzozowski herbu własnego (zm. 1659) – podstoli kijowski od 1635, następnie kasztelan kijowski od 1647, a od 1653 roku wojewoda brzeskolitewski; starosta tłumacki w 1654 roku, porucznik wojska koronnego w 1633 roku. W 1638 roku wziął udział w wyprawie zadnieprzańskiej przeciw buntującym się kozakom. W 1650 roku wziął, wraz z Adamem Kisielem, udział w rozmowach z Bohdanem Chmielnickim, w celu wprowadzenia układów zborowskich. W latach 1633–1943 wszedł w posiadanie dóbr trypolskich, wcześniej będących własnością rodu Dedkowiczów-Trypolskich.
Był uczestnikiem konfederacji tyszowieckiej w 1655 roku. Był wyznawcą prawosławia.

</doc>
<doc id="1225542" url="https://pl.wikipedia.org/wiki?curid=1225542" title="Protohetyci">
Protohetyci



</doc>
<doc id="1225543" url="https://pl.wikipedia.org/wiki?curid=1225543" title="Teresa Zhang He">
Teresa Zhang He

Św. Teresa Zhang He (chiń. 婦張何德蘭) (ur. 1864 r. w Yuan, Hebei w Chinach, zm. 16 lipca 1900 r. w Zhangjiaji, Hebei) – święta Kościoła katolickiego, męczennica.
Teresa Zhang He urodziła się w katolickiej rodzinie we wsi w prowincji Hebei. Jej mąż pochodził z tej samej wsi. Często wyrażała pragnienie stania się męczennicą.
Podczas powstania bokserów doszło w Chinach do prześladowań chrześcijan. 16 lipca 1900 r. Teresa Zhang He została schwytana przez bokserów w jednym z przydomowych ogrodów. Zaprowadzili ją do świątyni, żeby oddała cześć bożkowi. Odmówiła i w konsekwencji została zabita wraz z córką i synem. 
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225544" url="https://pl.wikipedia.org/wiki?curid=1225544" title="Hatyci">
Hatyci



</doc>
<doc id="1225546" url="https://pl.wikipedia.org/wiki?curid=1225546" title="Mirrored">
Mirrored

Mirrored – debiutancki album amerykańskiego zespołu math rockowego Battles. Pierwszym singlem była piosenka "Atlas", drugim piosenka "Tonto".

</doc>
<doc id="1225548" url="https://pl.wikipedia.org/wiki?curid=1225548" title="Grosvenor House West Marina Beach">
Grosvenor House West Marina Beach

Grosvenor House West Marina Beach – 48-piętrowy wieżowiec w Dubai Marina w Dubaju w Zjednoczonych Emiratach Arabskich, obsługiwany przez sieć hotelową Le Méridien. Budynek ma wysokość 210 metrów, został ukończony w 2005 roku.

</doc>
<doc id="1225551" url="https://pl.wikipedia.org/wiki?curid=1225551" title="Logo (stacja telewizyjna)">
Logo (stacja telewizyjna)

Logo – amerykańska stacja telewizyjna przeznaczona dla społeczności LGBT. Stacja rozpoczęła nadawanie 30 czerwca 2005 roku. Właścicielem stacji jest ViacomCBS Domestic Media Networks, będące częścią grupy medialnej ViacomCBS. We wrześniu 2005 roku kanał był dostępny w około 18 milionów amerykańskich domów. Stacja prezentuje szerokie spektrum programów rozrywkowych – najpopularniejszym z nich jest RuPaul's Drag Race.

</doc>
<doc id="1225553" url="https://pl.wikipedia.org/wiki?curid=1225553" title="Lang Yang">
Lang Yang

Św. Lang Yang (chiń. 郎楊) (ur. 1871 r. w Lu, Hebei w Chinach, zm. 16 lipca 1900 r. w Lujiapo, Hebei) – święta Kościoła katolickiego, męczennica.
Lang Yang urodziła się we wsi Lu w prowincji Hebei. Miała jedynego syna Pawła Lang Fu.
Podczas powstania bokserów w Chinach doszło do prześladowań chrześcijan. 16 lipca 1900 r. po zajęciu wioski, w której Lang Yang mieszkała przez powstańców, została przez nich schwytana i przywiązana do drzewa. Napastnicy zaczęli wypytywać ją o wiarę. Powracający do domu Paweł Lang Fu zobaczył swoją matkę związaną i zaczął płakać. Ona mu powiedziała: "„Nie płacz synu, przyjdź tutaj.”" Bokserzy podłożyli ogień pod ich dom, przebili jej ciało włócznią, a chłopcu odcięli rękę. Następnie oboje wrzucili do ognia.
Dzień jej wspomnienia to 9 lipca (w grupie 120 męczenników chińskich).
Została beatyfikowana razem z synem 17 kwietnia 1955 r. przez Piusa XII w grupie "Leon Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225558" url="https://pl.wikipedia.org/wiki?curid=1225558" title="Herb powiatu augustowskiego">
Herb powiatu augustowskiego

Herb powiatu augustowskiego - symbol powiatu augustowskiego ustanowiony "Uchwałą Nr 8/II/02 Rady Powiatu w Augustowie z dnia 17 grudnia 2002 r."
Opis.
Na tarczy trójdzielnej falą srebrną z lewa w skos. W polu górnym błękitnym z prawa – mitra książęca złota. Pole dolne zielone.
Symbolika.
Niebieskie pole symbolizuje niebo i jeziora ziemi augustowskiej, zielone pole symbolizuje Puszczę Augustowską i rolnictwo, a fala Kanał Augustowski oraz rzeki płynące przez powiat. Mitra pochodzi z herbu Augustowa.

</doc>
<doc id="1225560" url="https://pl.wikipedia.org/wiki?curid=1225560" title="Łuk jarzmowy">
Łuk jarzmowy

 
Łuk jarzmowy (łac. "arcus zygomaticus") – twór kostny czaszki. Znajduje się w okolicy szwu skroniowo-jarzmowego, gdzie łączą się 2 wyrostki kostne: wyrostek jarzmowy kości skroniowej oraz wyrostek skroniowy kości jarzmowej.
Na łuku jarzmowym oraz dolnym brzegu kości jarzmowej znajduje się przyczep początkowy części powierzchownej mięśnia żwacza.
Przechodzi tu ścięgno mięśnia skroniowego.

</doc>
<doc id="1225562" url="https://pl.wikipedia.org/wiki?curid=1225562" title="Kurier Grudziądzki">
Kurier Grudziądzki

Kurier Grudziądzki – miesięcznik samorządowy miasta Grudziądza, który ukazuje się od 1 maja 2004 jako biuletyn informacyjny Prezydenta i Rady Miasta Grudziądza. Redagowany jest przez biuro prasowe Urzędu Miasta Grudziądza. Pomysłodawcą samorządowej gazety był ówczesny prezydent Andrzej Wiśniewski. W latach 2004-2007 ukazywał się w odstępie dwóch tygodni.
Zawiera informacje o bieżących wydarzeniach miejskich, sprawozdania z posiedzeń Rady Miasta oraz zapowiada imprezy i uroczystości miejskie. Rozpowszechniany bezpłatnie. Dostępny jest też w wersji elektronicznej na stronie internetowej miasta.
Wydawany przez Gospodarstwo Pomocnicze "IT PRESS" przy Miejskim Ośrodku Rekreacji Wypoczynku. Na przestrzeni lat drukowany przez Drukarnię Księży Werbistów w Górnej Grupie, Offsetdruki Media, Drukarnię Folarex w Elblągu, obecnie przez Zakłady Graficzne w Tczewie. Wydawany w liczbie 15 tysiącach egzemplarzy.
31 grudnia 2018 prezydent miasta Grudziądza Maciej Glamowski, w związku koncepcją nowej polityki informacyjnej miasta, podjął decyzję, że biuletyn samorządowy nie będzie wydawany w dotychczasowym kształcie, jednakże we wrześniu 2019 roku miesięcznik samorządowy został reaktywowany pod nową nazwą "Nasz Kurier Grudziądzki. Pokochaj Grudziądz".
Redaktorami naczelnymi byli: Anna Lemańska (2004-2007), Rafał Chylewski (2007-2008), Paweł Knapik (2008-2009), Tomasz Miks (2009), Magdalena Jaworska-Nizioł (2009-2018) i Beata Adwent (2018-2021).

</doc>
<doc id="1225563" url="https://pl.wikipedia.org/wiki?curid=1225563" title="Paweł Lang Fu">
Paweł Lang Fu

Paweł Lang Fu (chiń. 郎福保祿) (ur. 1893 r. w Lu, Hebei w Chinach – zm. 16 lipca 1900 r. w Lujiapo, Hebei) – święty Kościoła katolickiego, męczennik.
Syn św. Lang Yang. Podczas powstania bokserów w Chinach doszło do prześladowania chrześcijan. 16 lipca 1900 r. po zajęciu wsi, w której mieszkał, powstańcy schwytali jego matkę. W tym czasie nie było go w domu. Po powrocie zobaczył ją związaną i rozpłakał się. Lang Yang przywołała go do siebie. Napastnicy podłożyli ogień pod ich dom. Jego matkę przebili włócznią, a jemu obcięli rękę. Po tym oboje wrzucili do ognia.
Dzień jego wspomnienia to 9 lipca (w grupie 120 męczenników chińskich).
Został beatyfikowany razem z matką 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225565" url="https://pl.wikipedia.org/wiki?curid=1225565" title="Bitwa na Kosowym Polu (1448)">
Bitwa na Kosowym Polu (1448)

Bitwa na Kosowym Polu – starcie zbrojne, które miało miejsce 17 października 1448 roku. W bitwie tej nad rzeką Sitnicą wojska Jana Hunyadyego zostały rozbite przez oddziały sułtana Murada II. Bitwa ta otworzyła Turkom drogę do podboju Bałkanów.

</doc>
<doc id="1225566" url="https://pl.wikipedia.org/wiki?curid=1225566" title="Jerzy Bartz">
Jerzy Bartz

Jerzy Bartz (ur. 28 maja 1936 w Warszawie) – polski perkusista jazzowy, autor podręczników gry na perkusji.
Ukończył studia na Wydziale Łączności Politechniki Warszawskiej. Sam nauczył się grać na perkusji. Zadebiutował, grając na tym instrumencie w szkolnym zespole tanecznym, którego założycielem był Witold Krotochwil (w Liceum Ogólnokształcącym im. Władysława IV w Warszawie). Zespół ten przyjął nazwę Sekstet Witolda Krotochwila i zainaugurował działalność Hot Club Hybrydy (w roku 1957).
Ze wspomnianym zespołem wystąpił w 1958 roku na Międzynarodowym Festiwalu Jazzowym Jazz Jamboree w Warszawie. Obok Bartza grali w nim: Włodzimierz Kruszyński (klarnet), Zbigniew Namysłowski (trąbka), Zdzisław Orłowski (kontrabas), Bohdan Styczyński (kornet). Na festiwalu tym występował również w kolejnych 2 latach (1959, 1960) w zespole Zbigniewa Namysłowskiego.
W latach 60. XX wieku współpracował z wieloma znanymi muzykami i zespołami muzycznymi, m.in. z:
Ponadto towarzyszył różnym artystom (piosenkarzom, gwiazdom estrady) podczas różnego rodzaju występów (recitale, koncerty, festiwale, programy telewizyjne) zarówno w Polsce, jak i za granicą. Brał także udział w nagraniach płytowych oraz dla archiwum Polskiego Radia i dla filmu.
Zimą 1976 roku wziął udział w warsztatach jazzowych „Radost ’76” w [Mąchocice-Scholasteria|Mąchocicach]] k. Kielc, co zostało uwiecznione w filmie dokumentalnym pt. „Gramy Standard!” w reż. Andrzeja Wasylewskiego
W latach 1971-1990 pracował za granicą. Miał wówczas możliwość poznania różnych kultur muzycznych całego świata. Pisywał o nich reportaże zamieszczane w „Przekroju”, „Jazz Forum” oraz „Kontynentach”. Występował jako perkusista w zespołach grających na statkach wycieczkowych.
Kiedy bywał w Polsce, współpracował m.in. z:
Po powrocie do kraju w 1990 nawiązał współpracę z Romanem Orłowem, a następnie w 1991 – z reaktywowaną grupą muzyczną Bemibek.
Od 1993 jest właścicielem przedsiębiorstwa wydawniczego.
Jest autorem podręczników do nauki gry na perkusji, m.in. "Szkoła na perkusję w zapisie izomorficznym", "Nowe rytmy na perkusję", "Instrumenty perkusyjne we współczesnej sekcji rytmicznej", "Poradnik perkusisty amatora", "Dodatkowe instrumenty perkusyjne" oraz "Let’s play funk: zbiór rytmów funk na zestaw perkusyjny" (, wyd. Agogo Music, Warszawa).
W 2004 został odznaczony Złotym Krzyżem Zasługi. W 2008 został odznaczony Brązowym Medalem „Zasłużony Kulturze Gloria Artis”.

</doc>
<doc id="1225567" url="https://pl.wikipedia.org/wiki?curid=1225567" title="Mokrzyca (roślina)">
Mokrzyca (roślina)

Mokrzyca ("Minuartia" ) – rodzaj roślin z rodziny goździkowatych ("Caryophyllaceae"). W tradycyjnym ujęciu (na podstawie wybranych cech morfologicznych) zaliczano tu ponad 175 gatunków rozprzestrzenionych na półkuli północnej, głównie w strefie umiarkowanej, z centrum zróżnicowania w obszarze śródziemnomorskim, w rejonie Kaukazu oraz w Ameryce Północnej. Analizy molekularne ujawniły, że w tradycyjnym ujęciu rodzaj jest polifiletyczny i w nowych ujęciach jest dzielony na liczne nowe rodzaje. W wąskim ujęciu zaliczanych jest tu 66 gatunków występujących w Europie, Azji południowo-zachodniej i wschodniej oraz północnej i wschodniej Afryce. W tradycyjnym ujęciu rodzaju w Polsce rosło 5 jego przedstawicieli (+ jeden dziczejący przejściowo), we współczesnym wąskim ujęciu tylko dwa z nich należą nadal do tego rodzaju.
Niektóre gatunki z rodzaju uprawiane są jako rośliny ozdobne.
Morfologia.
Rodzaj w tradycyjnym ujęciu grupował rośliny goździkowate o następujących cechach: brak przysadek, działki wolne, płatki białe, zwykle w liczbie 5, słupki 3 i taka sama liczba ząbków na owocu.
W węższym ujęciu należą tu rośliny o liściach równowąskich i szczecinkowatych, kwiatach 5-krotnych z białymi płatkami, działkami ostrymi, 3-, 5- lub 9-nerwowymi. W odróżnieniu od rodzaju "Sabulina", jeśli działki mają 3 nerwy to jednocześnie też otaczający je błoniasty rąbek jest szeroki. Szyjki słupka są 3. Owocem jest torebka otwierająca się trzema ząbkami.
Systematyka.
Rodzaj w tradycyjnym ujęciu był taksonem sztucznym grupującym rośliny o wspólnych cechach morfologicznych. Badania molekularne wykazały, że każdy z czterech podrodzajów tradycyjnie tu zaliczanych należy do innej linii rozwojowej goździkowatych w obrębie dwóch różnych podrodzin – "Alsinoideae" i "Caryophylloideae", a najbardziej zróżnicowany podrodzaj typowy składa się z 7 kladów, które także nie są monofiletyczne. Chcąc zachować w ramach rodzaju wszystkie klasyfikowane tu tradycyjnie gatunki, konieczne byłoby włączenie tu wielu mniej lub bardziej odrębnych rodzajów liczących łącznie aż dwa tysiące gatunków. W efekcie przyjęto rozwiązanie polegające na wyodrębnieniu wielu tradycyjnie zaliczanych tu gatunków w osobne rodzaje. Najbardziej odległe taksonomicznie gatunki wyodrębnione zostały w rodzaj "Rhodalsine" i włączone do rodzaju "Eremogone". Z reszty wyodrębniono rodzaje: "Cherleria", "Facchinia", "Mcneillia", "Minuartiella", "Mononeuria", "Pseudocherleria", "Sabulina" i "Triplateia".

</doc>
<doc id="1225568" url="https://pl.wikipedia.org/wiki?curid=1225568" title="Le Rêve">
Le Rêve

Le Rêve – 50-piętrowy budynek mieszkalny w Dubai Marina w Dubaju w Zjednoczonych Emiratach Arabskich. Budynek ma wysokość 210 m, został ukończony w 2006 roku

</doc>
<doc id="1225572" url="https://pl.wikipedia.org/wiki?curid=1225572" title="Kevin Hampf">
Kevin Hampf

Kevin Hampf (ur. 24 marca 1984 w Rodewisch) - niemiecki piłkarz występujący na pozycji pomocnika. Obecnie gra w VfB Auerbach. W przeszłości rozegrał 32 mecze w 2. Bundeslidze, w barwach Erzgebirge Aue.

</doc>
<doc id="1225577" url="https://pl.wikipedia.org/wiki?curid=1225577" title="Pradzieje ziem polskich">
Pradzieje ziem polskich



</doc>
<doc id="1225579" url="https://pl.wikipedia.org/wiki?curid=1225579" title="Giuseppe Mascara">
Giuseppe Mascara

Giuseppe Mascara (ur. 24 marca 1979 w Caltagirone) – włoski piłkarz występujący na pozycji napastnika, a także trener.
Kariera klubowa.
Giuseppe Mascara zawodową karierę rozpoczynał w 1995 roku w klubie Ragusa. Następnie grał kolejno w takich zespołach jak Battipagliese i US Avellino, z którymi występował w rozgrywkach Serie C1. Na początku 2001 roku Mascara został zawodnikiem Salernitany Calcio, dla której rozegrał jeden mecz w Serie B i dwa w Pucharze Włoch.
Kolejnym klubem w karierze Włocha było US Palermo. W nowym zespole Mascara spędził dwa lata, w trakcie których rozegrał 38 pojedynków w Serie B i zdobył 8 goli. W 2003 roku piłkarz został wypożyczony do Genoi, z którą również występował w rozgrywkach drugiej ligi. Sezon 2003/2004 Mascara spędził na wypożyczeniu w Calcio Catania. Strzelił dla niej 13 bramek w 41 ligowych występach, a Catania w końcowej tabeli uplasowała się na dziewiątym miejscu. Latem 2004 roku działacze Palermo sprzedali swojego zawodnika do Perugii. Perugia zajęła czwartą lokatę w Serie B, jednak z powodu problemów finansowych została zdegradowana do Serie C1.
W letnim okienku transferowym Mascara podpisał kontrakt z Catanią, gdzie wcześniej przebywał na wypożyczeniu. W sezonie 2005/2006 zajął z nią drugie miejsce w rozgrywkach Serie B i awansował do pierwszej ligi. Włoski napastnik zdobył 14 goli w 36 spotkaniach, a jego kluby kolega – Gionatha Spinesi strzelił 23 bramki w 38 meczach i zajął trzecie miejsce w klasyfikacji najlepszych strzelców. W Serie A Mascara zadebiutował 10 września 2006 roku podczas wygranego 1:0 wyjazdowego pojedynku z Cagliari Calcio. Pierwszego gola zdobył natomiast 20 września w przegranym 3:5 spotkaniu z Palermo. Początkowo Spinesi w linii ataku Catanii grał razem z Gionathą Spinesim. Przed rozpoczęciem sezonu 2007/2008 do obu napastników dołączył Jorge Andrés Martínez, który także zaczął grywać w podstawowym składzie. Latem 2008 roku do Catanii sprowadzono natomiast Michele Paolucciego, który w wyjściowej jedenastce zajął miejsce Spinesiego.
W 2011 roku przeszedł do SSC Napoli. 11 stycznia 2012 został piłkarzem Novary. Następnie występował w Al-Nasr i Pescarze. 26 lipca 2014 podpisał trzyletni kontrakt z Siracusą. Jej barwy reprezentował do roku 2015. Następnie występował w drużynie Scordia, gdzie w 2016 roku zakończył karierę.
Kariera reprezentacyjna.
28 maja 2009 roku Marcello Lippi powołał Mascarę do kadry reprezentacji Włoch na towarzyskie spotkanie z Irlandią Północną. 6 czerwca Włosi wygrali 3:0, a gracz Catanii w przerwie meczu został zmieniony przez Pasquale Foggię.

</doc>
<doc id="1225583" url="https://pl.wikipedia.org/wiki?curid=1225583" title="Herb powiatu siemiatyckiego">
Herb powiatu siemiatyckiego

 
Herb powiatu siemiatyckiego przedstawia: na tarczy czerwonej z prawej srebrnego Polskiego Orła patrzącego w lewo ze złotymi szponami i dziobem oraz językiem czerwonym, a z lewej Pogoń Litewską (na koniu srebrnym o złotej uprzęży, srebrnym czapraku i siodle srebrnego rycerza z mieczem o złotej rękojeści wzniesionym nad głową, ze złotą ostrogą i z tarcza błękitną, na której złoty krzyż jagielloński), oraz pod Pogonią splecioną z czaprakiem białą literę S.
Herb został ustanowiony "Uchwałą Nr XXV/173/05 Rady Powiatu Siemiatyckiego z dnia 28 października 2005 r." 

</doc>
<doc id="1225584" url="https://pl.wikipedia.org/wiki?curid=1225584" title="Faith (album The Cure)">
Faith (album The Cure)

Faith – trzeci studyjny album zespołu The Cure wydany w 1981 roku.
Historia.
Okładka albumu przedstawia zdjęcie Bolton Abbey we mgle. "Faith", ogólnie mówiąc, jest wprowadzającą w stan zadumania, klimatyczną i posępną płytą, chociaż zawiera w sobie element gniewu (utwór "Doubt") oraz ostrości, cierpkości (singel "Primary"). Często jest postrzegana jako środek tzw. "Dark Trilogy" ("Mrocznej Trylogii"), która rozpoczyna się płytą "Seventeen Seconds", a kończy albumem "Pornography". Jedna z piosenek, "The Drowning Man", została zainspirowana powieściami Mervyna Peake'a opowiadającymi o Gormenghast.
Album opowiada ogólnie o braku wiary lidera grupy, Roberta Smitha i chęci jej odnalezienia.
"Faith" jest pierwszym albumem The Cure, na którym pojawiła się gitara barytonowa oraz 6-strunowa gitara basowa.
Ponowne wydanie w 2005 roku.
"Faith" zostało ponownie wydane 25 kwietnia 2005 w Wielkiej Brytanii (26 kwietnia w Stanach Zjednoczonych) jako część serii wersji deluxe płyt. Na pierwszym dysku nowego wydania znajduje się zremasterowana wersja oryginalnego albumu oraz utwór "Carnage Visors", natomiast na drugim dysku zostały umieszczone dema, koncertowe wykonania i singel (nie wydany na wcześniej na żadnym albumie) "Charlotte Sometimes". Płyta zawiera kilka niepublikowanych wcześniej utworów (w postaci dem, wszystkie utwory są instrumentalne), a wszystkie utwory z pierwszego dysku (oprócz "Carnage Visors") posiadają alternatywną wersję na dysku drugim (demo lub koncertowe wykonanie).
Istnieje również nowe jednopłytowe wydanie albumu. Zostało wydane 5 września 2005 roku w Wielkiej Brytanii, a 4 kwietnia 2006 roku w Stanach Zjednoczonych. Płyta została wydana w opakowaniu typu jewel case, a nie w digipaku. Zawiera oryginalny album, ale nie ma dodatkowego dysku. Nie zawiera utworu "Carnage Visors".
Notowania na listach muzycznych.
Single – Billboard (Ameryka Północna)

</doc>
<doc id="1225585" url="https://pl.wikipedia.org/wiki?curid=1225585" title="Pongal">
Pongal

Pongal () – święto o charakterze dożynkowym, obchodzone w indyjskim stanie Tamil Nadu oraz w społecznościach tamilskich na całym świecie. Trwa cztery dni – drugi dzień (pongal, thai pongal), najważniejszy, przypada na pierwszy dzień tamilskiego miesiąca "thai" (zazwyczaj ok. połowy stycznia). Nazwa "pongal" znaczy dosłownie „wykipieć”, nawiązuje do garnka, w którym gotuje się świąteczne danie, którego głównymi składnikami są ryż, mleko i cukier palmowy.
W filmie.
Przedstawiono je m.in. w tamilskim filmie "Vel" z 2007

</doc>
<doc id="1225588" url="https://pl.wikipedia.org/wiki?curid=1225588" title="Lima (rzeka)">
Lima (rzeka)

Lima – rzeka w Hiszpanii i Portugalii o długości 108 km. Źródła rzeki znajdują się w Hiszpanii na stokach góry Talariño, w prowincji Ourense. Ujście rzeki znajduje się w Portugalii w dystrykcie Viana do Castelo.

</doc>
<doc id="1225589" url="https://pl.wikipedia.org/wiki?curid=1225589" title="Marija Birutė Alseikaitė">
Marija Birutė Alseikaitė



</doc>
<doc id="1225590" url="https://pl.wikipedia.org/wiki?curid=1225590" title="Marija Birute Alseikaite">
Marija Birute Alseikaite



</doc>
<doc id="1225591" url="https://pl.wikipedia.org/wiki?curid=1225591" title="Miloxi">
Miloxi

Miloxi – domniemane plemię zachodniosłowiańskie wymienione przez Geografa Bawarskiego. Mieli według tego źródła posiadać 67 osad. Istnieje znaczne prawdopodobieństwo, że nazwa ta odnosi się do plemienia wielkopolskiego. Henryk Łowmiański uważał, że nad rzeką Mogielnicą, która jest niewielkim dopływem Warty zamieszkiwało plemię Mogilan. Stanisław Zakrzewski utożsamił hipotetycznych Mogilan z Miloxi wymienionymi przez Geografa Bawarskiego.

</doc>
<doc id="1225594" url="https://pl.wikipedia.org/wiki?curid=1225594" title="Júnior Díaz">
Júnior Díaz

Júnior Díaz, właśc. Júnior Enrique Díaz Campbell (wym. ; ur. 12 września 1983 w San José) – kostarykański piłkarz występujący na różnych pozycjach zarówno w obronie, jak i w pomocy. Zawodnik klubu Herediano.
Kariera klubowa.
CS Herediano.
Júnior Díaz karierę rozpoczynał w klubie CS Herediano. W sezonie 2004/2005 występował ze swoim zespołem w pucharze Copa Interclubes UNCAF. Herediano po pokonaniu w pierwszej rundzie panamskiego Tauro FC, w drugiej rundzie zostało wyeliminowane przez honduraski CD Olimpia i ostatecznie zespół Díaza nie awansował do Pucharu Mistrzów CONCACAF. W lidze, w sezonie 2004/2005 Díaz doszedł z zespołem do play-offów zarówno w turnieju Apertura, jak i Clausura. W obu przypadkach Herediano zostało wyeliminowane w półfinałach.
W swoich pierwszych trzech meczach ligowych sezonu 2005/2006, Díaz pokazał się ze świetnej strony, strzelając w każdym meczu po bramce. W sezonie 2006/2007 ponownie doszedł ze swoim zespołem do półfinału turnieju Clausura, gdzie CS Herediano odpadło po serii rzutów karnych z późniejszym mistrzem – Deportivo Saprissa. W sezonie Apertura 2007 zdobył wicemistrzostwo z CS Herediano. W drugim meczu finałowego pojedynku z Deportivo Saprissa, który zakończył się wynikiem 2:2, Díaz zaliczył asystę.
Wisła Kraków.
Pod koniec stycznia 2008 roku, Junior Díaz podpisał kontrakt z Wisłą Kraków. 26 lutego zadebiutował w Wiśle, w spotkaniu Pucharu Ekstraklasy z Jagiellonią Białystok. 15 marca zadebiutował w Ekstraklasie, w zwycięskim meczu z Lechem Poznań. Pierwszego gola na boiskach najwyższej klasy rozgrywkowej zdobył 4 maja, w spotkaniu z ŁKS-em Łódź. Sezon 2007/2008 Díaz zakończył zdobyciem mistrzostwa Polski.
6 sierpnia 2008 roku zadebiutował w europejskich pucharach, w spotkaniu II rundy eliminacyjnej Ligi Mistrzów z Beitarem Jerozolima. W 57. minucie pojedynku zanotował debiutanckie trafienie w europejskich rozgrywkach.
31 sierpnia 2010 roku został sprzedany do belgijskiego Club Brugge. Po niespełna roku spędzonym w Club Brugge, powrócił do Wisły na zasadzie rocznego wypożyczenia.
Kariera reprezentacyjna.
Reprezentacja U-23 i Igrzyska Olimpijskie.
We wrześniu 2003 roku Díaz zdobył trzy bramki w dwumeczu pierwszej rundy turnieju eliminacyjnego do Letnich Igrzyskach Olimpijskich w Atenach, z reprezentacją Belize. W listopadzie zagrał w dwumeczu drugiej rundy eliminacji z reprezentacją Gujany. 25 stycznia 2004 roku zagrał w towarzyskim meczu z Nikaraguą. W lutym zagrał w trzech meczach fazy grupowej eliminacji do Letnich Igrzyskach Olimpijskich. W spotkaniu z Meksykiem zdobył bramkę, a mecz zakończył się wynikiem 1:1. Kostaryka zajęła pierwsze miejsce w grupie i awansowała do półfinału, gdzie zmierzyła się z Hondurasem. Mecz zakończył się wygraną Kostaryki 2:0, a Díaz grał przez pełne 90. minut. Po tym meczu Kostaryka wywalczyła awans na Letnie Igrzyska Olimpijskie w Atenach.
W 2004 roku Díaz reprezentował Kostarykę na Letnich Igrzyskach Olimpijskich w Atenach. Wystąpił w pełnym wymiarze czasowym we wszystkich czterech spotkaniach, jakie reprezentacja Kostaryki U-23 rozegrała na turnieju olimpijskim w piłce nożnej. Kostaryka awansowała podczas turnieju do ćwierćfinału, gdzie przegrała z późniejszym triumfatorem imprezy, Argentyną.
Reprezentacja seniorska.
2003–2004: Debiut i Copa América.
W reprezentacji Kostaryki Díaz zadebiutował 7 września 2003 roku w towarzyskim spotkaniu z reprezentacją Chin. Kolejny występ w reprezentacji narodowej zaliczył 11 października 2003 roku, w towarzyskiej potyczce z RPA. 31 marca 2004 roku, zagrał w meczu z Meksykiem. Uczestniczył w Copa América 2004 w barwach reprezentacji Kostaryki. Wystąpił w jedynym wygranym przez Kostarykę meczu na tym turnieju, z reprezentacją Chile.
2005–2007.
16 lutego 2005 roku, Díaz wystąpił w towarzyskim meczu z Ekwadorem. Następnie wygrał z reprezentacją Kostaryki turniej UNCAF Nations Cup 2005. Wystąpił we wszystkich 4 spotkaniach na tym turnieju. Kolejny występ w kadrze narodowej zaliczył 19 czerwca 2005 roku, w spotkaniu z Chinami. W 2005 roku był w składzie reprezentacji Kostaryki na Złoty Puchar CONCACAF 2005. Zagrał tam w jednym pojedynku, z reprezentacją Kuby.
1 marca 2006 roku zagrał w meczu z Iranem. We wrześniu 2006 roku, Díaz wystąpił w dwóch towarzyskich spotkaniach z reprezentacją Austrii oraz Szwajcarią. W 2007 roku Díaz wystąpił w pięciu meczach (z Hondurasem, Kanadą, Salwadorem, Haiti i Panamą).
2008–2009: Eliminacje Mistrzostw Świata.
W 2008 roku wystąpił w trzech spotkaniach towarzyskich: z reprezentacją Szwecji, Jamajki oraz Peru, a następnie zagrał w pięciu spotkaniach w ramach eliminacji Mistrzostw Świata 2010. Swojego pierwszego gola dla reprezentacji Júnior Díaz zdobył 15 października 2008 roku w spotkaniu eliminacyjnym Mistrzostw Świata 2010 z Haiti.
W 2009 roku wystąpił w ośmiu meczach eliminacji Mistrzostw Świata 2010 (dwukrotnie z reprezentacją Hondurasu, reprezentacją Meksyku, reprezentacją Salwadoru i reprezentacją USA). Zagrał również w obu barażowych meczach z Urugwajem, w których lepsi okazali się Urugwajczycy i to oni awansowali na Mistrzostwa Świata w RPA.
Życie prywatne.
Díaz jest synem byłego reprezentanta Kostaryki w piłce nożnej, Enrique Díaza.

</doc>
<doc id="1225595" url="https://pl.wikipedia.org/wiki?curid=1225595" title="HotU">
HotU



</doc>
<doc id="1225598" url="https://pl.wikipedia.org/wiki?curid=1225598" title="Dibrugarh">
Dibrugarh

Dibrugarh (asamski ডিব্ৰুগড়) – miasto w północno-wschodnich Indiach, nad rzeką Brahmaputrą, w stanie Asam. W 2001 r. miasto to zamieszkiwało 122 523 mieszkańców.
W mieście służył polski salezjanin, misjonarz Leon Piasecki.
W Dibrugarh rozwinął się przemysł spożywczy, metalowy oraz drzewny. W tym mieście znajduje się ważny w regionie ośrodek handlowo-usługowy.

</doc>
<doc id="1225599" url="https://pl.wikipedia.org/wiki?curid=1225599" title="Junior Diaz">
Junior Diaz



</doc>
<doc id="1225601" url="https://pl.wikipedia.org/wiki?curid=1225601" title="Herb powiatu sokólskiego">
Herb powiatu sokólskiego

 
Herb powiatu sokólskiego na tarczy czerwonej sokół złoty z rozłożonymi skrzydłami, z głową obróconą w lewo i z dzwonkiem u lewej nogi.
Herb został ustanowiony "Uchwałą Nr XXXIV/255/05 Rady Powiatu Sokólskiego z dnia 25 listopada 2005 r." 

</doc>
<doc id="1225604" url="https://pl.wikipedia.org/wiki?curid=1225604" title="Protest robotników w Nowoczerkasku">
Protest robotników w Nowoczerkasku

Protest robotników w Nowoczerkasku (także masakra w Nowoczerkasku, , bunt w Nowoczerkasku, ros. Новочеркасский бунт) – protest radzieckich robotników w Nowoczerkasku w dniach 1–2 czerwca 1962 roku, który przeszedł do historii pod nazwą „krwawa sobota”.
Protest był spowodowany drastycznymi podwyżkami cen żywności, albowiem 31 maja 1962 roku w Związku Sowieckim wprowadzono 30% podwyżkę cen mięsa i 25% podwyżkę cen masła. Bunt rozpoczęli pracownicy miejscowych zakładów budowy taboru kolejowego (Nowoczerkaski Zakład Budowy Elektrowozów) na podaną przez zakładowe megafony informację o obniżeniu pensji o 1/3. Odpowiedzią władz były słowa dyrektora fabryki lokomotyw: "Jeśli nie macie pieniędzy na mięso, jedzcie pierożki z kapustą." Protestujący wznosili hasła antyrządowe i antypaństwowe i spalili portrety przywódców państwa sowieckiego, jednak do zamieszek nie doszło.
Jeszcze tego samego dnia o zajściach powiadomiono Nikitę Chruszczowa, który nakazał zaprowadzenie w mieście porządku. Na miejsce władze wysłały delegację (Anastas Mikojan i Froł Kozłow), która miała uspokoić nastroje, jednocześnie w rejon miasta skierowano też jednostki wojsk wewnętrznych MWD. Nie przyniosło to zakładanego rezultatu, a ucieczka delegacji z miejskiego komitetu partii jeszcze wzmogła agresję robotników.
W nocy strajkujący rozeszli się do domów, dzięki czemu służby bezpieczeństwa aresztowały około dwudziestu liderów wystąpień, a w mieście zaś rozmieszczono wojsko. Rankiem 2 czerwca robotnicy rozerwali blokady wojskowe, zablokowano linię kolejową i skierowano się na budynki miejskiego komitetu partii na drugim brzegu rzeki. Broniący mostów gen. Matwiej Szaposznikow odmówił wykonania rozkazu otwarcia ognia i użycia broni pancernej przeciwko protestującym.
W efekcie protestujący minęli siły Szaposznikowa, dotarli pod komitet partii, jednak nie znaleziono tam osób aresztowanych poprzedniej nocy, w związku z czym grupy demonstrantów ruszyły w stronę budynków KGB oraz milicji, które zaczęli szturmować. Po odmowie przerwania protestu władze wydały wojsku rozkaz strzelania do robotników z broni maszynowej. Zginęły 22 lub 26 osób, rannych było 87. Oddziałami tłumiącymi bunt dowodził generał Issa Plijew. Informacje o rozbiciu protestu zostały w kraju utajone, a przeciętni obywatele mogli się o nich dowiedzieć jedynie z nielicznych i trudno dostępnych źródeł pochodzących z drugiego obiegu. Informacja o stłumieniu protestu przeszła na Zachód i przyczyniła się do pogorszenia reputacji administracji Nikity Chruszczowa. Aresztowano 116 osób zaangażowanych w strajk, z czego 14 skazano w procesach pokazowych. Zapadło m.in. 7 wyroków śmierci i zostały one wykonane. Do upadku ZSRR nie pociągnięto nikogo do odpowiedzialności za masakrę robotników.
W latach 1955–1957 i 1962–1964 dyrektorem Nowoczerkaskiej Fabryki Elektrowozów był Pawieł Abroskin. Po jego pierwszym odejściu z zakładu miał tam miejsce opisany wyżej masowy protest robotników – jednym z ich postulatów był powrót Abroskina na stanowisko dyrektora, który spełniono.

</doc>
<doc id="1225605" url="https://pl.wikipedia.org/wiki?curid=1225605" title="Piotr Liu Ziyu">
Piotr Liu Ziyu

Piotr Liu Ziyu (chiń. 劉子玉伯鐸) (ur. 1843 r. w Zhujiaxie, Hebei w Chinach – zm. 17 lipca 1900 r. tamże) – święty Kościoła katolickiego, męczennik.
Piotr Liu Ziyu urodził się we wsi Zhujiaxie w powiecie Shen, prowincja Hebei. Pracował w fabryce ceramiki. Nigdy się nie ożenił.
Podczas powstania bokserów w Chinach doszło do prześladowań chrześcijan. 5 lipca 1900 r. jego przyjaciel chrześcijanin radził mu schronić się w Tangqui w powiecie Ningcing, ale on nie zgodził się na to. 17 lipca sędzia powiatu Shen Cao Jiancheng wysłał dwóch swoich strażników i grupę bokserów do wsi Zhujiaxie, żeby pojmać tamtejszych chrześcijan. Schwytano Piotra Liu Ziyu. Przywódca bokserów zapytał go, czy wyrzeknie się wiary. Ponieważ nie zgodził się na to, został ścięty.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225607" url="https://pl.wikipedia.org/wiki?curid=1225607" title="Tomáš Klinka">
Tomáš Klinka

Tomáš Klinka (ur. 24 kwietnia 1977 w Pradze) – czeski napastnik m.in. Slavii Praga, Viktorii Žižkov, Bohemiansu Praga, Tescomy Zlín, Erzgebirge Aue czy Spartaka Trnava. W 1996 roku razem ze Slavią Praga został mistrzem Czech.

</doc>
<doc id="1225608" url="https://pl.wikipedia.org/wiki?curid=1225608" title="Tomorrow (singel Amandy Lear)">
Tomorrow (singel Amandy Lear)

Tomorrow – singel Amandy Lear, wydany w 1977 roku.
Ogólne informacje.
Piosenka promowała debiutancką płytę Amandy Lear, "I Am a Photograph". Powstała we współpracy z Anthonym Monnem i została utrzymana w modnym wówczas stylu disco, natomiast tekst piosenki napisała Amanda Lear i Rainer Pietsch.
Utwór spotkał się z dużym sukcesem komercyjnym (numer 1 we Włoszech), stając się jednym z największych hitów piosenkarki. Artystka wielokrotnie wykonywała go podczas występów w telewizji, nagrała też tę piosenkę w nowych wersjach w 1998 i 2007 roku.
Teledysk.
Amanda Lear nagrała do tej piosenki kilka wideoklipów, m.in. wersję z zastosowaniem blue boxu dla niemieckiego programu "Musikladen". Istnieje także klip przedstawiający piosenkarkę wykonującą utwór na hali sportowej, pośród mężczyzn grających w koszykówkę. W 1982 roku powstał kolejny teledysk, nakręcony na potrzeby jej telewizyjnego show we Włoszech, "Ma chi è Amanda?".

</doc>
<doc id="1225609" url="https://pl.wikipedia.org/wiki?curid=1225609" title="Thadesi">
Thadesi

Thadesi – plemię wymienione przez Geografa Bawarskiego jako posiadające 200 grodów. Z dużym prawdopodobieństwem pod nazwą tą kryje się niezidentyfikowane dotąd plemię wielkopolskie. Jego nazwę próbuje się rekonstruować jako Radoszanie-Radoszyce, a więc lud wywodzący się od Radosza (Radosz to pogrubiona wersja imienia "Radomir" bądź "Radosław"). Jeśli przyjąć powyższą hipotezę za słuszną to należałoby lokalizować plemię Thadesi (Radoszan-Radoszyców) nad górną i środkową Obrą i powiązać z grodami : Bruszczewo, Raszewy, Siedlenin, Drzeczkowo, Dobczyn, Godurowo, Konojad, Łęki Wielkie, Łęki Małe.
Thadesi zostali najpewniej podbici i wchłonięci przez państwo Piastów najpóźniej w pierwszej połowie X wieku.

</doc>
<doc id="1225610" url="https://pl.wikipedia.org/wiki?curid=1225610" title="Mahaśiwaratri">
Mahaśiwaratri

Mahaśiwaratri (dewanagari महाशिवरात्रि, „Wielka noc Śiwy”, też Śiwaratri ang. "Shivaratri") – święto hinduskie, przypadające czternastego dnia księżycowego miesiąca phalgun (przełom lutego i marca). Dla wyznawców Śiwy jest to najważniejsze święto w roku.

</doc>
<doc id="1225615" url="https://pl.wikipedia.org/wiki?curid=1225615" title="Maciej Popko">
Maciej Popko

Maciej Norbert Popko (ur. 3 grudnia 1936 w Częstochowie, zm. 22 listopada 2014 w Warszawie) – orientalista, hetytolog polski, doktor habilitowany, profesor zwyczajny w Wydziale Orientalistycznym Uniwersytetu Warszawskiego. Taternik, alpinista, grotołaz, ratownik w Grupie Tatrzańskiej GOPR, organizator i kierownik polskich wypraw eksploracyjnych w góry Azji.
Działalność naukowa.
Zajmował się przede wszystkim starożytną Anatolią.
Działalność wspinaczkowa.
Działał w Klubie Wysokogórskim, Stołecznym Klubie Tatrzańskim, Speleoklubie Warszawskim oraz Uniwersyteckim Klubie Alpinistycznym w Warszawie. Wspinał się latem i zimą w Tatrach (od 1953), Dolomitach (1 polskie przejścia drogi Soldy na Marmoladzie i drogi Comiciego na Cima Grande di Lavaredo) i Alpach Francuskich (1 polskie przejście pn. ścianą Aiguille de Triolet, 1965). Kierował pionierskimi wyprawami w góry Cilo w Turcji (1967, 1968) oraz wyprawą w góry Wachanu w Afganistanie, na pograniczu Pamiru i Hindukuszu. W tej ostatniej uczestniczył m.in. w zdobyciu dziewiczych szczytów w otoczeniu doliny Purwakszan: szczyt bez nazwy (6110 m n.p.m.), Kohe Purwakszan (6080 m n.p.m.) i szczyt bez nazwy (5950 m n.p.m., samotnie). Opublikował szereg artykułów o górach i wyprawach górskich i speleologicznych, m.in. w czasopismach „Poznaj Świat”, „Taternik” i „Wierchy”. Był redaktorem i współautorem jednego z najlepszych polskich podręczników wspinaczki pt. „Alpinizm” (wyd. 1971 i 1974).
Został pochowany w Warszawie, na Cmentarzu Północnym (Wólka Węglowa).

</doc>
<doc id="1225620" url="https://pl.wikipedia.org/wiki?curid=1225620" title="Thafnezi">
Thafnezi

Thafnezi - plemię wymienione przez Geografa Bawarskiego. Miało posiadać 257 grodów ("Thafnezi habent civitates CCLVII"). Lokalizacja tego plemienia pozostaje nieznana. 
Jerzy Nalepa zaproponował hipotetyczny odczyt Dobnicy i lokalizację na obszarze zajmowanych przez plemiona serbołużyckie (w górnym dorzeczu rzeki Soławy nad będącą jednym z jej dopływów rzeką Dobną). Badacz przypisuje temu plemieniu niewielki obszar osadniczy, odpowiedni dla małego szczepu (a nie do znaczego plemienia posiadającego 257 grodów). Liczba okręgów grodowych, podana przez Geografa Bawarskiego, byłaby kompletnie przesadzona i nieproporcjonalna do rzeczywistej roli wydzielonego przezeń szczepu. 
Hipoteza, że pod nazwą Thafnezi kryją się domniemani Rawczanie - Rawianie, plemię mazowieckie skupione na żyznych ziemiach nad rzeką Rawką, wydaje się nieprawdopodobne z filologicznego punktu widzenia.

</doc>
<doc id="1225621" url="https://pl.wikipedia.org/wiki?curid=1225621" title="Giandomenico Mesto">
Giandomenico Mesto

Giandomenico Mesto (ur. 25 maja 1982 w Monopoli) – włoski piłkarz występujący najczęściej na pozycji defensywnego pomocnika.
Kariera klubowa.
Giandomenico Mesto zawodową karierę rozpoczął w 1998 w Regginie. W pierwszym zespole rozegrał jednak zaledwie jeden mecz w sezonie 1998/1999. W 2000 na zasadzie wypożyczenia przeniósł się do Cremonese, w barwach którego wystąpił w 19 pojedynkach Serie C2. W trakcie zimowego okienka transferowego Mesto został wypożyczony do innej drużyny – Fermany. W barwach tego klubu rozegrał 31 meczów w Serie C1 i strzelił 6 bramek.
Dobra gra Mesto sprawiła, że w 2002 Włoch powrócił do Regginy i 27 października w wygranym 2:1 meczu z Torino FC zadebiutował w rozgrywkach Serie A. W sezonie 2002/2003 zanotował łącznie 10 ligowych występów. W kolejnych rozgrywkach wystąpił w 24 meczach Serie A, a od sezonu 2004/2005 pojawiał się już niemal we wszystkich spotkaniach Regginy. Łącznie rozegrał dla niej 137 ligowych pojedynków i strzelił 1 gola – 15 maja 2005 w zremisowanym 1:1 pojedynku przeciwko US Palermo.
Latem 2007 Mesto został sprzedany do Udinese Calcio, dla którego w sezonie 2007/2008 zanotował 28 meczów i 2 gole w Serie A i 1 spotkanie w Pucharze Włoch. Włoski piłkarz z Udinese uplasował się na 7. miejscu we włoskiej ekstraklasie. Latem 2008 Mesto podpisał kontrakt z Genoą i w debiutanckim sezonie wystąpił w 28 spotkaniach Serie A, w tym 22 w podstawowej jedenastce. Kolejne rozgrywki rozpoczął również jako gracz pierwszego składu. W pierwszej części sezonu strzelił po jednej bramce w pojedynkach z SSC Napoli (4:1), Juventusem (2:2), Cagliari Calcio (2:3) oraz Fiorentiną (2:1).
28 sierpnia 2010, w pierwszym meczu sezonu 2010/2011 Mesto strzelił jedyną bramkę w zwycięskim 1:0 wyjazdowym meczu z Udinese Calcio. W 2012 roku odszedł do Napoli, a w 2016 został zawodnikiem Panathinaikosu, z którym podpisał kontrakt do 30 czerwca 2017 roku. Po wygaśnięciu kontraktu został wolnym zawodnikiem i nie występował już w żadnym klubie.
Kariera reprezentacyjna.
Mesto ma na swoim koncie występy dla młodzieżowych reprezentacjach Włoch. Razem z drużyną do lat 21 w 2004 sięgnął po mistrzostwo Europy juniorów. W tym samym roku dostał powołanie do kadry na Igrzyska Olimpijskie w Atenach, na których Włosi wywalczyli brązowy medal.
W seniorskiej reprezentacji Włoch Mesto zadebiutował 8 czerwca 2005 w zremisowanym 1:1 towarzyskim spotkaniu przeciwko Serbii i Czarnogórze. Trzy dni później zagrał w meczu z Ekwadorem (również 1:1), a kolejny i jak na razie ostatni mecz w drużynie narodowej zanotował w październiku 2007.

</doc>
<doc id="1225629" url="https://pl.wikipedia.org/wiki?curid=1225629" title="Album (album Quorthona)">
Album (album Quorthona)

Album – pierwsza solowa płyta Quorthona, członka grupy muzycznej Bathory.
Autorem tekstów piosenek oraz twórcą muzyki jest Quorthon.
Lista utworów.
Źródło.

</doc>
<doc id="1225632" url="https://pl.wikipedia.org/wiki?curid=1225632" title="Kolam">
Kolam

Kolam (tam.: கோலம், telugu trl. "muggu") – symetryczny wzór, tworzony każdego rana przez kobiety w południowych Indiach przed wejściem do domu. 
Zgodnie ze starym zwyczajem, po porannym sprzątaniu domu, kobiety usypują na zewnątrz budynku, przed drzwiami za pomocą grubo zmielonej mąki ryżowej tradycyjne wzory, mające chronić domowników i przynosić pomyślność. Mąka jest również swoistą ofiarą dla drobnych zwierząt (mrówek, ptaków). Wzory te w ciągu dnia powoli znikają, zadeptywane, rozwiewane przez wiatr, ale następnego ranka są skrupulatnie odnawiane.
Podawana jest interpretacja, że kolam to rysunki labiryntowe. Wierzy się, że chronią domostwa przed odwiedzinami złych duchów. Istoty takie zostają w labiryncie uwięzione – kolam zawsze występują jako formy graficzne o połączonym początku i końcu.

</doc>
<doc id="1225635" url="https://pl.wikipedia.org/wiki?curid=1225635" title="Anna Wang">
Anna Wang

Św. Anna Wang (chiń. 王安納) (ur. 1886 r. w Majiazhuang, Hebei w Chinach – zm. 22 lipca 1900 r. tamże) – święta Kościoła katolickiego, męczennica.
Rodzice Anny Wang byli chrześcijanami, pochodziła z bardzo biednej rodziny. Gdy miała 5 lat zmarła jej matka. W wieku 11 lat chciano wydać ją za mąż za katolika z wioski Gi, jednak ona się na to nie zgodziła.
Podczas powstania bokserów w Chinach doszło do prześladowania chrześcijan. 21 lipca 1900 r. powstańcy aresztowali katolików z powiatu Wei w prowincji Hebei. Pierwszy został zabity Józef Wang Yumei, przywódca katolików we wsi. Pozostali (wśród których byli Łucja Wang Wang, Anna Wang i Andrzej Wang Tianqing), zostali zamknięci na klucz. Następnego dnia dano im wybór, że albo wyprą się wiary, albo zginą. Jej macocha wyrzekła się wiary i chciała do tego skłonić Annę Wang. Wszyscy oni zostali zabici po odmowie apostazji.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie "Leona Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225638" url="https://pl.wikipedia.org/wiki?curid=1225638" title="Józef Wang Yumei">
Józef Wang Yumei

Św. Józef Wang Yumei (chiń. 王玉梅若瑟) (ur. 1832 r. w Weixian, Hebei w Chinach – zm. 21 lipca 1900 r. w Daning, Hebei) – święty Kościoła katolickiego, męczennik.
Podczas powstania bokserów doszło do prześladowania chrześcijan. 21 lipca 1900 r. powstańcy aresztowali katolików z powiatu Wei w prowincji Hebei. Pierwszy został zabity Józef Wang Yumei, który przewodniczył wspólnocie wiernych ze wsi. Pozostali wśród których była (Łucja Wang Wang, Anna Wang i Andrzej Wang Tianqing), zostali zamknięci na klucz. Następnego dnia dostali wybór, że albo wyprą się wiary, albo zginą. Zostali zabici po odmowie apostazji.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225640" url="https://pl.wikipedia.org/wiki?curid=1225640" title="Salwar kamiz">
Salwar kamiz

Salwar kamiz (lub "szalwar kamiz" – hindi, सलवार क़मीज़ urdu شلوار قمیض) – tradycyjny strój noszony w Azji (w Afganistanie, Pakistanie, Bangladeszu, Nepalu, Indiach) składający się z "salwar" – workowatych, zwężonych na dole spodni (szarawarów), oraz "kamiz" – luźnej koszuli (tuniki). Dodatkowo kobiety noszą "dupattę" – szal zarzucony na szyję, ramiona i ewentualnie na głowę. Koszulę dla mężczyzn nazywa się też kurtą.
Słowo "salwar" pochodzi z perskiego, "kamiz" pochodzi z arabskiego "qamis".

</doc>
<doc id="1225642" url="https://pl.wikipedia.org/wiki?curid=1225642" title="Arnold Mindell">
Arnold Mindell

Arnold Mindell (ur. 1940) – amerykański psychoterapeuta, psycholog, twórca nowej orientacji psychologicznej i terapeutycznej zwaną "psychologią zorientowaną na proces" (popularny skrót POP od. ang. "Process Oriented Psychology"). 
Od wielu lat związany z popularnym w kręgach nowych trendów terapeutycznych spod znaku New Age, ośrodkiem Esalen w kalifornijskim Big Sur. Wraz ze swą życiową partnerką Amy Mindell rozwija idee POP-u budowane w szerokim spektrum odniesień teoretycznych; od fizyki współczesnej, przez psychologię analityczną C.G. Junga, czy twórczość Carlosa Castanedy po inspiracje czerpane z kosmologii, mitologii, antropologii i praktyki wielu systemów religijnych (szamanizm, buddyzm, taoizm, religie Aborygenów australijskich).

</doc>
<doc id="1225643" url="https://pl.wikipedia.org/wiki?curid=1225643" title="Ordo Rosarius Equilibrio">
Ordo Rosarius Equilibrio

Ordo Rosarius Equilibrio – szwedzki zespół muzyczny, powstał w maju 1993 roku. Założył go Tomas Pettersson, po zakończeniu działalności zespołu Archon Satani. Wkrótce do zespołu dołączyła Chelsea Krook.
Tworzą monotonne, posępne brzmienia, często dopełniane akustycznym brzmieniem instrumentów (gitara, bębny) oraz wokalem. Zespół przyjął nazwę Ordo Equilibrio.
Przed nagraniem czwartego albumu zespół opuściła Chelsea. Jej miejsce zajęła Rose-Marie Larsen. Od tego momentu zespół nosi nazwę: Ordo Rosarius Equilibrio.

</doc>
<doc id="1225649" url="https://pl.wikipedia.org/wiki?curid=1225649" title="Phesnuzi">
Phesnuzi

Phesnuzi – plemię najpewniej zachodniosłowiańskie wymienione przez Geografa Bawarskiego. Stanisław Zakrzewski uważał, że to plemię zamieszkujące w IX wieku na piaszczystych obszarach Pałuk, a ich nazwa ma źródłosłów w słowie "piasek". Mogłaby być rekonstruowana jako Piaszczanie bądź Piaszczyce. Z kolei Aleksander Brückner uznał, że jest to jedna z nazw wymyślonych przez autora spisu.
Według Jerzego Nalepy doszło do metatazy u "–" n. Nazwę odczytuje jako Bieżuńcy, co jego zdaniem jest dubletem z Bieżuńczanami (nr 53 Geografa Bawarskiego). Stanowisko to poparli Krzysztof Tomasz Witczak i Krzysztof Fokt.

</doc>
<doc id="1225660" url="https://pl.wikipedia.org/wiki?curid=1225660" title="Łucja Wang Wang">
Łucja Wang Wang

Św. Łucja Wang Wang (chiń. 婦王王璐琪) (ur. 1869 r. w Weixian, Hebei w Chinach – zm. 22 lipca 1900 r. w Majiazhuang) – święta Kościoła katolickiego, męczennica.
Podczas powstania bokserów w Chinach doszło do prześladowania chrześcijan. 21 lipca 1900 r. powstańcy aresztowali katolików z powiatu Wei w prowincji Hebei. Pierwszy został zabity Józef Wang Yumei przywódca katolików ze wsi. Pozostali, wśród których byli Łucja Wang Wang, Anna Wang i Andrzej Wang Tianqing, zostali zamknięci na klucz. Następnego dnia dostali wybór, że albo wyprą się wiary, albo umrą. Zostali zabici po odmowie apostazji.
Dzień jej wspomnienia to 9 lipca (w grupie 120 męczenników chińskich).
Została beatyfikowana razem z trójką pozostałych męczenników, wśród których był też jej syn Andrzej Wang Tianqing 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225661" url="https://pl.wikipedia.org/wiki?curid=1225661" title="Churidar">
Churidar

Churidar, ćuridar - strój kobiecy popularny w Indiach, noszony zwłaszcza przez niezamężne dziewczyny, podobny nieco do salwar kamiz, używanego w Pendżabie składający się z obcisłych, zwężonych na dole spodni (szarawarów), luźnej tuniki oraz dupatty - cienkiego szala przykrywającego piersi i zarzuconego do tyłu na ramiona.
Tradycyjny strój w indyjskim tańcu kathak.

</doc>
<doc id="1225663" url="https://pl.wikipedia.org/wiki?curid=1225663" title="Biskup warmiński">
Biskup warmiński



</doc>
<doc id="1225664" url="https://pl.wikipedia.org/wiki?curid=1225664" title="FourCC">
FourCC

FourCC () – sekwencja czterech bajtów używanych do jednoznacznej identyfikacji formatu danego pliku. Stworzony na potrzeby systemów operacyjnych, wprowadzony początkowo w oprogramowaniu komputerów Macintosh, a następnie zaadaptowany na potrzeby komputerów Amiga i producenta oprogramowania Electronic Arts. Później został zmodyfikowany w celu obsługi kompresji plików w produktach QuickTime i DirectShow.
W 1985 r. Electronic Arts przedstawiło Interchange File Format (IFF), była to rodzina formatów stworzona pierwotnie na komputery Amiga. Pliki składały się z sekwencji fragmentów, które mogły zawierać dowolne dane, a każdy z nich poprzedzony był czterobajtowym identyfikatorem. IFF zostało zaadaptowane przez wielu producentów oprogramowania np. Microsoft do utworzenia formatów AVI i WAV. Microsoft użył FourCC również do identyfikacji formatów w bibliotekach DirectX, a ściślej w DirectShow i DirectX Graphics.
Jednym z najbardziej znanych zastosowań FourCC są kodeki wideo używane w formacie AVI. Jako kontener, AVI pozwala określić przy pomocy FourCC wykorzystany do kompresji kodek np. DivX, Xvid, h.264 itd. Ta sama zasada dotyczy kodeków audio w formatach AVI i WAV oraz plików typu PNG, 3DS i MIDI.

</doc>
<doc id="1225665" url="https://pl.wikipedia.org/wiki?curid=1225665" title="Mata Amritanandamayi">
Mata Amritanandamayi

Mata Amritanandamayi (dewanagari: माता अमृतानन्दमयी, trl. Mātā Amṛtānandamayī Devī, trb. Mata Amrytanandamaji, malajalam: മാതാ അമൃതാനന്ദമയി) – indyjska guru i filantrop, zwana też Amma ("Matka") i Ammaći (ang. Ammachi), mieszka w swoim aśramie Amritapuri w stanie Kerala. Jest zwana „przytulającą świętą”, ponieważ jej główna metoda uzdrawiania i przekazywania energii polega po prostu na przytuleniu.
Dzieciństwo.
Mata Amrytanandamaji urodziła się w małej wsi Parayakadavu (teraz częściowo znanej jako Amritapuri), blisko Kollamw Kerali 27 września 1953 Pochodzi z rodziny rybaków, kasty Arajan. Naukę ukończyła kiedy miała dziesięć lat; troszczyła się o młodsze rodzeństwo i zajmowała rodziną oraz pracami domowymi.
Kariera i sława.
Jej wielbiciele twierdzą, że miała wiele mistycznych doświadczeń jako dziecko. Od 1981 uczy duchowych aspirantów na całym świecie. Założyła ogólnoświatową organizację, "Mata Amritanandamayi Mission Trust", w którym jest zaangażowanych wielu duchowych i osób zajmujących się działalnością charytatywną. Od najmłodszych lat podróżowała aby osiągnąć „uniwersalne macierzyństwo”. Posiada tytuł "United Nations General Assembly".
Darśan.
Amrytanandamaji jest znana mediom świata jako „przytulająca święta”. Ofiaruje uścisk wszystkim, którzy do niej podchodzą; w Indiach zdarzało się jej uściskać ponad 50 000 ludzi w ciągu dnia, czasem siedząc przez ponad 20 godzin. Na świecie, uważa się, że Amrytanandamaji przytuliła ponad 30 milionów ludzi w ciągu ostatnich 30 lat.
„Darshan – The Embrace” – film oparty na życiu Amrytanandamaji został oficjalnie wybrany na pokaz podczas Cannes Film Festival w 2005 Jan Kounen, producent filmowy wygrywający nagrody (pochodzący z Holandii, mieszkający we Francji) wyreżyserował film. Manuel De La Roche z Francji, był producentem. Jan Kounen i jego zespół zaczęli kręcić film w 2003 podczas Amritavarsham50, obchodów pięćdziesiątych urodzin Amrytanandamaji w Koczinie. Zespół również podróżował z Amrytanandamaji podczas jej indyjskich i międzynarodowych objazdów, aby ukończyć film. Kounen powiedział o filmie, „kiedy po raz pierwszy podjąłem się zadania i zacząłem filmować myślałem, 'Amma jest dobrą osobą, robi dobrze rzeczy, dlatego mogę zrobić coś dobrego dla niej’. Ale kiedy kontynuowałem pracę, zrozumiałem: 'Nie, to ja otrzymuję dar'”.
Matruvani.
„Matruvani” to miesięcznik dotyczący duchowości w Indiach.
Jest publikowany w Amritapuri Ashram w indyjskich i europejskich językach. „Matruvani” został po raz pierwszy opublikowany w 1984. Czasopismo zostało przetłumaczone na angielski, malajalam, tamilski, kannada, telugu, marathi, gudźrati, bengali i hindi. "European Matruvani" (Europejskie Matruvani) jest publikowane po francusku, niemiecku, włosku, fińsku i hiszpańsku. Międzynarodowa wersja „Matruvani” znana jest jako „Immortal Bliss” („Nieśmiertelna Błogość”).
Amritapuri.
Amritapuri to główny aśram Amrytanandamaji (nazwa nawiązuje do nektaru amryty). Znajduje się w Parayakadavu, w dystrykcie Kollam, około 120 km na północ od stolicy stanu Kerala Thiruvananthapuram i 120 km na południe od Kochinu. Amritapuri to też nazwa, pod którą znane jest miejsce, w którym aśram się znajduje. W aśramie przebywa z nią stale kilkanaście tysięcy osób. Amma prowadzi zakrojoną na szeroką skalę pracę charytatywną, zwłaszcza po tsunami. Odbudowuje domy, opiekuje się sierotami.
Jej aśram stojący tuż przy brzegu morza został zalany przez fale, jednak nikt w nim nie ucierpiał.
Amritapuri to także jedno z miejsc, gdzie znajduje się Amrita Vishwa Vidyapeetham.
Działalność humanitarna.
Strona internetowa organizacji Mata Amritanandamayi Math opisuje różnorodne charytatywne i humanitarne projekty podjęte przez organizację. Przykłady to program wybudowania 100 000 domów dla biednych, szpitali, sierocińców, hospicjów, schronisk dla kobiet, wypłaty dla wdów, ośrodków pomocy społecznej, domów starców, klinik okulistycznych i ośrodków terapii mowy. Wiele ośrodków Ammy w USA prowadzi programy typu ‘Mother’s Kitchen’ (‘Kuchnia Matki’), czy "Vegetarian soup-kitchens" („Kuchnie z wegetariańskimi zupami”), gdzie chętni przygotowują i podają posiłki dla ubogich.
Organizacja Mata Amritanandamayi Math prowadzi 33 szkoły, 12 mandirów, jeden specjalistyczny szpital w Koczinie, żywi tysiące osób dzięki dużej kuchni, co roku daje pensję 15 000 wdów, co roku buduje 25 000 domów dla bezdomnych i posiada 35 ośrodków opieki społecznej na całym świecie, które rozpowszechniają jej przesłanie duchowe.
Mata Amritanandamayi Math przesłała miliard rupii (23 miliony dolarów) aby pomóc ofiarom tsunami z 2004. Praca charytatywna odbywa się w Kerali, Tamil Nadu, Pondicherry, Andamanach i Nikobarach i na Sri Lance.
We wrześniu 2005, Mata Amritanandamayi Math przesłał $1 000 000 dla Fundację Bush-Clinton na rzecz pomoc ofiarom Huraganu Katrina. Wysłała też zespół ludzi do USA po sztormie, aby ocenił jakiej konkretnie pomocy potrzebują ofiary.
W październiku 2005 tysiące ręczników zostało wysłanych i rozdanych osobom, które przeżyły trzęsienie ziemi w Kaszmirze i Pakistanie.

</doc>
<doc id="1225668" url="https://pl.wikipedia.org/wiki?curid=1225668" title="Konrad Salicki">
Konrad Salicki

Konrad (III) Salicki (ur. 12 lutego 1074 w opactwie Hersfeld; zm. 27 lipca 1101 we Florencji) – król Włoch w latach 1093–1098, król Niemiec w latach 1087–1098. Ponadto w latach 1076–1087 był księciem Dolnej Lotaryngii i margrabią Turynu.
Konrad był drugim synem cesarza Henryka IV i Berty Sabaudzkiej. Jego starszy brat Henryk urodził się i zmarł na początku sierpnia 1071. Konrad już w wieku dwóch lat towarzyszył ojcu w latach 1076–1077 w wyprawie do Kanossy. W tym samym czasie został księciem Dolnej Lotaryngii. Opiekę nad nim powierzono arcybiskupowi Mediolanu Teobaldowi. Konrad zamieszkał we Włoszech.
30 maja 1087 w Akwizgranie został koronowany na króla niemieckiego. W 1093 Konrad pod wpływem hrabiny Matyldy toskańskiej przeszedł do obozu papieskiego i w ten sposób stał się przeciwnikiem własnego ojca. W tym samym roku został koronowany na króla Włoch. W 1095 krótko po synodzie w Piacenzy przyrzekł papieżowi Urbanowi II bezpieczeństwo i pełnił służbę stratora (prowadził konia jako pachołek w uniżonym geście). W tym samym roku z inicjatywy Urbana II, Konrad ożenił się z Konstancją, córką hrabiego sycylijskiego Rogera I.
Na te wypadki Henryk IV zareagował zwołując w kwietniu 1098 zjazd w Moguncji. Cesarz ogłosił detronizację Konrada i równocześnie naznaczył na swojego następcę młodszego syna Henryka V. Konrad zmarł we Florencji i został pochowany w tamtejszej katedrze.

</doc>
<doc id="1225670" url="https://pl.wikipedia.org/wiki?curid=1225670" title="Andrzej Wang Tianqing">
Andrzej Wang Tianqing

Św. Andrzej Wang Tianqing (chiń. 王天慶安德) (ur. 1891 r. w Weixian, Hebei w Chinach – zm. 22 lipca 1900 r. w Majiazhuang) – święty Kościoła katolickiego, męczennik.
Podczas powstania bokserów w Chinach doszło do prześladowania chrześcijan. 21 lipca 1900 r. powstańcy aresztowali katolików z powiatu Wei w prowincji Hebei. Pierwszy został zabity Józef Wang Yumei, przywódca katolików we wsi. Pozostali (wśród których byli Łucja Wang Wang, Anna Wang i Andrzej Wang Tianqing), zostali zamknięci na klucz. Następnego dnia dostali wybór, że albo wyprą się wiary, albo zginą. Zostali zabici po odmowie apostazji.
Dzień jego wspomnienia to 9 lipca (w grupie 120 męczenników chińskich).
Został beatyfikowany razem z trójką pozostałych męczenników, wśród których była też jego matka Łucja Wang Wang 17 kwietnia 1955 r. przez papieża Piusa XII w grupie "Leona Mangin i 55 Towarzyszy". Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225675" url="https://pl.wikipedia.org/wiki?curid=1225675" title="Fiete Sykora">
Fiete Sykora

Fiete Sykora (ur. 16 września 1982 roku w Wismarze) – niemiecki napastnik lub ofensywny pomocnik grający w ETSV Weiche Flensburg.
Z Hansą Rostock II w sezonie 2004/2005 wywalczył mistrzostwo trzeciej ligi niemieckiej, lecz w tym samym sezonie z 1. Bundesligi do 2.Bundesligi spadł pierwszy zespół Hansy i rezerwy, mimo premiowanego awansem miejsca, wciąż musiały grać w trzeciej lidze, gdyż dwa zespoły tego samego klubu nie mogą występować razem w jednej lidze. W następnym sezonie, już w barwach nowego klubu (Carl Zeiss Jena) wreszcie awansował do 2. Bundesligi. W sezonie 2007/2008 Sykora grał w FC Erzgebirge Aue, a następnie został graczem VfL Osnabrück. Od 2009 roku przez sześć lat grał w Holstein Kiel.

</doc>
<doc id="1225676" url="https://pl.wikipedia.org/wiki?curid=1225676" title="Dupatta">
Dupatta

Dupatta (hindi: दुपट्टा, urdu: دوپٹا, bengali: অরনা) - element kobiecych strojów w Indiach, zwłaszcza churidar i salwar kamiz - rodzaj długiego szala, przykrywającego piersi i ramiona.

</doc>
<doc id="1225681" url="https://pl.wikipedia.org/wiki?curid=1225681" title="Villava">
Villava

Villava (bask. Atarrabia) – miasto i gmina w hiszpańskiej prowincji autonomicznej Nawarra.
Opis.
Miasteczko Villava zamieszkuje ok. 10 000 osób. Miejscowość znajduje się ok. 4 km od Pampeluny, stolicy Nawarry. Została założona w 1184 roku przez króla Sancho VI i przez wiele stuleci była niewiele znaczącym miasteczkiem. W latach 60. XX wieku zaczęła znacząco się rozwijać i stała ważnym przemysłowym przedmieściem Pampeluny.
Lokuje się tu przede wszystkim przemysł papierniczy, informatyczny i zajezdnia autobusowa.
Znani mieszkańcy.
Villava jest znana jako miejsce urodzin znanego kolarza, Miguela Induraina, który rozpoczynał karierę w lokalnym klubie kolarskim, Club Ciclista Villavés.

</doc>
<doc id="1225683" url="https://pl.wikipedia.org/wiki?curid=1225683" title="Philipp Bouhler">
Philipp Bouhler

Philipp Bouhler (ur. 11 września 1899 w Monachium, zm. 19 maja 1945 na terenie obozu KL Dachau) – urzędnik rządu III Rzeszy, SS-Obergruppenführer, szef kancelarii Adolfa Hitlera, a także czołowa postać programu „eutanazji” osób upośledzonych w nazistowskich Niemczech, nazwanej Akcją T4.
Życiorys.
Bouhler urodził się w Monachium jako syn emerytowanego pułkownika. Spędził 5 lat w Bawarskim Królewskim Korpusie Kadetów. Brał udział w I wojnie światowej, w której został ciężko ranny. W latach 1919–1920 studiował filozofię przez cztery semestry, a w 1921 został współpracownikiem wydawnictwa, w którym wychodził "Völkischer Beobachter". Jesienią 1922 został drugim sekretarzem NSDAP. Po fiasku puczu monachijskiego, a po reaktywowaniu NSDAP w 1925 został kwatermistrzem NSDAP. Po przejęciu władzy w 1933, został członkiem Reichstagu z Westfalii i mianowany reichsleiterem NSDAP.
Rok później, został szefem policji w Monachium, a po miesiącu na tym stanowisku został powołany na stanowisko szefa kancelarii Adolfa Hitlera, urzędu utworzonego 17 listopada 1934. Był także Przewodniczącym Oficjalnej Komisji Inspekcyjnej NSDAP dla Ochrony Literatury Narodowosocjalistycznej (Oficjalna nazwa niemiecka to: "Der Chef der Kanzlei des Führers und Vorsitzender der Parteiamtlichen Prüfungskommission zum Schutze des NS-Schrifttums"), która decydowała, jakie dzieła są odpowiednie dla nazistowskiej społeczności.
Urząd Bouhlera odpowiadał za korespondencję przychodzącą do Hitlera. Zajmował się listami od zwykłych ludzi zawierających prośby o pomoc materialną, pomoc w zdobyciu pracy, o łaskę, ponowne przyjęcie do lub życzenia urodzinowe dla Hitlera. Dodatkowo był odpowiedzialny za prywatną korespondencję Hitlera.
Bouhler był także odpowiedzialny za zabijanie ludzi. Nadzorował rozwój i wdrożenie nazistowskiego programu eutanazji ("„Aktion T4""), nastawionego na eksterminację ludzi chorych psychicznie i niepełnosprawnych. Próbowano różnych metod zabijania. Wiedza zdobyta w czasie trwania "Akcji T4" została wykorzystana podczas Akcji Reinhardt przeprowadzonej w ramach tzw. Endlösung (ostatecznego rozwiązania kwestii żydowskiej).
W 1942 Bouhler wydał książkę "Napoleon – Kometenpfad eines Genies" (względnie "Napoleon – Kometenbahn eines Genies", pol. "Napoleon. Błyskawiczny wzlot geniusza"), która stała się jedną z ulubionych lektur Hitlera. Wydał także publikację narodowo-socjalistyczną "Kampf für Deutschland" (Walka dla Niemiec) w 1938.
Bouhler wraz z żoną popełnili samobójstwo 19 maja 1945 zaraz po aresztowaniu przez oddziały amerykańskie i przewiezieniu do KL Dachau, który był używany jako więzienie dla nazistów po wyzwoleniu go przez Amerykanów pod koniec II wojny światowej.

</doc>
<doc id="1225684" url="https://pl.wikipedia.org/wiki?curid=1225684" title="EmbargoNagrania">
EmbargoNagrania

EmbargoNagrania – polska wytwórnia płytowa z siedzibą w Warszawie powstała w 2003. Wydaje głównie płyty wykonawców z gatunku hip-hop. Dawniej firma należała do grupy ITI Film Studio.
Firma wydała nagrania takich wykonawców jak: JWP, Bez Cenzury, 2cztery7, Grammatik, Praktik, Pezet-Noon oraz Noconcreto.

</doc>
<doc id="1225685" url="https://pl.wikipedia.org/wiki?curid=1225685" title="Czarna Różdżka">
Czarna Różdżka



</doc>
<doc id="1225686" url="https://pl.wikipedia.org/wiki?curid=1225686" title="Maria Wang Li">
Maria Wang Li

Św. Maria Wang Li (chiń. 婦王李瑪利) (ur. 1851 r. w Fancun, Hebei w Chinach – zm. 22 lipca 1900 r. w Daning, Hebei) – święta Kościoła katolickiego, męczennica.
Maria Wang Li urodziła się w 1851 r. w Fancun w prowincji Hebei.
Podczas powstania bokserów doszło do prześladowania chrześcijan. Maria Wang Li próbowała uciec z dwójką dzieci ze wsi. Zostali jednak schwytani przez powstańców. Wielu niekatolików próbowało przekonać napastników, żeby jej nie zabijali, mówiąc nawet, że Maria Wang Li jest niewierząca. Jednak ona odważnie wyznała prawdę "Proszę, nie błagajcie ich o moje życie. Z pewnością jestem jedną z wierzących jak i moja rodzina od pokoleń." Mocno obstawała przy swojej wierze i w końcu została ścięta.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225687" url="https://pl.wikipedia.org/wiki?curid=1225687" title="Prawo Joule’a (prąd elektryczny)">
Prawo Joule’a (prąd elektryczny)

Prawo Joule’a, zwane również prawem Joule’a-Lenza, pozwala wyznaczyć ilość ciepła, które wydziela się podczas przepływu prądu elektrycznego przez przewodnik elektryczny
Zależność tę można wyrazić wzorem:
gdzie:
Prawo to jest wyrazem zasady zachowania energii w odniesieniu do przepływu prądu. Wynika z niego, że energia prądu elektrycznego zamienia się w energię wewnętrzną przewodnika.
Wyprowadzenie.
Prawo Joule’a można wyprowadzić z definicji mocy prądu elektrycznego i prawa Ohma. Korzystając ze wzoru, który wynika z prawa Ohma można zapisać związek między napięciem a natężeniem prądu
gdzie formula_7 jest napięciem na końcach przewodnika.
Z definicji mocy prądu elektrycznego
po wstawieniu napięcia z prawa Ohma
Ilość wydzielonego ciepła jest równa pracy wykonanej przez prąd elektryczny w czasie formula_11 stąd
Zastosowanie zjawiska.
Zjawisko wydzielania się ciepła podczas przepływu prądu elektrycznego zaobserwowane zostało po raz pierwszy przez Jamesa Joule’a w 1841, a następnie niezależnie przez Heinricha Lenza w 1842. Jest obecnie wykorzystywane do zamiany energii elektrycznej na energię wewnętrzną. Ma to miejsce we wszystkich urządzeniach wyposażonych w grzałki elektryczne np. czajniki elektryczne, pralki, zmywarki, promienniki.
Zjawisko to jest jednak często niepożądane, na przykład przy przesyłaniu energii. Wówczas wydzielane ciepło jest energią traconą. W urządzeniach elektronicznych zjawisko Joule’a powoduje wydzielanie się ciepła wewnątrz aparatury i wymaga usuwania go stamtąd, aby urządzenie mogło stabilnie pracować. Dlatego np. komputery wymagają chłodzenia.

</doc>
<doc id="1225688" url="https://pl.wikipedia.org/wiki?curid=1225688" title="Kosów Większy">
Kosów Większy



</doc>
<doc id="1225689" url="https://pl.wikipedia.org/wiki?curid=1225689" title="Danyło Wyhowski">
Danyło Wyhowski

Danyło (Daniel) Ostapowycz Wyhowski, ukr. Данило Остапович Виговський (zm. 20 listopada 1659) – pułkownik kozacki, brat Iwana Wyhowskiego, zięć Bohdana Chmielnickiego.
W 1655 roku hetman nakaźny wojsk kozackich biorących udział w wyprawie przeciw Rzeczypospolitej. Pełnił funkcje dyplomatyczne, m.in. kontaktował się z Karolem Gustawem.
Wskazany został w akcie Unii hadziackiej do objęcia godności hetmana wielkiego i wojewody kijowskiego, co jak deklarowano, miało zapobiegać, aby "do tumultów i zatrudnienia nie przyszło na Ukrainie", w praktyce zaś dowodziło bezprecedensowego złamania kozackiej tradycji wolnej elekcji hetmana.
Po śmierci teścia wystąpił przeciw Rosji – na rozkaz brata podjął, nieudaną jak się okazało, próbę oswobodzenia Kijowa spod rosyjskiej okupacji. Dostał się wówczas do niewoli, w której został zamęczony na śmierć podczas tortur. Wdowę po nim pojął za żonę Paweł Tetera.

</doc>
<doc id="1225691" url="https://pl.wikipedia.org/wiki?curid=1225691" title="Kosów (powiat radomski)">
Kosów (powiat radomski)

Kosów – wieś w Polsce położona w województwie mazowieckim, w powiecie radomskim, w gminie Kowala.
Pierwsza wzmianka o wsi Cossow pochodzi z 1395 r. Nazwa wsi Kosów pochodzi albo od słowa „kosa” czyli narzędzia służącego do koszenia zboża albo od nazwy ptaka „kos”. W 1413 r. Małgorzata żona Piotra z Tułkowic odstąpiła część Kosowa swoim braciom. Następne wzmianki o tej miejscowości pochodzą z 1415 r. Cossow i 1450 r. Koszow. Wspomniany wyżej Piotr z Tułkowic zwany też Pietraszem był pierwszym znanym właścicielem Kosowa. Od niego bierze swój początek ród Kosowskich herbu Abdank. Kolejnym właścicielem wsi był Andrzej z Kosowa odnotowany w 1417 r. W połowie XV w. właścicielem wsi był Jan Kosowa, który wyjednał u króla Kazimierza Jagiellończyka przywilej lokacji wsi na prawie magdeburskim. Wieś zyskała samorząd wiejski i nowe warunki gospodarczego rozwoju. W drugiej połowie XV dziedzicem był Andrzej Kosowski. W XV w. Kossowcy założyli nowe wsie: Rożki i Kosów Mniejszy. Według spisu z 1508 r. właścicielem Kosowa Małego był Jakub z Kosowa. Właścicielem połowy wsi był Piotr Kossowski, jego część liczyła 1 łan ziemi. Drugą część wsi posiadał Piotr Skarbek. W XVIII w. obydwie części wsi przyjęło się nazywać Kosów Większy i Kosów Mniejszy. 
W latach 1975–1998 miejscowość administracyjnie należała do województwa radomskiego.
15 marca 1984 część wsi (10,37 ha) włączono do Radomia.
Do miejscowości można się dostać autobusami linii 5 organizowanej przez MZDiK Radom, liniami PKS Radom do Wierzbicy i do Bukowca oraz mikrobusami zmierzającymi do Szydłowca i Skarżyska Kamiennej.
Wierni Kościoła rzymskokatolickiego należą do parafii Niepokalanego Poczęcia Najświętszej Maryi Panny w Kończycach lub do parafii św. Wojciecha w Kowali.

</doc>
<doc id="1225697" url="https://pl.wikipedia.org/wiki?curid=1225697" title="Chi Zhuzi">
Chi Zhuzi

Św. Chi Zhuzi (chiń. 郗柱子) (ur. 1882 w Dezhaoyin, Hebei w Chinach – zm. czerwiec/lipiec 1900 r. w Dechao, Hebei) – święty Kościoła katolickiego, katechumen, męczennik.
Życiorys.
Chi Zhuzi urodził się we wsi Dezhaoyin w powiecie Shen, prowincja Hebei. Pociągnięty przykładem katolików z wioski uczył się katechizmu i prawd wiary. W wieku 17 lat postanowił zostać katolikiem.
Podczas powstania bokserów w Chinach doszło do prześladowania chrześcijan. Jesienią 1899 r., gdy powstanie rozszerzyło się, jego rodzice radzili mu, żeby przestał chodzić do kościoła. On pozostał jednak wierny swojej wierze. W czasie chińskiego Nowego Roku odmówił oddania czci bóstwom domowym, w konsekwencji czego został wykluczony z rodziny. Schronienie znalazł wśród katolików. Jednak gdy prześladowania nasiliły się, rodzice kazali mu wrócić do domu. Latem 1900 r. na drodze spotkał grupę powstańców. Ci kazali oddać mu cześć bogom w najbliższej świątyni. Chi Zhuzi odmówił i odważnie wyznał, że jest katolikiem. Wówczas zaczęli go torturować, odcięli mu ręce, a następnie zamordowali. Po jego śmierci jego rodzina przeszła na katolicyzm.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225698" url="https://pl.wikipedia.org/wiki?curid=1225698" title="Embargo Nagrania">
Embargo Nagrania



</doc>
<doc id="1225699" url="https://pl.wikipedia.org/wiki?curid=1225699" title="Sylvia Sweeney">
Sylvia Sweeney

Sylvia Sweeney (ur. 3 października 1956) – kanadyjska dziennikarka, producent telewizyjny i była uczestniczka igrzysk olimpijskich.
Sweeney urodziła się i dorastała w Montrealu. Uczęszczała tam na Uniwersytet McGill, gdzie występowała w koszykarskiej drużynie McGill Martlets. Następnie w Concordia Stingers i Lauretian Lady Vees. W 1977 roku Sweeney wraz z drużyną Concordia Stingers awansowała do finałów krajowych. W 1979 roku z drużyną Lauretian Lady Vees zdobyła mistrzostwo. Była również zawodniczką w olimpijskiej drużynie koszykówki Kanady w 1976 i 1984 roku. Została również Najbardziej Wartościowym Graczem (MVP) Międzynarodowej Federacji Koszykówki FIBA mistrzostw świata w 1979 r.
W późnych latach 80. Sweeney rozpoczęła pracę w telewizji, gdzie została dziennikarką i pracowała dla CTV Television Network. 
Jest córką nauczycielki muzyki Daisy Sweeney i siostrzenicą wykonawcy jazzowego Oscara Petersona. Jedną z jej najbardziej znanych produkcji telewizyjnych była "In the Key of Oscar", wydana w 1992 i opisująca jej wujka.

</doc>
<doc id="1225701" url="https://pl.wikipedia.org/wiki?curid=1225701" title="Maria Zhao Guo">
Maria Zhao Guo

Św. Maria Zhao Guo (chiń. 婦趙郭瑪利) (ur. 1840 r. w Zhaojia, Hebei w Chinach – zm. lipiec 1900 r. tamże) – święta Kościoła katolickiego, męczennica.
Maria Zhao Guo urodziła się w 1840 r. w Zhaojia w prowincji Hebei.
Podczas powstania bokserów doszło w Chinach do prześladowania chrześcijan. 28 lipca 1900 r. Maria Zhao Guo próbowała razem z dwiema córkami Różą i Marią uciec przed ścigającą je grupą powstańców skacząc do studni. Wyciągnęli je jednak ze studni i próbowali zmusić do wyrzeczenia się wiary. Ponieważ nie zgodziły się na to, zostały zabrane na cmentarz i tam ścięte.
Dzień jej wspomnienia to 9 lipca (w grupie 120 męczenników chińskich).
Została beatyfikowana razem z córkami 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225702" url="https://pl.wikipedia.org/wiki?curid=1225702" title="Katedra Świętego Jakuba w Szybeniku">
Katedra Świętego Jakuba w Szybeniku

Katedra Świętego Jakuba (chorw. "Katedrala sv. Jakova") – katedra rzymskokatolicka w Szybeniku w Chorwacji należąca do Diecezji Szybenickiej. Jest to trójnawowa bazylika z trzema apsydami oraz kopułą. Od 2000 roku jest wpisana na listę światowego dziedzictwa UNESCO.
Historia.
Pierwsze plany wybudowania okazałej świątyni pojawiły się już w 1298, po uzyskaniu przez Szybenik praw miejskich. Ostatecznie w 1431 rozpoczęto rozbudowę istniejącego od początków XV wieku kościoła. Budowa trwała aż 124 lata. W pierwszym etapie budowy nad katedrą pracowali weneccy artyści: Francesco di Giacomo oraz Antonio di Pierpaolo Busato i Lorenzo Pincino, którzy budowali katedrę w stylu gotyku włoskiego. W tym czasie zaczęto budować nawy oraz apsydy. Następnie rozpoczęła się druga faza budowy katedry, gdy w 1441 r. do swojej śmierci w 1475 głównym projektantem i kierownikiem prac był Giorgio Orsini znany również jako Giorgio da Sebenico (w języku chorwackim Juraj Dalmatinac), który budował katedrę w stylu gotycko-renesansowym. W czasach budowy katedry przez Juraja Dalmatinaca powstały: portale wejściowe, korpus nawowy oraz prezbiterium oraz arcydzieło artysty baptysterium. Ponadto zaprojektował on ponadto kopułę na ośmiokątnym bębnie. Następnie w latach 1475–1536 prace nadzorował Niccolò di Giovanni Fiorentino, który postanowił nadać jej renesansowy wygląd. Zakończył on budowę sklepień, transeptu, głównej fasady oraz kopuły. Konsekracja nastąpiła ostatecznie w 1555. Kopuła katedry doznała poważnych uszkodzeń w czasie wojny w 1991. Obecnie skutki tych zniszczeń zostały już całkowicie usunięte.
Architektura.
Katedra łączy wiele stylów, w szczególności gotyckiego i renesansowego, oraz wpływów kulturalnych: weneckich, dalmackich oraz toskańskich. Jest w całości wybudowana z kamienia bez zaprawy, kamienie poddane technikom obróbki kamieniarskiej ściśle do siebie przylegają. Dzięki zastosowaniu tej metody budowy możliwe było osiągnięcie wyjątkowej harmonii w Katedrze. Dach wykonany jest w technice sklepienia kolebkowego. Pilastry, łuki okienne czy też żebra zbudowane są z dokładnie takich samych kamiennych bloków. Dzięki tej metodzie powstała także fasada budynku, jest ona konturem sklepienia oraz podpór i przypomina kształtem koniczynę. Fasada ta pełni też rolę funkcjonalną w budynku działając jak przypora. Jest ona też prekursorem form głównych fasad w wielu świątyniach w Europie.
Pierwsza faza budowy charakteryzowała się zastosowaniem stylu gotyku włoskiego, stworzone zostały wtedy portale północny oraz wschodni. Rzeźby lwów oraz Adama i Ewy są starsze od reszty elementów ponieważ są pozostałościami po poprzednim kościele. W drugiej fazie budowy na zewnątrz katedry wyrzeźbione zostały 72 ludzkie głowy naturalnej wielkości, będące przykładem renesansowego realizmu oraz antropocentryzmu. Powierzchnie wewnętrzne i zewnętrzne ścian apsyd zdobi rząd płytkich, półkolistych nisz wykutych w monolitycznym kamieniu płyt. Podstawa nisz jest podwyższona, a górna część obniżona, jakby zbiegająca się do wnętrza, co tworzy efekt perspektywy, podkreślając wrażenie głębi. Podobny efekt sprawia kasetonowe sklepienie zakrystii, znajdującej się na pierwszym piętrze pod ziemią, stosujące skrót perspektywiczny. Z zakrystii można wejść do bogato dekorowanego baptysterium, w którym znajduje się rzeźba trzech putt podtrzymujących chrzcielnicę, figury proroków oraz płaskorzeźba z medalionem przedstawiającym Boga Ojca otoczonego przez anioły. W ostatniej fazie budowy powstała kopuła w całości zbudowana z kamienia, fasada wschodnia budynku oraz grupa rzeźb powyżej prezbiterium i transeptu, wykonanych przez Niccolò di Giovanni Fiorentino. Przy budowie katedry pracowali także lokalni artyści, tacy jak Andrea Alessi oraz Ivan Pribislavić.
W kulturze popularnej.
Katedra została wykorzystana w serialu Gra o Tron jako miejsce nagrywania scen związanych z Bankiem Żelaznym na wyspie Braavos.

</doc>
<doc id="1225703" url="https://pl.wikipedia.org/wiki?curid=1225703" title="Zgromadzenie (film)">
Zgromadzenie (film)

Zgromadzenie (tytuł oryg. "The Gathering") – amerykańsko-brytyjski film fabularny (dreszczowiec) z 2002 roku w reżyserii Briana Gilberta. Światowa premiera filmu miała miejsce 23 lutego 2003 roku festiwalu filmowym Fantasporto. Premiera w Polsce miała miejsce 4 czerwca 2004 roku. W roli głównej wystąpiła Christina Ricci.
Fabula.
Jest to historia Cassie Grant, młodej Amerykanki, która zjawia się w prowincjonalnym angielskim miasteczku. Dziewczyna ulega wypadkowi, a jego sprawczyni, Marion Kirkman, decyduje się jej pomóc, gdyż na skutek niefortunnego zdarzenia Cassie tymczasowo traci pamięć. Zamieszkuje ona wraz z kobietą i jej rodziną – mężem i dwójką dzieci – w pałacu na obrzeżach miasteczka. Wkrótce zaczyna dochodzić do dziwnych wydarzeń. Cassie zaczyna miewać wizje, podobnie zresztą jak syn Marion.

</doc>
<doc id="1225704" url="https://pl.wikipedia.org/wiki?curid=1225704" title="Basspace">
Basspace

Basspace – polski zespół muzyczny wykonujący muzykę jazzową.
Zespół został utworzony jesienią 1983 roku przez Witolda Szczurka.
Grupa zadebiutowała w styczniu 1984 roku w Krakowie w składzie:
Wkrótce potem nagrał (bez harfistki) swoją pierwszą płytę "W. Szczurek: Basspace" (LP, Poljazz).
W ciągu swojej działalności często zmieniał skład. Występowali w nim m.in. Janusz Skowron (instrumenty klawiszowe) i Jerzy Węglewski (perkusja). 
Gościnnie w zespole występowali norweski gitarzysta Terje Rypdal oraz Małgorzata Ostrowska, wokalistka zespołu Lombard.
Brał też udział w Międzynarodowym Festiwalu Jazzowym Jazz Jamboree w latach 1985-1987.
Zespół został rozwiązany w roku 1988.

</doc>
<doc id="1225708" url="https://pl.wikipedia.org/wiki?curid=1225708" title="Thierry Omeyer">
Thierry Omeyer

Thierry Omeyer (ur. 2 listopada 1976 w Miluzie) – francuski piłkarz ręczny, reprezentant kraju. Występuje jako bramkarz. W kadrze narodowej zadebiutował w 1999 roku. Od sezonu 2013/14 występuje we francuskiej Divison 1, w drużynie Paris Saint-Germain Handball, po 8 latach spędzonych w Bundeslidze w drużynie THW Kiel.
Dwukrotny mistrz olimpijski 2008 oraz 2012.
W 2009 roku w Chorwacji wywalczył mistrzostwo Świata. W finale ekipa Francji pokonała Chorwację "24:19". Na zakończenie turnieju został wybrany do "Siódemki gwiazd" jako najlepszy bramkarz. W 2011 również wywalczył mistrzostwo świata. Został uznany za najlepszego piłkarza ręcznego na świecie w roku 2008 przez Międzynarodową Federację Piłki Ręcznej (IHF).
Czterokrotny mistrz Świata z 2001 r., 2009 r., 2011 r., i 2015 r.
Trzykrotny mistrz Europy z 2006 r. ze Szwajcarii, z 2010 r. z Austrii i z 2014 r. z Danii.
Życie prywatne.
Jego rodzice również uprawiali piłkę ręczną. Thierry ma żonę Laurence, córkę Manon i syna Lorisa. Jego brat bliźniak Christian również uprawia piłkę ręczną, występuje w SC Sélestat.
Sukcesy.
reprezentacyjne.
Mistrzostwa Świata:
Mistrzostwa Europy:
Igrzyska Olimpijskie:
klubowe.
Mistrzostwa Francji:
Puchar Francji:
Mistrzostwa Niemiec:
Superpuchar Niemiec:
Liga Mistrzów:
Puchar Niemiec:
Puchar Ligi Francuskiej:

</doc>
<doc id="1225710" url="https://pl.wikipedia.org/wiki?curid=1225710" title="Róża Zhao">
Róża Zhao

Św. Róża Zhao (chiń. 趙洛莎貞女) (ur. 1878 w Zhaojia, Hebei w Chinach, zm. lipiec 1900 tamże) – święta Kościoła katolickiego, męczennica.
Róża Zhao urodziła się w 1878 r. w Zhaojia w prowincji Hebei.
Podczas powstania bokserów doszło w Chinach do prześladowania chrześcijan. 28 lipca 1900 r. Róża Zhao próbowała razem z matką Marią Zhao Guo i siostrą Marią uciec przed ścigającą je grupą bokserów skacząc do studni. Wyciągnęli je jednak ze studni i próbowali zmusić do wyrzeczenia się wiary. Ponieważ nie zgodziły się na to, zostały zabrane na cmentarz i tam ścięte.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie "Leon Mangin i 55 Towarzyszy". Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225713" url="https://pl.wikipedia.org/wiki?curid=1225713" title="Henryk Gawarecki">
Henryk Gawarecki

Henryk Gawarecki (ur. 15 sierpnia 1912 w Twerze, zm. 20 marca 1989 w Lublinie) – polski historyk sztuki, bibliofil, prezes Lubelskiego Oddziału PTK-PTTK, członek honorowy Towarzystwa Przyjaciół Sztuk Pięknych w Lublinie, autor wielu opracowań i artykułów dotyczących Lublina i Lubelszczyzny.
Życiorys.
Urodził się 15 sierpnia 1912 roku w Twerze, gdzie jego ojciec, inżynier geodeta, był pomocnikiem mierniczego gubernialnego. W 1921 roku przyjechał wraz z rodzicami do Lublina. W 1923 rozpoczął naukę w tamtejszym Gimnazjum Humanistycznym im Stanisława Staszica. W 1930 podjął studia w zakresie budownictwa wodnego na Politechnice Warszawskiej (dyplom ukończenia studiów otrzymał dopiero po wojnie, w 1945 roku). Już wówczas zainteresowała go historia sztuki, swoją wiedzę z tej dziedziny pogłębiał kilkakrotnie wyjeżdżając za granicę (zwiedził m.in. Włochy, Węgry, Jugosławię i Grecję). W latach II wojny światowej wielokrotnie zmieniał miejsce zamieszkania. Po upadku powstania warszawskiego przebywał w obozie w Pruszkowie. W 1945 roku wraz z żoną Marią i córką Ewą ostatecznie zamieszkał w Lublinie. W 1946 rozpoczął studia historii sztuki na KUL. Pracował najpierw w Inspekcji Budowlanej Zarządu Miejskiego, później, w latach 1950-1978 zatrudniony był w Biurze Projektów. Pełnił funkcję Wojewódzkiego Konserwatora Zabytków oraz zastępcy dyrektora oddziału do spraw naukowo-konserwatorskich Pracowni Konserwacji Zabytków. Prowadził także wykłady na temat inwentaryzacji zabytków i muzealnictwa na wydziale Historii Sztuki Katolickiego Uniwersytetu Lubelskiego.
Henryk Gawarecki był członkiem towarzystwa bibliofilów w Lublinie i Warszawie. Posiadał również własny księgozbiór, gromadzony od zakończenia II wojny światowej aż do śmierci.
Był członkiem wielu towarzystw: Polskiego Towarzystwa Historycznego, Stowarzyszenia Architektów Polskich, Stowarzyszenia Historyków Sztuki Polskiego Towarzystwa Archeologicznego, Polskiego Towarzystwa Turystyczno-Krajoznawczego (PTTK), Lubelskiego Towarzystwa Miłośników Książki (LTMK), Towarzystwa Miłośników Lublina. Członek honorowy Towarzystwa Urbanistów Polskich.
Pochowany został na cmentarzu komunalnym na Majdanku (kwatera S4Z5/1/26). 

</doc>
<doc id="1225714" url="https://pl.wikipedia.org/wiki?curid=1225714" title="Kerry Fox">
Kerry Fox

Kerry Fox (ur. 30 lipca 1966 w Wellington) – nowozelandzka aktorka filmowa i telewizyjna. Debiutowała rolą Janet Frame, nowozelandzkiej pisarki, w filmie "Anioł przy moim stole" w reżyserii Jane Campion, opartym na powieści o tym samym tytule autorstwa Frame.
Życiorys.
Kerry Fox urodziła się w Wellington. Aktorka zdobyła międzynarodowe uznanie dzięki pracy w niezależnych filmach i telewizji. Otrzymała nominację do nagrody Australijskiego Instytutu Filmowego za wiodącą rolę w filmie "Prowincjonalne życie" ("Country Life"). Wystąpiła również w filmie Danny’ego Boyle’a "Płytki grób" u boku Ewana McGregora. Za rolę w filmie "Wiszący ogród" była nominowana do nagrody Genie dla najlepszej aktorki drugoplanowej.
W 2001 roku otrzymała Srebrnego Niedźwiedzia dla najlepszej aktorki podczas Festiwalu Filmowego w Berlinie, za rolę Claire w filmie "Intymność" w reżyserii Patrice’a Chéreau.
Jesienią 2009 roku wystąpiła u boku Johna Simma, Lucy Cohu i Iana Harta w sztuce Andrew Bovella "Speaking In Tongues" na scenie Duke of York's Theatre.
Żona dziennikarza i autora Alexandra Linklatera, z którym ma dwójkę dzieci.

</doc>
<doc id="1225717" url="https://pl.wikipedia.org/wiki?curid=1225717" title="Maria Zhao">
Maria Zhao

Św. Maria Zhao (chiń. 趙瑪利) (ur. 1883 r. w Zhaojia, Hebei w Chinach – zm. lipiec 1900 r. tamże) – święta Kościoła katolickiego, męczennica.
Maria Zhao urodziła się w 1883 r. w Zhaojia w prowincji Hebei.
Podczas powstania bokserów doszło w Chinach do prześladowania chrześcijan. 28 lipca 1900 r. Maria Zhao próbowała razem z matką Maria Zhao Guo i siostrą Różą uciec przed ścigającą je grupą powstańców skacząc do studni. Wyciągnęli je jednak ze studni i próbowali zmusić do wyrzeczenia się wiary. Ponieważ nie zgodziły się na to, zostały zabrane na cmentarz i tam ścięte.
Dzień jej wspomnienia to 9 lipca (w grupie 120 męczenników chińskich).
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225721" url="https://pl.wikipedia.org/wiki?curid=1225721" title="Lalmatie">
Lalmatie

Lalmatie – miasto na Mauritiusie, w dystrykcie Flacq. Według danych szacunkowych na rok 2008 liczy 10 427 mieszkańców..

</doc>
<doc id="1225725" url="https://pl.wikipedia.org/wiki?curid=1225725" title="New Grove">
New Grove

New Grove – miasto na Mauritiusie, w dystrykcie Grand Port. Według danych szacunkowych na rok 2008 liczy 9 916 mieszkańców..

</doc>
<doc id="1225730" url="https://pl.wikipedia.org/wiki?curid=1225730" title="Józef Yuan Gengyin">
Józef Yuan Gengyin

Św. Józef Yuan Gengyin (chiń. 袁庚寅若瑟) (ur. 1853 r. w Hui, Hebei w Chinach – zm. lipiec 1900 r. w Dayin, Hebei) – święty Kościoła katolickiego, męczennik.
Józef Yuan Gengyin urodził się we wsi Hui w powiecie Zhaozhang, prowincja Hebei.
Podczas powstania bokserów w Chinach doszło do prześladowania chrześcijan. Gdy Józef Yuan Gengyin był w drodze po zakupy w Dayin spotkał grupę powstańców idących z prowincji Szantung. Zażądali oni, żeby oddał cześć bogom w świątyni w Dayin, ale on odmówił. Kilku jego przyjaciół przybyło, żeby pomóc w przekonaniu go do wyrzeczenia się wiary przez co uratowałby życie, jednak Józef Yuan Gengyin nie dał się namówić i zginął śmiercią męczeńską.
Dzień jego wspomnienia to 9 lipca (w grupie 120 męczenników chińskich).
Został beatyfikowany 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225731" url="https://pl.wikipedia.org/wiki?curid=1225731" title="Enrico Kern">
Enrico Kern

Enrico Kern (ur. 12 marca 1979 w Bad Schlema) – niemiecki piłkarz grający na pozycji napastnika.
Kariera klubowa.
Początki kariery.
Enrico Kern profesjonalną karierę piłkarską rozpoczął w Erzgebrige Aue. Wcześniej trenował już w Concordii Schneeberg, ale w wieku piętnastu lat przeniósł się do Aue i tam debiutował w dorosłej drużynie. W 1998 przeszedł za pół miliona euro do Tennis Borussii Berlin, jednak przez niespełna dwa sezony zagrał tylko w jedenastu meczach 2. Bundesligi. Podpisał następnie kontrakt z rezerwami Werderu Brema, gdzie grał przez półtora roku od stycznia 2001. Od lipca 2002 roku występował w Waldhof Mannheim. Na koniec rozgrywek 2. Bundesligi sezonu 2002/2003 zajął ze swoim klubem ostatnie miejsce. Został jednak zauważony przez działaczy różnych klubów, dzięki czemu podpisał kontrakt z austriackim LASK Linz.
LASK Linz.
W barwach LASK Linz Kern zadebiutował 2 sierpnia 2003 w wygranym 2-1 meczu przeciwko FC Lustenau 07. Enrico pojawił się na boisku w 73', przy stanie 1-1. W meczu ostatniej kolejki sezonu 2003/2004 Niemiec dał popis swoich umiejętności strzeleckich. LASK wygrał spotkanie z Wackerem Innsbruck 6-2, a aż 4 bramki dla drużyny z Linzu zdobył właśnie Kern, który zakończył sezon z dorobkiem dwudziestu czterech meczów i dziesięciu goli.
Do kolejnych rozgrywek przystąpił jeszcze jako piłkarz austriackiego klubu, jednak w trakcie przerwy zimowej powrócił do Niemiec i związał się kontraktem z Jahn Ratyzbona, kończąc pobyt w Linzu po osiemnastu miesiącach.
Jahn Ratyzbona.
W 2005 roku Kern był zawodnikiem Jahn Ratyzbona. W rundzie wiosennej sezonu 2004/2005 rozgrywek Regionalligi zaliczył czternaście meczów i pięć goli.
Kolejne pół roku było najobfitsze w bramki w karierze Enrico. W piętnastu spotkaniach aż czternastokrotnie trafił do siatki przeciwnika, dwukrotnie notując hat-tricka. Królowie strzelców rozgrywek (Maximilian Nicu i Christian Okpala) zgromadzili przez cały sezon jedynie o dwie bramki więcej niż Kern tylko w rundzie jesiennej. Po tak dobrej pierwszej połowie rozgrywek zwrócił na siebie uwagę lepszych klubów i za 130 tysięcy euro przeszedł do Hansy Rostock.
Do dziś jest w pierwszej piątce najskuteczniejszych strzelców w historii ratyzbońskiego klubu.
Hansa Rostock.
Debiut Kerna w barwach Hansy miał miejsce 22 stycznia 2006 roku w wygranym 3-1 spotkaniu przeciwko Kickers Offenbach. Już w 7' tego meczu zdobył swoją pierwszą bramkę. Później trafiał do siatki przeciwnika jeszcze siedmiokrotnie, a jego drużyna zajęła dziesiąte miejsce w tabeli.
W następnym sezonie Enrico rozegrał 33 spotkania, strzelił dwanaście bramek i zanotował cztery asysty, czym przyczynił się do zajęcia przez klub drugiej lokaty, co skutkowało awansem do 1. Bundesligi.
Sezon 2007/2008 nie był udany dla piłkarzy z nadmorskiej miejscowości, gdyż zajęli przedostatnie, siedemnaste, miejsce w tabeli i tym samym wrócili do 2. Bundesligi, zaś Kern w trzydziestu dwóch meczach zdobył siedem bramek, co uczyniło go najlepszym strzelcem drużyny. Jeszcze lepiej spisał się w Pucharze Niemiec, gdzie w trzech spotkaniach strzelił aż pięć bramek, a Hansa dotarła do 1/8 finału.
Rozgrywki 2. Bundesligi w sezonie 2008/2009 miały być dla piłkarzy Hansy szansą na powrót do wyższej ligi, której jednak nie wykorzystali zajmując dopiero 13. miejsce w tabeli. Enrico zanotował w tym sezonie dwie asysty i jedenaście goli, co spowodowało, że po raz trzeci z rzędu był najskuteczniejszym strzelcem drużyny. W krajowym Pucharze Kern zdobył dwa gole w wygranym 2-1 meczu drugiej rundy przeciwko Eintrachtowi Frankfurt. Przygoda pucharowa zawodników Hansy ponownie skończyła się na etapie 1/8 finału.
W sezonie 2009/2010 nie wiodło się tak klubowi, jak i Kernowi, który w dwudziestu dwóch meczach zaledwie raz skierował piłkę do siatki przeciwnika. Hansa zajęła szesnaste miejsce w tabeli i po przegranych (0-1 i 0-2) barażach z FC Ingolstadt 04 spadła do 3. Ligi. Enrico postanowił jednak powrócić do Erzgebirge Aue, które obrało kierunek przeciwny do Hansy Rostock i właśnie awansowało do 2. Bundesligi.
Erzgebirge Aue.
Ponowny debiut w pierwszej drużynie Erzgebirge Enrico zanotował 21 sierpnia 2010 roku w wygranym 1-0 wyjazdowym meczu pierwszej kolejki 2. Bundesligi przeciwko SC Paderborn. Kern wszedł z ławki w 74'. Z każdym kolejnym meczem grał coraz więcej, a od siódmej kolejki sezonu 2010/2011 we wszystkich spotkaniach, w których wystąpił, wybiegał w pierwszej jedensatce. Premierowego gola, po powrocie do Aue, strzelił 25 października 2010 ustalając wynik spotkania przeciwko Rot-Weiß Oberhausen na 2-0. Rozgrywki zakończył z siedmioma bramkami i dwoma asystami w dwudziestu ośmiu meczach, a jego drużyna zajęła piąte miejsce w tabeli.
Następny sezon rozpoczął jako podstawowy piłkarz swojej drużyny. W kwietniu 2012 podczas treningu doznał zerwania więzadła krzyżowego, które wyeliminować go miało z gry na wiele miesięcy. Okazało się jednak, że Kern stracił nie tylko końcówkę seoznu 2011/2012, ale także cały kolejny. 30 czerwca 2013 jego umowa z klubem wygasła, a napastnik postanowił zakończyć karierę. Jednocześnie pozostał w Aue, gdzie prowadził drużynę juniorów.
Kariera reprezentacyjna.
W latach 1999–2000 Kern rozegrał 11 meczów w reprezentacji Niemiec U-21. W spotkaniach tych sześciokrotnie pokonywał bramkarzy rywali.
W 2002 roku został objęty programem "Team 2006". Projekt ten miał za zadanie przygotować najzdolniejszych niemieckich piłkarzy młodego pokolenia do występu na Mistrzostwach Świata rozgrywanych przed własną publicznością. Drużyna funkcjonowała w latach 2002–2005 i rozegrała 10 meczów. Kern wystąpił w tylko w pierwszym z tych spotkań. Przeciwko reprezentacji Turcji B Enrico po przerwie zastąpił na placu gry Benjamina Lense. W "Drużynie 2006" grał u boku takich piłkarzy jak: Timo Hildebrand, Arne Friedrich, Tim Borowski, Christoph Dabrowski czy Daniel Bierofka. Pomimo znalezienia się w tak doborowym towarzystwie Enrico nie otrzymał szansy występu w pierwszej reprezentacji.
Życie prywatne.
Prywatnie Enrico Kern jest żonaty i ma dwie córki.

</doc>
<doc id="1225733" url="https://pl.wikipedia.org/wiki?curid=1225733" title="Armawir (Armenia)">
Armawir (Armenia)

Armawir () – miasto w Armenii, w Dolinie Ararackiej. Stolica prowincji Armawir. Do 1932 Sardarbad, w latach 1932-1992 Oktemberian. Według danych szacunkowych w 2022 roku liczyło 27 700 tys. mieszkańców. Ośrodek przemysłowy.
Historia.
Od starożytności istniało miasto Armawir, zlokalizowane na południe od współczesnego miasta. Według legendy zostało założone 4 tys. lat temu – w 1980 r. p.n.e. W IV i III w. p.n.e. było stolicą Armenii za panowania dynastii Orontydów. Na przestrzeni dwóch tysięcy lat miasto bądź region były wielokrotnie zdobywane, m.in. przez Seleucydów, Partów, Rzymian, Sasanidów, Bizantyńczyków, Arabów, Turków, Gruzinów, Mongołów, Timurydów. Po podboju perskim w 1603 Ormianie z Armawiru zostali przesiedleni w głąb Persji, po czym miasto pozostało opuszczone. W 1613 tuż przy dawnym Armawirze Ormianie założyli wieś o tej samej nazwie, istniejącą do dziś.
W 1931 r. 8 km na północ od dawnego Armawiru powstała osada "Sardarbad", która w 1932 otrzymała nową nazwę "Oktemberian", obowiązującą do 1992. W 1947 miejscowość otrzymała prawa miejskie, a w 1992 obecną nazwę, nawiązującą do starożytnego Armawiru. W mieście powstały m.in. stacja kolejowa i dom kultury, a w 2014 otwarto katedrę św. Grzegorza z Nareku. Armawir jest siedzibą diecezji Armawiru Apostolskiego Kościoła Ormiańskiego.
Sport.
W latach 1965–2003 w mieście działał klub piłkarski Armawir FA.

</doc>
<doc id="1225734" url="https://pl.wikipedia.org/wiki?curid=1225734" title="Stadion Króla Fahda">
Stadion Króla Fahda

Stadion Króla Fahda (arab.: أستاد الملك فهد الدولي) – wielofunkcyjny stadion, położony jest w Arabii Saudyjskiej w mieście Rijad. Używany jest do meczów piłkarskich i zawodów lekkoatletycznych. Na co dzień gra tutaj swoje mecze Al-Nassr i Al-Hilal. Obiekt oddano do użytku w 1987 roku. Stadion może pomieścić 67 000 widzów. Na Mistrzostwach Świata do lat 20 w 1989 roku rozegrany został tutaj mecz finałowy. Obiekt gościł także wszystkie spotkania Pucharu Konfederacji w latach 1992, 1995 i 1997.

</doc>
<doc id="1225736" url="https://pl.wikipedia.org/wiki?curid=1225736" title="William Roussel">
William Roussel

William Roussel (ur. 17 lutego 1976) – francuski muzyk działający na scenach black metalu i dark ambientu. Znany z trzech pseudonimów, lecz najbardziej rozpoznawalny jest jako "Meyhna'ch". Jest to człowiek grupa Mütiilation i Satanicum Tenebrae. Jeszcze przed rokiem 2000 był odpowiedzialny tylko za wokal i gitary, lecz później postanowił sam prowadzić zespoły, co zmusiło go do nauki gry na innych instrumentach.
Meyhna'ch jest byłym członkiem francuskiej podziemnej organizacji Les Légions Noires. Działał w projekcie od 1994 do 1996, kiedy to został wyrzucony. Wypisanie go z LLN argumentowane był to, iż był molestowany przez ojca w dzieciństwie. Będąc w ww. grupie stworzył magazyn "The Black Plague – First Chapter (And Maybe Last One)", w którym zamieścił kilka wywiadów z członkami LLN oraz grupami należącymi do organizacji (1995). 
W roku 1999 powrócił na scenę. W tym samym roku założył pierwszy zespół Malicious Secrets. Następnie w latach 2000-2004 grał w Gestapo 666. W roku 2001 założył także swoją kolejną grupę Hell Militia.
Aktualnie większości jego twórczości wydaje jako O.D. Sanctus.

</doc>
<doc id="1225737" url="https://pl.wikipedia.org/wiki?curid=1225737" title="Monika Hojnisz-Staręga">
Monika Hojnisz-Staręga

Monika Hojnisz-Staręga (ur. 27 sierpnia 1991 w Chorzowie) – polska biathlonistka, brązowa medalistka mistrzostw świata. Zawodniczka klubu sportowego AZS AWF Katowice. 
Od 2019 roku żona biegacza narciarskiego Macieja Staręgi. Jej starsza o cztery lata siostra – Patrycja Hojnisz – również jest biathlonistką. 
Kariera.
Pierwsze sukcesy w karierze osiągnęła w 2009 roku, zdobywając srebrny medal w sztafecie mieszanej i brązowy w biegu masowym podczas letnich mistrzostw Europy juniorów w Novym Měscie. Na rozgrywanych rok później letnich ME juniorów w Osrblie zwyciężyła w biegu pościgowym, a w sztafecie mieszanej ponownie była druga. W tym samym roku zdobyła brązowe medale w sprincie i biegu pościgowym podczas mistrzostw świata juniorów w Torsby, a na mistrzostwach Europy juniorów w Otepää wygrała bieg indywidualny. W 2011 roku zdobyła złoto w biegu pościgowym i srebro w sprincie na letnich mistrzostwach świata juniorów w Novym Měscie. Ostatni medal w tej kategorii wiekowej zdobyła w 2012 roku, zajmując drugie miejsce w biegu indywidualnym podczas mistrzostw świata juniorów w Kontiolahti.
W Pucharze Świata zadebiutowała 1 grudnia 2010 roku w Östersund, zajmując 44. miejsce w biegu indywidualnym. Pierwsze punkty wywalczyła 10 grudnia 2010 roku w Hochfilzen, gdzie zajęła 33. miejsce w sprincie. Pierwszy raz na podium zawodów pucharowych stanęła 17 lutego 2013 roku w Novym Měscie, gdzie bieg masowy ukończyła na trzeciej pozycji. Najlepsze wyniki osiągnęła w sezonie 2018/2019, kiedy zajęła 10. miejsce w klasyfikacji generalnej.
Podczas mistrzostw świata w Novym Měscie w 2013 roku wywalczyła brązowy medal w biegu masowym. Wyprzedziły ją tylko Darja Domraczewa z Białorusi i Norweżka Tora Berger. Był to pierwszy w historii medal w tej konkurencji dla Polski. W tym samym roku zdobyła trzy medale na mistrzostwach Europy w Bansku: złoty w biegu pościgowym oraz brązowe w biegu indywidualnym i sprincie. Była też między innymi czwarta w biegu masowym na mistrzostwach świata w Anterselvie w 2020 roku, przegrywając walkę o podium z Hanną Öberg ze Szwecji o 3 sekundy. 
W 2014 roku wystartowała na igrzyskach olimpijskich w Soczi, gdzie zajęła 12. miejsce w biegu indywidualnym 21. w sprincie, 19. w biegu pościgowym, 5. w biegu masowym oraz 10. w sztafecie. Na rozgrywanych cztery lata później igrzyskach w Pjongczangu była między innymi szósta w biegu indywidualnym i siódma w sztafecie.
W 2021 roku została złotą medalistką mistrzostw Europy w Dusznikach-Zdrój w biegu indywidualnym. W czeskim Novym Mescie złoty medal mistrzostw świata w biathlonie letnim w sprincie na 6 km. Mimo konieczności pokonania jednej karnej rundy o 11,1 s wyprzedziła bezbłędną na strzelnicy reprezentantkę gospodarzy Marketę Davidovą. 

</doc>
<doc id="1225738" url="https://pl.wikipedia.org/wiki?curid=1225738" title="Mokrzyca szczeciolistna">
Mokrzyca szczeciolistna

Mokrzyca szczeciolistna ("Minuartia setacea" (Thuill.) Hayek) – gatunek roślin z rodziny goździkowatych ("Caryophyllaceae" Juss.). Występuje tylko w południowej, środkowej i wschodniej Europie. W Polsce w 1981 r. potwierdzono jej występowanie tylko na jednym stanowisku w Pieninach Środkowych – w podszczytowych partiach Trzech Koron. Na dwóch dawniej podawanych z Pienin stanowiskach wyginęła. 
Zagrożenia.
Kategorie zagrożenia gatunku:
Cała populacja mokrzycy szczeciolistnej w Pieninach liczy około tysiąca osobników i zajmuje powierzchnię kilkudziesięciu metrów kwadratowych. Powierzchnia ta ciągle zmniejsza się. Stanowisko jest zagrożone z powodu ruchu turystycznego – znajduje się bowiem tuż przy ścieżce. Wskazane jest objęcie tego jedynego w Polsce stanowiska ochroną czynną.

</doc>
<doc id="1225741" url="https://pl.wikipedia.org/wiki?curid=1225741" title="Nieciągłości Repettiego">
Nieciągłości Repettiego



</doc>
<doc id="1225743" url="https://pl.wikipedia.org/wiki?curid=1225743" title="Jörg Hahnel">
Jörg Hahnel

Jörg Hahnel (ur. 11 stycznia 1982 w Schwarzenbergu) – niemiecki bramkarz FC Schönberg 95, wychowanek Erzgebirge Aue znany głównie z gry dla Hansy Rostock.

</doc>
<doc id="1225746" url="https://pl.wikipedia.org/wiki?curid=1225746" title="Róża Fan Hui">
Róża Fan Hui

Św. Róża Fan Hui (chiń. 范惠貞女) (ur. 1855 r. w Fan, Hebei w Chinach – zm. 16 sierpnia 1900 r. tamże) – święta Kościoła katolickiego, męczennica.
Życiorys.
Róża Fan Hui urodziła się we wsi Fan w prowincji Hebei, tam też została ochrzczona. Została nauczycielką. Zawsze była uprzejma, pobożna i skromna, żyła w ubóstwie.
Podczas powstania bokserów doszło w Chinach do prześladowania chrześcijan. W 1900 r. szkoła, w której uczyła została zamknięta. Róża Fan Hui powróciła do swojej wioski. Ukrywała się na polu niedaleko rzeki. 15 sierpnia przybyły do niej dwie kobiety, aby razem spędzić święto Wniebowzięcia. Powiedziała im, że jest gotowa umrzeć za wiarę. Następnego dnia do wsi przybyli powstańcy. Kilku młodych mężczyzn przybyło schwytać Różę Fan Hui, mówiąc jej, że powstańcy już odeszli. Uwierzyła im i poszła z nimi, ale oni ją napadli i obrabowali. Walcząc z nimi w obawie o życie, udało jej się ich odeprzeć. Odczuwając poniżenie i gniew udali się oni szybko do wsi i donieśli o Róży Fan Hui powstańcom. Ci, po przybyciu w miejsce gdzie się ukrywała, zagrozili jej śmiercią, jeżeli nie wyprze się wiary. Odmówiła i pomimo ich brutalności zachowała spokój, żarliwie się modląc. Poprosiła ich, żeby poczekali, aż skończy się modlić. Spełnili jej prośbę, a następnie ciosy ich mieczy i noży spadły na nią, tak że upadła na ziemię pół martwa. Wtedy wrzucili ją do rzeki, żeby się utopiła.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Została beatyfikowana 17 kwietnia 1955 r. przez Piusa XII w grupie Leon Mangin i 55 Towarzyszy. Kanonizowana w grupie 120 męczenników chińskich 1 października 2000 r. przez Jana Pawła II.

</doc>
<doc id="1225747" url="https://pl.wikipedia.org/wiki?curid=1225747" title="Kevin Young">
Kevin Young



</doc>
<doc id="1225748" url="https://pl.wikipedia.org/wiki?curid=1225748" title="Garnizon Orzysz">
Garnizon Orzysz

Garnizon Orzysz – garnizon w północno-wschodniej Polsce.
Charakterystyka garnizonu.
Orzysz (niem. Arys) prawa miejskie otrzymał w 1725 z rąk króla Prus Fryderyka Wilhelma I. Od 1753 miasto i okolica były miejscem czasowego stacjonowania wojsk. W 1890 w pobliżu miasta założono poligon wojskowy znany pod nazwą poligon Orzysz. W 1895 Orzysz uzyskał status miasta garnizonowego, kiedy powstały pierwsze baraki koszarowe, w których wojsko stacjonowało już na stałe. Na przełomie XIX i XX w., po uruchomieniu połączeń kolejowych z Piszem (1905), Giżyckiem (1908), Mrągowem i Ełkiem (1911), koszary zostały rozbudowane, a poligon powiększony. Uruchomienie połączeń kolejowych i rozbudowa koszar wpłynęły na rozwój miasta. W Orzyszu stacjonowały jednostki wojskowe armii niemieckiej, a po 1945 jednostki polskie. Stacjonujące w garnizonie Orzysz jednostki wojskowe (nowo formowane bądź dyslokowane z innych garnizonów) reprezentowały różne rodzaje wojsk (artylerię i wojska rakietowe, pancerne, piechotę, saperów), o różnych szczeblach organizacji (dywizja, brygada, pułk, batalion) i podporządkowania. Przez lata przechodziły liczne zmiany etatowo-organizacyjne. W garnizonie Orzysz nad jeziorem o tej samej nazwie przez wiele lat funkcjonował resortowy ośrodek wypoczynkowy z bogatym zapleczem wypoczynkowo-rozrywkowym. Z usług ośrodka korzystały najczęściej rodziny wojskowe spoza Mazur.
Jednostki wojskowe stacjonujące w garnizonie Orzysz.
Jednostki armii niemieckiej – XVIII-XX w.
Jednostki polskie – po 1945
Obecnie – 2012

</doc>
<doc id="1225749" url="https://pl.wikipedia.org/wiki?curid=1225749" title="Friedrich Baumbach">
Friedrich Baumbach

Friedrich Baumbach (ur. 8 września 1935 w Weimarze) – niemiecki szachista, arcymistrz szachów korespondencyjnych, jedenasty mistrz świata.
Życiorys.
Pierwsze sukcesy w szachach klasycznych zaczął odnosić pod koniec lat 50. XX wieku. Po raz pierwszy w finale mistrzostw Niemieckiej Republiki Demokratycznej wystąpił w 1959 r. W latach 1960 (w Leningradzie) i 1961 (w Helsinkach) reprezentował swój kraj na drużynowych mistrzostwach świata do lat 26. W 1968 r. zdobył srebrny (za Wolfgangiem Uhlmannem), a w 1970 r. – złoty medal w indywidualnych mistrzostwach NRD. W 1970 r. wystąpił również w reprezentacji kraju na szachowej olimpiadzie w Siegen (na VI szachownicy zdobył 4½ pkt w 6 partiach) oraz na drużynowych mistrzostwach Europy w Kapfenbergu (na VII szachownicy zdobył 2½ pkt w 6 partiach), gdzie szachiści NRD zdobyli brązowe medale. Wielokrotnie startował w turniejach międzynarodowych, jeden z najlepszych rezultatów osiągając w 1974 r. w Lipsku, gdzie podzielił III m. (za Wolfgangiem Uhlmannem i Lotharem Vogtem, wspólnie z Güntherem Möhringiem).
Najwyższy ranking w grze klasycznej osiągnął 1 lipca 1971 r., z wynikiem 2460 punktów dzielił wówczas 3-5. miejsce wśród szachistów NRD.
Wybitne sukcesy osiągnął w grze korespondencyjnej, z których największymi były zwycięstwo w jedenastym finale indywidualnych mistrzostw świata, rozegranym w latach 1983–1989 oraz II m. w finale dziewiątym (1977–1983). We wcześniejszych latach wielokrotnie występował na olimpiadach oraz w silnie obsadzonych turniejach, za uzyskane rezultaty otrzymując w 1967 r. tytuł mistrza międzynarodowego, a w 1973 r. – tytuł arcymistrza gry korespondencyjnej. W latach 1995–1999 był sekretarzem generalnym Międzynarodowej Federacji Szachowej Gry Korespondencyjnej (ICCF), a od 1993 r. pełni funkcję prezydenta Niemieckiej Federacji Szachowej Gry Korespondencyjnej. W latach 2001–2004 brał udział w jubileuszowym turnieju z okazji 50. rocznicy powstania Międzynarodowej Federacji Szachowej Gry Korespondencyjnej (ang. "ICCF 50 years World Champions Jubilee Tournament") z udziałem dziewięciu mistrzów świata, w którym zajął IV miejsce. Na liście rankingowej ICCF w październiku 2009 r. notowany był z wynikiem 2417 punktów.
Z zawodu jest chemikiem, od 1966 r. posiada tytuł doktora nauk chemicznych. Ma pięcioro dzieci (syna i cztery córki). Jest również współautorem kilku książek o tematyce szachowej.

</doc>
<doc id="1225750" url="https://pl.wikipedia.org/wiki?curid=1225750" title="Friedrichshafen Hafen (stacja kolejowa)">
Friedrichshafen Hafen (stacja kolejowa)

Friedrichshafen Hafen ("Hafenbahnhof Friedrichshafen") – osobowa stacja kolejowa w Friedrichshafen, w kraju związkowym Badenia-Wirtembergia, w Niemczech, stacja końcowa Südbahn. Znajdują się tu 2 perony.
Obecnie jest to stacja czołowa. Do 1976 istniało połączenie promem kolejowym do szwajcarskiego Romanshorn.
Stacja położona jest w centrum miasta, w pobliżu portu na Jeziorze Bodeńskim i Zeppelin Museum.

</doc>
<doc id="1225753" url="https://pl.wikipedia.org/wiki?curid=1225753" title="Zhang Xianliang">
Zhang Xianliang

Zhang Xianliang (ur. 1936 w Nankinie, zm. 27 września 2014 w Ningxia) – chiński pisarz.
Urodził się w zamożnej rodzinie przemysłowców związanych z Kuomintangiem; jego dawniejsi przodkowie zajmowali wysokie stanowiska urzędnicze w Chinach cesarskich. Ze względu na niewłaściwe klasowo pochodzenie, po ustanowieniu ChRL, miał trudności z dostępem do edukacji. Ukończywszy szkołę średnią w 1954, podjął pracę jako nauczyciel, najpierw w Pekinie, a następnie w stolicy Ningxia – Yinchuanie; z tymi obszarami pozostał związany przez resztę życia.
Okres jego pracy i wczesnej twórczości przypadł na czas wielkich kampanii politycznych lat 50. XX wieku, w szczególności kampanii stu kwiatów, a następnie tłumiącej wywołaną przez nią krytykę Partii – kampanii przeciw prawicowcom. Jej ofiarą padł też Zhang, którego wczesny wiersz "Poemat o wietrze" został potępiony jako prawicowy na łamach Renmin Ribao 1 września 1957. W następstwie oskarżenia, Zhang trafił do obozu reedukacji przez pracę (laogai). Częściowo zrehabilitowany w 1961, został zesłany do pracy na roli w północno-zachodnich Chinach. Dopiero po pełnej rehabilitacji w 1979 wrócił do Yinchuanu.
W latach 1979–1986 napisał trzy powieści i po dwa zbiory opowiadań i nowel; pięć z jego utworów zostało zekranizowanych. W 1980 został redaktorem naczelnym literackiego miesięcznika "Shuo Feng"; przyjęty do Stowarzyszenia Pisarzy Chińskich, został przewodniczącym oddziału w Ningxia w 1984. W tym samym roku został członkiem KPCh, a rok wcześniej – Ogólnochińskiej Konferencji Konsultatywnej.
Twórczość Zhanga Xianliang wpisuje się twórczość tzw. literatury gułagu, literatury rozliczeniowej. Zaczęła powstawać w latach 70.
Wybrane pozycje:

</doc>
<doc id="1225755" url="https://pl.wikipedia.org/wiki?curid=1225755" title="Lyngby Stadion">
Lyngby Stadion

Lyngby Stadion – wielofunkcyjny stadion. Położony jest w Danii w mieście Kongens Lyngby. Na tym stadionie odbywają się mecze piłkarskie i zawody lekkoatletyczne. Na co dzień rozgrywa tu swoje mecze Lyngby Boldklub, a zawody lekkoatletyczny klub Trongårdens IF. Obiekt może pomieścić 10 000 widzów.

</doc>
<doc id="1225759" url="https://pl.wikipedia.org/wiki?curid=1225759" title="Ludvigs Ēķis">
Ludvigs Ēķis

Ludvigs Ēķis (w publikacjach przedwojennych: "Ludwik Ekis"; ur. 11 września 1892 w Dobele, zm. 7 lipca 1943 w Waszyngtonie) – łotewski polityk i dyplomata, minister finansów w latach 1934–1938, poseł w Warszawie (1938–1939), Budapeszcie (1938–1940), Bukareszcie (1939–1940) i Ankarze (1940).
Biogram.
W latach 1911–1914 studiował w Ryskim Instytucie Politechnicznym, naukę kontynuował na Wydziale Prawa Uniwersytetu Łotewskiego po zakończeniu wojny (1920–1922). W 1914 zmobilizowany do armii rosyjskiej, po paru tygodniach znalazł się w niewoli niemieckiej, w której przebywał do lipca 1918.
W grudniu 1918 rozpoczął służbę w wojsku łotewskim, by w 1920 podjąć pracę w MSZ. Od 1922 do 1925 przebywał na placówkach w Berlinie i Helsinkach jako I sekretarz ambasady. Po powrocie do Rygi stał na czele Wydziału Administracyjno-Protokolarnego MSZ, a później (1931–1934) Wydziału Zachodniego (Rietumu nodaļs). W 1934 wszedł w skład rządu Kārlisa Ulmanisa jako minister finansów, urząd ten pełnił do jesieni 1938, gdy objął kierownictwo nad placówkami dyplomatycznymi w Warszawie i Budapeszcie – rezydował w stolicy RP.
We wrześniu 1939 ewakuował się wraz z władzami RP do Rumunii, gdzie został mianowany posłem łotewskim (utrzymał też placówkę w Budapeszcie). Na wiosnę 1940 objął obowiązki przedstawiciela dyplomatycznego Łotwy w Ankarze, nadal rezydując w Bukareszcie. Protestował przeciwko sowieckiej okupacji Łotwy w czerwcu 1940. Rozesłał w tej sprawie noty do ministrów spraw zagranicznych Rumunii, Węgier i Turcji. W styczniu 1941 wyjechał do USA, gdzie objął stanowisko radcy poselstwa Łotwy w Waszyngtonie.
Został odznaczony m.in. Orderem Trzech Gwiazd oraz Orderem Krzyża Orła I klasy (1935).
Żonaty z Almą Leoniją Anną Ēķe z d. Fūrmane (1901), mieli syna Sigurdsa-Miervaldisa (1922–1981).

</doc>
<doc id="1225762" url="https://pl.wikipedia.org/wiki?curid=1225762" title="Wyższa Szkoła Administracji i Biznesu w Gdyni im. Eugeniusza Kwiatkowskiego">
Wyższa Szkoła Administracji i Biznesu w Gdyni im. Eugeniusza Kwiatkowskiego



</doc>
<doc id="1225763" url="https://pl.wikipedia.org/wiki?curid=1225763" title="Jorg Hahnel">
Jorg Hahnel



</doc>
<doc id="1225764" url="https://pl.wikipedia.org/wiki?curid=1225764" title="Joerg Hahnel">
Joerg Hahnel



</doc>
<doc id="1225765" url="https://pl.wikipedia.org/wiki?curid=1225765" title="Al-Masry Port Said">
Al-Masry Port Said

El-Masry Club (arab. لنادي المصري) - egipski klub piłkarski, grający obecnie w pierwszej lidze, mający siedzibę w mieście Port Said, leżącym nad Kanałem Sueskim.
Historia.
Klub został założony w 1920 roku. Jedyny sukces osiągnął w 1998 roku, kiedy to wywalczył Puchar Egiptu pokonując w finale Al-Mokawloon al-Arab 4:3. Swoje domowe mecze rozgrywa na stadionie Port Said Stadium mogącym pomieścić 22 tysiące widzów. 1 lutego 2012 r. po piłkarskim meczu Al-Masry i Al-Ahly, doszło do zamieszek, w których zginęło 72 osób.

</doc>
<doc id="1225766" url="https://pl.wikipedia.org/wiki?curid=1225766" title="Ludvigs Ekis">
Ludvigs Ekis



</doc>
<doc id="1225767" url="https://pl.wikipedia.org/wiki?curid=1225767" title="Szymon Chen Ximan">
Szymon Chen Ximan

Św. Szymon Chen Ximan OFS (chiń. 陳西滿) (ur. 1855 w Anyang, Shanxi, zm. 9 lipca 1900 w Taiyuan) − chiński tercjarz franciszkański, święty Kościoła katolickiego, męczennik.
Życiorys.
Szymon Chen Ximan urodził się w rodzinie katolickiej od wielu pokoleń. Był drugim z trójki synów. Jego rodzice Józef Chen i Antonia Li pracowali na rzecz Kościoła od wielu lat. W młodym wieku Szymon Chen Ximan został seminarzystą w Taiyuan, ale musiał opuścić seminarium z powodu choroby. Mimo to całe życie pozostał w celibacie i poświęcił się Kościołowi. Był lokajem biskupa Fogolla przez 20 lat. Razem z nim i czterema seminarzystami pojechał do Turynu na Międzynarodową Wystawę Chińskiej Kultury i Sztuki w 1898 r. Następnie podróżowali po Francji, Belgii i Anglii, dzięki czemu pozyskali środki potrzebne dla misji. Do Taiyuan razem z nimi udało się dziewięciu młodych księży i siedem zakonnic ze zgromadzenia Franciszkanek Misjonarek Maryi.
Wkrótce po ich powrocie podczas powstania bokserów doszło do prześladowań chrześcijan. Zarządca prowincji Shanxi Yuxian nienawidził chrześcijan. Z jego polecenia biskup Fogolla został aresztowany razem z 2 innymi biskupami (Grzegorz Grassi, Eliasz Facchini), 3 księżmi, 7 zakonnicami, 7 seminarzystami, 10 świeckimi pomocnikami misji i kilkoma wdowami. Aresztowano również protestanckich duchownych razem z ich rodzinami. Wśród aresztowanych był również Szymon Chen Ximan. Został stracony z rozkazu gubernatora Shanxi 9 lipca 1900 r. W tym dniu zabito łącznie 26 męczenników. W styczniu 1901 r. nowy zarządca prowincji urządził ich uroczysty pogrzeb.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Beatyfikowany 24 listopada 1946 r. przez Piusa XII w grupie Grzegorz Grassi i 28 Towarzyszy. Kanonizowani w grupie 120 męczenników chińskich 1 października 2000 r. przez Jana Pawła II.

</doc>
<doc id="1225770" url="https://pl.wikipedia.org/wiki?curid=1225770" title="Ararat (Armenia)">
Ararat (Armenia)

Ararat () – dawniej Davalu – miasto w Armenii, w prowincji Ararat ok. 42 km na południowy wschód od Erywania. Według danych szacunkowych na rok 2022 liczy 20 400 mieszkańców. Ośrodek przemysłu materiałów budowlanych, górnictwa złota. Założone w 1929.

</doc>
<doc id="1225777" url="https://pl.wikipedia.org/wiki?curid=1225777" title="Laam">
Laam



</doc>
<doc id="1225781" url="https://pl.wikipedia.org/wiki?curid=1225781" title="Gawarr">
Gawarr

Gawarr (orm. "Գավառ"; do 1959 r. "Nor Bajazet", do 1996 r. "Kamo") – miasto w Armenii, stolica prowincji Gegharkunik. Według danych na rok 2022 liczy 17.8 tys. mieszkańcóww. Ośrodek przemysłowy. W mieście znajduje się lotnisko.
Historia.
Miejscowość została założona w 1830 r. jako "Nor Bajazett" przez ormiańskich migrantów z Bayazit (koło dzisiejszego miasta Doğubayazıt), leżącego w niegdysiejszej zachodniej Armenii, a znajdującego się wówczas pod panowaniem osmańskim. W 1850 r. otrzymała prawa miejskie. W 1959 r. nazwa miasta została zmieniona na "Kamo" na cześć gruzińskiego bolszewika, z pochodzenia Ormianina – Simona Ter-Petrosjana, pseud. "Kamo". W 1995 podjęto decyzję o nadaniu obecnej nazwy, nawiązującej do nazwy używanej przez Ormian już w XIX w.

</doc>
