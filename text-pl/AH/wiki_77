<doc id="1225783" url="https://pl.wikipedia.org/wiki?curid=1225783" title="Paweł Liu Hanzuo">
Paweł Liu Hanzuo

Paweł Liu Hanzuo (chiń. 劉翰佐保祿) (ur. 1778 r. w Lezhi, Syczuan w Chinach – zm. 13 lutego 1818 lub 21 lutego 1819 r. w Chengdu) – święty Kościoła katolickiego, chiński ksiądz, męczennik.
Życiorys.
Paweł Liu Hanzuo urodził się we wsi Lezhi w prowincji Syczuan w katolickiej rodzinie. Jego rodzina była bardzo biedna, więc musiał najmować się do pracy jako pasterz. Przez to w młodości nie miał możliwości chodzić do szkoły. Chociaż był analfabetą w wieku 24 lat ubłagał rektora seminarium w Luorenggou, żeby go przyjął. Jednak łacina okazała się dla niego bardzo trudna. W związku z tym otrzymał specjalne pozwolenie na naukę filozofii i teologii po chińsku. W wieku 35 lat przyjął święcenia kapłańskie, a następnie został przydzielony do pracy misyjnej w powiatach Deyang, Hanzhou i Xindu. W tym czasie w Chinach miały miejsce prześladowania religijne, tak że często musiał udawać kupca lub rolnika, żeby się chronić. W 1818 r. przeniósł się do Dezhou i zatrzymał u pewnej katolickiej rodziny. Dzień przed świętem Wniebowzięcia poprosił świeżo nawróconego cieślę, żeby zrobił baldachim na święto. Niestety nie został on wykonany właściwie. Paweł Liu Hanzuo skomentował jego niedokładność, czym rozzłościł cieślę. W związku z tym opowiedział on o Pawle Liu Hanzuo miejscowym władzom. Przybyli natychmiast i aresztowali księdza, który właśnie odprawiał mszę. Został uwięziony, skazany na śmierć i stracony 13 lutego 1818 r. lub 21 lutego 1819 r.
Dzień wspomnienia.
9 lipca w grupie 120 męczenników chińskich.
Proces beatyfikacyjny i kanonizacyjny.
Został beatyfikowany 27 maja 1900 r. przez Leona XIII. Kanonizowany w grupie 120 męczenników chińskich 1 października 2000 r. przez Jana Pawła II.

</doc>
<doc id="1225784" url="https://pl.wikipedia.org/wiki?curid=1225784" title="Alfrēds Bīlmanis">
Alfrēds Bīlmanis

Alfrēds Bīlmanis (ur. 2 lutego 1887 w Rydze, zm. 26 lipca 1948 w Rehoboth Beach w stanie Delaware) – łotewski dyplomata i polityk, doktor nauk historycznych, działacz emigracyjny w USA. 
Życiorys.
Po ukończeniu gimnazjum klasycznego w Rydze, studiował historię na Uniwersytecie Moskiewskim (1905–1910). W 1925 obronił pracę doktorską na Uniwersytecie Stefana Batorego poświęconą prawu salickiemu ("Położenie kobiet i dzieci na podstawie „Lex Salica” i „Capitualria”").
Od 1926 należał do korporacji akademickiej „Fraternitas Livonica”. 
W latach 1910–1912 odbywał służbę wojskową w armii rosyjskiej, następnie zaś pracował jako nauczyciel na Kaukazie i Wołyniu (1912-1914). Po wybuchu wojny ponownie zmobilizowany, walczył w stopniu oficera. Od 1918 do 1920 pracował jako nauczyciel w Równem. 
Po 1920 zatrudnił się w Ministerstwie Spraw Zagranicznych Republiki Łotewskiej. Był m.in. kierownikiem Biura Prasowego MSZ. W 1927 został przedstawicielem dyplomatycznym Łotwy przy Lidze Narodów. W latach 1932–1935 był posłem w Moskwie, a od 1935 reprezentował kraj w Waszyngtonie jako minister pełnomocny. 
21 lipca 1940 wystosował notę do rządu USA informującą o bezprawności wyborów do tzw. Sejmu Ludowego na Łotwie i ewentualnego przyłączenia kraju do ZSRR, na co Sumner Welles oświadczył, że USA nadal uznają Łotwę "de facto" i "de iure". Pozostał w USA, gdzie działał na rzecz międzynarodowego uznania niepodległości Łotwy. Wydał prace: „Latvia in the making” (1928), „Latvia in the present world crisis. Facts and figures” (1942), „Latvian – Russian Relations. Documents” (1944), „Baltic essays” (1945), „Latvia as an independent state” (1947), „History of Latvia” (1951; pośmiertnie). 
Jako łotewski polityk był uważany za osobę niezwykle przyjazną Polsce. Wydał książkę „Krótka historia Polski” (1923). Napisał książkę o Józefie Piłsudskim. 
Odznaczony Orderem Trzech Gwiazd II i III klasy. 
Żonaty z Polką Haliną Bīlmane z d. Salnicką (1893–1979), ślub wzięli w 1919 w Tuczynie. 
Krewny Ceronis Bīlmanis powołał na emigracji Fundację im. Alfrēdsa Bīlmanisa, a także specjalne stypendium dla adeptów dziennikarstwa.

</doc>
<doc id="1225785" url="https://pl.wikipedia.org/wiki?curid=1225785" title="Kupal">
Kupal

Kupal, cupal – bimetal z warstwy glinu i jednej lub dwu warstw miedzi nawalcowanych na gorąco ("stąd nazwa: cuprum + aluminium"). Wykorzystywany do budowy torów przewodowych wysokiej częstotliwości, radiatorów oraz na złącza przy łączeniu przewodów elektrycznych z tych metali (w celu wyeliminowania korozji elektrochemicznej).
W niektórych przypadkach możliwe jest zastąpienie kupalem elementów miedzianych, co pozwala ograniczyć koszty i wagę zastąpionych elementów.

</doc>
<doc id="1225786" url="https://pl.wikipedia.org/wiki?curid=1225786" title="Estacao do Cais de Sodre">
Estacao do Cais de Sodre



</doc>
<doc id="1225787" url="https://pl.wikipedia.org/wiki?curid=1225787" title="Parid Teferici">
Parid Teferici



</doc>
<doc id="1225788" url="https://pl.wikipedia.org/wiki?curid=1225788" title="Goris">
Goris

Goris – miasto w Armenii, w prowincji Sjunik. Według danych na rok 2022 liczy 19 700 mieszkańcóww.
W mieście rozwinął się przemysł spożywczy, elektroniczny, drzewny, gumowy oraz obuwniczy.

</doc>
<doc id="1225793" url="https://pl.wikipedia.org/wiki?curid=1225793" title="Masis">
Masis

 
Masis – miasto w Armenii, w prowincji Ararat. Według danych na rok 2022 liczy ok. 20 700 mieszkańców. Ośrodek przemysłowy.

</doc>
<doc id="1225794" url="https://pl.wikipedia.org/wiki?curid=1225794" title="Beale Street Band">
Beale Street Band

Beale Street Band – polski zespół muzyczny wykonujący jazz tradycyjny (dixieland, swing, mainstream).
Powstanie zespołu.
Grupa została założona na przełomie 1973 i 1974 roku przez trębacza Andrzeja Marchewkę. Pierwotnie występowała pod nazwą Marchewka i Jego Buraki, nazwę Beale Street Band przyjęła w roku 1975. Współpracowała z krakowskimi klubami jazzowymi (m.in. Pod Jaszczurami) oraz z Piwnicą pod Baranami.
Działalność.
Począwszy od roku 1976 zespół sześć razy uczestniczył w warszawskim Konkursie Jazzu Tradycyjnego Złota Tarka (w klubie Stodoła), na którym w roku 1983 zdobył główną nagrodę. Występował także na Międzynarodowym Festiwalu Jazzowym Jazz Jamboree. Na Jazzowych Spotkaniach Przyjaźni w Cieszynie w roku 1979 otrzymał I nagrodę.
Podczas swojej działalności koncertował nie tylko w kraju, lecz również za granicą (RFN, NRD, Czechosłowacja, Francja, Belgia, Szwecja). Występował w telewizji (polskiej i zagranicznej), dokonywał też nagrań dla radia.
W roku 2002 część muzyków zespołu wraz z wokalistką stworzyło klubowy skład Hi-Five.
Skład zespołu.
Oprócz Andrzeja Marchewki, który był kierownikiem zespołu, w różnym czasie grało w nim około 50 muzyków, m.in. ("kolejność alfabetyczna"):
Obecny skład zespołu jest następujący:

</doc>
<doc id="1225797" url="https://pl.wikipedia.org/wiki?curid=1225797" title="Hafia FC">
Hafia FC

Hafia Football Club – gwinejski klub piłkarski, grający obecnie w pierwszej lidze, mający siedzibę w mieście Konakry, stolicy kraju.
Historia.
W latach 60. Hafia FC występowała pod nazwą Conacry II. Wtedy też trzykrotnie wywalczyła mistrzostwo Gwinei. W latach 70. zespół trzy razy dotarł do finału Pucharu Mistrzów. W 1972 roku pokonała ugandyjski Simba FC (4:2, 3:2), w 1975 – nigeryjski Enugu Rangers (1:0, 2:1), a w 1977 – ghański Hearts of Oak (3:2, 1:0).

</doc>
<doc id="1225798" url="https://pl.wikipedia.org/wiki?curid=1225798" title="Hafia Conakry">
Hafia Conakry



</doc>
<doc id="1225801" url="https://pl.wikipedia.org/wiki?curid=1225801" title="Asztarak">
Asztarak

Asztarak () – miasto w Armenii, stolica prowincji Aragacotn. Asztarak jest miastem przemysłowym, położonym na lewym brzegu wzdłuż wąwozu rzeki Kasach, około 20 km na północny zachód od stolicy, na wysokości 1110 metrów nad poziomem morza. Miasto odgrywa ważną rolę w gospodarce narodowej, jak również w życiu kulturalnym Armenii poprzez obecność zakładów przemysłowych i instytucji kulturalnych. Asztarak rozwijał się jako miasto satelitarne Erywania. 
Asztarak jest jednym z najstarszych miast w Armenii – posiada liczne zabytki historii i kultury, które pozwoliły zachować smak starego i pięknego miasta Armenii. Zostało założone w IX wieku i przebudowane w XVII wieku. Najlepiej zachowany wśród nich jest kościół Karmrawor, który sięga VII wieku i jest poświęcony Matce Bożej. Inne kościoły Spitakawor, który został zbudowany na przełomie V i VI wieku oraz Ciranawor – zbudowany na przełomie XII–XIV wieku znajdują się wzdłuż krawędzi wąwozu.
Miasto szczyci się dwoma kościołami, jednym z nich jest kościół Surb Sarkis, rzekomo zbudowany w XIX wieku, na starym fundamencie. Jest on położony w atrakcyjnym punkcie na cyplu, z widokiem na wąwóz i oferuje piękny widok na wspomniane wcześniej trzy kościoły. Zewnętrzna elewacja budowli była niedawno prawie całkowicie odrestaurowana, a ściany wewnętrzne pozostają takie same. Największy kościół w mieście – Surb Marine jest położony w centrum miasta. Został zbudowany w roku 1271 na planie prostokąta z zewnątrz i planie krzyża od wewnątrz.
Innym ciekawym zabytkiem jest niezwykły most na rzece Kasach, położony w wąwozie tuż poniżej kościoła Surb Sarkis. Został zbudowany w 1664 roku i posiada trzy łuki o zróżnicowanej wielkości.

</doc>
<doc id="1225803" url="https://pl.wikipedia.org/wiki?curid=1225803" title="Erdogan Atalay">
Erdogan Atalay



</doc>
<doc id="1225806" url="https://pl.wikipedia.org/wiki?curid=1225806" title="Racketlon">
Racketlon

Racketlon to sport w którym gra się z przeciwnikiem w każdym z czterech sportów "rakietkowych": tenisie stołowym, badmintonie, squashu i tenisie. Mecz racketlona składa się z czterech setów, po jednym w każdej dyscyplinie.
Zasady Racketlona.
Następujące trzy zasady muszą być spełnione, aby sport był uznany za racketlon:
Każdy sport, który wypełnia powyższe trzy zasady jest racketlonem. Każdy inny sport zawierający kombinacje kilku sportów rakietkowych może być nazywany np. "wielorakietkowym" sportem, ale nie jest racketlonem.
Historia.
Sport ten jako zasadę rywalizacji w tych czterech sportach rakietkowych wymyślili Finowie w latach 80., ale dopiero Szwedzi w latach 90. wprowadzili zasady podobne do dzisiejszych i jednolitą punktację wszystkich dyscyplin składowych. Pierwsze mistrzostwa świata odbyły się w roku 2001 i uczestniczyli w nich zawodnicy z 11 krajów. Pod koniec roku 2007 na światowej liście rankingowej było już ponad 2000 zawodników i zawodniczek z 48 krajów, a w Rotterdamie odbyły się siódme mistrzostwa świata w tej dyscyplinie (27-30 grudnia 2007).
W Polsce sport ten jest obecny od roku 2004, kiedy Bogdan Mieżyński i Krzysztof Bobala ze Szczecina pojechali na pierwszy, w którym uczestniczyli Polacy, turniej w Belgii, potem ekipa kilku osób uczestniczyła w turnieju pod Frankfurtem, a następnie Paweł Kozłowski zorganizował pierwsze Mistrzostwa Polski. 
W 2007 roku w Turnieju Klasyfikacyjnym w Zgierzu wzięła udział Magdalena Grzybowska (kiedyś 30. tenisistka świata), która zajęła 4 miejsce. Pojedynek o brązowy medal wygrała z nią Marta Jeż z Częstochowy.
16-18 maja 2008 roku odbyły się już V MP, a na liście klasyfikacyjnej Polskiej Federacji Racketlona założonej w 2007 roku jest już ponad 200 zawodników i zawodniczek. Prezesem Polskiej Federacji Racketlona (PFR) jest Jerzy Gądek z Łodzi. W skład Zarządu PFR wchodzą: Dariusz Dąbrowski (Warszawa), Paweł Kozłowski (Warszawa) i Krzysztof Samonek (Gdynia).
Polacy odnoszą sukcesy na arenie międzynarodowej – na każdych MŚ w których uczestniczyli od roku 2004 zdobywali medale, a w roku 2007 przywieźli brąz drużynowo i 10 medali indywidualnie. Największe sukcesy odnoszą nasze juniorki (U21), które zdominowały tę kategorię od pięciu lat. W 2007 roku po raz trzeci z rzędu Mistrzynią Świata została Sylwia Borek z Nowego Sącza pokonując Martę Jeż z Częstochowy, która za to zwyciężyła na MŚ w 2008. W 2006 wicemistrzynią świata była Magda Kamińska z Bogatyni. 
W dniach 19-21 listopada 2009 odbyły się Mistrzostwa Świata w Racketlonie w Löhne koło Hanoweru (Niemcy) - aktualnymi drużynowymi Mistrzami Świata w tej dyscyplinie zostali Polacy. Mistrzostwo wywalczyła drużyna w składzie: Krzysztof Samonek, Marta Jeż, Rafał Rykowski, Norbert Stolicki, Marek Wojnarski i Robert Wyszyński. Polacy w drodze na szczyt pokonali drużynę poprzednich mistrzów świata - Szwecję, wicemistrzów Finlandię, a w finale Austrię. 
W rywalizacji indywidualnej, w kategorii do 21 lat, Mistrzynią Świata została ponownie Marta Jeż.
W dniach 23-24 maja 2009 roku odbyły się szóste Mistrzostwa Polski w Racketlonie w ośrodku sportowym Stacja Nowa Gdynia w Zgierzu.
Mistrzami Polski (2009) w Racketlonie byli: w kategorii Elita Mężczyzn: Marek Wojnarski z Kietrza; Open Mężczyzn: Andrzej Borkowski z Warszawy; Amatorów Mężczyzn: Wojciech Wajda z Rydułtowy, w kategorii Kobiet: Marta Jeż z Częstochowy, w kategorii Mężczyzn 45+: Zdzisław Paliwoda z Olsztyna. W grach podwójnych Mistrzami Polski są: Krzysztof Samonek i Norbert Stolicki (Bolesławiec) - debel męski oraz Marta Jeż (Częstochowa) i Grzegorz Sylwestrzak (Bogatynia) - mikst.
Mistrzostwa Polski 2016

</doc>
<doc id="1225807" url="https://pl.wikipedia.org/wiki?curid=1225807" title="Fricis Kociņš">
Fricis Kociņš

Fricis Kociņš (ur. 10 maja 1895 w Mitawie, zm. 28 lipca 1941 w Moskwie) - łotewski wojskowy i dyplomata, uczestnik walk w I wojnie światowej i o niepodległość Łotwy, poseł w ZSRR (1936-1940).
W latach 1916-1918 walczył jako oficer w armii rosyjskiej. Po proklamacji przez Łotwę swojej państwowości w listopadzie 1918 roku wziął udział w dwuletniej wojnie o niepodległość kraju.
Od 1921 do 1926 roku studiował na Uniwersytecie Łotwy, w 1928 roku ukończył szkołę wojskową. Rok później awansował na pułkownika.
W 1932 roku wysłano go jako attaché wojskowego do Kowna, cztery lata później objął funkcję posła w ZSRR. Aresztowany w lipcu 1940 roku przez NKWD i wywieziony w głąb Rosji, zamordowany w lipcu 1941 roku na Łubiance.

</doc>
<doc id="1225809" url="https://pl.wikipedia.org/wiki?curid=1225809" title="Satellite FC">
Satellite FC

Satellite Football Club – gwinejski klub piłkarski, grający obecnie w pierwszej lidze, mający siedzibę w mieście Konakry, stolicy kraju.
Historia.
Klub został założony w 2000 roku, a już rok później występował w pierwszej lidze Gwinei. W 2002 roku został mistrzem kraju, a sukces ten powtórzył w 2005 roku. Rok później zdobył swój pierwszy Puchar Gwinei.

</doc>
<doc id="1225810" url="https://pl.wikipedia.org/wiki?curid=1225810" title="Czarencawan">
Czarencawan

Czarencawan – miasto w Armenii, w prowincji Kotajk. Według danych na rok 2022 liczy ok. 20 400 mieszkańców. Ośrodek przemysłowy. Założone w 1948 roku.

</doc>
<doc id="1225811" url="https://pl.wikipedia.org/wiki?curid=1225811" title="Satellite Conakry">
Satellite Conakry



</doc>
<doc id="1225812" url="https://pl.wikipedia.org/wiki?curid=1225812" title="Clarence Dickinson Long">
Clarence Dickinson Long

Clarence Dickinson Long (ur. 11 grudnia 1908 w South Bend, Indiana, zm. 18 września 1994 w Cockeysville, Maryland) – amerykański polityk, demokrata. W latach 1963–1985 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.
Wysiłki Longa wspierające walkę mudżahedinów z Armią Czerwoną w Afganistanie przedstawiono w filmie fabularnym "Wojna Charliego Wilsona". W rolę Longa wcielił się w nim amerykański aktor, Ned Beatty.

</doc>
<doc id="1225814" url="https://pl.wikipedia.org/wiki?curid=1225814" title="ORP Jaskółka (trałowiec 1946)">
ORP Jaskółka (trałowiec 1946)



</doc>
<doc id="1225815" url="https://pl.wikipedia.org/wiki?curid=1225815" title="Sewan (miasto)">
Sewan (miasto)

 
Sewan (orm. Սեվան) – miasto w Armenii, w prowincji Gegharkunik, w okolicy jeziora Sewan. Powstało w 1842 roku jako osada rosyjskich wygnanych schizmatyków. Do końca XIX wieku miasto zamieszkane było wyłącznie przez Rosjan. Do 1935 roku określane było nazwą Elenowka (na cześć imienia żony cara Mikołaja I). Według danych na rok 2022 obecnie liczy 18 900 mieszkańców. Miasto jest ośrodkiem przemysłowym. Działa w nim duży szpital psychiatryczny.
W okolicy miasta (3 km na wschód) położony jest półwysep Sewan (dawniej wyspa), na którym znajduje się klasztor z IX wieku - Sewanawank (tak zwany Czarny Klasztor). Mieszkali w nim mnisi zesłani przez katolikosa na banicję. Składa się on z dwóch prostych kościołów, dookoła których znajduje się wiele chaczkarów.

</doc>
<doc id="1225822" url="https://pl.wikipedia.org/wiki?curid=1225822" title="Sisjan">
Sisjan

 
Sisian – miasto w Armenii, w prowincji Sjunik. Według danych z 2022 roku liczy 14 300 mieszkańców; ośrodek przemysłowy.

</doc>
<doc id="1225824" url="https://pl.wikipedia.org/wiki?curid=1225824" title="Horoya AC">
Horoya AC

Horoya Athlétique Club – gwinejski klub piłkarski, grający obecnie w pierwszej lidze, mający siedzibę w mieście Konakry, stolicy kraju.
Historia.
Klub Horoya AC swój pierwszy sukces osiągnął w 1978 roku kiedy dotarł do finału Pucharu Zdobywców Pucharów Afryki, a w nim pokonał 2:1 i 3:1 algierski NA Hussein Dey. W 1986 roku po raz pierwszy wywalczył mistrzostwo Gwinei, a łącznie zdobywał je dziewięciokrotnie.

</doc>
<doc id="1225825" url="https://pl.wikipedia.org/wiki?curid=1225825" title="Tor transmisyjny">
Tor transmisyjny

Tor transmisyjny, tor telekomunikacyjny – droga przesyłu sygnału elektrycznego lub optycznego będącego nośnikiem wiadomości. Może to być tor przewodowy (tor kablowy), na przykład kabel koncentryczny, skręcona para przewodów, falowód (w tym światłowód), albo tor bezprzewodowy (fala radiowa).
Niektóre rodzaje torów transmisyjnych:

</doc>
<doc id="1225827" url="https://pl.wikipedia.org/wiki?curid=1225827" title="My Neck, My Back (Lick It)">
My Neck, My Back (Lick It)

My Neck, My Back (Lick It) – debiutancki singel amerykańskiej raperki Khia (znanej również jako "The Queen Of The South"), wydany w 2002 roku w USA oraz 2004 w Europie. Promował pierwsza płytę artystki Thug Misses. Piosenka okazała się ogromnym sukcesem pomimo kontrowersyjnego tekstu oraz teledysku. Utwór na stałe wpisał się do klasyki rapu i r'n'b.

</doc>
<doc id="1225829" url="https://pl.wikipedia.org/wiki?curid=1225829" title="Iczewan">
Iczewan

Iczewan (; do 1919 "Karawansara", ) – miasto w Armenii, stolica prowincji Tawusz. Według danych na rok 2022 liczy ok. 19,8 tys. mieszkańców. Ośrodek przemysłowy.
Historia.
Miejscowość "Karawansara" została założona w XVIII w., kiedy wschodnie ziemie ormiańskie znajdowały się panowaniem Iranu. Nazwa pochodziła od słowa karawanseraj, oznaczającego zajazd dla karawan. Po wojnie rosyjsko-perskiej w 1813 miejscowość z regionem przeszła we władanie Rosji. Po odzyskaniu niepodległości przez Armenię nazwa otrzymała obecnie brzmienie. W 1961 Iczewan otrzymał prawa miejskie. W 1997 otwarta została katedra św. Narsesa. Iczewan jest stolicą diecezji Tawusz Apostolskiego Kościoła Ormiańskiego.

</doc>
<doc id="1225834" url="https://pl.wikipedia.org/wiki?curid=1225834" title="Artik">
Artik

Artik – miasto w Armenii, u podnóża masywu górskiego Aragac; ośrodek administracyjny prowincji Szirak. Według danych szacunkowych na rok 2022 liczy 17 600 mieszkańców. Ośrodek wydobycia i obróbki różowego tufu; zakłady elektrotechniczne, dziewiarskie.

</doc>
<doc id="1225840" url="https://pl.wikipedia.org/wiki?curid=1225840" title="Ieremia Movilă">
Ieremia Movilă



</doc>
<doc id="1225841" url="https://pl.wikipedia.org/wiki?curid=1225841" title="Kokusai Ta-go">
Kokusai Ta-go

Kokusai Ta-go – japoński specjalny (samobójczy) samolot szturmowy z okresu II wojny światowej.

</doc>
<doc id="1225844" url="https://pl.wikipedia.org/wiki?curid=1225844" title="Królestwo Szkocji">
Królestwo Szkocji

Królestwo Szkocji (gaelicki: "Rìoghachd na h-Alba", scots: "Kinrick o Scotland") – było państwem w północno-zachodniej Europie, które istniało od 843 do 1707 roku. Zajmowało północną, trzecią część wyspy Wielka Brytania, i graniczyło z Królestwem Anglii od południa, z którym zostało zjednoczone jako Królestwo Wielkiej Brytanii na mocy warunków aktu unii z 1707 roku. Od 1482 roku, kiedy to Anglia przejęła kontrolę nad miastem Berwick, terytorium Królestwa Szkocji pokrywa się z granicami współczesnej Szkocji. Poza głównym obszarem na wyspie Wielkiej Brytanii, w skład Królestwa Szkocji wchodziło ponad 790 wysp.
Największym miastem w królestwie i stolicą zarazem był Edynburg. Funkcję stołeczną pełniły wcześniej takie miasta jak Scone, Dunfermline oraz Stirling. Liczba ludności Królestwa Szkocji w 1700 roku wynosiła w przybliżeniu 1,1 miliona.

</doc>
<doc id="1225847" url="https://pl.wikipedia.org/wiki?curid=1225847" title="Metro w Daegu">
Metro w Daegu

Metro w Daegu – system kolei podziemnej w mieście Korei Południowej, Daegu. 
Pierwszy odcinek linii metra uruchomiono w 1997 roku. Aktualnie istnieją dwie linie. Planowana jest budowa trzeciej linii metra.

</doc>
<doc id="1225848" url="https://pl.wikipedia.org/wiki?curid=1225848" title="Dilidżan">
Dilidżan

Dilidżan (orm. Դիլիջան) – miasto w Armenii, w prowincji Tawusz, nad rzeką Achstew (dorzecze Kury); 41 kilometrów na wschód od Wanadzoru. Według danych na rok 2022 liczyło ok. 17 000 mieszkańców. Uzdrowisko, rozlewnie wód mineralnych; fabryka mebli. Centrum miasta to skrzyżowanie dróg krajowych M4 i M8.

</doc>
<doc id="1225852" url="https://pl.wikipedia.org/wiki?curid=1225852" title="Lindsay Price">
Lindsay Price

Lindsay Jaylyn Price (ur. 6 grudnia 1976 w Arcadii) – amerykańska aktorka telewizyjna.
Jej matka jest Koreanką, a ojciec ma pochodzenie niemiecko-irlandzko-amerykańskie.
Znana jest przede wszystkim z ról w amerykańskich operach mydlanych i serialach telewizyjnych, takich jak "Beverly Hills, 90210" (jako Janet Sosna-Sanders), "Moda na sukces" oraz "Wszystkie moje dzieci". W latach 2008–2009 występowała jako Victory Ford w serialu "Szminka w wielkim mieście", produkowanym przez telewizję NBC.
31 lipca 2004 poślubiła Shawna Pillera, twórcę serialu telewizyjnego "Martwa strefa" ("The Dead Zone"). Rozwiodła się z nim w 2007. 6 listopada 2011 urodziła syna Hudsona ze związku ze znanym australijskim kucharzem Curtisem Stone’em.

</doc>
<doc id="1225853" url="https://pl.wikipedia.org/wiki?curid=1225853" title="Wedi">
Wedi

Wedi – miasto w Armenii, w prowincji Ararat. Według danych na rok 2022 liczy ok. 11 800 mieszkańców.

</doc>
<doc id="1225855" url="https://pl.wikipedia.org/wiki?curid=1225855" title="Zdrojek (roślina)">
Zdrojek (roślina)

Zdrojek ("Montia" ) – rodzaj roślin jednorocznych, dwuletnich lub wieloletnich z rodziny zdrojkowatych ("Montiaceae"). Liczy 20 gatunków. Rośliny te występują na różnych kontynentach na całym świecie, głównie w strefie klimatu okołobiegunowego i umiarkowanego na półkuli północnej, ale też w równikowej Afryce, zachodniej Ameryce Południowej, w Australii i na Nowej Gwinei. W Polsce występuje jeden gatunek rodzimy – zdrojek błyszczący zwany też źródlanym ("Montia fontana") orz jeden gatunek introdukowany – zdrojek wąskolistny "Montia linearis". Rośliny te rosną w miejscach mokrych.
Liście zdrojka błyszczącego są spożywane we Francji w sałatkach.
Systematyka.
Dawniej (system Cronquista z 1981, system Reveala z 1999) rodzaj zaliczany był do rodziny portulakowatych ("Portulacaceae"), współcześnie (Reveal z 2007, APweb i systemy APG) zaliczany jest do zdrojkowatych ("Montiaceae"). 

</doc>
<doc id="1225858" url="https://pl.wikipedia.org/wiki?curid=1225858" title="Abu al-Chajr-chan">
Abu al-Chajr-chan

Abu al-Chajr-chan (albo Abu al-Chajr, Abu'l-Chajr) (ur. 1412, zm. 1468) – chan Uzbeków z dynastii Szejbanidów, panujący w latach 1428–1468.
W chwili jego narodzin ułus Szejbanidów był podzielony pomiędzy liczne oddzielne księstwa. W 1427 w bitwie ze zbuntowanymi emirami zginął Jumaduk-chan, któremu Abu al-Chajr podlegał. Jako członek jego klanu dowodził on w niej lewym skrzydłem jego armii i w wyniku klęski dostał się do niewoli, ale później go zwolniono. W następnym roku, przy poparciu liderów głównych uzbeckich plemion i naczelnika ułusu Mangitów Wakkasa Bija Abu al-Chajr został obwołany chanem w mieście Tura w zachodniej Syberii, które pozostało jego miejscem letniego obozowania, czyli sezonową stolicą, aż do 1446. W ciągu następnych czterech lat Abu al-Chajr rozciągnął swoją władzę nad większością ułusu Szejbanidów.
Zimą 1430/1431 Abu al-Chajr zaatakował Chorezm, należący do Szahrocha (1405–1447), syna Timura. Rozpoczął jednak okupację jedynie północnej części Chorezmu, która niegdyś wchodziła w skład ułusu Dżocziego. Żądając kapitulacji od gubernatora Urgenczu miał podobno twierdzić, że powinien on należeć do potomków Dżocziego. Gubernator uciekł na południe, zaś Urgencz został splądrowany przez Uzbeków. Latem 1431 Uzbecy opuścili jednak Chorezm, podobno z powodu nadmiernych upałów i wybuchu zarazy. Innym powodem mogło być jednak zagrożenie ze strony Dżoczydów z Astrachania, Ahmada-chana i Muhammada-chana, których ostatecznie Abu al-Chajr pokonał jeszcze w tym samym roku. W 1435/1436 Abu al-Chajr ponownie zaatakował i splądrował Chorezm. W 1440/1441 grupa Uzbeków, być może niepodlegająca Abu al-Chajrowi, napadła na Astarabad. W rezultacie Szahroch musiał utrzymywać silne oddziały wojskowe w celu obrony regionu. W 1446 Abu al-Chajr podbił tereny w środkowym biegu Syr-Darii, wraz z kilkoma miastami stanowiącymi ważne ośrodki handlu Złotej Ordy z Turkiestanem. Jedno z nich, Sygnak, stało się jego stolicą, a tym samym granica pomiędzy Uzbekami i terytorium Timurydów przesunęła się na północ od miasta Turkiestan.
Po śmierci Szahrocha w 1447 Abu al-Chajr skorzystał z tego że jego syn, Uług Beg (1447–1449), walczył z innymi Timurydami o Herat i zaatakował Mawarannahr, plądrując okolicę samej Samarkandy, której jednak nie zdobył. Latem 1451 timurydzki książę Abu Sa’id (1451–1469), który powstał przeciwko wnukowi Szahrocha, Abdollahowi (1450–1451), poprosił Abu al-Chajra o pomoc. W bitwie w pobliżu Samarkandy w tym samym roku mniej liczne oddziały Uzbeków i Abu Sa’ida pokonały armię Abdollaha, który zginął. Abu Sa’id zajął miasto, nie wpuścił jednak do niego Uzbeków, których wynagrodził drogimi prezentami. Córka Uług Bega Rabi'a Sultan Begum poślubiła Abu al-Chajra i Uzbecy wrócili na stepy. Ich chan interweniował w waśnie pomiędzy Timurydami jeszcze tylko raz, w roku 1460, kiedy wysłał oddziały na pomoc zbuntowanemu przeciwko Abu Sa’idowi wnukowi Uług Bega Mohammadowi Dżuki Mirze. Przysłani mu Uzbecy zajęli się jednak głównie plądrowaniem i opuszczony przez nich Mohammad musiał się poddać.
Około 1457 Abu al-Chajr doznał poważnej klęski z rąk Ojratów, atakujących kipczackie stepy z rejonu rzeki Czu. Po pokonaniu go w bitwie w pobliżu Sygnaku zmusili go oni do ucieczki do jego stolicy, a następnie spustoszyli posiadłości zarówno jego, jak i Timurydów. Około 1465/1466 Keraj i Dżanibek, dwóch potomków Ordy, syna Dżocziego, odłączyło się od Abu al-Chajra wraz z podległymi im ludźmi, by w przyszłości dać początek Kazachom (to jest „uciekinierom”). W 1468 do obozu Abu al-Chajra przybył kolejny Timuryda, Hosejn Bajghara (1469 – 1506), który prosił go o wsparcie przeciwko Abu Sa’idowi. Chan rozkazał armii wymarsz, ale poważnie chory zmarł przed jej wyruszeniem wskutek paraliżu. Inne wersje mówią o tym, że miał on umrzeć w trakcie wyprawy na Mogolistan, albo zabity przez spokrewnionych z nim Kazachów. W każdym razie jego śmierć nastąpiła w 1468.
Po śmierci Abu al-Chajra jego państwo rozpadło się, jednak jego wnuk, Muhammad Szejbani (1500–1510), stając na czele Uzbeków podbił niemal cały Turkiestan. Tym samym Abu al-Chajr jawi się jako ważna postać, której działania zapoczątkowały łańcuch wydarzeń prowadzących do przemieszczenia się Uzbeków na tereny Azji Środkowej i powstania dzisiejszego Uzbekistanu.

</doc>
<doc id="1225859" url="https://pl.wikipedia.org/wiki?curid=1225859" title="Metro w Gwangju">
Metro w Gwangju

Metro w Gwangju – system kolei podziemnej w mieście Korei Południowej, Gwangju. 
Pierwszy odcinek linii metra uruchomiono w 2004 roku.

</doc>
<doc id="1225861" url="https://pl.wikipedia.org/wiki?curid=1225861" title="Wardenis">
Wardenis

Wardenis – miasto w Armenii, w prowincji Gegharkunik. Według danych na rok 2022 liczy ok. 12,3 tys. mieszkańców.

</doc>
<doc id="1225866" url="https://pl.wikipedia.org/wiki?curid=1225866" title="Maghreb Fez">
Maghreb Fez

Maghreb Association Sportive de Fès (MAS Fès) (arab. المغرب الفاسي) - marokański klub piłkarski, grający obecnie w pierwszej lidze, mający siedzibę w mieście Fez, położonym w północno-centralnej części kraju.
Historia.
Klub został założony w 1946 roku. W 1954 roku jako pierwszy marokański klub dotarł do 1/16 finału Pucharu Francji, gdzie spotkał się z Red Star Paryż i odpadł. W 1965 roku wywalczył swój pierwszy tytuł mistrza Maroka, a w 1980 roku zdobył po raz pierwszy Puchar Maroka. W sezonie 2005/2006 występował w rozgrywkach drugiej lidze.

</doc>
<doc id="1225867" url="https://pl.wikipedia.org/wiki?curid=1225867" title="MAS Fez">
MAS Fez



</doc>
<doc id="1225868" url="https://pl.wikipedia.org/wiki?curid=1225868" title="Martuni">
Martuni

 
Martuni – miasto w Armenii, w prowincji Gegharkunik.

</doc>
<doc id="1225870" url="https://pl.wikipedia.org/wiki?curid=1225870" title="Metro w Daejeon">
Metro w Daejeon

Metro w Daejeon – system kolei podziemnej w mieście Korei Południowej, Daejeon. Pierwszy odcinek linii metra uruchomiono w 2006 roku.

</doc>
<doc id="1225871" url="https://pl.wikipedia.org/wiki?curid=1225871" title="Jeghward">
Jeghward

Jeghward – miasto w Armenii, w prowincji Kotajk. Według danych na rok 2022 liczy ok. 12 100 mieszkańców.

</doc>
<doc id="1225872" url="https://pl.wikipedia.org/wiki?curid=1225872" title="Claude Abbes">
Claude Abbes

Claude Abbes (ur. 24 maja 1927 w Faugères, zm. 11 kwietnia 2008 tamże) – francuski piłkarz, bramkarz. Brązowy medalista MŚ 58.
Claude Abbes był piłkarzem AS Béziers (1951–1952). Przez dekadę bronił barw AS Saint-Étienne (1952–1962) W 1957 został mistrzem Francji, a w 1962 triumfował w krajowym pucharze. W reprezentacji Francji zagrał 9 razy. Debiutował 27 października 1957 w meczu z Belgią, ostatni raz zagrał rok później. Znajdował się w kadrze na MŚ 54, podczas MŚ 58 wystąpił w 4 spotkaniach – po dwóch pierwszych meczach Francji w turnieju zastąpił w bramce François Remettera.

</doc>
<doc id="1225874" url="https://pl.wikipedia.org/wiki?curid=1225874" title="Vilhelms Munters">
Vilhelms Munters

Vilhelms Munters (ur. 25 lipca 1898 w Rydze, zm. 10 stycznia 1967 tamże) – łotewski polityk i dyplomata, minister spraw zagranicznych Łotwy (1936–1940).
Życiorys.
Urodził się w rodzinie Niemców bałtyckich pochodzących z Estonii. W 1915 ukończył ryską szkołę handlową, następnie rozpoczął studia chemiczne na Ryskim Uniwersytecie Technicznym (ukończył po powrocie na Łotwę w 1925).
W 1917 został wcielony do armii rosyjskiej. Podczas rewolucji październikowej walczył w Petersburgu z bolszewikami, w następstwie czego został na krótko uwięziony. Po uwolnieniu już w szeregach narodowych wojsk estońskich (1919–1920) i łotewskich (1920) uczestniczył w walkach niepodległościowych.
Od 1920 pracował w ministerstwie spraw zagranicznych. Reprezentował Łotwę w Lidze Narodów. W 1936 stanął na czele resortu, którym kierował do lipca 1940. Brał udział w negocjacjach dotyczących paktu nieagresji między Niemcami i Łotwą (1938) oraz tzw. porozumień o wzajemnej pomocy ze Związkiem Sowieckim (październik 1939).
Po okupacji Łotwy przez Armię Czerwoną (czerwiec 1940) i jej wcieleniu do ZSRR (sierpień 1940) aresztowany przez NKWD, wraz z innymi przedstawicielami łotewskich elit. Do 1958 przetrzymywany był w więzieniach na terenie Związku Sowieckiego (m.in. w Saratowie i Włodzimierzu).
Po powrocie na Łotwę w końcu lat 50. pracował w Akademii Nauk Łotewskiej SRR ("Latvijas PSR Zinātņu Akadēmija"). Publikował w prasie sowieckiej (m.in. "Izwiestijach"), poddając tam surowej krytyce działalność łotewskiej emigracji w USA i Europie Zachodniej.

</doc>
<doc id="1225875" url="https://pl.wikipedia.org/wiki?curid=1225875" title="Kevin Young (wokalista)">
Kevin Young (wokalista)

Kevin Young - lider i współzałożyciel amerykańskiej grupy Disciple, grającej chrześcijański hard rock/heavy metal/metal alternatywny. Od początku istnienia zespołu, tj. od 1992 roku, do teraz jest wokalistą, natomiast do roku 2003 był również basistą. Znany jest z bezpośredniej liryki, a także energicznego zachowania na scenie.
Jest głęboko wierzącym chrześcijaninem, co znajduje odzwierciedlenie w tekstach utworów Disciple (najbardziej znane - „Game On”, „One More Time”, „I just know”, „Beautiful”, „One Thousand Things”, „Fight For Love”, „Stronghold”, „After The World”, „Scars Remain”). Często podczas koncertów, w przerwie pomiędzy utworami, przemawia do fanów na temat barier i nienawiści pomiędzy ludźmi, nakłaniając do miłości wobec drugiego człowieka. 
Duży wpływ na muzyka miał jego nieżyjący dziadek. Tuż przed jego śmiercią Kevin napisał dla niego utwór „Things Left Unsaid” (dostępny jako singiel lub na specjalnej edycji "Scars Remain"), traktując go jako utwór pożegnalny oraz przestrogę przed sytuacjami, kiedy to z różnych przyczyn ludzie nie będą już w stanie powiedzieć najbliższym o ich znaczeniu dla nich (dziadek Younga zapadł nieodwracalnie w śpiączkę i aż do śmierci był podtrzymywany przez respirator).

</doc>
<doc id="1225876" url="https://pl.wikipedia.org/wiki?curid=1225876" title="Nor Hadżyn">
Nor Hadżyn

Nor Hadżyn – miasto w Armenii, w prowincji Kotajk. Według danych na rok 2022 liczy ok. 9200 mieszkańców.

</doc>
<doc id="1225877" url="https://pl.wikipedia.org/wiki?curid=1225877" title="Mecamor">
Mecamor

Mecamor – miasto w Armenii, w prowincji Armawir. Według danych na rok 2022 liczy ok. 8400 mieszkańców.
W okolicy miasta znajduje się elektrownia atomowa, wybudowana w 1980 roku na terenie ówczesnej republiki radzieckiej. W 1988 teren, na którym znajduje się elektrownia nawiedziło trzęsienie ziemi o sile 6,9 st. Jego epicentrum znajdowało się zaledwie w odległości 75 kilometrów od elektrowni. Władze ZSRR postanowiły zamknąć elektrownię, ale po siedmiu latach wznowiono jej działalność na skutek utraty źródeł energii w Turcji i Azerbejdżanie po konflikcie z Azerbejdżanem o Górski Karabach w latach 1988-94. Elektrownia w Mecamorze uważana jest za jedną z najbardziej niebezpiecznych nadal funkcjonujących elektrowni jądrowych na obszarze byłego ZSRR. Ma zostać całkowicie wycofana z użytku w 2017 roku. Jednakże elektrownia dostarcza ok. 40% energii Armenii, władze rozważają budowę nowej elektrowni atomowej w tym rejonie.

</doc>
<doc id="1225881" url="https://pl.wikipedia.org/wiki?curid=1225881" title="Kadżaran">
Kadżaran

Kadżaran – miasto w Armenii, w prowincji Sjunik. Według danych szacunkowych na rok 2022 liczy ok. 6800 mieszkańców. Ośrodek górnictwa miedzi.

</doc>
<doc id="1225882" url="https://pl.wikipedia.org/wiki?curid=1225882" title="François Remetter">
François Remetter

François Remetter (ur. 8 sierpnia 1928 w Strasburgu, zm. 2 października 2022) – francuski piłkarz, bramkarz. Brązowy medalista MŚ 58.
Życiorys.
W latach 1948-1968 występował w szeregu francuskich klubów. W reprezentacji Francji zagrał 26 razy. Debiutował 11 czerwca 1953 w meczu ze Szwecją, ostatni raz zagrał w 1959. Grał na MŚ 54. Cztery lata później, po dwóch pierwszych meczach Francji w turnieju, zastąpił go w bramce Claude Abbes.

</doc>
<doc id="1225883" url="https://pl.wikipedia.org/wiki?curid=1225883" title="Akinori Nakanishi">
Akinori Nakanishi

 – japoński projektant samochodów, od czerwca 2004 główny projektant koncernu Mitsubishi Motors Company.
Pracę w Mitsubishi rozpoczął w 1977, zaraz po ukończeniu studiów i był odpowiedzialny za zaprojektowanie między innymi dwóch generacji (1991 i 2003) Mitsubishi Colt, koncepcyjnego Mitsubishi HSR oraz Mitsubishi L200.

</doc>
<doc id="1225885" url="https://pl.wikipedia.org/wiki?curid=1225885" title="Jiri Kaufman">
Jiri Kaufman



</doc>
<doc id="1225887" url="https://pl.wikipedia.org/wiki?curid=1225887" title="Bitwa pod Beaugency">
Bitwa pod Beaugency

Bitwa pod Beaugency – starcie zbrojne, które miało miejsce w dniach 16–17 czerwca 1429 roku. Była to jedna z bitew Joanny d’Arc w ramach kampanii w Dolinie Loary podczas wojny stuletniej. Krótko po zdjęciu oblężenia Orleanu siły francuskie zdołały odbić terytoria położone nad Loarą w środkowej Francji. Kampania ta była pierwszą zwycięską batalią wojsk francuskich od początku trwania wojny.
Tło konfliktu.
Beaugency to niewielkie miasto na północnym brzegu Loary. Z lewym brzegiem rzeki łączy je most, który w końcowym okresie Wojny Stuletniej posiadał strategiczne znaczenie. Zajęte przez Anglików kilka lat wcześniej i służące im jako jeden z punktów wypadowych do planowanej inwazji południowej Francji, zostało odbite przez Francuzów, którzy przygotowywali się do letniej ofensywy w kierunku Reims, gdzie planowano koronację Karola VII.
Kampania roku 1429 w Dolinie Loary składała się z następujących akcji zbrojnych:
Praktycznie cała Francja na północ od Loary (a wraz z nią mosty na tej rzece) znalazła się pod okupacją angielską przed końcem 1428 roku. W październiku hrabia Salisbury uderzył wprost na Orlean, jedyne miasto, które osłaniało południe Francji. Most w Orleanie został zniszczony pod koniec oblężenia i tym samym Francuzi stracili kontrolę nad wszystkimi przeprawami przez rzekę.
Cztery niewielkie starcia po zdjęciu oblężenia Orleanu - pod Jargeau, Meung-sur-Loire, Beaugency i Patay - doprowadziły do odzyskania kontroli nad ww. przeprawami i pokazały, że francuskie wojska odzyskały wolę walki. Nowe zaciągi oraz dostawy zaopatrzenia przyczyniły się do gotowości tych wojsk do późniejszych uderzeń na Reims i Paryż. Podczas tej krótkiej kampanii Francuzi zabili lub wzięli do niewoli większość czołowych angielskich dowódców i (co ważniejsze) zdziesiątkowali szeregi świetnie wyszkolonych angielskich łuczników.
Po zwycięskim zdjęciu oblężenia Orleanu do armii francuskiej napłynęło wielu ochotników. W trakcie uderzenia na Beaugency zjawił się ochotnik, który całe dowództwo wprawił w zakłopotanie. Konetabl Artur de Richemont, który przed dwoma laty popadł w niełaskę u dworu, pojawił się na czele 1 000 zbrojnych i zaoferował swą pomoc. Ryzykując utratę królewskiego poparcia Joanna pomoc przyjęła.
Bitwa.
Joanna d’Arc i książę Jan II d’Alençon mieli pod swoim dowództwem oddziały Jeana d’Orléans, Gilles’a de Rais, Jeana Potona de Xaintrailles'a, and La Hire'a. John Talbot hrabia Shrewsbury dowodził broniącymi miasta Anglikami. Łamiąc ówczesne obyczaje wojenne Francuzi, zamiast po zdobyciu w dniu 15 czerwca mostu w Meung-sur-Loire zaatakować to właśnie miasto, uderzyli następnego dnia na Beaugency.
Tam, inaczej niż w Meung-sur-Loire, główna pozycja obronna znajdowała się w obrębie murów miejskich. Do dzisiejszych czasów przetrwał ten wysoki, kamienny donżon. Zaraz po wstępnym szturmie Anglicy porzucili mury i schronili się do wieży. Francuzi rozpoczęli natychmiast silny ostrzał artyleryjski tej ostatniej pozycji. Tego właśnie wieczoru zjawił się de Richemont ze swoim wojskiem.
Dowiedziawszy się, że od strony Paryża nadciąga angielska odsiecz pod wodzą Johna Fastolfa, d’Alençon podjął z oblężonymi negocjacje, obiecując im – w razie poddania się – swobodne opuszczenie Beaugency z bronią i sztandarami. Tak się też stało.
Następnego dnia doszło do zwycięskiej dla Francuzów Bitwy pod Patay, toczonej tym razem w otwartym polu.

</doc>
<doc id="1225889" url="https://pl.wikipedia.org/wiki?curid=1225889" title="Mike Jones">
Mike Jones

Mike Jones, właściwie Michael Jones (ur. 6 stycznia 1981 w Houston w stanie Teksas, USA) – amerykański raper i aktor. Początkowo był związany z wytwórnią "Swishahouse", później opuszczając ją, stał się właścicielem "Ice Age Entertainment".
Jones ma młodszego brata, który również należy do Ice Age pod pseudonimem „Lil Soulja”. Jest również właścicielem klubu nocnego.
Linki zewnętrzne.
 

</doc>
<doc id="1225890" url="https://pl.wikipedia.org/wiki?curid=1225890" title="Gurdżaani">
Gurdżaani

Gurdżaani (gruz. გურჯაანი) – miasto w Gruzji, znajdujące się w regionie Kachetia, stanowiące główną miejscowość prowincji Gurdżaani.
Guurdżani leży w dolinie rzeki Alazani, 415 m n.p.m., 110 km od stolicy Gruzji, Tbilisi. Miasto jest jednym z centrów gruzińskiego przemysłu winiarskiego. Do ważnych obiektów znajdujących się w Guurdżani należą: Kościół Zaśnięcia Matki Bożej ("Kvelatsminda"), pochodzący z VIII-IX wieku; Muzeum Lokalnej Tradycji i Historii oraz Muzeum Nato Vachnadze. Niedaleko od miasta znajduje się historyczny ośrodek leczenia błotem – Akhtala.

</doc>
<doc id="1225891" url="https://pl.wikipedia.org/wiki?curid=1225891" title="Myosotis">
Myosotis



</doc>
<doc id="1225892" url="https://pl.wikipedia.org/wiki?curid=1225892" title="Jared Anderson">
Jared Anderson

Jared W. Anderson (ur. 28 grudnia 1975, zm. 14 października 2006) – amerykański muzyk, kompozytor, wokalista i instrumentalista. Anderson sławę zyskał jako basista i wokalista w grupie muzycznej Morbid Angel oraz Hate Eternal. Ponadto był założycielem grupy Internecine. W 2006 roku Anderson nawiązał współpracę z Steve'em Tuckerem – byłym basistą i wokalistą Morbid Angel. Efektem współpracy był projekt As One..., którego działalność przerwała nagła śmierć Andersona w październiku 2006 roku.
Wydany w 2008 roku album formacji Hate Eternal pt. "Fury and Flames" został zadedykowany pamięci Andersona.

</doc>
<doc id="1225894" url="https://pl.wikipedia.org/wiki?curid=1225894" title="Alex Webster (muzyk)">
Alex Webster (muzyk)

Alex Webster (ur. 25 października 1969 w Akron) – amerykański muzyk, kompozytor, autor tekstów i instrumentalista. Alex Webster znany jest przede wszystkim jako basista i współzałożyciel grupy muzycznej Cannibal Corpse. Od 2005 roku członek formacji Blotted Science. Webster współpracował ponadto z takimi grupami jak: Hate Eternal, Beyond Death, Unmerciful oraz Alas. Muzyk gra m.in. na instrumentach firmy Modulus. W 2011 roku firma Spector wprowadziła do sprzedaży sygnowany przez muzyka instrument pod nazwą Spector Alex Webster Signature Bass będący pochodną modelu Euro5LX.

</doc>
<doc id="1225895" url="https://pl.wikipedia.org/wiki?curid=1225895" title="Kevin Talley">
Kevin Talley

Kevin Talley (ur. 21 maja 1979 w San Antonio) – amerykański perkusista. Kevin Talley znany jest przede wszystkim z występów w zespołach Dying Fetus i DÅÅTH, których był członkiem, odpowiednio w latach 1997-2001 i 2006-2013.
Życiorys.
W 2009 roku dołączył do pochodzącego z Malediwów zespołu Nothnegal. W 2011 roku został członkiem amerykańskiej grupy Six Feet Under, w której zastąpił Grega Galla. Tego samego roku został także członkiem irlandzkiej grupy Grot. Wraz z Six Feet Under nagrał dwa albumy studyjne "Undead" (2012) i "Unborn" (2013), wkrótce potem muzyk opuścił zespół. Wcześniej, w 2012 roku wraz z Johnnym Roksem i Markusem Johanssonem założył heavymetalowy zespół Sylencer. W 2013 roku jako muzyk koncertowy dołączył do zespołu Suffocation. Rok później muzyk został oficjalnym członkiem tejże formacji. Również w 2013 roku perkusista zasilił szeregi grupy Feared.
Był także członkiem zespołów All the Way to the Bank, Chimaira, Consumned, Decrepit Birth, Horror of Horrors, Implore, Misery Index i WretchedPain. Kevin Talley jako muzyk koncertowy i sesyjny współpracował ponadto m.in. z takimi zespołami jak: Absence of the Sacred, Battlecross, Cattle Decapitation, DevilDriver, Hate Eternal, M.O.D., The Black Dahlia Murder, The Red Chord, Creative Waste i Throes. W 2002 roku Talley brał udział (bez powodzenia) w przesłuchaniach na perkusistę zespołu Slayer, do którego ostatecznie powrócił Dave Lombardo.
Muzyk został endorserem instrumentów firm Zildjian, DB Drum Shoes i Ahead Drumsticks. 

</doc>
<doc id="1225896" url="https://pl.wikipedia.org/wiki?curid=1225896" title="Raymond Kaelbel">
Raymond Kaelbel

Raymond Kaelbel (ur. 31 stycznia 1932 w Colmar, zm. 17 kwietnia 2007), francuski piłkarz, obrońca. Brązowy medalista MŚ 58.
Pochodzący z Alzacji piłkarz karierę zaczynał w klubie z rodzinnego miasta. W latach 1950-1956 był piłkarzem RC Strasbourg, następnie grał w AS Monaco (1956–1961), Le Havre AC (1961–1962) oraz Stade de Reims (1962–1964). Ostatnie lata gry spędził ponownie w Strasbourgu (1964–1969). Z Monaco był mistrzem Francji w 1961 i zwyciężał w krajowym pucharze rok wcześniej. Ponownie Puchar Francji zdobył w 1966.
W reprezentacji Francji zagrał 35 razy i strzelił jedną bramkę. Debiutował 16 czerwca 1954 w meczu z Jugosławią, podczas MŚ 54, ostatni raz zagrał w 1960. W 1958 wystąpił we wszystkich sześciu meczach Francji w turnieju finałowym mistrzostw świata.

</doc>
<doc id="1225898" url="https://pl.wikipedia.org/wiki?curid=1225898" title="Muzeum Ziemi Prudnickiej">
Muzeum Ziemi Prudnickiej

Muzeum Ziemi Prudnickiej – muzeum regionalne w Prudniku zawierające zbiory z dziedziny archeologii, etnografii i historii południowej części obecnego województwa opolskiego.
Historia.
Początki muzeum sięgają roku 1912, kiedy to miejski radny – Emil Metzner w testamencie przekazał miastu zgromadzone przez siebie pamiątki historyczne. Od 1929 do 1945 muzeum znajdowało się w ratuszu zajmując tam dwie sale.
Po II wojnie światowej muzeum wznowiło działalność 10 maja 1959 z inicjatywy Józefa Wierzyńskiego, początkowo jako filia Muzeum Śląska Opolskiego, w średniowiecznych basztach oraz w budynku do nich przylegających. Wcześniej baszty służyły różnym celom, jako: arsenał, więzienie miejskie, wieża ciśnień, schronisko młodzieżowe, więzienie Gestapo.
Samodzielność Muzeum Ziemi Prudnickiej uzyskało w roku 1968. Po roku 1999 było intensywnie rozbudowywane (m.in. odbudowano trzecie skrzydło istniejące przed wojną). Obecnie jest finansowane przez gminę Prudnik.
W styczniu 2010 roku muzeum rozszerzyło działalność poprzez uruchomienie nowego obiektu przy ul. Królowej Jadwigi 23 jako Centrum Tradycji Tkackich.
W 2017 partnerskie miasto Northeim podarowało muzeum 200 eksponatów, które zostały tam wywiezione podczas II wojny światowej.
Muzeum prowadzi współpracę z muzeum w Karniowie, Muzeum Wsi Opolskiej, Muzeum Śląska Opolskiego, Muzeum w Wodzisławiu Śląskim, Muzeum Miejskim „Dom Gerharta Hauptmanna” w Jeleniej Górze, Muzeum Ostrawskim, Muzeum Powiatowym w Nysie i Muzeum Ziemi Śląskiej w Opawie.
Obiekty.
W skład Muzeum Ziemi Prudnickiej wchodzą następujące obiekty:
Zbiory.
W zbiorach archeologicznych szczególną wartość prezentują zabytki z okresu kultury łużyckiej, pochodzących ze stanowiska w Dytmarowie i Strzebniowie (obecnie dzielnica Gogolina).
Zbiory etnograficzne prezentują stroje regionalne, narzędzia i przedmioty używane w gospodarstwach domowych w okolicznych wsiach.
Zbiory historyczno–artystyczne obejmują dokumenty, druki, wyroby rzemieślnicze, atrybuty cechowe, broń białą i palną.
Do najcenniejszych zabytków należy pergamin księcia Władysława Opolczyka z 1384 roku. W muzeum znajdują się także wydawnictwa w języku polskim i niemieckim z XIX i XX wieku oraz eksponaty związane z powstaniami śląskimi, plebiscytem na Górnym Śląsku i przesiedleniami po 1945 roku.
Ekspozycje stałe.
Aktualnie w muzeum prezentowane są następujące ekspozycje stałe:
Oprócz ekspozycji stałych muzeum organizuje wystawy czasowe o szerokiej tematyce – od historii ziemi prudnickiej, poprzez rozwój lokalnych rzemiosł do prezentacji różnorodnych form sztuki współczesnej.

</doc>
<doc id="1225900" url="https://pl.wikipedia.org/wiki?curid=1225900" title="Niezapominajka wczesna">
Niezapominajka wczesna

Niezapominajka wczesna ("Myosotis praecox" Hüllph.) – gatunek roślin z rodziny ogórecznikowatych ("Boraginaceae" Juss.). Endemit regionu bałtyckiego. Występuje na wybrzeżach Bałtyku w Szwecji, na Uznamie i Wolinie. W Polsce znana z dwóch stanowisk: Międzyzdroje i Karsibór.
Biologia i ekologia.
Bylina, halofit. Rośnie na słonych łąkach i w szuwarach. Kwitnie od czerwca do lipca. Liczba chromosomów 2n=64 lub 66. 
Zagrożenia.
Kategorie zagrożenia gatunku:
Objęty ochroną ścisłą.

</doc>
<doc id="1225901" url="https://pl.wikipedia.org/wiki?curid=1225901" title="André Lerond">
André Lerond

André Lerond (ur. 6 grudnia 1930 w Hawrze, zm. 8 kwietnia 2018 w Bron) – francuski piłkarz, obrońca. Brązowy medalista MŚ 58.
W 1951 był piłkarzem AS Cannes, następnie grał w Olympique Lyon (1951–1959) i Stade Français (1959–1963). W reprezentacji Francji zagrał 31 razy. Debiutował 6 października 1957 w meczu z Węgrami, ostatni raz zagrał w 1963. Wielokrotnie pełnił funkcję kapitana zespołu. Podczas MŚ 58 wystąpił we wszystkich sześciu meczach Francji w turnieju finałowym.

</doc>
<doc id="1225902" url="https://pl.wikipedia.org/wiki?curid=1225902" title="Andre Lerond">
Andre Lerond



</doc>
<doc id="1225903" url="https://pl.wikipedia.org/wiki?curid=1225903" title="Francois Remetter">
Francois Remetter



</doc>
<doc id="1225904" url="https://pl.wikipedia.org/wiki?curid=1225904" title="Calendżicha">
Calendżicha

Calendżicha (gruz. წალენჯიხა) – miasto w zachodniej Gruzji (Region Megrelia-Górna Swanetia), nad rzeką Czanis-Ckali. Liczy 3847 mieszkańców (2014).

</doc>
<doc id="1225906" url="https://pl.wikipedia.org/wiki?curid=1225906" title="Piotr Michnikowski">
Piotr Michnikowski

Piotr Michnikowski (ur. 10 listopada 1960 w Warszawie) – artysta rzeźbiarz, syn aktora Wiesława Michnikowskiego.
Życiorys.
Ukończył Warszawską Akademię Sztuk Pięknych w Warszawie, dyplom w 1985 w pracowni Jerzego Jarnuszkiewicza.
Zajmuje się rzeźbą w szerokim zakresie: małą formą rzeźbiarską w brązie, medalierstwem, rzeźbą w kamieniu i drewnie, ceramiką, a także budowaniem instrumentów muzycznych i nietypowych konstrukcji przestrzennych oraz instalacji o charakterze scenografii. Eksperymentuje z dźwiękami i z muzyką, prowadząc autorski program „Muzare” będący poszukiwaniem związków pomiędzy rzeźbą i muzyką. Jest autorem statuetek stanowiących nagrody m.in. na festiwalach filmowych: „Warszawski Feniks” – Międzynarodowy Festiwal Filmowy Żydowskie Motywy, Nagrody Polskiego Instytutu Sztuki Filmowej, dorocznej nagrody firmy Sybase-Polska, medalu honorowego Teatru Polskiego Radia, statuetki Pola Negri Award, a także statuetek związanych z jeździectwem.
Tematyka prac jest bardzo różnorodna, od figuratywnej, animalistycznej, poprzez abstrakcję do autorskich instrumentów muzycznych i koncepcyjnych projektów sztuki użytkowej. Zajmuje się również tworzeniem unikatowych obrazów ceramicznych wykorzystując barwne szkliwa ceramiczne przeważnie własnego autorstwa.

</doc>
<doc id="1225908" url="https://pl.wikipedia.org/wiki?curid=1225908" title="Niezapominajka smukła">
Niezapominajka smukła

Niezapominajka smukła ("Myosotis stenophylla" Knaf) – gatunek roślin z rodziny ogórecznikowatych ("Boraginaceae" Juss.). Występuje w środkowej i południowo-wschodniej Europie. W Polsce prawdopodobnie wymarły. Rósł na kilku stanowiskach na Wyżynie Częstochowskiej i w Niecce Nidziańskiej.
Biologia i ekologia.
Bylina. Rośnie w murawach kserotermicznych na podłożu wapiennym. Kwitnie w maju i czerwcu.
Zagrożenia.
Kategorie zagrożenia gatunku:

</doc>
<doc id="1225911" url="https://pl.wikipedia.org/wiki?curid=1225911" title="Roger Marche">
Roger Marche

Roger Marche (ur. 5 marca 1924 w Mohon, zm. 1 listopada 1997) – francuski piłkarz, obrońca. Brązowy medalista MŚ 58.
W latach 1944–1954 był piłkarzem Stade de Reims. W tym czasie dwukrotnie był mistrzem Francji (1949 i 1953), a w 1950 triumfował w krajowym pucharze. Później grał w RC Paryż (1954–1962). W najwyższej klasie rozgrywkowej rozegrał około 540 spotkań.
W reprezentacji Francji zagrał 63 razy – co przez wiele lat było rekordem – i strzelił jedną bramkę. Debiutował 23 marca 1947 w meczu z Portugalią, ostatni raz zagrał w 1959. W 1950 po raz pierwszy pełnił funkcję kapitana zespołu, później będzie ją sprawował jeszcze wielokrotnie. Brał udział w MŚ 54, cztery lata później zagrał w jednym meczu.
Nazywano go Dzikiem z Ardenów ("le Sanglier des Ardennes").

</doc>
<doc id="1225915" url="https://pl.wikipedia.org/wiki?curid=1225915" title="Alberto Larraguibel">
Alberto Larraguibel

Alberto Larraguibel Morales (ur. 30 maja 1919 w Angol, Chile, zm. 12 kwietnia 1995 w Santiago, Chile) – kapitan chilijskiej armii. Aktualny rekordzista świata w wysokości skoku w jeździeckich skokach przez przeszkody (patrz: Konkursy potęgi skoków).
Alberto Larraguibel ustanowił rekord świata w skoku przez przeszkody na koniu "Huaso" (Ex-Faithfull) 5 lutego 1949 roku w miejscowości Viña del Mar. Rekord (wpisany do Księgi Rekordów Guinnessa) wynosi 2,47 metra i do dziś nie został pobity (czyli od lat).
Alberto Larraguibel startował również w reprezentacji Chile w pierwszych Igrzyskach Panamerykańskich w 1951 odbywających się Buenos Aires (Argentyna), gdzie zdobył dwa złote medale w skokach przez przeszkody (indywidualnie i w drużynie).
Zmarł 12 kwietnia 1995 r. w Santiago na raka płuc.
Pomnik.
14 grudnia 2007 roku w mieście Viña del Mar odsłonięto pomnik kapitana Alberto Larraguibela. Pięciometrowy pomnik jest wykonany z brązu i waży ok. 5 ton.

</doc>
<doc id="1225916" url="https://pl.wikipedia.org/wiki?curid=1225916" title="Aleksander Moisiu">
Aleksander Moisiu

Aleksander Moisiu, niem. Alexander Moissi (ur. 2 kwietnia 1879 w Trieście, zm. 23 marca 1935 w Wiedniu) – albański aktor i reżyser.
Życiorys.
Był najmłodszym z pięciorga dzieci albańskiego kupca Konstantina Moisiu. Jego matka, Amalia di Rada pochodziła z rodziny włosko-albańskiej z Florencji. W 1883 roku Aleksander przeniósł się wraz z ojcem do Durrësu. Tam też uczył się w szkole greckiej. W 1887 roku wyjechał do Austrii, gdzie w Wiedniu miał po raz pierwszy kontakt z teatrem. Jako statysta wystąpił w teatrze na Hofburgu. W Wiedniu zaczął też uczyć się sztuki aktorskiej. Jego wielka kariera aktorska także miała rozpocząć się w Wiedniu, gdzie został wypatrzony przez Josefa Kainza, jednak komisja kwalifikująca nowych aktorów do teatru uznała, że młody Moisiu nie nadaje się na aktora. Dzięki poparciu Kainza zadebiutował w wiedeńskim Burgtheater, a potem występował w Pradze. Z Pragi przeniósł się do Berlina, gdzie grywał w podrzędnym teatrze. Tam został ponownie doceniony i zaangażowany do zespołu Maxa Reinhardta, w którym zyskał międzynarodową sławę. Rozpoczął od roli Romea, grając w duecie z Kamilą Eibenschutz. Oklaskiwano go również na scenach rosyjskich, gdzie występował z zespołem, wystawiając Króla Edypa.
Do najsłynniejszych jego ról należała kreacja Fiedii Protasowicza w dramacie "Żywy trup" Tołstoja. Był uznawany za jednego z najlepszych aktorów, grających na scenach niemieckich. Wśród jego najwybitniejszych ról w dorobku najczęściej wymieniano dramaty Ibsena i Strindberga. Grał najczęściej po niemiecku, ale także po francusku i po włosku. Mimo pierwszych negatywnych doświadczeń w latach 1920-1932 chętnie występował także na scenach wiedeńskich. Kilkakrotnie mogła go podziwiać polska publiczność – w 1925 w Warszawie, rok później w Krakowie i we Lwowie, w 1928 r. ponownie zagrał "Fausta" w Krakowie. W Niemczech, gdzie występował z początkiem lat trzydziestych był coraz częściej krytykowany, w prasie niemieckiej często przedstawiano go jako „włoskiego Niemca”. W poczuciu zagrożenia w 1933 roku wyjechał z Niemiec do Wiednia. 7 listopada 1933 r. podjął zakończone sukcesem starania o paszport albański, choć w Albanii pojawiał się sporadycznie. W 1935 uzyskał obywatelstwo włoskie.
W swojej karierze Moisiu wystąpił w kilkunastu filmach, głównie produkcji niemieckiej. Grał w nich równie sugestywnie, jak w teatrze, ale film nie przyniósł mu tej sławy co role teatralne. Być może najgłośniejszym z nich był film "Lorenzo de Medici" z 1935 roku – pierwszy film dźwiękowy, w którym zagrał Moisiu. Zmarł na zapalenie płuc w Wiedniu 22 lub 23 marca 1935 (większość źródeł podaje pierwszą datę). Jego ciało skremowano i pochowano na cmentarzu Morcote w Lugano, w Szwajcarii.
Na scenach teatralnych występował ponad 35 lat. Uznawany przez Albańczyków za najsłynniejszego aktora albańskiego tak naprawdę nie został za życia doceniony przez władze tego kraju, sam też rzadko był identyfikowany z Albanią. Jego imię nosi Wyższa Szkoła Sztuki Dramatycznej w Tiranie, uniwersytet w Durrësie, a także jeden z teatrów. Imię Moisiu noszą także ulice w Tiranie, Prisztinie, Wlorze, Cërriku i w Kuçovë.
Był pradziadkiem niemieckiego aktora Gedeona Burkharda.

</doc>
<doc id="1225918" url="https://pl.wikipedia.org/wiki?curid=1225918" title="Maurice Lafont">
Maurice Lafont

Maurice Lafont (ur. 13 września 1927 w Villeneuve-Saint-Georges, zm. 8 kwietnia 2005) – francuski piłkarz, obrońca. Brązowy medalista MŚ 58.
Najdłużej grał w Nîmes Olympique, gdzie spędził – z przerwą na występy w Grenoble Foot 38 w sezonie 1951-1952 – lata 1950-1959. Później występował w SC Toulon (1959-1961) i Montpellier HSC (1961-1962).
W reprezentacji Francji zagrał 4 razy. Debiutował 28 czerwca 1958 w spotkaniu o brązowy medal MŚ 58. Tego dnia Francja zwyciężyła RFN 6:3, a Lafont zastąpił kontuzjowanego Roberta Jonqueta. W tym samym roku rozegrał jeszcze 3 mecze w barwach "Les Bleus".

</doc>
<doc id="1225919" url="https://pl.wikipedia.org/wiki?curid=1225919" title="Jacek Kapica">
Jacek Kapica

Jacek Kapica (ur. 10 września 1970 w Szczecinku) – polski urzędnik państwowy, w latach 2008–2015 podsekretarz stanu w Ministerstwie Finansów i szef Służby Celnej w stopniu nadinspektora celnego.
Życiorys.
Absolwent Wydziału Ekonomii Uniwersytetu Szczecińskiego, podyplomowych studiów rachunkowości i zarządzania w Szkole Głównej Handlowej oraz podyplomowych studiów administracji na Uniwersytecie Warszawskim.
Pracę zawodową rozpoczął w 1991 jako dziennikarz w lokalnych mediach szczecińskich, był zatrudniony także jako marketing manager i dyrektor wykonawczy.
W latach 90. należał do Unii Wolności. Członkostwo w partii zawiesił w 1999, gdy rozpoczął pracę w Głównym Urzędzie Ceł na stanowisku dyrektora Gabinetu Prezesa GUC, którym był wówczas Zbigniew Bujak. Odpowiadał za wspomaganie kierownictwa GUC w zarządzaniu służbą, a także za projektowanie zmian struktury organizacyjnej administracji celnej. Po likwidacji GUC w 2002 był dyrektorem handlowym, prowadził też własną działalność gospodarczą (firmę kateringową).
Do Służby Celnej powrócił w marcu 2004. W Ministerstwie Finansów zajmował się przeprowadzeniem audytu realizacji "Strategii działania polskiej administracji celnej 2004+", a także kierował zespołem projektującym "Strategię działania Służby Celnej na lata 2005–2007". Uczestniczył także w projektowaniu zmian struktury organizacyjnej administracji celnej po przystąpieniu Polski do UE. Pod jego kierownictwem powstała "Koncepcja kontroli prowadzonej przez Służbę Celną", dokument określający zadania i rolę poszczególnych komórek realizujących zadania kontrolne oraz zależności między nimi.
W sierpniu 2004 został powołany na zastępcę dyrektora Izby Celnej w Szczecinie, gdzie nadzorował pion finansowo-logistyczny. W okresie od 14 grudnia 2005 do 21 marca 2006 pełnił obowiązki dyrektora Izby Celnej w Rzepinie. 22 marca 2006 został pełniącym obowiązki dyrektora Izby Celnej w Szczecinie, a z dniem 9 sierpnia 2007 w wyniku wygrania konkursu powołano go na stanowisko jej dyrektora.
1 lutego 2008 mianowano go podsekretarzem stanu w Ministerstwie Finansów. Tego samego dnia, po złożeniu przez Jacka Dominika rezygnacji, został także szefem Służby Celnej.
4 sierpnia 2011 mianowany na stopień nadinspektora celnego, nominację odebrał 5 października tego samego roku. W listopadzie 2015 odszedł z funkcji rządowych.
29 marca 2018 został zatrzymany przez funkcjonariuszy Centralnego Biura Antykorupcyjnego w ramach postępowania związanego z tzw. aferą hazardową. Prowadzone przez kilka lat śledztwo dotyczące wątku wiceministra zostało przez prokuratora umorzone w marcu 2017, jednak w grudniu tegoż roku wznowiono je na polecenie Bogdana Święczkowskiego. Po zatrzymaniu przedstawiono mu zarzuty niedopełnienia obowiązków. Jacek Kapica nie przyznał się do popełnienia tych czynów, zastosowano wobec niego poręczenie majątkowe i zwolniono. W maju 2018 Sąd Rejonowy w Białymstoku uznał jego zatrzymanie za niezasadne.

</doc>
<doc id="1225920" url="https://pl.wikipedia.org/wiki?curid=1225920" title="Börje Forsberg">
Börje Forsberg



</doc>
<doc id="1225921" url="https://pl.wikipedia.org/wiki?curid=1225921" title="The Boss">
The Boss

 

</doc>
<doc id="1225922" url="https://pl.wikipedia.org/wiki?curid=1225922" title="Eastbourne (Nowa Zelandia)">
Eastbourne (Nowa Zelandia)

Eastbourne to przedmieście Lower Hutt w południowej części nowozelandzkiej Wyspy Północnej. Liczba mieszkańców to około 4600 osób.

</doc>
<doc id="1225923" url="https://pl.wikipedia.org/wiki?curid=1225923" title="Abbyy">
Abbyy

ABBYY – przedsiębiorstwo założone w 1989 roku przez Davida Yanga. ABBYY zatrudnia ponad 1250 pracowników.
ABBYY to prywatna (nienotowana na giełdzie) firma będąca własnością zewnętrznych udziałowców, jej założycieli i kierownictwa. Największym udziałowcem jest amerykański inwestor Private Equity Marlin Equity Partners, globalna firma inwestycyjna skoncentrowana na technologii.
ABBYY opracowała oprogramowanie wykorzystujące sztuczną inteligencję, oferując produkty z dziedziny rozpoznawania dokumentów i ich przekształcania. Najbardziej znana jest z optycznie rozpoznającego znaki (OCR) oprogramowania FineReader.
W maju 2006 roku ABBYY zostało nagrodzone Fujitsu Quarterly Innovative Leadership Award. Łącznie przedsiębiorstwo zdobyło ponad 150 nagród na całym świecie.

</doc>
<doc id="1225924" url="https://pl.wikipedia.org/wiki?curid=1225924" title="Club Martín Ledesma">
Club Martín Ledesma

Club General Martín Ledesma - paragwajski klub piłkarski z siedzibą w mieście Capiatá.
Historia.
Klub Martín Ledesma założony został 22 września 1914 roku w budynku szkoły "Graduada Doble School", której dyrektorem był Enrique Soler. Na spotkaniu zdecydowano się założyć instytucję mającą na celu rozwój sportu w mieście Capiatá. Klub nazwany został "General Martín Ledesma Football Club" na cześć założyciela miasta, którym był generał Martín Ledesma de Balderrama.
Pierwszy zarząd w historii klubu, powołany w 1914 roku, miał następujący skład:
Ponadto w skład zarządu wchodzili: Arsenio Ayala, José Sosa, José Emiliano Céspedes, Juan Cappa oraz José Arrúa.

</doc>
<doc id="1225927" url="https://pl.wikipedia.org/wiki?curid=1225927" title="Purity of Essence">
Purity of Essence

Purity of Essence - drugi solowy album szwedzkiego kompozytora i instrumentalisty Quorthona. Wydany został w 1997 roku nakładem Black Mark Production.

</doc>
<doc id="1225929" url="https://pl.wikipedia.org/wiki?curid=1225929" title="Black Mark Records">
Black Mark Records



</doc>
<doc id="1225932" url="https://pl.wikipedia.org/wiki?curid=1225932" title="Jean-Jacques Marcel">
Jean-Jacques Marcel

Jean-Jacques Marcel (ur. 13 czerwca 1931 w Brignoles, zm. 3 października 2014) – francuski piłkarz, pomocnik. Brązowy medalista MŚ 58.
Karierę zaczynał w FC Sochaux-Montbéliard, gdzie grał w latach 1949–1954. W 1954 na pięć sezonów odszedł do Olympique Marsylia, następnie występował w Sporting Toulon Var (1959–1960) i RCF Paris (1960–1965).
W reprezentacji Francji zagrał 44 razy i strzelił 3 bramki. Debiutował 14 maja 1953 w meczu z Walią, ostatni raz zagrał w 1961. Brał udział w MŚ 54 oraz ME 60. Kilkakrotnie pełnił funkcję kapitana zespołu. Podczas MŚ 58 wystąpił w pięciu meczach Francji w turnieju.

</doc>
<doc id="1225933" url="https://pl.wikipedia.org/wiki?curid=1225933" title="Black Mark Production">
Black Mark Production

Black Mark Production – niezależna szwedzka wytwórnia muzyczna, wyspecjalizowana w gatunkach heavy metal, black metal i death metal.
Wytwórnia powstała z inicjatywy szwedzkiego instrumentalisty Quorthon znanego jako lider grupy muzycznej Bathory. W katalogu wytwórni znajdowały się takie grupy jak Edge of Sanity, Morgana Lefay, Nightingale, Cemetary, Fleshcrawl oraz 8 Foot Sativa. Ostatnim znanym właścicielem wytwórni był Börje "The Boss" Forsberg zmarły 14 września 2017 roku.

</doc>
<doc id="1225934" url="https://pl.wikipedia.org/wiki?curid=1225934" title="Fiodor Fiodorowicz Buxhövden">
Fiodor Fiodorowicz Buxhövden



</doc>
<doc id="1225935" url="https://pl.wikipedia.org/wiki?curid=1225935" title="Friedrich Wilhelm von Buxhoeveden">
Friedrich Wilhelm von Buxhoeveden



</doc>
<doc id="1225936" url="https://pl.wikipedia.org/wiki?curid=1225936" title="Armand Penverne">
Armand Penverne

Armand Penverne (ur. 26 listopada 1926 w Pont-Scorff, zm. 28 lutego 2012) – francuski piłkarz, pomocnik. Brązowy medalista MŚ 58. Długoletni zawodnik Stade de Reims.
W Reims grał w latach 1946-1959. W tym czasie cztery razy zdobywał tytuł mistrza Francji (1949, 1953, 1955, 1958), w 1950 oraz 1958 triumfował w Pucharze Francji, a w 1956 znalazł się wśród finalistów premierowej edycji Pucharu Europy. Występował także w Red Star 93 i Limoges Foot 87.
W reprezentacji Francji zagrał 39 razy i strzelił 2 bramki. Debiutował 5 października 1952 w meczu z RFN, ostatni raz zagrał w 1959. Brał udział w MŚ 54. Kilkakrotnie pełnił funkcję kapitana zespołu. Podczas MŚ 58 wystąpił we wszystkich sześciu meczach Francji w turnieju.

</doc>
<doc id="1225937" url="https://pl.wikipedia.org/wiki?curid=1225937" title="Naim Frashëri (aktor)">
Naim Frashëri (aktor)

Naim Frashëri (aktor) – (ur. 15 sierpnia 1923 w Leskoviku - zm. 18 lutego 1975 w Tiranie) - albański aktor.
Życiorys.
W dzieciństwie jego rodzina przeniosła się z Leskovika do Tirany, gdzie dorastał. W swoim otoczeniu wyróżniał się silnym głosem i talentem wokalnym. Wybuch II wojny światowej zastał go jako ucznia szkoły średniej w Tiranie. W 1942 r. wraz z grupą uczniów przygotowywał przedstawienie Wilhelma Tella, pod kierunkiem Aleksa Budy. Przedstawienie ostatecznie nie odbyło się, bo nie wyraziły na nie zgody władze faszystowskie. Sfrustrowany Frashëri opuścił szkołę i przyłączył się do jednego z oddziałów partyzanckich. Tam też, w górach Priskë utworzył "Grupi teatral i Rinise" (Teatralną Grupę Młodzieży). Pierwszym spektaklem wystawionym przez tę grupę była sztuka "Partizanët" (Partyzanci) Fatmira Gjaty, w której Frashëri odgrywał główną rolę. Tuż po wyzwoleniu Tirany, 28 listopada 1944 dramat ten wystawiono na scenie kinoteatru Kosovo (późniejszy budynek Teatru Ludowego). Od lutego 1945 r. Frashëri uczył się sztuki dramatycznej pod kierunkiem Sokrata Mio. Kiedy w maju tworzono zespół Teatru Ludowego, Frashëri był jednym z pierwszych aktorów, który znalazł się w tym zespole. Lata 1945-1947 były jednymi z najtrudniejszych w jego karierze. Skonfliktowany z zespołem był uznawany za człowieka mało zaangażowanego w swoją pracę, leniwego i pozbawionego talentu. Przełom nastąpił w 1947, kiedy talent Frashëriego ujawnił się w dramatach rosyjskich, ale także w repertuarze molierowskim. Największą sławę przyniosła mu rola Hamleta w inscenizacji radzieckiego reżysera Władimira Bortki, który w 1960 r. pracował z ekipą albańskiego Teatru Ludowego. 
Współpraca z Rosjanami w karierze Frashëriego zaczęła się wcześniej. W 1954 zadebiutował rolą Pala w filmie fabularnym "Skanderbeg", reżyserowanym przez Siergieja Jutkiewicza. W pierwszym całkowicie albańskim filmie Tana wystąpił u boku Tinki Kurti w głównej roli męskiej (Stefana). W swoim życiu zagrał około 40 ról filmowych, z czego w 10 filmach były to role główne.
W ostatnim roku życia rozpoczął wykłady dla studentów Akademii Sztuk w Tiranie. Zmarł przedwcześnie po krótkiej chorobie. Ostatnia rola teatralna - Jonuza Brugi w dramacie Sulejmana Pitarki "Familja e Peshkatarit" była osiemdziesiątą w jego karierze artystycznej.
Za swoją pracę został uhonorowany tytułem Bohatera Pracy Socjalistycznej (alb. "Hero i punës socialiste") oraz Artysty Ludu (alb. "Artist i Popullit").

</doc>
<doc id="1225938" url="https://pl.wikipedia.org/wiki?curid=1225938" title="Codona">
Codona

Codona – jazzowe trio powstałe pod koniec lat 70. XX wieku i wykonujące typ muzyki, którą można nazwać fusion. Brzmienie grupa zawdzięcza swobodnemu korzystaniu z elementów muzyki afrykańskiej, dalekowschodniej, arabskiej, z półwyspu indyjskiego, jazzu, muzyki południowoamerykańskiej itd.
Nazwa grupy.
Grupę utworzyło trzech multinistrumentalistów: Collin Walcott, Don Cherry i Nana Vasconcelos. Nazwa zespołu pochodziła od dwóch pierwszych liter ich imion Collin, Don i Nana, czyli Codona, co brzmiało prosto, a zarazem wystarczająco tajemniczo i egzotycznie.
Muzycy.
Muzycy ci spotkali się wcześniej, np. Don Cherry grał na albumie Collina Walcotta "Grazing Dreams". Walcott z kolei spotkał Nanę Vasconcelosa podczas sesji nagraniowej płyty "Sol do Meio Dia" Egberto Gismontiego.
Grupa.
Grupa swoje powstanie zawdzięcza Manfredowi Eicherowi z firmy nagraniowej ECM, który namówił muzyków do wspólnego grania. Sam został ich menedżerem i producentem ich albumów.
Zespół powstał w 1977 r.
Wszyscy muzycy byli multiinstrumentalistami i nie mieli właściwie żadnych przeszkód w kreowaniu dokładnie takiej muzyki jaką chcieli. Muzyka miała charakter improwizowany i w bardzo naturalny sposób w jednym nawet utworze przechodziła z partii fletu wzorowanej na medytacyjnych dźwiękach bambusowego fletu shakuhachi do sitarowej partii pod wpływem muzyki indyjskiej.
Mimo wysoce improwizowanego charakteru muzyki i swobodnego podejścia do tradycji muzycznych z całego świata, muzyka grupy nigdy nie wpadała w chaos i bezstylowość. Zawdzięczać to należy wysokiej klasie muzykalności artystów, ich olbrzymiemu doświadczeniu w wykonywaniu krańcowo nieraz różnych gatunków muzyki oraz dogłębnemu poznaniu przez nich innych kultur.
Chociaż albumy zespołu są zarówno przez krytyków muzycznych, jak i przez amatorów oceniane niezwykle wysoko, to Codona najlepiej się czuła podczas występów przed publiczością na koncertach. W interakcji z widzami muzyka łatwo przekraczała wszelkie sztuczne i sztywne granice, w szczególnych momentach osiągała niezwykły poziom prawdziwej kreacji „tu i teraz”, wkraczając nawet w sferę transcendencji i nie tracąc przy tym tak ważnego elementu ludycznego.
Jeszcze przed powstaniem terminu muzyka świata (world music), Codona już była przedstawicielem tego stylu.
Grupa istniała do śmierci Collina Walcotta w 1984 r. na terenie Niemieckiej Republiki Demokratycznej w czasie kraksy autobusu, którym jechał. Stało się to w czasie trasy koncertowej, którą odbywał z grupą Oregon.
Dyskografia.
Zespół nagrał trzy albumy:

</doc>
<doc id="1225939" url="https://pl.wikipedia.org/wiki?curid=1225939" title="Jennie Tebler">
Jennie Tebler



</doc>
<doc id="1225940" url="https://pl.wikipedia.org/wiki?curid=1225940" title="Yvon Douis">
Yvon Douis

Yvon Douis (ur. 16 maja 1935 w Les Andelys, zm. 29 stycznia 2021 w Nicei) – francuski piłkarz, napastnik. Brązowy medalista MŚ 58.
Karierę zaczynał w Lille OSC, gdzie grał w latach 1953–1959. W sezonach 1959–1961 był piłkarzem Le Havre AC, a w latach 1961–1967 AS Monaco. Karierę kończył w AS Cannes (1967–1969). Dwukrotnie był mistrzem Francji, w 1954 z Lille, a w 1963 z Monaco. Zdobywał także krajowy puchar.
W reprezentacji Francji zagrał 20 razy i strzelił 4 bramki. Debiutował 27 listopada 1957 w meczu z Anglią, ostatni raz zagrał w 1965. Kilkakrotnie pełnił funkcję kapitana zespołu. Podczas MŚ 58 zagrał jedynie w meczu o brązowy medal. Francja zwyciężyła RFN 6:3, a Douis zdobył jedną z bramek.

</doc>
<doc id="1225941" url="https://pl.wikipedia.org/wiki?curid=1225941" title="Dolina nad Loarą">
Dolina nad Loarą



</doc>
<doc id="1225945" url="https://pl.wikipedia.org/wiki?curid=1225945" title="ATW-800">
ATW-800



</doc>
<doc id="1225946" url="https://pl.wikipedia.org/wiki?curid=1225946" title="ATW 800">
ATW 800



</doc>
<doc id="1225947" url="https://pl.wikipedia.org/wiki?curid=1225947" title="Abaq">
Abaq



</doc>
<doc id="1225948" url="https://pl.wikipedia.org/wiki?curid=1225948" title="ATW800">
ATW800



</doc>
<doc id="1225949" url="https://pl.wikipedia.org/wiki?curid=1225949" title="Roger Piantoni">
Roger Piantoni

Roger Piantoni (ur. 26 grudnia 1931 w Étain, zm. 26 maja 2018 w Nancy) – francuski piłkarz, napastnik. Brązowy medalista MŚ 58.
Profesjonalną karierę zaczynał w FC Nancy, gdzie grał w latach 1950–1957. W sezonach 1957–1964 był piłkarzem Stade de Reims, a w latach 1964–1966 OGC Nice. Największe sukcesy odnosił z Reims. W 1958, 1960 i 1962 był mistrzem Francji, a w następnym roku wraz z kolegami dotarł do finału Pucharu Europy. W pierwszej lidze francuskiej w 394 spotkaniach zdobył 203 bramki.
W reprezentacji Francji zagrał 37 razy i strzelił 18 bramkek. Debiutował 16 listopada 1952 w meczu z Irlandią, ostatni raz zagrał w 1961. Raz pełnił funkcję kapitana zespołu. Podczas MŚ 58 zagrał w 5 meczach i strzelił 3 gole.

</doc>
<doc id="1225951" url="https://pl.wikipedia.org/wiki?curid=1225951" title="Zamki nad Loarą">
Zamki nad Loarą



</doc>
<doc id="1225954" url="https://pl.wikipedia.org/wiki?curid=1225954" title="Don Wilson (kickbokser)">
Don Wilson (kickbokser)

Don Wilson, pseud. The Dragon (ur. 10 września 1954 w Alton w stanie Illinois) – amerykański kickbokser i aktor, grający role w filmach akcji i przygodowych.
Pierwszym filmem z jego udziałem był komediodramat Camerona Crowe "Nic nie mów" ("Say Anything...", 1989) u boku Johna Cusacka i Ione Skye. Jako kick-boxer zdobył tytuły w poszczególnych organizacjach IKF, WKA, KICK, ISKA, STAR i PKO. Po wycofaniu się z czynnego uprawiania sportu przez krótki okres komentował walki organizacji UFC.

</doc>
<doc id="1225956" url="https://pl.wikipedia.org/wiki?curid=1225956" title="Kiso">
Kiso

 
 – rzeka w Japonii. Przepływa przez prefektury:
Nagano, Gifu, Aichi, Mie.

</doc>
<doc id="1225957" url="https://pl.wikipedia.org/wiki?curid=1225957" title="Peter Joback">
Peter Joback



</doc>
<doc id="1225958" url="https://pl.wikipedia.org/wiki?curid=1225958" title="Franciszek Tajstra">
Franciszek Tajstra

Franciszek Tajstra (ur. 14 września 1900 w Świętochłowicach, zm. 2 lutego 1972 w Rudzie Śląskiej - Wirek) – polski gimnastyk. 
Należał do klubu "Sokół" w Świętochłowicach. Uczestnik Igrzysk Olimpijskich w 1928 roku w Amsterdamie, gdzie wystąpił w występie drużynowym wraz z innymi członkami zespołu.

</doc>
<doc id="1225961" url="https://pl.wikipedia.org/wiki?curid=1225961" title="Jean Poton de Xaintrailles">
Jean Poton de Xaintrailles

Jean Poton de Xaintrailles (ur. około roku 1390, zm. 7 października 1461) – ubogi szlachcic z Gaskonii, jeden z głównych zastępców i doradców Joanny d’Arc. Służył jako masztalerz królewski, jako królewski komornik w prowincji Berry i jako seneszal prowincji Limousin. W roku 1454 został podniesiony do godności marszałka Francji.
Brał udział w bitwach pod Verneuil w roku 1424 i pod Orleanem w roku 1427, gdzie został ranny. Dostał się do niewoli podczas bitwy pod Cravant, ale w jakiś czas później został wymieniony za Johna Talbota, pierwszego earla Shrewsbury.
Wraz z Joanną d’Arc walczył podczas oblężenia Orleanu, a także w bitwach pod Jargeau, Meung-sur-Loire, Beaugency i Patay. Prowadził oblężenie Compiègne.
W końcowej fazie wojny stuletniej walczył aktywnie o odzyskanie Normandii i zdobycie Gujenny, często współdziałając z kapitanem Étienne de Vignolles, lepiej znanym jako La Hire, w tym między innymi w bitwie pod Gerbevoy. Gdy w roku 1445 powstała stała armia francuska, Xaintrailles został mianowany jednym z dwunastu dowódców kompanii nowej formacji. 
Zmarł w Bordeaux nie zostawiając potomstwa, a jego majątek przeszedł na własność Kościoła.

</doc>
<doc id="1225962" url="https://pl.wikipedia.org/wiki?curid=1225962" title="Hukou">
Hukou

Hukou (hùkǒu: 户口) lub Huji (hùjí: 戶籍) – restrykcyjny system zameldowania wprowadzony w latach 50. XX wieku w Chinach kontynentalnych i na Tajwanie. Odnosi się do zezwoleń na pobyt stały opierających się na prawnie wymaganej rejestracji gospodarstwa domowego.
Rejestr gospodarstwa domowego oficjalnie uznaje osobę za mieszkańca danego obszaru. Zawiera informacje takie jak: imię i nazwisko, data urodzenia, imiona i nazwiska rodziców, imię i nazwisko małżonka, jeżeli osoba jest zamężna.
Hukou może także w wielu kontekstach odnosić się do rejestru rodowego, ponieważ zapis w rejestrze gospodarstwa domowego jest dokonywany na rodzinę i zwykle zawiera daty urodzin, śmierci, ślubów, rozwodów, przeprowadzek wszystkich członków rodziny. Podobny system rejestracji gospodarstwa domowego istnieje w strukturach administracji publicznej w Japonii (koseki), Wietnamu (Hộ khẩu) i Północnej Korei. W Korei Południowej system Hoju został zniesiony 1 stycznia 2008 roku.
Historia.
Rejestry rodowe istniały w Chinach już od czasów dynastii Xia. W kolejnych stuleciach rejestr rodowy ewoluował w organizację rodzin i klanów dla celów podatkowych, poboru do wojska oraz kontroli społecznej.
Za panowania dynastii Zhou Simin pełniący funkcję ministra zarządzającego ludnością był odpowiedzialny za odnotowywanie urodzeń, śmierci, imigracji i emigracji. Istniały trzy kopie sporządzonych przez niego dokumentów, przechowywane w różnych miejscach. Ówczesny podział administracyjny był wypadkową odległości od stolicy. Pierwszy okręg znajdujący się najbliżej stolicy nazywał się dubi, kolejne dwa bardziej oddalone to Xiang i Sui. Rody były zorganizowane według systemu baojia.
Guan Zhong, premier państwa Qi, stosował różną politykę podatkową oraz poboru do wojska w zależności od obszaru. Poza tym Guan Zhong zakazał imigracji i emigracji oraz separacji rodzin bez zezwolenia.
Xiao He, pierwszy kanclerz dynastii Han, wymieniał Hu jako jedno z dziewięciu podstawowych praw Hanów, a także wprowadził system
hukou jako podstawę dochodu z podatków i poboru do wojska.
Zezwolenia na pobyt stały w Chinach kontynentalnych.
Gdy KPCh przejęła władzę w Chinach pod koniec lat 40., wprowadziła centralnie zarządzaną gospodarkę planową. W 1958 Mao Zedong utworzył system dziedzicznego zezwolenia na pobyt stały, który określał, gdzie ludzie mogli pracować. Mieszkańcy zostali, najogólniej mówiąc, skategoryzowani jako pracownicy „miejscy” lub „wiejscy”. Pracownik chcący przenieść się ze wsi do miasta by podjąć pracę w sektorze innym niż rolniczy, musiał ubiegać się o pozwolenie w odpowiednich organach administracji. Liczba pracowników, którym pozwalano na takie przeniesienie była ściśle kontrolowana. Migrujący pracownicy potrzebowali sześciu pozwoleń, by starać się o pracę w prowincji innej niż ich pierwotna. Osobom, które pracowały poza obszarem, do którego zostały oficjalnie przypisane, nie przysługiwały racje zboża, zakwaterowanie z miejsca pracy lub opieka zdrowotna. Edukacja, zatrudnienie, małżeństwo i inne aspekty życia były kontrolowane.
Podłoże systemu.
Założeniem hukou miało być ograniczenie masowej migracji z obszarów wiejskich do miast dla zapewnienia równowagi strukturalnej w obliczu istnienia ogromnej populacji ubogich rolników. System hukou był narzędziem scentralizowanej gospodarki planowej. Poprzez regulację pracy gwarantował licznym przedsiębiorstwom państwowym odpowiednią liczbę nisko opłacanych pracowników.
Przez pewien okres Chińskie Ministerstwo Bezpieczeństwa Publicznego kontynuowało uzasadnianie systemu hukou na podstawie przesłanki o porządku publicznym, a także dostarczało danych demograficznych dla rządowej polityki centralnego planowania.
System hukou jest usprawiedliwiany przez niektórych uczonych jako podnoszący stabilność Chin dzięki lepszemu monitorowaniu “osób namierzonych”, które według standardów partii są politycznie podejrzane. Ciągle pozostaje to istotną funkcja hukou.
Egzekwowanie hukou.
Od około roku 1953 do 1976 policja okresowo robiła obławy na osoby nie posiadające ważnego pozwolenia stałego pobytu, umieszczała je w centrach zatrzymań i wydalała z miast. Przepisy administracyjne wydane w roku 1982, znane jako “areszt i repatriacja” upoważniały policję do zatrzymań ludzi i ich „repatriacji” do miejsca stałego zamieszkania.
Chociaż w teorii od jednostki wymaga się, by mieszkała na terenie, do którego jest przypisana na mocy zezwolenia, w rzeczywistości system w dużej mierze się załamał. Po reformach rynku w Chinach nieoficjalna migracja do miast i znalezienie pracy bez ważnego zezwolenia stały się możliwe. Reformy ekonomiczne stworzyły naciski, które pobudziły migrację z głębi kraju na wybrzeże. Dostarczyły również impulsu dla władz do niewprowadzania kontroli migracji.
Egzekwowanie hukou stało się łatwiejsze dzięki ogólnokrajowej bazie danych (zawierającej oficjalne rejestracje hukou), którą dysponuje policja. Jej stworzenie było możliwe dzięki komputeryzacji w latach 90. oraz większej współpracy między władzami policji z różnych regionów.
Konsekwencje dla pracowników wiejskich.
Od około roku 1953 do 1976 egzekwowanie praw związanych z miejscem zamieszkania doprowadziło do wyodrębnienia się najniższej klasy społecznej. Podczas gdy mieszkańcy miast cieszyli się gamą społecznych, ekonomicznych i kulturowych korzyści, ośmiuset milionowa populacja wsi chińskiej była traktowana jako obywatele drugiej kategorii. Tym niemniej jednak partia rządząca poczyniła pewne ustępstwa względem rolników, by uczynić życie na wsi możliwym do zniesienia.
W latach 1978–2001 Chiny przeszły od kapitalizmu państwowego do kapitalizmu rynkowego. Na obrzeżach miast stworzono strefy produkujące towary na eksport, gdzie pracownikami w najcięższych warunkach były głównie kobiety. Ograniczenia mobilności imigrantów były wszechobecne. Tymczasowi pracownicy byli zmuszani do niepewnej egzystencji w noclegowniach firm lub w slumsach.
Wpływ systemu hukou na imigrantów stał się szczególnie uciążliwy w latach 80., po tym jak setki milionów osób zostały wypchnięte z państwowych korporacji i spółdzielni. Od lat 80. około 200 milionów Chińczyków żyje poza oficjalnym miejscem zameldowania. W miastach cierpią z powodu o wiele niższego dostępu do edukacji i usług rządowych. Pod pewnymi względami ich status społeczny i ekonomiczny jest podobny do statusu nielegalnych imigrantów. Miliony rolników, którzy opuścili swe ziemie, utknęło na marginesie miejskiego społeczeństwa. Oskarża się ich tam o bycie przyczyną rosnącej przestępczości i bezrobocia. Pod presją mieszkańców miast (posiadających miejski hukou), ich władze wprowadzają dyskryminujące prawa.
Analogie do apartheidu.
System hukou jest nazywany “chińskim apartheidem”. Stopniowe rozluźnianie pewnych represyjnych aspektów systemu hukou od połowy lat 90. w dużym stopniu wyeliminowało przestrzenny wymiar apartheidu. Jednak hukou ciągle jest dziedziczny, więc główny element społecznego apartheidu pozostaje niezmienny.
Podobieństwa do apartheidu w Południowej Afryce wyczerpują dwie kwestie. Po pierwsze, w Chinach czasami dochodziło do zmiany kategorii pracowników miejskich (na mocy systemu xia fang lub “zesłania”), ich przemianowania na pracowników wiejskich i zesłania na tereny rolne do pracy za najniższe wynagrodzenie. Często taka zsyłka była wyrokiem za “burżuazyjne, imperialistyczne przestępstwa” popełnione podczas Rewolucji Kulturalnej. W Południowej Afryce, przeciwnie, biali pracownicy nigdy nie byli wysyłani do bantustanów. Po drugie, ideologią, która napędzała chiński system apartheidu był maoizm, a nie rasizm.
Niektórzy uczeni z Chin kontynentalnych uważają, że system hukou, pomimo iż jest dyskryminujący, nie jest gorszy niż system paszportowy zatrzymujący obywateli krajów rozwijających się przed osiedleniem się na Zachodzie. System ten został nazwany globalnym apartheidem.
Reforma.
Reformowanie systemu meldunkowego jest tematem bardzo kontrowersyjnym w ChRL. Choć działający system był w ChRL powszechnie uznawany za niesprawiedliwy i niehumanitarny, jednocześnie pojawiały się obawy, że liberalizacja mogłaby skutkować masowym napływem ludności do miast. To z kolei obciążyłoby poniżej krytycznego punktu już teraz wyczerpane służby rządowe i zaowocowałoby dalszymi stratami ekonomicznymi na terenach wiejskich, rosnącymi niepokojami społecznymi i falą przestępstw.
Z drugiej strony, od pewnego czasu uznaje się hukou za przeszkodę dla rozwoju gospodarczego. Przystąpienie Chin do Światowej Organizacji Handlu zmusiło je do przyjęcia reformy liberalizującej migrację zarobkową w celu przyspieszenia reformy ekonomicznej.
Restrykcyjny system hukou ulega dalszemu rozluźnieniu od połowy lat 90. Pierwsze rozluźnienie pozwoliło mieszkańcom wsi na zakup tymczasowego zezwolenia na zameldowanie w mieście, co było równoznaczne z możliwością podjęcia przez nich legalnej pracy. Opłaty za zezwolenia stopniowo zmniejszyły się do dosyć przystępnego poziomu. Dyskryminacja kobiet ze wsi słabnie od 1998 roku, kiedy hukou stało się dziedziczne i po ojcu i po matce.
Od 2001 roku kontrole hukou stały się coraz rzadsze. W 2003 roku kontrowersje otaczające śmierć Sun Zhiganga poważnie zaniepokoiły władze, które podjęły krok uchylenia praw aresztu i repatriacji. Do roku 2004 Minister rolnictwa ChRL szacował, iż ponad 100 milionów osób posiadających hukou na wsi pracowało w miastach.
System hukou nie jest stosowany w Hongkongu i Makau.

</doc>
<doc id="1225963" url="https://pl.wikipedia.org/wiki?curid=1225963" title="Tyrani Geli i Syrakuz">
Tyrani Geli i Syrakuz



</doc>
<doc id="1225965" url="https://pl.wikipedia.org/wiki?curid=1225965" title="Takayama">
Takayama

 – miasto w prefekturze Gifu na wyspie Honsiu ("Honshū") w Japonii. Aby odróżnić je od innych miejsc o nazwie Takayama, miasto jest również powszechnie nazywane .
Miasto jest położone w górzystym regionie Hida, w prefekturze Gifu. 
Takayama zyskała na znaczeniu jako źródło wysokiej jakości drewna i wysoko wykwalifikowanych stolarzy w czasach feudalnych. Ze względu na te ważne zasoby miasto zostało poddane bezpośredniej kontroli sioguna i cieszyło się sporym dobrobytem, ​​biorąc pod uwagę jego odległe, górskie położenie. 
Hida no Sato.
Hida Folk Village (Hida no Sato) to skansen, utworzony w 1971 roku, prezentujący ponad 30 tradycyjnych domów z regionu Hida, zbudowanych w okresie Edo (1603–1868) i przeniesionych z ich pierwotnych lokalizacji. Jest dawny dom sołtysa ("sonchō"), chaty drwali, magazyny i szereg gospodarstw typu "gasshō-zukuri", których nazwy pochodzą od stromych dachów krytych strzechą, przypominających dłonie złączone do modlitwy ("gasshō"). Wszystkie eksponowane budynki są starannie zachowane i otwarte dla zwiedzających. Posiadają unikalną drewnianą architekturę oraz eksponują narzędzia i przybory używane w przeszłości w życiu codziennym.
W pobliżu wioski znajduje centrum lokalnego rzemiosła, gdzie w prowadzonych warsztatach można praktycznie zapoznać się z wytwarzaniem popularnych lalek "sarubobo" (popularna lokalna lalka-amulet), kubków ceramicznych lub szklanych dzwonków wiatrowych ("fūrin").
Stare Miasto.
Stare Miasto jest dobrze zachowane z wieloma budynkami i całymi ulicami domów z okresu Edo (1603–1868), kiedy miasto kwitło jako bogate miasto kupieckie. Kilka domów jest otwartych dla zwiedzających, co pozwala na zapoznanie się ówczesnymi wnętrzami, artykułami gospodarstwa domowego oraz lokalną sztuką i rzemiosłem. Można też zobaczyć stare wytwórnie sake, jednej z lokalnych specjalności. Poznaje się je po wiszących u wejścia "sugitama", kulach wykonanych z gałązek kryptomerii japońskiej ("sugi", "Cryptomeria japonica").
Takayama Jin’ya.
Ze względu na cenne zasoby drewna, region Hida wokół Takayamy został w 1692 roku poddany bezpośredniej kontroli siogunatu Tokugawa. Takayama Jin’ya służyła jako lokalny urząd kierowany przez urzędników wysłanych z Edo (dzisiejsze Tokio).
Kompleks budynków był oficjalnie używany do 1969 roku i jest obecnie otwarty dla publiczności jako muzeum. Obejmuje różne dobrze utrzymane pokoje z tatami, które kiedyś służyły jako biura, sale konferencyjne, pokoje gościnne i mieszkalne. Obok głównego budynku stoi duży magazyn zbudowany w 1600 roku. Znany jako największy tradycyjny magazyn ryżu w Japonii, obecnie muzeum.
Festiwal.
Uważa się, że pierwsze festiwale w Takayamie miały miejsce na przełomie XVI i XVII wieku. Wspólna nazwa Takayama Matsuri (Takayama Festival) obejmuje dwa festiwale: 
To jeden z trzech najpiękniejszych festiwali w Japonii. Pozostałe dwa to: Gion Matsuri w Kioto i Chichibu Yomatsuri (Chichibu Night Festival).
Położenie.
Miasto leży w północnej części prefektury Gifu. Sąsiaduje z miastami:

</doc>
<doc id="1225977" url="https://pl.wikipedia.org/wiki?curid=1225977" title="Kryterium uliczne">
Kryterium uliczne

Kryterium uliczne lub po prostu kryterium – rodzaj wyścigu kolarskiego, rozgrywanego na względnie krótkim dystansie, na rundach (nie dłuższych niż 5 km), najczęściej na ulicach miasta wyłączonych z ruchu na czas wyścigu.
Długość wyścigu może być ograniczona czasem lub liczbą okrążeń (rund). Generalnie, czas trwania imprezy (przeważnie ok. 1 godziny) jest krótszy niż czas trwania zwykłego (klasycznego lub etapowego) wyścigu szosowego. Z tego względu intensywność wysiłku, a co za tym idzie prędkość średnia osiągana przez zawodników, jest wyższa niż w tradycyjnym wyścigu. Zwycięzcą zostaje pierwszy zawodnik, który pokonał określoną liczbę okrążeń i nie został zdublowany.
Imprezy te charakteryzują się także nagrodami (zwanymi premiami, najczęściej pieniężnymi), zdobywanymi za wygranie pośrednich okrążeń, wcześniej ustalonych (np. każdego co dziesiątego okrążenia).
Odniesienie zwycięstwa w kryterium zależy od dobrych umiejętności technicznych, szczególnie zdolności szybkiego i umiejętnego pokonywania zakrętów, jak również bezpiecznej jazdy w grupie na krótkiej rundzie. Ważna jest także wyjątkowa sprawność, potrzebna do częstych ataków i przyspieszania po wyjściu z zakrętu.
Kryteria są stosunkowo łatwe w organizacji i nie wymagają dużej ilości przestrzeni. Są najpopularniejszą formą wyścigów w Stanach Zjednoczonych, ale również w Europie. Wiele kryteriów organizuje się w tygodniach następujących po dużych wyścigach, takich jak Tour de France, kiedy kolarze są jeszcze w szczycie formy. Jest to także dobra okazja dla publiczności, by z bliska obejrzeć gwiazdy światowego kolarstwa, których zmagania śledziło się przed ekranem telewizora.

</doc>
<doc id="1225979" url="https://pl.wikipedia.org/wiki?curid=1225979" title="Kryterium (kolarstwo)">
Kryterium (kolarstwo)



</doc>
<doc id="1225984" url="https://pl.wikipedia.org/wiki?curid=1225984" title="Dom Polonii w Pułtusku">
Dom Polonii w Pułtusku



</doc>
<doc id="1225987" url="https://pl.wikipedia.org/wiki?curid=1225987" title="Puszczyk kreskowany">
Puszczyk kreskowany

Puszczyk kreskowany, puszczyk huczek ("Strix varia") – gatunek ptaka z rodziny puszczykowatych (Strigidae), zamieszkujący Amerykę Północną. Nie jest zagrożony.
Systematyka.
Systematyka tego gatunku jest kwestią sporną. Autorzy "Handbook of the Birds of the World" wyróżnili 4 podgatunki "S. varia":
W 2021 roku North American Classification Committee (NACC), w oparciu o badania genetyczne, różnice w upierzeniu, wokalizacji i rodzajach zajmowanych siedlisk, podniósł takson z Meksyku do rangi odrębnego gatunku o nazwie puszczyk wielkoplamy ("S. sartorii"). Takie ujęcie systematyczne stosują obecnie m.in. Międzynarodowy Komitet Ornitologiczny (IOC) oraz autorzy "Kompletnej listy ptaków świata". Ponadto IOC uznaje taksony "georgica" i "helveola" za synonimy podgatunku nominatywnego, a tym samym uznaje puszczyka kreskowanego za gatunek monotypowy.
Morfologia.
Długość ciała 40–63 cm, rozpiętość skrzydeł 96–125 cm. Masa ciała 500–1050 g.
Duży ptak, łatwo rozpoznawalny po okrągłej, dużej głowie. Poza tym charakterystyczny brak „uszu” oraz 9-sylabowe pohukiwania. Pióra na szyi i górnej części piersi szarobrązowe, z poprzecznymi prążkami, na dolnej części piersi i brzuchu widoczne kreski. Tęczówki brązowe. Skrzydła krótkie i szerokie. Obie płcie są podobne, ale samice są większe i cięższe od samców.
Zasięg, środowisko.
Zachodnia i południowa Kanada, wschodnia połowa USA oraz północno-zachodnie i środkowo-zachodnie USA; prawdopodobnie także skrajnie południowo-wschodnia Alaska. W XX wieku jego zasięg występowania rozszerzył się przez borealne lasy południowej Kanady po górskie lasy zachodniej Kanady i zachodnich USA. Zamieszkuje zadrzewione bagna oraz rozległe lasy; często w pobliżu wody. 
Ekologia.
Gniazda zakłada w dziuplach lub starych gniazdach ptaków drapieżnych, krukowatych lub wiewiórek. Jeden lęg w sezonie, choć w przypadku utraty lęgu może wyprowadzić lęg zastępczy. W zniesieniu 1–5 (zwykle 2–4) białych jaj. Inkubacja trwa 28–33 dni. Wysiadywaniem zajmuje się samica, samiec w tym czasie dostarcza jej pożywienie. Pisklęta rodzą się pokryte białym puchem, z zamkniętymi oczami. Młode opuszczają gniazdo po 28–35 dniach od wyklucia, choć nie są jeszcze w stanie latać i przesiadują na gałęziach; w pełni opierzone stają się po 35–40 dniach od wyklucia.
Jeśli chodzi o pożywienie, jest to gatunek oportunistyczny. Żywi się różnymi małymi zwierzętami, w tym wiewiórkowatymi, myszami, nornikami, królikami, ptakami, płazami, gadami i bezkręgowcami (takimi jak owady, raki czy skorpiony), sporadycznie rybami. Zazwyczaj polują zaraz po zachodzie słońca i w nocy, choć były też widywane, jak żerują w ciągu dnia.
Status.
Międzynarodowa Unia Ochrony Przyrody (IUCN) uznaje puszczyka kreskowanego za gatunek najmniejszej troski (LC – "Least Concern") nieprzerwanie od 1988 roku. W 2020 roku organizacja Partners in Flight szacowała liczebność światowej populacji lęgowej na około 3,4 miliona osobników. Trend liczebności populacji uznawany jest za wzrostowy.

</doc>
<doc id="1225988" url="https://pl.wikipedia.org/wiki?curid=1225988" title="Giuseppe Saronni">
Giuseppe Saronni

Giuseppe „Beppe” Saronni (ur. 22 września 1957 w Novarze) – utytułowany włoski kolarz szosowy i torowy.
Kariera.
W roku 1982 zdobył złoty medal na mistrzostwach świata w wyścigu ulicznym, a w latach 1981 i 1986 był drugi i trzeci. Dwukrotny zwycięzca Giro d’Italia (1979, 1983).
Od 1991 roku jest menadżerem generalnym włoskiej grupy zawodowej Lampre.

</doc>
<doc id="1225990" url="https://pl.wikipedia.org/wiki?curid=1225990" title="ZiŁ-130">
ZiŁ-130

ZiŁ-130 – radziecki/rosyjski samochód ciężarowy zaprojektowany i produkowany przez firmę ZiŁ z siedzibą w Moskwie.
Opis modelu.
Model został wprowadzony w zastępstwie dla produkowanego ZiŁa 164. Pierwsze prototypy wykonano w roku 1958. Od 1962 r. produkowany seryjnie, od 1964 r. ruszyła produkcja masowa. Jest to jeden z najpopularniejszych samochodów ciężarowych na terenie byłego ZSRR, do roku 1994 powstało około 3 380 000 sztuk modelu 130 w różnych odmianach. W roku 1992 produkcję tego modelu rozpoczęto także w zakładzie Uralskij Awtamotornyj Zawod (UAMZ) (samochód otrzymał nazwę UAMZ-43140).
ZiŁ-130 to pierwszy samochód ciężarowy marki ZiŁ pomalowany na kolor niebieski i biały. Wcześniejsze ciężarówki ZiŁa pomalowane były w kolorze ciemnozielonym (podobnym do samochodów wojskowych).
Modyfikacje.
Przez cały okres produkcji ZiŁ-130 doczekał się dwóch poważniejszych modyfikacji; w 1966 i 1977 r. Po drugiej modernizacji zmieniona została osłona chłodnicy. Największą wadą samochodów ciężarowych ZIŁ było bardzo duże zużycie paliwa (nawet rzędu 55 litrów/100 km., a w przypadku ciągnika siodłowego czasami jeszcze więcej), spowodowane zastosowaniem silnika benzynowego. Z drugiej strony ma on pewną przewagę nad silnikiem Diesla, zwłaszcza w warunkach klimatycznych w Rosji (bardzo mroźne zimy), ponieważ benzyna w żadnym miejscu na świecie nie zamarza. 
Od 1986 r. w celu zgodności ze standardem OST 37.001-269-83 rodzina modeli ZiŁ-130 otrzymała nowe oznaczenia: ZiŁ-431410 (ZiŁ-130), ZiŁ-431510 (ZiŁ-130G), ZiŁ-441510 (ZiŁ-130В1), ZiŁ-431810 (ZiŁ-138), ZiŁ-431610 (ZiŁ-138А), etc.

</doc>
<doc id="1225992" url="https://pl.wikipedia.org/wiki?curid=1225992" title="Patrick Buchan-Hepburn">
Patrick Buchan-Hepburn

Patrick Buchan-Hepburn (ur. 2 kwietnia 1901, zm. 5 listopada 1974) – brytyjski polityk, działacz Partii Konserwatywnej, pierwszy i jedyny gubernator generalny Federacji Indii Zachodnich.
Życiorys.
Ukończył Harrow School i Trinity College na Uniwersytecie Cambridge. W młodości był osobistym sekretarzem Winstona Churchilla, a także członkiem rady miejskiej Londynu. W 1931 r. został wybrany do Izby Gmin jako reprezentant okręgu Liverpool East Toxteth. Od 1950 r. reprezentował okręg wyborczy Beckenham.
Osiem lat po uzyskaniu mandatu parlamentarnego Buchan-Hepburn został jednym z whipów swojej partii i jednocześnie Lordem Komisarzem Skarbu. W czasie II wojny światowej służył w armii, po czym wrócił do polityki. W latach 1945–1948 był zastępcą głównego whipa, a następnie głównym whipem. W 1951 r. został parlamentarnym sekretarzem skarbu (odpowiednikiem jednego z polskich wiceministrów finansów). W latach 1955–1957 był ministrem robót.
W 1957 r. został podniesiony do rangi para jako baron Hailes of Prestonkirk w hrabstwie East Lothian w Szkocji. Niespełna rok później został pierwszym gubernatorem generalnym nowo powstałej Federacji. Ze względu na trwającą budowę konstytucyjnej stolicy, Chaguaramas, rezydował w Port-of-Spain. Pełnił swój urząd aż do rozpadu Federacji w 1962 r. Po powrocie do kraju zasiadał w Izbie Lordów, przewodniczył też Radzie ds. Budynków Historycznych.
Był żonaty z Dianą Mary Lambton, ale zmarł bezpotomnie w wieku 73 lat. Tym samym godność baronów Hailes, choć formalnie dziedziczna, wygasła zaledwie po jednym jej posiadaczu.

</doc>
<doc id="1225993" url="https://pl.wikipedia.org/wiki?curid=1225993" title="Włochatka mała">
Włochatka mała

Włochatka mała ("Aegolius acadicus") – gatunek ptaka z rodziny puszczykowatych (Strigidae), zamieszkujący Amerykę Północną. Nie jest zagrożony.

</doc>
<doc id="1225995" url="https://pl.wikipedia.org/wiki?curid=1225995" title="Tomi Lotta">
Tomi Lotta

Tomi Lotta, pseudonim Beach Boy (ur. 10 listopada 1976) – fiński strongman.
 w roku 2004. Wicemistrz Europy IFSA Strongman 2005.
Życiorys.
Tomi Lotta wziął udział w indywidualnych Mistrzostwach Świata Strongman 2004 i Mistrzostwa Świata IFSA Strongman 2006, jednak nie zakwalifikował się do finałów. W Drużynowych Mistrzostwach Świata Strongman 2006 również nie zakwalifikował się do finału.
Po kilkuletniej przerwie spowodowanej kontuzjami, zapowiedział swój powrót do sportu strongman w 2010 r.
Jest zrzeszony w federacji IFSA.
Mieszka w Helsinkach.
Wymiary:
Rekordy życiowe:

</doc>
<doc id="1225998" url="https://pl.wikipedia.org/wiki?curid=1225998" title="Chaguaramas">
Chaguaramas

Chaguaramas – półwysep na wyspie Trynidad. 
W roku 1940 został wydzierżawiony USA, które zbudowały na nim bazę marynarki wojennej. Później powstały w niej także instalacje w ramach systemu wczesnego ostrzegania przed rakietami balistycznymi. W 1956 wielkość bazy została ograniczona, a w 1963 teren został w całości zwrócony władzom Trynidadu i Tobago.
Teren po dawnej bazie miał się stać miejscem powstania stolicy Federacji Indii Zachodnich. Plan ten nie został ostatecznie zrealizowany, bowiem Federacja rozpadła się, nim budowa zdążyła się na dobre rozpocząć. Nawiązując do idei Federacji, w 1973 podpisano tam traktat ustanawiający Wspólnotę Karaibską. Obecnie miejsce to jest głównym trynidadzkim ośrodkiem sportów jachtowych.

</doc>
<doc id="1225999" url="https://pl.wikipedia.org/wiki?curid=1225999" title="Syczoń krzykliwy">
Syczoń krzykliwy

Syczoń krzykliwy, syczek krzykliwy ("Megascops asio") – gatunek ptaka z rodziny puszczykowatych (Strigidae). Jedyna mała sowa wschodniej Ameryki Północnej mająca „uszy” z piór.
Taksonomia.
Takson ten był dawniej łączony w jeden gatunek z syczoniem zachodnim ("Megascops kennicottii"). Za jego podgatunki uznawano niekiedy syczonia samotnego ("M. seductus") i namorzynowego ("M. cooperi"). Międzynarodowy Komitet Ornitologiczny (IOC) wyróżnia obecnie 5 podgatunków:
Na liście ptaków świata opracowywanej we współpracy BirdLife International z autorami "Handbook of the Birds of the World" (5. wersja online: grudzień 2020) wyróżniany jest jeszcze podgatunek "naevius". IOC wlicza tę populację do podgatunku nominatywnego. Ponadto opisano podgatunki "swenki" (włączony do "maxwelliae") i "semplei" (włączony do "mccallii").
Morfologia.
Długość ciała 18–26 cm. Znane są dwie odmiany barwne: Odmiana czerwona – wierzch ciała cynamonowordzawy, rdzawa szlara i biały spód, z rdzawymi kreskami i prążkami. Odmiana szara – wierzch szarobrązowy, w brązowe kreski; brew i kantar białe, spód ciała biały, w gęste ciemnobrązowe kreski. U obu odmian tęczówki są żółte. Szlara obwiedziona szeroką, czarną smugą, która przechodzi na gardło. Obie płci są podobne. Młode ptaki są w brązowe i białe prążki; u odmiany czerwonej prążki są rdzawo obrzeżone.
Zasięg, środowisko.
Zadrzewienia oraz lasy środkowej, wschodniej i południowo-wschodniej części Ameryki Północnej (od południowo-wschodniej i środkowo-wschodniej Kanady po północno-wschodni Meksyk).
Ekologia.
Gniazduje w dziuplach (często tych wykutych przez dzięcioły) lub szczelinach. Chętnie korzysta z budek lęgowych. Nie buduje gniazda. Samica wykonuje swoim ciałem zagłębienie w materiale znajdującym się na dnie dziupli – kawałkach drewna, gałązkach, piórach czy odchodach pozostałych po poprzednich lęgach. W zniesieniu 2–6 białych jaj, ich inkubacja trwa 27–34 dni. Pisklęta są pokryte białym puchem. W pełni opierzone stają się 26-30 dni po wykluciu, ale jeszcze przez 8–10 tygodni są zależne od rodziców i dostarczanego przez nich pożywienia.
W skład diety syczonia krzykliwego wchodzą różnego rodzaju drobne zwierzęta: ptaki (m.in. muchołówki, jaskółki, drozdy, jemiołuszki, zięby, z większych gatunków – sójki, gołębie, dzięcioły czy siewkowe), ssaki (w tym szczury, myszy, wiewiórki, krety i króliki), dżdżownice, owady, raki, żaby, kijanki czy jaszczurki. Czasami poluje też na nietoperze.
Status.
IUCN uznaje syczonia krzykliwego za gatunek najmniejszej troski (LC, "Least Concern"). W 2019 roku organizacja Partners in Flight szacowała liczebność światowej populacji na około 560 tysięcy dorosłych osobników. Trend liczebności populacji uznawany jest za spadkowy.
Podgatunki.
Międzynarodowy Komitet Ornitologiczny (IOC) wyróżnia 5 podgatunków:

</doc>
<doc id="1226001" url="https://pl.wikipedia.org/wiki?curid=1226001" title="Fly (singel Nickelback)">
Fly (singel Nickelback)

Fly – pierwszy singel kanadyjskiej grupy muzycznej Nickelback pochodzący z debiutanckiego studyjnego albumu "Curb", wydanego w 1996 roku. Piosenka trwa 2 minuty i 53 sekundy, i jest najkrótszym utworem znajdującym się na płycie. Tekst utworu napisał Chad Kroeger, kompozytorem jest wspólnie cały zespół. Utwór znalazł się także na minialbumie grupy, "Hesher", które poprzedzało wydanie albumu "Curb". Utwór został nagrany pod okiem producenta Jeffa Boyda w studiu Crosstown. Miksem utworu zajął się Larry Anschell, a masteringiem Anschell i George Leger w Utopia Parkway.
Znaczenie tekstu.
Tekst piosenki opowiada o tym, jak wokalista grupy Chad Kroeger jako dziecko, często zastanawiał się gdzie idzie człowiek po śmierci, czy do nieba czy do piekła. Często to pytanie zadawał swojej matce która mówiła mu, że tylko dobrzy idą do nieba, a źli do piekła.
Do utworu został nakręcony teledysk. Piosenka była odtwarzana w miejscowych stacjach radiowych, nie odniosła jednak większego sukcesu, było to spowodowane brakiem promocji. Utwór został wykorzystany na soundtracku do niezależnego filmu "Horsey" z 1997 roku. Singel ukazał się nakładem małej niezależnej wytwórni kanadyjskiej Shoreline Records, z którą zespół podpisał kontrakt w 1997 roku. Pierwszą stacją radiową, która zaczęła grać ten utwór, była lokalna kanadyjska stacja CFOX-FM.
Utwór na koncertach.
Utwór był grany podczas trasy promującej płytę "Curb", rzadziej natomiast pojawiał się na koncertach promujących "The State". Grany był przeważnie w pierwszym etapie trwania dwuletniej trasy, w roku 1999. Ostatni raz utwór został zagrany na żywo 9 grudnia 1999 roku podczas koncertu grupy w Mississauga w Kanadzie. Od tamtej pory nie pojawił się na żadnym koncercie.
Teledysk.
Do utworu został nakręcony również teledysk, pierwszy w dorobku zespołu. Klip pomogła zrobić firma Pyramid Productions. Przedstawia on sceny w których widać zespół wykonujący utwór, oraz sceny z kanadyjskiego filmu niezależnego "Horsey" z roku 1997. Jest to jedyny wideoklip zespołu, w którym wystąpił pierwszy perkusista Brandon Kroeger. Zespół był filmowany w studiu Justice Institute of British Columbia. Premiera teledysku nastąpiła 16 czerwca 1997 roku. Jedynym kanałem telewizyjnym który go emitował była stacja Much Music.
Twórcy.
Nickelback
Produkcja

</doc>
<doc id="1226002" url="https://pl.wikipedia.org/wiki?curid=1226002" title="Krosno Turaszówka">
Krosno Turaszówka

Krosno Turaszówka – przystanek kolejowy w Krośnie, w województwie podkarpackim, w Polsce.
W roku 2017 przystanek obsługiwał 0–9 pasażerów na dobę.
Na przystanku znajdował się niewielki budynek z poczekalnią i kasą. Został on rozebrany w 1992 roku. Jako powód podano ograniczenie przez budynek widoczności na pobliskim przejeździe kolejowo-drogowym.
Obecnie na przystanku nie ma ani jednej wiaty przystankowej.

</doc>
<doc id="1226005" url="https://pl.wikipedia.org/wiki?curid=1226005" title="Rudy Dhaenens">
Rudy Dhaenens

Rudy Dhaenens (ur. 10 kwietnia 1961 w Deinze, zm. 6 kwietnia 1998 w Aalst) – belgijski kolarz szosowy, mistrz świata.
Kariera.
Największy sukces w karierze Rudy Dhaenens osiągnął w 1990 roku, kiedy zdobył złoty medal w wyścigu ze startu wspólnego na mistrzostwach świata w Utsunomiya. W zawodach tych bezpośrednio wyprzedził swego rodaka Dirka De Wolfa oraz Włocha Gianniego Bugno. Był to jednak jedyny medal wywalczony przez Dhaenensa na międzynarodowej imprezie tej rangi. W sezonie 1990 zajął ponadto drugie miejsce w klasyfikacji generalnej Pucharu Świata. Lepszy okazał się tylko Bugno, a trzeci był Irlandczyk Sean Kelly. Był też między innymi trzeci w Tour de Luxembourg w 1984 roku, drugi w Paryż-Roubaix w 1986 roku oraz w Ronde van Vlaanderen w 1990 roku. W 1992 roku zakończył karierę.
5 kwietnia 1998 roku uległ wypadkowi samochodowemu w drodze na metę Ronde van Vlaanderen, który to wyścig miał komentować. Zmarł następnego dnia w szpitalu w Aalst, 4 dni przed 37. urodzinami.

</doc>
<doc id="1226010" url="https://pl.wikipedia.org/wiki?curid=1226010" title="Lelczyk mały">
Lelczyk mały

Lelczyk mały ("Chordeiles minor") − gatunek średniej wielkości ptaka z rodziny lelkowatych (Caprimulgidae). Żeruje wieczorem oraz w nocy; obecność zdradza głosem. Podczas dnia odpoczywa, siedząc wzdłuż konarów drzew, na słupach ogrodzeniowych i dachach.

</doc>
<doc id="1226011" url="https://pl.wikipedia.org/wiki?curid=1226011" title="Port lotniczy Lubumbashi">
Port lotniczy Lubumbashi

Port lotniczy Lubumbashi (IATA: FBM, ICAO: FZQA) – międzynarodowy port lotniczy położony w Lubumbashi. Jest jednym z największych portów lotniczych w Demokratycznej Republice Konga.

</doc>
<doc id="1226013" url="https://pl.wikipedia.org/wiki?curid=1226013" title="Leader of Men">
Leader of Men

Leader of Men – pierwszy singel kanadyjskiej rockowej grupy Nickelback, który promował drugą studyjną płytę zespołu "The State" wydaną najpierw w roku 1998, a następnie w roku 2000 roku, czyli dwa i cztery lata po ukazaniu się debiutanckiego krążka "Curb". Singel ukazał się po raz pierwszy nakładem holenderskiej wytwórni metalowej Roadrunner Records. Został wydany 18 sierpnia 2000 roku w Stanach, oraz w kwietniu 2001 roku w Europie. Utwór został zamieszczony na trzeciej pozycji na krążku, trwa 3 minuty i 31 sekund. Autorem tekstu jest wokalista grupy Chad Kroeger, muzykę skomponował wspólnie cały zespół. Na stronie B singla, zespół zamieścił utwór "Just Four" z albumu "Curb". Jest to pierwszy singel zespołu, wydany w Europie.
Znaczenie tekstu.
Tekst utworu opisuje wydarzenia których uczestnikiem był wokalista grupy, Chad Kroeger. Kilkoro przyjaciół wokalisty kąpało się przy klifie, jedna z koleżanek poślizgnęła się i wpadła do wody. Ryzykując własne życie, Kroeger zdecydował się uratować swoją przyjaciółkę Kathy przed utonięciem.
Brzmienie utworu początkowo utrzymane jest w łagodnym rockowym tonie, gdzie słychać jest także grę gitary akustycznej, jednak w połowie utworu muzyka staje się coraz ostrzejsza podchodząc już prawie pod metal.
Sukces.
Singel z utworem "Leader of Men" odniósł duży sukces, i zapewnił mało jak dotąd znanej grupie Nickelback duży rozgłos. Utwór bardzo dobrze radził sobie na amerykańskich listach przebojów, zajmując m.in. 8 miejsce na amerykańskiej liście przebojów Mainstream Rock Tracks. Uwzględniając wcześniejsze wydania, jest to drugi singel zespołu. Dzięki tej piosence, grupą zaczęły interesować się duże wytwórnie fonograficzne, co zaowocowało podpisaniem kontraktu z Roadrunner Records oraz EMI w roku 2000. 
Utwór na koncertach.
Na płycie "The State" znalazła się także w formie bonusu akustyczna wersja tej piosenki. Utwór do dziś regularnie wykonywany jest również na akustycznych występach zespołu. Wszedł w skład akustycznego koncertu grupy "MTV Unplugged" z września 2003 roku. Znalazł się także na koncertowym DVD, "Live at Home" z 2002 roku. Utwór został zagrany w dłuższej wersji, trwa 6 minut i 25 sekund. 
Teledysk.
Do utworu "Leader of Men" początkowo została nakręcona jedna wersja clipu. Jej reżyserem był David Vaisbord, jego premiera odbyła się 15 maja 2000 roku. Początkowo planowane było nakręcenie clipu w opuszczonej hali lub hangarze. Zespołu jednak nie było stać na wynajęcie takiej hali. Dlatego wokalista grupy Chad Kroeger wpadł na pomysł aby teledysk był nagrywany w domu w formie amatorskiej. Teledysk ukazywał zespół grający we własnym domu podczas imprezy, a następnie palenie oraz niszczenie domu, m.in. wyrywanie telefonu z kontaktu czy wyrzucanie telewizora przez okno. Emisja teledysku została zabroniona. Do utworu nakręcono drugą wersję clipu. Reżyserem jest Ulf Buddensieck. Druga wersja jest już oficjalnym teledyskiem, i przedstawia cały zespół, siedzący w studiu nagraniowym i wykonujący utwór. Wraz ze zmianą tempa gry w utworze, muzycy niszczą poszczególne rzeczy, m.in. uderzają gitarą w szybę, wywracają stoły. Premiera drugiej wersji teledysku odbyła się 2 lipca 2000 roku. (Źródło: "Road to Success")
Chad Kroeger o utworze "Leader of Men":
Lista utworów na singlu.
Single CD:
Twórcy.
Nickelback
Produkcja

</doc>
<doc id="1226015" url="https://pl.wikipedia.org/wiki?curid=1226015" title="František Häckel">
František Häckel

František Häckel - były czechosłowacki biegacz narciarski uczestniczący w zawodach w latach 20. XX wieku. W 1925 roku wystartował na mistrzostwach świata w Johannisbadzie. Osiągnął tam największy sukces w swojej karierze zdobywając srebrny medal w biegu na dystansie 50 km techniką klasyczną. Nigdy nie startował na igrzyskach olimpijskich.

</doc>
<doc id="1226019" url="https://pl.wikipedia.org/wiki?curid=1226019" title="Cymbalaria muralis">
Cymbalaria muralis



</doc>
<doc id="1226020" url="https://pl.wikipedia.org/wiki?curid=1226020" title="Gero (miasto)">
Gero (miasto)

 – miasto w prefekturze Gifu na wyspie Honsiu w Japonii.

</doc>
<doc id="1226022" url="https://pl.wikipedia.org/wiki?curid=1226022" title="Lelkowiec krzykliwy">
Lelkowiec krzykliwy

Lelkowiec krzykliwy, lelek krzykliwy ("Antrostomus vociferus") – gatunek średniej wielkości ptaka z rodziny lelkowatych (Caprimulgidae), zamieszkującego Amerykę Północną. Znany głównie dzięki dźwięcznemu głosowi. Poluje w nocy na latające owady. Podczas dnia odpoczywa na ziemi lub na konarach drzew.
Systematyka.
Takson ten wcześniej zaliczano do rodzaju "Caprimulgus". Obecnie uznaje się go za gatunek monotypowy, dawniej wliczano do niego 5 podgatunków, które w 2010 roku zostały wydzielone do osobnego gatunku o nazwie lelkowiec arizoński ("Antrostomus arizonae").
Zasięg występowania.
Zamieszkuje południowo-środkową i południowo-wschodnią Kanadę oraz wschodnio-środkowe i wschodnie USA. Zimuje od południowo-środkowych i południowo-wschodnich USA po Amerykę Centralną.
Status i zagrożenia.
Międzynarodowa Unia Ochrony Przyrody (IUCN) od 2018 roku uznaje lelkowca krzykliwego za gatunek bliski zagrożenia (NT – Near Threatened), wcześniej miał on status gatunku najmniejszej troski (LC – Least Concern). W 2016 roku liczebność populacji szacowano na 1,8 miliona dorosłych osobników. Trend liczebności populacji uznaje się za spadkowy.
Zagrożony przez utratę biotopów, zatrucia pestycydami, zderzenia z samochodami i drapieżnictwo kotów.

</doc>
<doc id="1226023" url="https://pl.wikipedia.org/wiki?curid=1226023" title="MAN Lion’s City LL">
MAN Lion’s City LL

MAN Lion’s City LL – niskopodłogowy, trzyosiowy autobus miejski klasy mega, produkowany przez filię niemieckiej firmy MAN w Sadach koło Poznania – MAN STAR Trucks &amp; Busses a następnie MAN Bus.

</doc>
<doc id="1226024" url="https://pl.wikipedia.org/wiki?curid=1226024" title="Antonín Ettrich">
Antonín Ettrich

Antonín Ettrich - były czechosłowacki biegacz narciarski uczestniczący w zawodach w latach 20. XX wieku. W 1925 roku wystartował na mistrzostwach świata w Johannisbadzie. Osiągnął tam największy sukces w swojej karierze zdobywając brązowy medal w biegu na dystansie 50 km techniką klasyczną, ulegając jedynie dwóm swoim rodakom: zwycięzcy Františkowi Donthowi oraz drugiemu na mecie Františkowi Häckelowi. Nigdy nie startował na igrzyskach olimpijskich.

</doc>
<doc id="1226025" url="https://pl.wikipedia.org/wiki?curid=1226025" title="Antonin Ettrich">
Antonin Ettrich



</doc>
<doc id="1226026" url="https://pl.wikipedia.org/wiki?curid=1226026" title="Frantisek Haeckel">
Frantisek Haeckel



</doc>
<doc id="1226027" url="https://pl.wikipedia.org/wiki?curid=1226027" title="Lungi">
Lungi

Lungi (bengali: লুঙ্গি, trl. [ˈluŋgi]) – męski strój wywodzący się z Bengalu, używany również w Indiach i Birmie.
Rodzaj sarongu, przykrywający nogi aż do kostek. Uznawany jest za strój nieformalny, lecz w niektórych regionach noszony jest przez cały dzień. Na południu Indii występuje nieco podobny typ odzieży, biały bez wzorków, zwany mundu.
Standardowe lungi ma 115–120 cm długości i 200 cm szerokości, kiedy jest rozłożone (nie zawiązane). W przeciwieństwie do dhoti, lungi jest zszyte tak, że przypomina spódnicę.
W Bangladeszu lungi jest noszone głównie przez mężczyzn, jako strój nieformalny, choć w niektórych regionach używa się go na przykład w ceremoniach ślubnych. Często stosowane jako piżama.
Jako że zdecydowana większość Bengalczyków to muzułmanie lungi zawsze jest zawiązane tak, że zasłania ciało od pępka do miejsca pomiędzy kostkami a kolanami.
Jest kilka sposobów wiązania.
Wielu ludzi preferuje ten strój zamiast spodni, argumentując, że jest wygodniejszy, nie krępuje ruchów, przepuszcza więcej powietrza.
Birmańska odmiana lungi nosi nazwę "longyi" (birm. လုံချည် //)

</doc>
<doc id="1226028" url="https://pl.wikipedia.org/wiki?curid=1226028" title="Old Enough">
Old Enough

Old Enough – drugi singel kanadyjskiej rockowej grupy Nickelback pochodzący z jej drugiego albumu "The State". Jest to trzeci singel w ogólnym dorobku grupy. Singel ukazał się jedynie w ojczystej Kanadzie, oraz Północnych Stanach 17 października 2000 roku. Utwór został zamieszczony na czwartym miejscu na krążku, trwa 2 minuty i 45 sekund, i jest najkrótszym utworem znajdującym się na płycie. Autorem tekstu jest wokalista grupy, natomiast muzykę skomponował wspólnie cały zespół. Na stronie B singla grupa zamieściła utwór "Leader of Men". 
Znaczenie tekstu.
Wokalista grupy Chad Kroeger napisał ten utwór z myślą o swojej ówczesnej dziewczynie, Jodi. Rodzice dziewczyny nie zgadzali się na przeprowadzkę córki z wokalistą do Vancouver, gdyż uważali że jest jeszcze zbyt młoda. Kroeger twierdził jednak iż jest już na tyle dorosły (wówczas miał 21 lat) że zaopiekuje się dziewczyną.
Utwór utrzymany jest w mocnym gitarowym brzmieniu. Po zakończeniu drugiej zwrotki następuje krótkie solo gitarowe, po czym na chwilę utwór zwalnia tempo. Następnie następuje przejście do mocnego refrenu. 
Utwór w roku 2000 został wykorzystany w soundtracku do filmu "". Piosenka w momencie wydania dotarła się do #21 miejsca na amerykańskiej liście Mainstream Rock, co było dużym sukcesem, jak na mało znaną wówczas kapelę. 
Utwór na koncertach.
Sam utwór pojawiał się już na koncertach w 1997 roku, podczas trasy "Curb Tour", gdzie między innymi został zagrany podczas akustycznego koncertu grupy "Acoustic live on Power 97", który później został wydany na bootlegu. Utwór został także wykonany podczas koncertu jaki grupa dała 25 stycznia 2002 roku w Rexall Place w Edmonton. Zarejestrowany wówczas koncert ukazał się następnie na pierwszym koncertowym DVD zespołu, "Live at Home". Utwór w wersji koncertowej trwa 3 minuty i 39 sekund. Podczas trasy "The Long Road Tour" utwór przestał być grany na żywo. 
Teledysk.
Wideoklip do "Old Enough" został nakręcony w 2000 przez Jamesa Coopera. W teledysku tym przedstawiona jest grupa Nickelback grająca przed niewielkim tłumem ludzi.
Lista utworów na singlu.
Single CD:
Twórcy.
Nickelback
Produkcja

</doc>
<doc id="1226029" url="https://pl.wikipedia.org/wiki?curid=1226029" title="Sun Country Airlines">
Sun Country Airlines

Sun Country Airlines – amerykańska tania linia lotnicza z siedzibą w Eagan w stanie Minnesota. Głównym węzłem jest port lotniczy Minneapolis-Saint Paul.
Agencja ratingowa Skytrax przyznała linii trzy gwiazdki.
Flota.
W czerwcu 2019 r. Sun Country Airlines posiadało 30 samolotów. Średni wiek floty wynosi 14 lat.
Historyczna Flota Sun Country Airlines

</doc>
<doc id="1226031" url="https://pl.wikipedia.org/wiki?curid=1226031" title="Informacja geograficzna">
Informacja geograficzna

Informacja geograficzna − informacja o położeniu, geometrycznych własnościach i przestrzennych relacjach obiektów zlokalizowanych w środowisku geograficznym, uzyskiwana w drodze interpretacji danych geograficznych. 
Polska Norma PN-EN-ISO 19101:2005 definiuje ją jako informację dotycząca zjawisk bezpośrednio lub pośrednio powiązanych z położeniem względem Ziemi.

</doc>
<doc id="1226033" url="https://pl.wikipedia.org/wiki?curid=1226033" title="MODY">
MODY



</doc>
<doc id="1226035" url="https://pl.wikipedia.org/wiki?curid=1226035" title="Breathe (singel Nickelback)">
Breathe (singel Nickelback)

Breathe – czwarty singel kanadyjskiej grupy rockowej Nickelback, pochodzący z jej drugiego albumu studyjnego, "The State", wydanego w roku 1998, a następnie w 2000. Licząc poprzednie wydawnictwa zespołu jest to piąty singel. "Breathe" jest utworem rozpoczynającym całą płytę, trwa 3 minuty i 58 sekund i jest trzecim co do najdłuższych utworów znajdujących się na płycie. Dłuższe są tylko "Worthy to Say" które trwa 4 minuty i 6 sekund, oraz "Hold Out Your Hand", który trwa 4 minuty i 7 sekund. Premiera singla nastąpiła w lutym 2001 roku.
Znaczenie tekstu.
Ta piosenka jest prawdopodobnie o samym wokaliście, który miał wiele planów i marzeń gdy był młodszy. Jednak nigdy ich specjalnie nie okazywał. Bał się, że wszystko zacznie się rozpadać, przeciążać. O tym mówi wers "Somebody help me breathe". Piosenka odnosi się także do innej osoby, być może także mężczyzny, który pomaga wokaliście. Utwór utrzymany jest w nieco lżejszym brzmieniu. Słychać to zwłaszcza podczas zwrotek, gdzie gitary praktycznie są bardzo ciche. Dopiero w refrenach utwór zyskuje na ciężkości.
Utwór dobrze radził sobie także na listach przebojów, docierając między innymi do 10 miejsca na amerykańskiej liście Mainstream Rock Tracks. Został także wykorzystany w wydanym w 2002 roku filmie fantasy "Clockstoppers" ("Zatrzymani w czasie"). "Breathe" można było usłyszeć także podczas jednego z odcinków popularnego serialu "Nash Bridges". Na singlu prócz standardowej wersji, zespół zamieścił jeszcze m.in. akustyczną wersję utworu "Worthy to Say", która znalazła się także na bootlegu grupy "Acoustic live on Power 97". W roku 2004, utwór "Breathe" znalazło się na albumie tribute poświęconemu grupie Nickelback, "". Utwór został wykonany w wersji klasycznej przy użyciu takich instrumentów jak skrzypce czy kontrabas.
Utwór na koncertach.
"Breathe" zadebiutowało na żywo w roku 1998, podczas koncertów promujących album "The State" w Północnych Stanach i Kanadzie. Utwór wszedł także w skład setlisty podczas koncertu "Live at Home", który się odbył w 2002 roku w Edmonton, i został wydany na płycie DVD. Do utworu nie powstał teledysk. "Breathe" było grane aż do trasy "All the Right Reasons Tour". Po zakończeniu tej trasy w 2007 roku, utwór przestał być grany na żywo. 
Lista utworów na singlu.
Single CD:
Twórcy.
Nickelback
Produkcja

</doc>
<doc id="1226036" url="https://pl.wikipedia.org/wiki?curid=1226036" title="Josef Adolf">
Josef Adolf

Josef Adolf (ur. 14 maja 1898 w miejscowości Velká Úpa, zm. 30 listopada 1951 w Viechtach) − czechosłowacki narciarz klasyczny, srebrny medalista mistrzostw świata w kombinacji norweskiej.
Kariera.
Uczestniczył w zawodach w latach 20 XX wieku. Największy sukces swojej kariery osiągnął w 1925 roku, kiedy podczas mistrzostw świata w Jańskich Łaźniach zdobył srebrny medal w kombinacji. Wyprzedził go tylko inny reprezentant Czechosłowacji Otakar Německý, a trzecie miejsce przypadło Xaverowi Affentrangerowi ze Szwajcarii. Na tych samych mistrzostwach wystartował także w biegach narciarskich. W biegu na 18 km był czwarty, przegrywając walkę o brązowy medal ze swym rodakiem Josefem Erlebackiem, czwarty był także na dystansie 50 km, na którym w walce o brązowy medal pokonał go Antonín Ettrich.
Rok wcześniej brał udział w igrzyskach olimpijskich w Chamonix, gdzie w kombinacji zajął szóste miejsce, uzyskując piąty czas na trasie biegu i 18. miejsce w skokach. Wynik Adolfa był najlepszy spośród reprezentantów Czechosłowacji w kombinacji norweskiej.

</doc>
<doc id="1226037" url="https://pl.wikipedia.org/wiki?curid=1226037" title="Lelkowiec zimowy">
Lelkowiec zimowy

Lelkowiec zimowy, lelek zimowy, lelek Nuttala ("Phalaenoptilus nuttallii") – gatunek ptaka z rodziny lelkowatych (Caprimulgidae).
Najmniejszy przedstawiciel rodziny w Ameryce Północnej. Nie wiadomo, czy odbywa wędrówki: może zapadać w odrętwienie, przeczekując niepomyślną pogodę; wtedy temperatura ciała obniża się do 18–19 °C.
Zasięg występowania.
"P. nuttallii" występuje w zależności od podgatunku:
Taksonomia.
Gatunek po raz pierwszy opisał John James Audubon w 1844 roku, nadając mu nazwę "Caprimulgus Nuttallii". Jako miejsce typowe autor wskazał górne Missouri pomiędzy Fort Pierre a ujściem rzeki Cheyenne w Dakocie Południowej w USA. Jedyny przedstawiciel rodzaju "Phalaenoptilus" opisanego przez Roberta Ridgwaya w 1880 roku.
Etymologia.
Nazwa rodzajowa: "phalaina" – ćma; πτιλον "ptilon" – upierzenie.
Epitet gatunkowy: Thomas Nuttall (1786–1859), angielski botanik, ornitolog w USA latach 1808–1812, 1815–1841, 1847–1848.
Morfologia.
Długość ciała 18–21 cm; masa ciała samców 31–58 g, samic 37–58 g. Wierzch ciała brązowy, srebrnoszary w czarne plamki; spód ciała czarno-szary, w delikatne prążki. Gardło białe, kontrastuje z czarną maską i górną częścią piersi. Skrzydła zaokrąglone, białe plamy w rogach białego ogona. Obie płcie są podobne. U młodych plamy na gardle i na ogonie są mniej wyraźne, upierzenie z płowym nalotem.
Zasięg, środowisko.
Suche, wyżynne tereny na południe od północno-zachodniej i północno-środkowej Ameryki Północnej. Zimuje na południe od południowo-zachodniej Ameryki Północnej, lecz obszary, w których zimuje, są słabo poznane.
Status.
Międzynarodowa Unia Ochrony Przyrody (IUCN) uznaje lelkowca zimowego za gatunek najmniejszej troski (LC – Least Concern) nieprzerwanie od 1988 roku. Trend liczebności populacji uznaje się za wzrostowy.

</doc>
<doc id="1226040" url="https://pl.wikipedia.org/wiki?curid=1226040" title="Worthy to Say">
Worthy to Say

Worthy to Say – trzeci singel kanadyjskiej grupy rockowej Nickelback pochodzący z jej drugiego albumu studyjnego, "The State" wydanego w 2000 roku. Utwór został zamieszczony na piątej pozycji na krążku, trwa 4 minuty i 6 sekund, i jest drugim utworem co do najdłuższych na krążku, dłuższym utworem jest tylko "Hold Out Your Hand" (4:07). Autorem tekstu jest wokalista grupy Chad Kroeger. Kompozytorem utworu jest wspólnie cały zespół. Singel z utworem został wydany w grudniu 2000 nakładem wydawnictwa Roadrunner. Jest to czwarty singel grupy w jej całym dorobku. Ukazał się jedynie na terenie Stanów Zjednoczonych.
Znaczenie tekstu.
Tekst utworu dotyczy palenia marihuany, oraz próbuje ukazać problem, jakim jest nielegalna sprzedaż. Sam wokalista grupy, w młodości, aby mieć pieniądze na życie zajmował się rozprowadzaniem narkotyków.
Utwór nie odniósł żadnego większego sukcesu na listach przebojów, dotarł jedynie na 25 miejsce zestawienia The Fox's Top 99 of 2001. Utwór cieszył się dużym powodzeniem wśród fanów, grany był już na koncertach w 1997 roku podczas trasy "Curb Tour", został zaprezentowany podczas akustycznego koncertu grupy "Acoustic live on Power 97". Grany był także regularnie podczas trasy promującej płytę "The State" oraz "Silver Side Up". Wszedł także w skład koncertowego DVD zespołu, "Live at Home", z 2002 roku, utwór jest dłuższy od wersji studyjnej, trwa bowiem 5 minut i 10 sekund. Podczas trasy "The Long Road Tour" utwór sporadycznie pojawiał się na koncertach, a obecnie nie jest grany na żywo.
Teledysk.
Teledysk do utworu wyreżyserował Ulf Buddensieck, jego premiera nastąpiła w roku 1999. Clip przedstawia zespół wykonujący utwór, oraz kilka scen z udziałem nielegalnej sprzedaży marihuany. Zespół chciał w teledysku ukazać problem jakim jest nielegalna sprzedaż narkotyków w Kanadzie. 
Twórcy.
Nickelback
Produkcja

</doc>
<doc id="1226041" url="https://pl.wikipedia.org/wiki?curid=1226041" title="Gavin Harrison">
Gavin Harrison

Gavin Richard Harrison (ur. 28 maja 1963 w Harrow, Londyn) – brytyjski perkusista. Jego kariera trwa od połowy lat 80. - rozpoczął ją od wspólnych tras koncertowych z Renaissance oraz Iggym Popem. Grał na kilkudziesięciu płytach jako muzyk sesyjny. Od 2002 Harrison jest członkiem grupy Porcupine Tree. 
W 2007 roku Harrison dołączył do grupy King Crimson jako drugi perkusista (obok Pata Mastelotto). 
Harrison prowadzi także działalność edukacyjną. Jest autorem książek na temat gry na perkusji m.in.: "Rhythmic Illusions" () oraz "Rhythmic Perspectives" (). Był także autorem i producentem dwóch instruktażowych DVD: "Rhythmic Visions" oraz "Rhythmic Horizons", które przygotował w swoim domowym studio.
Muzyk jest reprezentantem marki Sonor i Zildjian.

</doc>
<doc id="1226043" url="https://pl.wikipedia.org/wiki?curid=1226043" title="Serhij Werbyłło">
Serhij Werbyłło

Serhij Ołeksandrowicz Werbyłło (ukr. "Сергій Олександрович Вербилло", ur. 21 lipca 1984 w Odessie) – ukraiński łyżwiarz występujący w konkurencji par tanecznych z Hanną Zadorożniuk. Para ta zajęła 10. miejsce Mistrzostw Europy w 2007, 11. miejsce w 2008, 7. miejsce w 2009.

</doc>
<doc id="1226044" url="https://pl.wikipedia.org/wiki?curid=1226044" title="Bologna Corticella">
Bologna Corticella

Bologna Corticella (włoski: "Stazione di Bologna Corticella") – stacja kolejowa w Bolonii, w dzielnicy Corticella, w regionie Emilia-Romania, we Włoszech. Znajdują się tu 3 perony. Leży na linii Padwa-Bolonia.

</doc>
<doc id="1226047" url="https://pl.wikipedia.org/wiki?curid=1226047" title="Barometr koniunktury">
Barometr koniunktury

Barometr koniunktury (barometr koniunkturalny, ang. "business cycle indicators") – narzędzie analizy ekonomicznej, dzięki któremu obserwować można bieżące wahania koniunktury i które umożliwia prognozowanie zmian w gospodarce.
Wskaźniki ekonomiczne umożliwiają analizę sytuacji gospodarczej i prognozę przyszłych wyników. Jednym z zastosowań wskaźników ekonomicznych jest badanie cykli koniunkturalnych. Wskaźniki ekonomiczne obejmują różne indeksy, raporty oraz podsumowania wyników finansowych i gospodarczych. Barometry koniunktury stosowane są od co najmniej stu lat. Różnorodność wskaźników jest bardzo duża - znaczne różnice występują nawet pomiędzy wskaźnikami tworzonymi dla różnych gospodarek przez te same instytucje. Różnice takie występują również w składzie komponentów barometrów wyznaczanych dla polskiej gospodarki, takich jak np. Wyprzedzający Wskaźnik Koniunktury BIEC, Wskaźnik Wyprzedzający OECD, wskaźniki GUS Koniunktury w przemyśle, budownictwie, handlu i usługach, oraz Wskaźnik Koniunktury Konsumenckiej, wskaźniki koniunktury w sektorze przedsiębiorstw niefinansowych z badania NBP „Szybki Monitoring”.
Konstrukcja.
W Polsce badaniem koniunktury zajmuje się m.in. Instytut Badań nad Gospodarką Rynkową, który szacuje, jak i prognozuje dane (m.in. dotyczące PKB, popytu krajowego, inwestycji, zatrudnienia i bezrobocia) wykorzystywane przy sporządzaniu barometru koniunktury dla polskiej gospodarki.
Barometr (którego wartości publikowane są na łamach dziennika Rzeczpospolita) jest zbudowany w oparciu o trzy składniki:
Wskaźnik wyprzedzający koniunktury.
Wskaźnik wyprzedzający koniunktury obliczany jest w cyklu miesięcznym na podstawie odpowiedzi ankietowanych przedsiębiorstw reprezentujących trzy sektory: przemysłowy, handlowo-usługowy oraz bankowy. Komponent ten odzwierciedla stronę podażową gospodarki.
Wskaźnik optymizmu konsumentów.
Wskaźnik optymizmu konsumentów obliczany również co miesiąc przez firmę badawczą Ipsos. Podstawą dla obliczeń wskaźnika są wyniki ankiet kierowanych do reprezentatywnej grupy 1000 Polaków w wieku powyżej 15 lat. Respondenci oceniają: sytuację gospodarczą kraju, osobistą sytuację materialną, poziom bezrobocia, inflację, skłonność do zakupów trwałych dóbr konsumpcyjnych i poziom oszczędności w ciągu ostatnich 12 miesięcy. Reprezentuje on stronę popytową.
Tygodniowy wskaźnik syntetyczny.
Tygodniowy wskaźnik syntetyczny jest wielkością wynikającą z sześciu wskaźników składowych:
Wszystkie składniki barometru koniunktury są standaryzowane tak, aby ich wartości zmieniały się w przedziale od minus 100 do plus 100. Połowa sumy iloczynów wag, parametrów standaryzujących i wartości komponentów dodana do liczby 1000 stanowi wartość barometru koniunktury IBnGR. Taka konstrukcja stanowi analogię do barometru meteorologicznego. Wskazania barometru koniunkturalnego zawierają się w przedziale 950 - 1050. Odczyty barometru koniunktury poniżej 1000 punktów świadczą o niekorzystnej sytuacji gospodarczej, analogicznie jak w przypadku barometru mierzącego ciśnienie atmosferyczne. Kiedy jego wskazania są niższe niż 1000 hPa, wówczas mamy niż, zatem niepogodę. Jeżeli wartość barometru koniunktury jest wyższa od 1000, w gospodarce panuje dobra sytuacja - analogią jest słoneczna pogoda, kiedy wszyscy czują się dobrze.
Wskaźniki ISM i PMI.
Obecnie najczęściej śledzonymi przez analityków wskaźnikami koniunktury są: ISM (dla gospodarki amerykańskiej) i PMI (dla wielu gospodarek).
ISM.
ISM - wskaźnik publikowany przez Institute for Supply Management (Instytut Zarządzania Podażą), który przeprowadza ankietę wśród menedżerów 370 przedsiębiorstw. Ich odpowiedzi w większości o charakterze ‘tak/nie’ pozwalają wyliczyć wartość wskaźnika. Wartością odniesienia dla ISM jest liczba 50. Jeżeli ISM jest wyższy od 50, oznacza wzrost aktywności gospodarczej, a poniżej tej granicy jej spadek.
Na ISM składa się 9 komponentów, z czego część opisuje sferę usług i tworzy indeks "ISM Services Non-Manufacturing", a część sferę przetwórstwa przemysłowego (indeks "ISM Manufacturing"). Informacja o usługach jest bardzo istotna z uwagi na to, że udział usług w tworzeniu PKB USA to ok. 68%.
Od 2008 roku ankieta służąca do wyliczenia indeksu dotyczy 5 sfer działania przedsiębiorstwa: Nowe zamówienia, Poziom produkcji, Wielkość zatrudnienia, Poziom dostaw, Poziom zapasów (New Orders, Production, Employment, Supplier Deliveries, Inventories). Dla każdej z nich tworzony jest osobny indeks cząstkowy i dopiero one służą do wyznaczenia indeksu ISM dla usług i przetwórstwa przemysłowego. Niektóre z tych wskaźników cząstkowych są korygowane o wahania sezonowe, co pozwala wykluczyć cykliczne zmiany.
Oba wskaźniki ISM opisują łącznie ponad 95% gospodarki amerykańskiej i prezentują jej stan niemal na bieżąco, bo publikowane są już na początku miesiąca za miesiąc poprzedni. Jak pokazuje doświadczenie, kierunki zmian wskazań ISM (wzrosty/spadki) dobrze pokrywają się z publikowanymi później zmianami PKB.
PMI.
PMI (ang. Purchasing Managers' Index) - wskaźniki te są konstruowane analogiczne do wskaźników ISM dla opisu aktywności gospodarczej w różnych krajach (w tym w Europie) i w gospodarce globalnej. Wskaźniki PMI publikowane przez agencję Markit, która przeprowadza ankietę wśród managerów ds. zakupów w firmach (stąd nazwa Purchasing Managers' Index, Indeks Menedżerów ds. Logistyki) i podobnie jak w ankiecie ISM pyta o Nowe zamówienia, Poziom produkcji, Wielkość zatrudnienia, Poziom dostaw, Poziom zapasów.
Najbardziej popularne indeksy sektorowe to np. PMI-Services (usługi) oraz PMI-Manufacturing (przetwórstwo przemysłowe). Wartość progowa indeksów PMI, oddzielająca wzrost aktywności od jej spadku, określona jest na poziomie 50 pkt.
PMI jest tworzony osobno dla każdego kraju europejskiego, a metodologia obliczania indeksu jest różna dla różnych krajów, tak aby najdokładniej oddawać lokalną sytuację gospodarczą. Oprócz tego publikowane są również wskaźniki PMI obejmujące całą strefę euro i Unię Europejską.
Wskaźniki PMI i ISM są bardzo podatne na nastroje respondentów, stąd czasem ich wskazania mogą się istotnie odchylać od publikowanych później twardych danych opisujących aktywność danego sektora.

</doc>
<doc id="1226049" url="https://pl.wikipedia.org/wiki?curid=1226049" title="Xaver Affentranger">
Xaver Affentranger

Xaver Affentranger (ur. 1 grudnia 1897 – zm. ?) − szwajcarski narciarz klasyczny, brązowy medalista mistrzostw świata w kombinacji norweskiej.
Kariera.
Uczestniczył w zawodach w latach 20 XX wieku. Największy sukces swojej kariery osiągnął w 1925 roku na mistrzostwach świata w Jańskich Łaźniach. Zdobył tam brązowy medal, wyprzedzili go tylko dwaj reprezentanci Czechosłowacji: zwycięzca Otakar Německý oraz srebrny medalista Josef Adolf. Był pierwszym Szwajcarem, który zdobył medal w kombinacji na mistrzostwach świata.
W 1924 roku brał udział w I Zimowych Igrzyskach Olimpijskich odbywających się w szwajcarskim Sankt Moritz. Wystartował tam we wszystkich trzech konkurencjach klasycznych, zajmując 22. miejsce w biegu na 18 km techniką klasyczną, 24. miejsce w skokach, a w kombinacji był siedemnasty. Zarówno w kombinacji jak i biegach wyniki Affentrangera były najsłabszymi wśród reprezentantów Szwajcarii.

</doc>
<doc id="1226050" url="https://pl.wikipedia.org/wiki?curid=1226050" title="Kominiarczyk amerykański">
Kominiarczyk amerykański

Kominiarczyk amerykański ("Chaetura pelagica") – gatunek małego ptaka z rodziny jerzykowatych (Apodidae), zamieszkujący Amerykę Północną, a zimujący w Ameryce Południowej. Narażony na wyginięcie.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae". Autor nadał gatunkowi nazwę "Hirundo Pelagica", a jako miejsce występowania wskazał Amerykę; ponieważ Linneusz oparł swój opis o wcześniejszą publikację Marka Catesby’ego, uściślono, że miejscem typowym był stan Karolina Południowa.
Dawniej łączony w jeden gatunek z kominiarczykiem szarobrzuchym ("C. vauxi") i jednobarwnym "C. chapmani". Nie wyróżnia się podgatunków.
Zasięg występowania.
Na wschód od środkowej i południowo-środkowej części Ameryki Północnej (południowo-środkowa i południowo-wschodnia Kanada, środkowe i wschodnie USA). Zimuje w górnym basenie Amazonki i dalej na zachód po wybrzeża Pacyfiku; na południu po północne Chile.
Status.
Międzynarodowa Unia Ochrony Przyrody (IUCN) od 2018 roku klasyfikuje kominiarczyka amerykańskiego jako gatunek narażony na wyginięcie (VU – "Vulnerable"). Wcześniej, od 2010 roku miał on status gatunku bliskiego zagrożenia (NT – "Near Threatened"), a jeszcze wcześniej – gatunku najmniejszej troski (LC – "Least Concern"). Choć gatunek ten jest nadal liczny (7,7 miliona dorosłych osobników według szacunków z 2016 roku), jego liczebność szybko spada w związku z utratą miejsc do gniazdowania.

</doc>
<doc id="1226054" url="https://pl.wikipedia.org/wiki?curid=1226054" title="Hiolity">
Hiolity

Hiolity (hyolity) (†Hyolitha) – gromada wymarłych zwierząt z kladu Lophotrochozoa, żyjących od kambru do permu. Jerzy Dzik zalicza je do mięczaków (Mollusca); natomiast badania Moysiuka, Smitha i Carona (2017) sugerują ich bliższe pokrewieństwo z kryzelnicami i ramienionogami. Bliskie pokrewieństwo hiolitów z ramienionogami wynika także z badań Suna i współpracowników (2018).
W kambrze i ordowiku grupa ta stanowiła ważny składnik fauny morskiej. Hiolity miały wydłużone, stożkowate, dwubocznie symetryczne muszle, spłaszczone z jednej strony. Muszla była zamknięta wieczkiem. Przy ujściu występowały rogowate wyrostki (helenie) o nieznanej funkcji.
Hiolity żyły tylko w środowisku morskim i prowadziły bentoniczny tryb życia. Prawdopodobnie były mułożercami.

</doc>
<doc id="1226055" url="https://pl.wikipedia.org/wiki?curid=1226055" title="Hartford Union Station">
Hartford Union Station

Hartford Union Station – stacja kolejowa w Hartford, w stanie Connecticut, w Stanach Zjednoczonych. Znajdują się tu 2 perony.

</doc>
<doc id="1226056" url="https://pl.wikipedia.org/wiki?curid=1226056" title="Olympique Khouribga">
Olympique Khouribga

Olympique Club Khouribga (arab. نادي أولمبيك خريبكة) - marokański klub piłkarski, grający obecnie w pierwszej lidze, mający siedzibę w mieście Churibka, w środkowej części kraju, w regionie Szauja-Wardigha, na Mesecie Marokańskiej.
Historia.
Klub został założony w 1923 roku. W 1984 roku osiągnął swój pierwszy sukces, którym było wywalczenie wicemistrzostwa Maroka. W 1996 roku jako finalista Pucharu Maroka dotarł do finału Arabskiego Pucharu Zdobywców Pucharów i wygrał w nim 3:1 z jordańskim Al-Faysali. W 2006 roku po raz pierwszy zdobył krajowy puchar, a w 2007 roku wywalczył swoje premierowe mistrzostwo Maroka.

</doc>
<doc id="1226057" url="https://pl.wikipedia.org/wiki?curid=1226057" title="Zęby noworodkowe">
Zęby noworodkowe

Zęby noworodkowe – uzębienie obecne w okresie noworodkowym, rzadko spotykana wada wrodzona.
Stosowane powszechnie w światowym piśmiennictwie terminy: „ząb wrodzony” i „ząb noworodkowy” wprowadzone zostały przez Masslera i Savarę. Ząb wrodzony zdefiniowali oni jako obecny w jamie ustnej w momencie urodzenia, a noworodkowy to ten wyrzynający się w okresie do 30 dni po porodzie. Podział oparty jest wyłącznie na terminach wyrzynania. 
Zęby mleczne prawidłowo wyrzynają się w okresie niemowlęcym: między 6. a 9. miesiącem życia dziecka wyrastają zęby sieczne, między 14. a 20. miesiącem pierwsze zęby trzonowe, między 24. a 30. drugie zęby trzonowe. Przebieg ząbkowania jest bardzo zmienny, jednak obecność zębów przy urodzeniu albo zainicjowanie ząbkowania jeszcze w okresie noworodkowym jest rzadko spotykaną nieprawidłowością. Częstość anomalii u żywo urodzonych dzieci oceniono na 1:3.000. Donoszono o rodzinnym występowaniu tej wady. Częściej spotyka się ją w pewnych grupach etnicznych: u Finów oszacowano częstość na 1:1.000, była ona też zwiększona u rdzennych Amerykanów, zwłaszcza atapaskańskiej rodziny językowej.
Zęby noworodkowe mogą stanowić część obrazu klinicznego zespołów wad wrodzonych. Spotykane są u pacjentów z zespołem Ellisa i van Crevelda, zespołem Sotosa, zespołem Finlaya i Marksa, zespołem Rubinsteina-Taybiego, zespołem Jadassohna-Lewandowsky'ego oraz zespołem Hallermanna-Streiffa.
Do znanych osób, które urodziły się z zębami, należą podobno:

</doc>
<doc id="1226061" url="https://pl.wikipedia.org/wiki?curid=1226061" title="Henry Ljungmann">
Henry Ljungmann

Henry Ljungmann (ur. 3 grudnia 1897 w Christianii, zm. b.d.) – norweski skoczek narciarski uczestniczący w zawodach w latach 20. XX wieku. Jako pierwszy zawodnik z Norwegii zdobył medal na mistrzostwach świata – był to srebrny medal na Mistrzostwach Świata w Narciarstwie Klasycznym 1925 w Johannisbadzie (Jańskich Łaźniach).
W 1925 ustanowił rekord skoczni Kochelbergschanze w Garmisch-Partenkirchen na 59,5 metrów.

</doc>
<doc id="1226062" url="https://pl.wikipedia.org/wiki?curid=1226062" title="Mundu">
Mundu

Mundu - strój regionalny używany zarówno przez mężczyzn, jak i kobiety w południowych Indiach, rodzaj białego sarongu z paskiem w innym kolorze, zwanym "kara". Mężczyźni podczas pracy często podwijają "mundu" do góry, zwijając je na pół i zatykają w pasie, przez co tworzy się rodzaj spódniczni do kolan, przypomijającej szkocki kilt bez kraty. Istnieje również wariant odświętny, z haftem zwanym "kasavu". 
W przypadku "mundu" kobiecego używanego w Kerali można wyróżnić dwa warianty: kaili mundu - wersja codzienna, używana zwłaszcza podczas pracy w polu, oraz wariant odświętny mundum neriyathum składający się z dwóch kawałków tkaniny, całość przypomina północno-indyjskie sari.

</doc>
<doc id="1226063" url="https://pl.wikipedia.org/wiki?curid=1226063" title="Nakatsugawa">
Nakatsugawa

 – miasto w prefekturze Gifu na wyspie Honsiu w Japonii.

</doc>
<doc id="1226064" url="https://pl.wikipedia.org/wiki?curid=1226064" title="Kominiarczyk szarobrzuchy">
Kominiarczyk szarobrzuchy

Kominiarczyk szarobrzuchy ("Chaetura vauxi") – gatunek małego ptaka z rodziny jerzykowatych (Apodidae). Zamieszkuje Amerykę Północną i skrajnie północną część Ameryki Południowej. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1839 roku John Kirk Townsend jako "Cypcelus Vauxi"; jako miejsce typowe wskazał tereny nad rzeką Kolumbia. Obecnie gatunek zaliczany jest do rodzaju "Chaetura".
Dawniej łączony w jeden gatunek z kominiarczykiem amerykańskim ("C. pelagica") i jednobarwnym "C. chapmani". Międzynarodowy Komitet Ornitologiczny (IOC) wyróżnia 7 podgatunków "Chaetura vauxi":
Za podgatunek kominiarczyka szarobrzuchego był także uznawany kominiarczyk ciemnobrzuchy ("Chaetura andrei") ze wschodniej Wenezueli. W 2018 roku Chesser "et al". w oparciu o badania genetyczne zaproponowali podniesienie go do rangi odrębnego gatunku; decyzję tę w 2019 roku zaakceptował South American Classification Committee (SACC).
Morfologia.
Długość ciała 12 cm. Mały, brązowy, o ciemnym grzbiecie i wierzchu skrzydeł; spód ciała jaśniejszy, gardło i górna część piersi najjaśniejsze; ostre stosiny sterówek wystają poza końce chorągiewek. Obie płci są podobne.
Zasięg występowania.
Ameryka Północna (od zachodniej Kanady do południowo-zachodnich USA, Meksyk, Ameryka Centralna), północno-środkowa Ameryka Południowa. Północne populacje (podgatunek "C. v. vauxi") są wędrowne – zimują w Meksyku i Gwatemali. Poszczególne podgatunki zamieszkują:
Ekologia.
Często obserwowany ponad lasem; gniazda zakłada w wypróchniałych pniach sekwoi. Przystosowuje się stopniowo do gniazdowania w kominach.
Status zagrożenia.
Międzynarodowa Unia Ochrony Przyrody (IUCN) uznaje kominiarczyka szarobrzuchego za gatunek najmniejszej troski (LC – "Least Concern"). W 2019 roku organizacja Partners in Flight szacowała liczebność populacji na około 860 tysięcy dorosłych osobników, a jej trend oceniała jako umiarkowanie spadkowy.

</doc>
<doc id="1226067" url="https://pl.wikipedia.org/wiki?curid=1226067" title="Tina Bursill">
Tina Bursill

Tina Bursill (ur. 1951 w Sydney) - australijska aktorka.

</doc>
<doc id="1226068" url="https://pl.wikipedia.org/wiki?curid=1226068" title="Meri Kuri">
Meri Kuri

Meri Kuri - czternasty japoński i jednocześnie trzeci koreański singel koreańskiej piosenkarki BoA Kwon. Wyszedł w tym samym dniu w obu krajach.

</doc>
<doc id="1226069" url="https://pl.wikipedia.org/wiki?curid=1226069" title="Leipzig Messe">
Leipzig Messe

Leipzig Messe – stacja kolejowa w Lipsku, w kraju związkowym Saksonia, w Niemczech. Stacja znajduje się w pobliżu Targów Lipskich. Znajdują się tu 2 perony.

</doc>
<doc id="1226072" url="https://pl.wikipedia.org/wiki?curid=1226072" title="Aeronauta białogardły">
Aeronauta białogardły

Aeronauta białogardły ("Aeronautes saxatalis") – gatunek ptaka z rodziny jerzykowatych (Apodidae).

</doc>
<doc id="1226073" url="https://pl.wikipedia.org/wiki?curid=1226073" title="Ahsha Rolle">
Ahsha Rolle

Ahsha Dominique Rolle (ur. 21 marca 1985 w Miami) – amerykańska tenisistka; od 2004 o statusie profesjonalnym.
Jest zawodniczką praworęczną, z praworęcznym backhandem. W dotychczasowej karierze wygrała trzy turnieje ITF w singlu i dziewięć w deblu. W 2007 roku zajmowała najwyższe miejsce w klasyfikacji singlowej – pozycję nr 85. W deblu była sklasyfikowana na 118 miejscu. Raz reprezentowała swój kraj w Pucharze Federacji. Jej trenerką jest Lori McNeil.
Jako profesjonalistka Ahsha zadebiutowała w 2004 podczas imprezy w Boca Raton, przegrywając w pierwszej rundzie. W pozostałych występach dochodziła do ćwierćfinałów trzech imprez ITF i zadebiutowała w WTA Tour. Sezon 2005 okazał się przełomem w karierze Amerykanki. Rok rozpoczęła na 389. miejscu. Zwycięstwa w trzech turniejach niższej rangi i debiut w Wielkim Szlemie (podczas US Open) pozwoliły jej na zakończyć rok na 175 pozycji. W 2006 nie osiągnęła wielu znaczących sukcesów oprócz wygrania mocno obsadzonego turnieju w Albuquerque. W drodze do trofeum pokonała m.in. rodaczkę Laurę Granville. W czołowej setce singlowego rankingu zagościła we wrześniu 2007 po trzeciej rundzie US Open (w pierwszym meczu pokonała Francuzkę Tatianę Golovin).

</doc>
<doc id="1226074" url="https://pl.wikipedia.org/wiki?curid=1226074" title="František Wende">
František Wende

František Wende lub Franz Wende (ur. 3 czerwca 1904 we Freiheit, zm. 1968 w Bad Harzburg) – czechosłowacki skoczek narciarski i kombinator norweski, brązowy medalista mistrzostw świata w skokach i kombinacji.
Kariera.
Uczestniczył w zawodach w latach 20. XX wieku. W 1924 wystąpił na igrzyskach olimpijskich w Chamonix, gdzie zajął dziesiąte miejsce w skokach.
W 1925 brał udział w mistrzostwach świata w Jańskich Łaźniach, gdzie zdobył brązowy medal w skokach, ulegając tylko Willenowi Dickowi oraz Henry’emu Ljungmannowi. Na tych samych mistrzostwach zajął czwarte miejsce w kombinacji norweskiej, przegrywając walkę o brązowy medal z Xaverem Affentrangerem. Dwa lata później, podczas mistrzostw świata w Cortina d’Ampezzo wywalczył brązowy medal w kombinacji, ustępując tylko dwóm rodakom: Rudolfowi Burkertowi oraz Otakarowi Německiemu. Na owych mistrzostwach w skokach zajął piąte miejsce. Również w 1927 wziął udział w konkursie skoków w Mistrzostwach Tatr w Westerowie (dzisiaj Tatrzańska Polana), gdzie zajął siódme miejsce. Kolejny występ na arenie międzynarodowej zanotował podczas Igrzysk Olimpijskich w Sankt Moritz w 1928, gdzie wystąpił w kombinacji, ale rywalizacji nie ukończył. Wende uczestniczył również w konkursie skoków na mistrzostwach świata w 1931 roku w Oberhofie. Zajął wówczas 19. miejsce i był to jego ostatni międzynarodowy start.
Po zakończeniu kariery pracował jako instruktor narciarski w Szpindlerowym Młynie, uczył także gry w tenisa. Ostatecznie wyemigrował do RFN, gdzie zmarł w 1968.

</doc>
<doc id="1226076" url="https://pl.wikipedia.org/wiki?curid=1226076" title="Hathajoga">
Hathajoga

Hathajoga (dewanagari हठयोग) – tradycja indyjskiej jogi, bazująca głównie na pozycjach ciała "asana", sześciu procesach oczyszczających "krija" oraz na kontroli oddechu ("pranajama"). Jednym z autorytatywnych tekstów tej szkoły to "Hathajogapradipika".
Hathajoga różni się od klasycznej jogi (np. z "Jogasutr") mniejszym naciskiem na metafizykę odziedziczoną po samkhji, a większym na praktyki ezoteryczne i praktyki fizyczne. Joga klasyczna i większość pozostałych szkół jogi dążą do osiągnięcia równowagi między metafizyką a ezoteryką. Hathajoga, w znacznej mierze gubiąc moment filozoficzny, kładzie silny nacisk na magiczne i ezoteryczne aspekty jogi, dążąc przy tym silniej niż inne kierunki do uzyskania mocy ponadnaturalnych, a zwłaszcza do zwycięstwa nad śmiercią, starością i chorobą. Magiczno-mistyczne koncepcje zawarte w tekstach hathajogi czynią ją jednym z głównych składników i źródeł tantryzmu.
Hathajoga nie odchodzi jednak przy tym całkowicie od jogi klasycznej – przeciwnie, zawiera w sobie wszystkie jej zasadnicze elementy, w szczególności zaleca praktykowanie nakazów i zakazów moralnych ("jama" i "nijama"), a także dążenie do samadhi. Warto pamiętać, że nie ma hathajogi bez radża-jogi i nie może być mowy o radża-jodze bez hathajogi.
Źródłosłów.
Słowo "hatha" znaczy siła. Wyrazu tego używa się jako przysłówka w sensie „przemocą” lub „wbrew czyjejś woli”. Słowo to składa się z dwóch członów "ha" oznaczającego słońce i "tha" oznaczającego księżyc (symbolika tych nazw jest podobna do znaczenia yin i yang).
Prageneza.
Wiele aspektów jogi szczególnie silnie obecnych w hathajodze, jak specyficzne pozycje ciała (asany) wydaje się mieć szczególnie dawne pochodzenie. Pewne płaskorzeźby przedaryjskiej cywilizacji Mohendżo Daro interpretowano jako wizerunki medytującego w stanowiącej jedną z podstawowych asan pozycji lotosu (padmasana) Śiwy. Już Rygweda [X 136] mówi o dysponujących szczególnymi mocami nadnaturalnymi ascetach – munich unoszących się ponad wiatrem. Mistyczna anatomia ciała ludzkiego hathajogi obecna jest w najstarszych upaniszadach – np. Ćhandogjopaniszada [VIII 6.6] mówi o istotnych dla hathajogi niefizycznych kanałach energetycznych (nadi), w tym o najważniejszej, suszumnie, prowadzącej wzdłuż kręgosłupa do czubka głowy. Koncepcję kontroli oddechu (pranajama) omawia "Bryhadaranjakopaniszad" [I 5.23]. Także o wiele młodsza Swetaśwataraopaniszada [II 8 i nn.] omawia dość szczegółowo pewne typowe dla hathajogi aspekty jogi, jak kontrola oddechu i wzbudzanie ognia wewnętrznego. Już według Upaniszady Śwetaśwatara, ma to prowadzić do przezwyciężenia śmierci, choroby i starości.
Duża liczba typowych dla hathajogi elementów pojawia się w tekstach tantrycznych, szczególnie w "Malatimadhavie", dziele ascetycznym Bhawabhutiego datowanym na VIII w. n.e., a także w datowanej na VI w. "Harszaćaricie" Banabhatty.
Rozwój.
Właściwy rozwój hathajogi nastąpił na gruncie hinduistycznych sekt kanphata i nathów lub natha sampradaja. Ta heterodoksyjna sekta kładła szczególnie duży nacisk na moce magiczne (siddhi) uzyskiwane dzięki praktykom ascetycznym. Większość klasycznych tekstów hathajogi wiąże się właśnie z nią. Słownictwo i typowe pojęcia hathajogi wypracowali na południu jogini tamilscy, zwani "Tamil siddha", którzy od X do XV wieku tworzyli poematy je zawierające. Wpływ terminologii i pojęć typowych dla hathajogi obecny jest także w tantrze buddyjskiej, a w pewnym stopniu również wśród dżinistów. Wiadomości o początkach hathajogi są jednak bardzo niekompletne ze względu na niejednokrotnie celowo hermetyczny styl tamilskich poematów.
Podstawowym tekstem hathajogi jest "Hathapradipika" autorstwa Swatmaramy, pochodząca z XV wieku. Inne ważne teksty opisujące techniki hathajogi to "Gheranda Sanhita", "Śiwa Sanhita", "Goraksza Śataka" i "Siddhasiddhantha Paddhati". "Hathajogapradipika" jest jednym z najstarszych zachowanych tekstów hathajogi, powstałym jako skutek osobistego doświadczenia Swamiego Swatamaramy, ucznia Swamiego Gorakhnatha. Stanowi zwięzły sanskrycki opis wszystkich najważniejszych dla hathajogi pojęć, jak asany, śatkrije, pranajamy, ćakry, kundalini, bandhy, mudry, krija, śakti, nadi itd. z praktycznymi wskazówkami. Gheranda Sanhita pochodzi z XVII wieku, ma charakter w dużej mierze encyklopedyczny. Wiele miejsca poświęca "samadhi", omawiając je jednak inaczej niż Patańdźali. Inaczej niż pozostałe teksty klasyczne, za najważniejsze dla praktyki jogicznej uznaje krija i wewnętrzne oczyszczenie ciała.
Hathajoga jest żywa także w Indiach współczesnych. Tradycję tę reprezentują m.in. Swami Kuvalayananda (1883-1966), Sri Tirumalai Krishnamacharya (1888-1989) i jego uczniowie – Sri K. Pattabhi Jois, B.K.S. Iyengar, Indra Devi i T.K.V. Desikachar, a także Swami Śiwananda i jego uczniowie Swami Satyananda Saraswati oraz Swami Satchidananda. Wielu z nich przyczyniło się do współczesnej popularności hathajogi na Zachodzie.
Technika mistyczna.
Szczególnie charakterystyczna dla hathajogi jest koncepcja „ciał subtelnych”, posiadających własną anatomię. Różne teksty hathajogi przedstawiają tę anatomię nieco inaczej, panuje jednak wśród nich zgoda, że istnieją ćakry – centra o kształcie lotosu przyporządkowane różnymi miejscom ciała ludzkiego, oraz nadi, „żyły” łączące ćakry. Każda ćakra posiada wiele specyficznych sobie przyporządkowań, zwłaszcza bóstw lub par bóstw, inwokacji ("mantra") i obrazów ("jantra").
Przy pierwszej z ćakr, muladharze, umiejscowionej w miejscu między odbytem a narządami płciowymi, drzemie wąż Kundalini reprezentujący energię ("śakti") Śiwy. Zadaniem jogina jest obudzenie węża, który poprzez główną nadi, szuszumnę, i wszystkie pozostałe ćakry, ma osiągnąć najwyższą z ćakr, położoną u czubka głowy tysiącpłatkową sahasrarę. W ten sposób Kundalini, śakti Śiwy, jednoczy się z samym Śiwą, co właśnie doprowadza do osiągnięcia mocy magicznych, nieśmiertelności i zdrowia. Zarazem stanowi to o możliwości wyzwolenia jako że jest unią mistyczną z bóstwem.
Hathajoga zawiera ponadto wiele różnych szczegółowych technik mistycznych i ascetycznych. Do ważniejszych należy medytacyjna technika jednoczesnej wymuszonej kontroli nad oddechem, nasieniem i aktywnością umysłu. Istotna jest także technika "khećari", polegająca na jednoczesnym blokowaniu wydzielania śliny i oddechu przez połączenie języka z podniebieniem – ma to prowadzić na planie ciała subtelnego do odwrócenia biegu nektaru nieśmiertelności, co skutkuje przedłużeniem życia. Hathajoga jest więc techniką medytacyjną opierającą się na ścisłej kontroli ciała i zmysłów, kontrola ta zaś jest środkiem do celów duchowych i magicznych – nie należy więc uznawać hathajogi w jej oryginalnej formie za zwyczajny system ćwiczeń fizycznych.
Praktyki.
Asana.
Asana jest częścią jogi polegającą na wykonywaniu określonych ćwiczeń zwanych "asanami" lub pozycjami jogicznymi. Celem tych praktyk jest osiągnięcie wewnętrznej harmonii i wzmocnienie ciała. Ciało sztywne i napięte należy rozciągnąć i rozluźnić, ciało zbyt rozluźnione należy wzmocnić.
Pranajama.
Pranajama, czyli ćwiczenia oddechowe – to kolejna dyscyplina, którą obok "asan" uprawiają jogini. Jej zadaniem jest oczyszczenie systemu nerwowego oraz reszty ciała z toksyn. Panowanie nad oddechem ściśle związane jest z kontrolą nad emocjami, wyciszeniem, zwróceniem zmysłów do wewnątrz i wsłuchiwaniem się w pracę własnego organizmu.
Relacja pomiędzy ciałem i umysłem.
Joga mówi, że ciało i umysł są ze sobą połączone i wzajemnie na siebie oddziałują. Stan umysłu wpływa na stan ciała i ma w nim swoje odzwierciedlenie. Jednocześnie stan ciała wpływa na stan umysłu. Nie można bezpośrednio wpływać na umysł, ale można wpływać nań pośrednio, poprzez praktykowanie "asan", "pranajam" i medytacji. Jeżeli problem umysłu jest w ciele odzwierciedlony np. pod postacią skurczu (np. pod kolanem), to przepracowując ten problem, pracujemy również m.in. nad problemem naszego umysłu i naszej duszy.
Korzyści płynące z uprawiania hathajogi.
Jogini przekonują, że joga pomaga zwalczać bóle głowy i stawów, ułatwia łagodne przejście przez okres przekwitania, wspomaga leczenie depresji i pomaga zrzucić nadwagę, jak również wspomaga leczenie i leczy wiele innych chorób i dolegliwości. "Asany" zwiększają siłę i wydajność mięśni, ścięgien, systemu krążenia, systemu nerwowego, mają również korzystny wpływ na umysł i psychikę; wymagają skupienia na oddechu, co wpływa korzystnie na pracę serca, a to pomaga w natlenieniu komórek ciała i przyspiesza procesy metaboliczne. Ostatnio coraz częściej zaleca się uprawianie jogi kobietom w ciąży. Wykazano, że poprawia to samopoczucie ciężarnych, a w szczególności – przynosi ulgę w towarzyszących zaawansowanej ciąży bólom pleców.
Joga w ciąży.
Ostatnio coraz więcej kobiet decyduje się, by w czasie ciąży prowadzić bardziej aktywny tryb życia tak, aby ułatwić sobie z jednej strony poród, a z drugiej szybciej wrócić do formy po porodzie. Jednym z coraz częściej wybieranych narzędzi do osiągnięcia tych celów są właśnie ćwiczenia hathajogi.
Zarówno ciąża, jak menstruacja czy okres przekwitania są naturalnymi stanami dla kobiety, chociaż powodują wielkie zmiany w organizmie – tak fizyczne, jak i psychiczne. Z tego względu joga w ciąży różni się od zwyczajnej praktyki. Jeśli kobieta nie ma przeciwwskazań od lekarza do wykonywania ćwiczeń i jeśli z aktywnością fizyczną „dobrze się czuje”, powinna jak najdłużej ćwiczyć jogę. Dzięki właściwie dobranemu zestawowi asan kobieta może osiągnąć wiele korzyści, oto niektóre z nich:

</doc>
<doc id="1226077" url="https://pl.wikipedia.org/wiki?curid=1226077" title="Friedrichshafen Ost">
Friedrichshafen Ost

Friedrichshafen Ost – przystanek kolejowy we wschodniej części Friedrichshafen, w kraju związkowym Badenia-Wirtembergia, w Niemczech.
Przystanek znajduje się przy kompleksie szkół zawodowych i stadionie FC Friedrichshafen.

</doc>
<doc id="1226078" url="https://pl.wikipedia.org/wiki?curid=1226078" title="Canara Bank Bangalore Open 2008">
Canara Bank Bangalore Open 2008

Canara Bank Bangalore Open 2008 – tenisowy turniej WTA z cyklu Bangalore Open rozgrywany w dniach 1–9 marca 2008 roku w Bengaluru na kortach twardych o puli nagród 600 000 dolarów amerykańskich.

</doc>
<doc id="1226079" url="https://pl.wikipedia.org/wiki?curid=1226079" title="Hanna Bieniuszewicz">
Hanna Bieniuszewicz

Hanna Bieniuszewicz (ur. 9 września 1955 we Włocławku) – polska aktorka.
Życiorys.
W 1978 ukończyła studia na Wydziale Aktorskim PWST w Warszawie. Była związana z Teatrem Współczesnym im. Wiercińskiego we Wrocławiu (1978-1980) i Teatrem Rozmaitości w Warszawie (1980–1982). W połowie lat 80. wyjechała do Kanady, gdzie mieszkała przez 17 lat. Poza aktorstwem zajmuje się również reżyserią obsady i kierownictwem produkcji. Najbardziej znana z roli Ewy Majewskiej w serialu "Alternatywy 4" (1983) w reżyserii Stanisława Barei.
Filmografia.
Źródło: Filmpolski.pl.

</doc>
<doc id="1226081" url="https://pl.wikipedia.org/wiki?curid=1226081" title="André Lange">
André Lange

André Lange (ur. 23 czerwca 1973 w Ilmenau) – niemiecki bobsleista, występujący w rywalizacji dwójek i czwórek, czterokrotny złoty medalista olimpijski.
Karierę rozpoczął w 1998 roku. Wziął udział w trzech igrzyskach olimpijskich. W Salt Lake City zdobył złoty medal w czwórce razem z Kevinem Kuske, Enrico Kühnem i Carstenem Embachem, a w Turynie zdobył obydwa złote medale. W Vancouver po raz drugi wywalczył złoto w dwójce. Jest aktualnym Mistrzem Świata w dwójkach i czwórkach. Lange ma w swoim dorobku jeszcze dwanaście medali Mistrzostw Świata siedem złotych, trzy srebrne i dwa brązowe. Podczas Mistrzostw Świata 2008 na torze w Altenbergu Lange został pierwszym w historii bobsleistą, który zdobył na mistrzostwach dwa złote medale (w dwójkach i czwórkach). W czwórkach André wygrał z drugim na mecie Aleksandrem Zubkowem o ponad 2 sekundy.

</doc>
<doc id="1226082" url="https://pl.wikipedia.org/wiki?curid=1226082" title="Karol Szenajch">
Karol Szenajch

Karol Wilhelm Szenajch (ur. 11 lutego 1907 w Warszawie, zm. 1 sierpnia 2001 w Montrealu) - inżynier, hokeista Legii Warszawa, olimpijczyk z St. Moritz (1928).
W 1932 r. ukończył studia na Wydziale Elektrycznym Politechniki Warszawskiej z tytułem inżyniera elektryka. Był hokeistą Legii Warszawa. Członek drużyny tego klubu, który wraz z kolegami (bracia H. i W. Przeździeccy, Głowacki, Materski, Rybicki, Pastecki, Szabłowski) wywalczył tytuł mistrza Polski (1933). Legia podzieliła ten tytuł z Pogonią Lwów (finał w Katowicach), gdyż ostateczny mecz między tymi zespołami, mimo kilkakrotnego przedłużania (trwał do 4 rano) zakończył się wynikiem 0:0. Z uwagi na koszty i brak zwolnień z pracy, nie ustalono dodatkowego terminu i tytuł przyznano obu drużynom. Szenajch był 2-krotnym reprezentantem Polski) akademickim mistrzem świata (1928 Cortina D'Ampezzo) i olimpijczykiem.
Wybuch II wojny światowej zastał go na Atlantyku (powracał ze Światowej Wystawy w Nowym Jorku). Statek zawrócony z dalszej drogi do Europy dotarł do Montrealu, gdzie K. Szenajch pozostał na emigracji. Zmarł w Montrealu i został pochowany w Toronto.

</doc>
<doc id="1226083" url="https://pl.wikipedia.org/wiki?curid=1226083" title="Rybaczek popielaty">
Rybaczek popielaty

Rybaczek popielaty ("Megaceryle alcyon") – gatunek ptaka z rodziny zimorodkowatych (Alcedinidae) występujący w Ameryce Północnej, a zimą także na północnych wybrzeżach Ameryki Południowej. Nie wyróżnia się podgatunków.
Dziób długi, duża głowa, czubek rozwichrzony. Samiec – wierzch niebieskoszary, białe gardło, charakterystyczna, biała obroża. Spód ciała biały, na piersi niebieskoszara przepaska. Samica – bardzo podobna do samca, poniżej niebieskoszarej przepaski rdzawe boki. W locie widać białe plamy na górnej powierzchni czarnych lotek I rzędu.
Głębokie, nieuregulowane strumienie, jeziora i wybrzeża morskie Ameryki Północnej (Kanada i USA wraz z Alaską). Zimuje w południowej części zasięgu letniego oraz dalej na południe – w Meksyku, Ameryce Środkowej (w tym na Karaibach i Bahamach), na Bermudach, północnych wybrzeżach Ameryki Południowej i na wyspach Galapagos.
Łowi głównie ryby, nurkując z czatowni na gałęzi lub też zawisając w powietrzu. Dietę uzupełniają płazy, skorupiaki, owady oraz drobne gady lub ssaki.
Gniazda buduje na końcu wydrążonych nor. Tunel buduje zarówno samiec, jak i samica, wygrzebując go w urwistym brzegu rzeki lub piaszczystej skarpie. Samica składa od 5 do 8 jaj. Wysiadują je i karmią młode obydwoje rodzice.
Międzynarodowa Unia Ochrony Przyrody (IUCN) uznaje rybaczka popielatego za gatunek najmniejszej troski (LC – "Least Concern") nieprzerwanie od 1988 roku. W 2017 roku organizacja Partners in Flight szacowała liczebność populacji lęgowej na około 1,7 miliona osobników. Według danych z North American Breeding Bird Survey, populacja rybaczka popielatego pomiędzy 1966 a 2014 rokiem zmniejszyła się o 53%; BirdLife International uznaje jednak trend liczebności populacji za stabilny.

</doc>
<doc id="1226086" url="https://pl.wikipedia.org/wiki?curid=1226086" title="Bratislava-Lamač">
Bratislava-Lamač

Bratislava-Lamač – stacja kolejowa w Bratysławie, w dzielnicy Lamač, na Słowacji. Znajdują się tu 2 perony.

</doc>
<doc id="1226087" url="https://pl.wikipedia.org/wiki?curid=1226087" title="Hrabstwo Ashtabula">
Hrabstwo Ashtabula

Hrabstwo Ashtabula (ang. "Ashtabula County") – hrabstwo w Stanach Zjednoczonych, w stanie Ohio. Według danych z 2000 roku hrabstwo miało 102 728 mieszkańców.
Geografia.
Ashtabula jest największym hrabstwem w stanie Ohio pod względem powierzchni. Według United States Census Bureau hrabstwo zajmuje powierzchnię 3544 km², z czego 1819 km² zajmuje ląd, a 1725 km² woda (48,67%).

</doc>
<doc id="1226088" url="https://pl.wikipedia.org/wiki?curid=1226088" title="Julija Bejhelzimer">
Julija Bejhelzimer

Julija Bejhelzimer (ukr. Юлія Бейгельзімер, ur. 20 października 1983 w Doniecku) – ukraińska tenisistka.
Kariera.
Jest zawodniczką praworęczną, z oburęcznym backhandem. Dotychczas wygrała 3 turnieje deblowe cyklu WTA. W 2006 roku osiągała najwyższe miejsca w rankingach – 83 w singlu i 56 w deblu.
Jako profesjonalistka zadebiutowała w marcu 2001 we francuskim Cholet, przegrywając w pierwszej rundzie. Już w lipcu tego samego roku w Sezze (Włochy) wygrała pierwszą imprezę ITF. Rok 2002 był dla niej przełomowy. Wygrała trzy turnieje niższej rangi (w Lecce, Amiens i w Szczecinie). W tym ostatnim występując jako kwalifikantka. Ponadto również jako zawodniczka z eliminacji doszła do 1/2 finału w Dinan. Dzięki tym sukcesom awansowała na 159. miejsce. W następnym roku w Hajdarabadzie odnotowała debiut w turnieju głównym WTA, a także podczas US Open po udanych kwalifikacjach pierwszy raz zagościła głównej drabince imprezy wielkoszlemowej. W następnych dwóch sezonach wypadła z drugiej setki list światowych. Po kilku triumfach w ITF w 2006 powróciła do drugiej setki, a w październiku była sklasyfikowana na 83. miejscu.

</doc>
<doc id="1226094" url="https://pl.wikipedia.org/wiki?curid=1226094" title="Köln-Ehrenfeld (stacja kolejowa)">
Köln-Ehrenfeld (stacja kolejowa)

Köln-Ehrenfeld – stacja kolejowa w Kolonii, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1226095" url="https://pl.wikipedia.org/wiki?curid=1226095" title="Komitet Międzynarodowych Standardów Rachunkowości">
Komitet Międzynarodowych Standardów Rachunkowości

Komitet Międzynarodowych Standardów Rachunkowości (KMSR, ang. "International Accounting Standards Committee – IASC") – założony w 1973 r. przez 16 organizacji zawodowych z dziedziny rachunkowości z 9 krajów (Australia, Kanada, Francja, Niemcy, Japonia, Meksyk, Holandia, Wielka Brytania, Stany Zjednoczone).
1 kwietnia 2001 roku KMSR został zastąpiony przez Radę Międzynarodowych Standardów Rachunkowości (RMSR, ang. "International Accounting Standards Board – IASB"). Publikowane odtąd standardy określa się jako Międzynarodowe Standardy Sprawozdawczości Finansowej (w skrócie MSSF).
RMSR skupia obecnie 122 organizacje zawodowe z 91 państw, w tym także z Polski (Stowarzyszenie Księgowych w Polsce).
Cele działania.
Główny cel organizacji to ujednolicenie zasad rachunkowości stosowanych przez przedsiębiorstwa i inne organizacje w sprawozdawczości rachunkowej na świecie. Jest on realizowany przez:
MSR i MSSF.
Od momentu powstania Komitet i Rada wydały 41 Międzynarodowych Standardów Rachunkowości oraz 8 Międzynarodowych Standardów Sprawozdawczości Finansowej – ujednoliconych zasad rachunkowości, sprawozdawczości oraz rewizji finansowej. Aktualnie obowiązują:

</doc>
<doc id="1226096" url="https://pl.wikipedia.org/wiki?curid=1226096" title="Too Bad">
Too Bad

Too Bad – drugi singel kanadyjskiej grupy rockowej Nickelback, pochodzący z jej trzeciego albumu studyjnego "Silver Side Up", wydanego we wrześniu 2001 roku. Sam singel został wydany w 26 listopada 2001 roku w Stanach oraz Kanadzie, oraz w sierpniu 2002 roku w Wielkiej Brytanii. Najpóźniej ukazał się w Niemczech, bo 29 października 2002 roku. Singel ukazał się nakładem wytwórni Roadrunner Records na terenie Europy, oraz EMI na terenie Stanów Zjednoczonych. Utwór został zamieszczony na czwartej pozycji na krążku, trwa 3 minuty i 52 sekundy i jest szóstym utworem co do najdłuższych, znajdujących się na płycie.
Znaczenie tekstu.
Tekst utworu jest związany z osobistymi przeżyciami wokalisty grupy Chada Kroegera. Piosenka jest swoistym wyznaniem ze strony wokalisty, opowiada o trudach dorastania bez ojca w młodości. Opisuje także ciężkie życie matki, która sama musiała się zająć domem oraz wychowaniem dzieci. Innym utworem w którym wokalista porusza temat swojego ojca, to "Should've Listened", gdzie z kolei pisze o trudnych relacjach.
Utwór z początku rozpoczyna się dźwiękami cykającego zegara, który ma symbolizować upływający czas. Utwór zyskuje na ciężkości w refrenach, gdzie słychać jest mocne brzmienie gitar. Utwór posiada także krótkie solo gitarowe.
Sukces.
Utwór okazał się przebojem i prócz innego utworu z albumu "Silver Side Up", "How You Remind Me", cieszył się największą popularnością wśród fanów grupy. Utwór zajął także czołowe lokaty na światowych listach przebojów, docierając m.in. do 1 miejsca w ojczystej Kanadzie, oraz do 9 w Wielkiej Brytanii. Utwór uplasował się także na 42 pozycji w rankingu Billboard Hot 100. Utwór przez 3 tygodnie zajmował także 1 miejsce na amerykańskiej liście Mainstream Rock Tracks, oraz dotarł do 6 pozycji listy Modern Rock Tracks. Utwór trafił również w roku 2006 na soundtrack do filmu Wzgórza mają oczy.
Wydanie singla.
Singel został wydany w dwóch wersjach, w wersji niemieckiej, która zawierała utwory "Woke Up This Morning" i "How You Remind Me", w wersjach koncertowych, oraz mix utworu "Too Bad". Wersja światowa natomiast różniła się zestawem utworów na stronie B. Znalazły się na nim utwory "Leader of Men" oraz "Never Again" w wersjach koncertowych. Wersja CD Maxi zawiera utwór "Too Bad" w wersji diggla mix, oraz 2 premierowe utwory, "Yanking Out My Heart", oraz "Learn the Hard Way". Oba utwory znalazły się później na limitowanej edycji albumu "The Long Road".
Utwór na koncertach.
Koncertowa wersja utworu została zarejestrowana na albumie koncertowym grupy "Live at Home", które zawierało zapis wielkiego koncert z 25 lutego 2002 roku w Edmonton. Poza tym, utwór znalazł się w setliście podczas występu grupy na koncercie Rock am Ring w 2004 roku, w ramach trasy "The Long Road Tour". Podczas tej samej trasy, utwór został zarejestrowany na minialbumie grupie "MTV Unplugged", gdzie został wykonany w wersji akustycznej. Wersja z tego koncertu trafiła później na stronę B singla z utworem "Figured You Out", wydanego 24 lutego 2004 roku. Podczas jednego z koncertów w ramach trasy "All the Right Reasons Tour" w 2006 roku, utwór trafił na drugi koncertowy album grupy, "Live from Sturgis 2006" z zapisem koncertu w Sturgis. Piosenka do dziś regulrnie grana jest na koncertach grupy.
Teledysk.
Teledysk do utworu przedstawia małego chłopca, który jest świadkiem odejścia swego ojca od rodziny. Początkowo nie może pogodzić się z tym faktem. Będąc już dorosłym, po kłótni z matką zabiera kluczyki od samochodu i wyrusza przed siebie. Podczas jazdy zaczynają przypominać mu się młodzieńcze lata z udziałem ojca. Rozmyślając tak, popełnia błąd i doprowadza do wypadku. Ojciec, będąc w pracy, odbiera telefon z wiadomością, że jego syn miał wypadek. Kiedy syn wraca z matką do domu, zastaje w nim czekającego na niego ojca. Potem udają się razem na długi spacer. Reżyserem teledysku jest Nigel Dick. Teledysk kręcony był 26 października oraz od 19 do 21 listopada 2001 roku. Premiera odbyła się w grudniu 2001 roku. W roli ojca w teledysku wystąpił James Collins, w roli matki Wendy Lee Ward, w roli syna (młodość) Rory Peca, natomiast syna (starzy) zagrał Zion Lee.
W roku 2002 teledysk do utworu zdobył dwie nagrody MuchMusic Video Awards w kategorii "Best Video" oraz "MuchLoud Best Rock Video".
Lista utworów na singlu.
Single CD:
CD Maxi Single:
CD Single World Version:
CD Single Wersja Niemiecka:
Twórcy.
Nickelback
Produkcja

</doc>
<doc id="1226097" url="https://pl.wikipedia.org/wiki?curid=1226097" title="Macierz paradygmatu">
Macierz paradygmatu



</doc>
<doc id="1226101" url="https://pl.wikipedia.org/wiki?curid=1226101" title="Dzięcioł kosmaty">
Dzięcioł kosmaty

Dzięcioł kosmaty ("Dryobates pubescens") – gatunek małego ptaka z rodziny dzięciołowatych (Picidae). Żeruje na konarach i mniejszych drzewach.

</doc>
<doc id="1226103" url="https://pl.wikipedia.org/wiki?curid=1226103" title="Jefferson (Ohio)">
Jefferson (Ohio)

Jefferson – wieś w Stanach Zjednoczonych, w stanie Ohio, w hrabstwie Ashtabula. Według danych z 2000 roku wieś miała 3572 mieszkańców.

</doc>
<doc id="1226104" url="https://pl.wikipedia.org/wiki?curid=1226104" title="Friedrichshafen Flughafen">
Friedrichshafen Flughafen

Friedrichshafen Flughafen – przystanek kolejowy w Friedrichshafen (dzielnica Löwental), w kraju związkowym Badenia-Wirtembergia, w Niemczech.
Przystanek zlokalizowany jest przy ulicy Am Flugplatz, naprzeciw terminala portu lotniczego Friedrichshafen.

</doc>
<doc id="1226105" url="https://pl.wikipedia.org/wiki?curid=1226105" title="Miejska Biblioteka Publiczna w Lublinie">
Miejska Biblioteka Publiczna w Lublinie

Miejska Biblioteka Publiczna im. Hieronima Łopacińskiego w Lublinie – publiczna biblioteka Lublina służąca zaspokajaniu potrzeb oświatowych, kulturalnych i informacyjnych mieszkańców miasta oraz realizuje zadania określone w ustawie o bibliotekach.
Powstała ona 26 maja 1907 roku. Biblioteką kierowało powołane 25 marca 1907 Towarzystwo Biblioteki Publicznej im. H. Łopacińskiego w Lublinie. Sporą część tworzonego wtedy księgozbioru zasiliła zakupiona od sukcesorów Łopacińskiego kolekcja licząca 8 500 dzieł (11 775 tomów).
Historia.
26 kwietnia 1908 roku oddano Bibliotekę do użytku publicznego, w wydzierżawionym przez Trybunał Koronny lokalu w gmachu podominikańskim mieszczącym się na Starym Mieście. W 1913 zbiory biblioteczne liczyły 17 777 dzieł w 28 895 tomach i około 30 tytułów czasopism. W roku 1922 biblioteka otrzymała czteropokojowy lokal w dawnym Trybunale. W 1939 przekazano majątek ruchomy i nieruchomy oraz wszystkie zbiory Towarzystwa Biblioteki na własność Instytutu Lubelskiego. W maju 1939 roku księgozbiór przeniesiono do nowego gmachu, gdzie przechowywany jest do dziś (przy ulicy Narutowicza 4). Biblioteka zajęła wtedy 5-piętrowy magazyn, czytelnię na parterze i dwa niewielkie pokoje na kancelarię. W latach II wojny światowej lokal biblioteki został zdewastowany.
Porządkowanie zbiorów trwało do marca 1946. Po wojnie przeprowadzono remont, organizatorem Biblioteki został Lublin. W 1948 roku Bibliotekę im. H. Łopacińskiego połączono z Biblioteką Miejską. Od tej pory nosiła swą dzisiejszą nazwę. W roku 1950 Biblioteka posiadała 6 wypożyczalni oraz 3 czytelnie: naukową – przy ul. Narutowicza 4, czasopism – przy filii nr 1 (Kunickiego 61) i czytelnię dla dzieci w Trybunale. W 1955 połączono Wojewódzką Bibliotekę Publiczną, powstałą na przełomie 1950/1951 – z Miejską Biblioteką Publiczną im. H. Łopacińskiego. Nazwę ponownie zmieniono w 1975 roku na Wojewódzka Biblioteka Publiczna im. H. Łopacińskiego w Lublinie. 1 stycznia 2002 nastąpił podział Wojewódzkiej i Miejskiej Biblioteki Publicznej im. H. Łopacińskiego w Lublinie na dwie instytucje kultury: Miejską Bibliotekę Publiczną im. Hieronima Łopacińskiego w Lublinie oraz Wojewódzką Bibliotekę Publiczną im. Hieronima Łopacińskiego w Lublinie.
Zbiory.
Od 2021 roku biblioteka gromadzi i udostępnia książki w języku ukraińskim. Książki dostępne są w Filii nr 9 przy ulicy Krańcowej oraz w filiach nr 1, 2, 6, 8, 9, 34, 40.
Sieć biblioteczna.
Sieć biblioteczna Miejskiej Biblioteki Publicznej im. Hieronima Łopacińskiego w Lublinie liczy 40 filii. Obejmuje 33 placówki ogólne, 4 szpitalne, 1 ze zbiorami fonicznymi, mediatekę oraz American Corner. Przy 16 filiach funkcjonują oddziały dla dzieci.
Galeria Miejskiej Biblioteki Publicznej OKNA.
Galeria OKNA znajduje się na I piętrze budynku Centrum Kultury. Prezentuje dorobek artystyczny znanych i cenionych artystów plastyków, grafików i fotografików. Działalność Galerii OKNA zainaugurowała wystawa pt. „Agnieszka Osiecka lata 60. w obiektywie Jana Borkowskiego”, która odbyła się 30 czerwca 2014 roku. Co roku organizowanych jest od 5 do 8 wystaw indywidualnych lub zbiorowych.

</doc>
<doc id="1226108" url="https://pl.wikipedia.org/wiki?curid=1226108" title="Oskomik czerwonogardły">
Oskomik czerwonogardły

Oskomik czerwonogardły ("Sphyrapicus varius") – gatunek małego, wędrownego ptaka z rodziny dzięciołowatych (Picidae), zamieszkujący Amerykę Północną. Nie jest zagrożony.
Taksonomia.
Blisko spokrewniony z oskomikiem pstrogłowym ("S. nuchalis") i czerwonogłowym ("S. ruber"), które dawniej czasami uznawano za jego podgatunki. Obecnie nie wyróżnia się podgatunków. Ptaki z południowych Appalachów wydzielano czasem do podgatunku "appalachiensis" w oparciu o nieco ciemniejsze upierzenie i minimalnie mniejszy rozmiar, ale takson ten nie jest obecnie uznawany.
Zasięg występowania.
W sezonie lęgowym występuje od wschodniej Alaski i północno-zachodniej Kanady po południowo-wschodnią Kanadę i północno-wschodnie USA. Zimuje od środkowych i wschodnich USA (od południowego Kansas, południowego Ohio i Connecticut) na południe przez Amerykę Środkową aż po Panamę.
Status.
IUCN uznaje oskomika czerwonogardłego za gatunek najmniejszej troski (LC, "Least Concern") nieprzerwanie od 1988 roku. W 2017 roku organizacja Partners in Flight szacowała liczebność światowej populacji lęgowej na około 10 milionów osobników. BirdLife International uznaje trend liczebności populacji za spadkowy ze względu na zniknięcie tego gatunku z części jego dawnego zasięgu, jednak według szacunków North American Breeding Bird Survey liczebność w latach 1966–2014 nieznacznie wzrosła.

</doc>
<doc id="1226109" url="https://pl.wikipedia.org/wiki?curid=1226109" title="Never Again (singel Nickelback)">
Never Again (singel Nickelback)

Never Again – singel kanadyjskiej grupy rockowej Nickelback, zawarty na trzecim studyjnym albumie „Silver Side Up”, wydanym we wrześniu 2001 roku. „Never Again” jest utworem rozpoczynającym płytę, trwa 4 minuty i 22 sekundy i jest drugim utworem co do najdłuższych, znajdujących się na albumie. Dłuższym utworem jest tylko ballada zamykająca płytę, „Good Times Gone” która trwa 5 minut i 18 sekund. Autorem tekstu do utworu jest wokalista grupy Chad Kroeger, który także jest współkompozytorem utworu. Singel z tym utworem został wydany 26 listopada 2002 roku w Stanach Zjednoczonych, Kanadzie oraz Europie. Na terenie Europy ukazał się on nakładem holenderskiej wytwórni Roadrunner, natomiast w Stanach, nakładem EMI. Singel ukazał się dokładnie w rok po ukazaniu się poprzedniego singla „Too Bad”. Jest także ostatnim singlem promującym płytę. Początkowo basista grupy, Mike Kroeger, opowiadał się za tym utworem jako kandydatem na pierwszy singel. Jednak za namową wytwórni oraz pozostałych muzyków, zrezygnował z tego pomysłu. Obawiano się tego iż utwór ze względu na swoje mocne brzmienie nie odniesie zbyt dużego sukcesu na listach przebojów. Dlatego na pierwszy singel został wybrany utwór „How You Remind Me”.
Znaczenie tekstu.
„Never Again” to prawdopodobnie pierwsza piosenka Nickelbacka traktująca o przemocy w domu. Wydarzenia opisane w utworze są widziane z perspektywy małego dziecka, które regularnie musi obserwować brutalne zachowanie pijanego ojca wobec matki. Wiek dziecka można określić po słowach: 
W następnej linijce można wywnioskować, że kiedy pobita matka dziecka trafia do szpitala, nie chce się przyznać pielęgniarce, skąd ma te ślady pobicia. Kłamie, że sama sobie je zrobiła, kiedy się przewróciła. Pielęgniarka, jednakże, nie jest przekonana, że jej urazy są odniesione przez prosty upadek, i podejrzewa, że jest ona ofiarą przemocy w rodzinie, stąd następujący cytat:
Odkąd piosenka jest w oczach syna, agresywne czyny ojca wobec Jego matki, powoduje pogłębienie nienawiści do swego ojca. O tym świadczą słowa trzeciej zwrotki:
Słowa mówią również o tym, iż syn planuje stanąć w obronie matki i powstrzymać brutalne czyny swego ojca poprzez walkę z nim:
Słowa trzeciej zwrotki mówią o tym, że matka właśnie ma zostać pobita brutalnie jeszcze raz, jednak tym razem łapie ona za broń palną i strzela do swego męża, chroniąc tym samym siebie przed kolejnym brutalnym pobiciem.
Utwór rozpoczyna się wstępem na perkusji oraz gitarze basowej, po czym po chwili słychać jest mocny gitarowy riff. Zwrotki utworu są spokojne, natomiast refreny utrzymane w mocnym brzmieniu, opartym o mocne brzmienie gitar. W utworze słychać jest także agresywny wokal wokalisty Chada Kroegera.
Reakcje.
Piosenka „Never Again” jest jednym z najbardziej kontrowersyjnych utworów zawartych na płycie. Piosenka sama została uznana też za zbyt agresywną, dlatego że matka łapie za broń palną i zabija męża. Jednakże utwór ten ma za zadanie uświadomienie ludziom, jakie dramaty przeżywają niektóre matki, które padają ofiarami przemocy domowej
„Never Again” spotkał się również z przychylnymi opiniami, za realizm jaki przedstawia. Zasadniczo piosenka uchwytuje prawdziwe momenty, jakie osoba musi przechodzić podczas przemocy w rodzinie. To najlepiej opisuje niepokój sytuacji.
Piosenka „Never Again” jest także trzecim utworem w dyskografii grupy Nickelback, gdzie w tekście utworu pada słowo „fuck”. Inne utwory grupy, w których słychać to słowo to „Yanking Out My Heart” oraz „Window Shopper”. Słowo to słychać wyraźnie w trzeciej zwrotce piosenki: "„She grabs the gun, she’s had enough. Tonight she’ll find out, how fucking tough is this man..."”
Następnym utworem zespołu, który zawierał podobny problem w tekście jest wydany w roku 2004 na singlu utwór „Figured You Out”.
Wydanie singla.
„Never Again” jest trzecim z kolei singlem z albumu „Silver Side Up”, oraz ósmym singlem licząc wszystkie poprzednie single grupy. Singel został wydany w dwóch wersjach. Pierwsza zawiera utwór „Never Again” w wersji studyjnej oraz utwory „One Last Run” i „Worthy to Say” w wersjach koncertowych. Druga wersja zawiera utwory „Never Again” w wersji singlowej, utwory „Breathe” oraz „Old Enough” w wersjach koncertowych.
Utwór na koncertach.
Utwór zaczął pojawiać się w koncertowej setliście zespołu tuż przed wydaniem albumu w 2001 roku. Wszedł w skład koncertowej płyty „Live at Home”, zarejestrowanej podczas trasy „Silver Side Up Tour” w 2002 roku. W wersji koncertowej trwa 4 minuty i 50 sekund. Piosenka pojawiała się także regularnie podczas tras „The Long Road Tour” w 2004, oraz „All the Right Reasons Tour” w 2006/2007 roku. Podczas tej ostatniej trasy, trafił na drugi koncertowy album grupy „Live from Sturgis 2006”, który został zarejestrowany podczas koncertu w Sturgis. Utwór pojawił się także w setliście podczas koncertów przedpremierowych, promujących płytę „Dark Horse”. Podczas trasy „Dark Horse Tour”, utwór przestał być grany na żywo. Zazwyczaj zespół przejawia tendencję do grania tej piosenki w szybszym tempie, niż zawartym na płycie
Utwór dotarł do 1 miejsca w ojczystej Kanadzie, zajął także 1 miejsce na amerykańskiej liście Mainstream Rock Tracks (na której utrzymał się przez dwa tygodnie), oraz do 30 miejsca na listach w Wielkiej Brytanii.
Teledysk.
Nickelback nagrał teledysk do tego utworu, jednak jego emisja w stacjach muzycznych została zabroniona ze względu na to, że został określony jako zbyt brutalny. Dlatego do utworu powstał drugi teledysk, który powstał z fragmentów wyciętych z koncertu jaki zespół dał 25 lutego 2002 roku w Rexall Place w Edmonton. Zapis tego koncertu ukazał się na koncertowej płycie „Live at Home”. Reżyserem teledysku jest Nigel Dick.
Lista utworów na singlu.
Single CD I Wersja:
Single CD II Wersja:
Twórcy.
Nickelback
Produkcja

</doc>
<doc id="1226110" url="https://pl.wikipedia.org/wiki?curid=1226110" title="Franciszek Rychłowski (1611–1673)">
Franciszek Rychłowski (1611–1673)

Franciszek Rychłowski (ur. w 1611, zm. w 1673) – polski franciszkanin, kaznodzieja, prowincjał.
Życiorys.
W 1633 wstąpił do zakonu franciszkańskiego. Przebywał w Krakowie, skąd w 1655 jako opiekun kleryków wyjechał z podopiecznymi do klasztoru franciszkańskiego w Gliwicach, uchodząc przed zbliżającą się do Krakowa armią szwedzką. W tym samym roku franciszkanie postanowili przyjąć ofertę hrabiego Melchiora von Gaschina ufundowania klasztoru na Górze św. Anny i delegowali tam grupę zakonników pod wodzą Rychłowskiego. Został on jego pierwszym przełożonym 9 września 1656. Funkcję tę pełnił do 1658. Nie miał jednak, ze względów prawnych, tytułu gwardiana. W czasie jego rządów wybudowano pierwszy drewniany klasztor, rozpoczęto także przebudowę i rozbudowę kościoła. Następnie piastował wysokie stanowiska w małopolskiej prowincji franciszkańskiej, a w latach 1661-1664 był prowincjałem prowincji małopolskiej. 
Oprócz działalności organizacyjnej stworzył liczne kazania, których trzy tomy opublikowano w języku polskim. 

</doc>
<doc id="1226111" url="https://pl.wikipedia.org/wiki?curid=1226111" title="Wacław Waxmański">
Wacław Waxmański

Wacław Waxmański, Wacław Wachmański (ur. w 1719, zm. w 1787 na Górze św. Anny) – franciszkański zakonnik.
W 1742 wstąpił do zakonu franciszkańskiego. W okresie 1769 - 1772 i 1773 - 1775 piastował stanowisko gwardiana klasztoru na Górze św. Anny, w klasztorze tym mieszkał i działał także później, aż do śmierci. 
Oprócz działalności organizacyjnej stworzył liczne kazania oraz opublikował pierwszy modlitewnik związany z Górą św. Anny pt.: "Nowa Jerozolima, albo Kalwarya całej Męki Jezusowey i Bolesney Matki Jego Maryi Panny wyrażająca drogi. W Górnym Śląsku, na Górach Chełm, teraz Anny Swiętey nazwanych od jaśnie wielmożnych fundatorów Grafów de Gaszyn wystawiona, zaś Roku Pańskiego 1764 u uroczystości Krzyża Św. zaprowadzona" (wydany we Wrocławiu w 1767, wydano także w 1860, 1869, a w 1768 wydany także po niemiecku). Wydanie modlitewnika było związane z przejęciem przez franciszkanów drogi kalwaryjnej, jej rozbudową i masowym wzrostem ruchu pielgrzymkowego, co wymagało nowych wydawnictw skierowanych do pielgrzymów. 

</doc>
<doc id="1226112" url="https://pl.wikipedia.org/wiki?curid=1226112" title="Cuttack">
Cuttack

Cuttack, Katak - orija: କଟକ, hindi: कटक) - drugie co do wielkości miasto indyjskiego stanu Orisa, nad rzeką Mahanadi. Jest jednym z najstarszych miast w Indiach, założonym w roku 989. W 2007 r. zamieszkiwało je 750 000 osób. Nazwa pochodzi z sanskrytu, wyraz "kataka", od którego się wzięła, oznacza "obóz wojenny".
W mieście Cuttack rozwinął się przemysł metalowy, szklarski, włókienniczy, papierniczy, drzewny, chemiczny, skórzany oraz spożywczy. W tym mieście jest rozwinięte rzemiosło artystyczne oraz ośrodek handlowy.

</doc>
<doc id="1226114" url="https://pl.wikipedia.org/wiki?curid=1226114" title="Verbascum densiflorum">
Verbascum densiflorum



</doc>
<doc id="1226115" url="https://pl.wikipedia.org/wiki?curid=1226115" title="Józef Męciński (franciszkanin)">
Józef Męciński (franciszkanin)

Józef Wojciech Męciński (ur. w 1743 w Siemichowie, zm. w 1813 w Krakowie) – franciszkański zakonnik i kaznodzieja.
Życiorys.
Urodził się w Siemichowie (pow. szczerzycki), jako syn Jacka, dzierżawcy ziemskiego, i Reginy z Kozubowskich. Uczył się w szkołach jezuickich, początkowo w Przemyślu, a następnie w Krakowie. W roku 1765 wstąpił do zakonu franciszkańskiego (Wieliczka), przybierając imię Józef (imię chrzestne: Wojciech), a w 1766 przyjął święcenia kapłańskie (Kraków). Działał i przebywał w licznych klasztorach w ówczesnej Polsce (Kraków, Wieliczka, Stobnica, Pilica, Lublin) oraz na Górnym Śląsku (Góra Św. Anny), głównie jako kaznodzieja. W latach 1774-1775 był kaznodzieją klasztoru na Górze Św. Anny, w tymże klasztorze został gwardianem w roku 1800 i funkcję tę piastował do 1801 roku. Ponadto piastował także w tych klasztorach na przemian urzędy: gwardiana, definitora, wikariusza prowincji małopolskiej i komisarza generalnego konwentów wielkopolskich. Pod koniec życia został kapelanem i kaznodzieją więzień krakowskich. Zmarł w roku 1813 (według "Encyklopedii kościelnej": w 1815), w Krakowie.
Twórczość.
Oprócz działalności organizacyjnej pisał liczne kazania, których kilka tomów opublikowano u schyłku XVIII i na początku XIX wieku; były one powszechnie wykorzystywane w Polsce i na Śląsku w XIX wieku. Kazania jego, wygłaszane m.in. na Śląsku (Wielki Dobrzyń, Lubecko, Chróścice, Popielów i Brynica), zyskały mu znaczną i długotrwałą popularność.

</doc>
<doc id="1226116" url="https://pl.wikipedia.org/wiki?curid=1226116" title="Hrabstwo Geauga">
Hrabstwo Geauga

Hrabstwo Geauga (ang. "Geauga County") – hrabstwo w Stanach Zjednoczonych, w stanie Ohio. Według danych z 2000 roku hrabstwo miało 90 895 mieszkańców.
Geografia.
Według United States Census Bureau, całkowita powierzchnia hrabstwa wynosi 1057 km². 1045 km² zajmuje ląd i 12 km² (1,13%) zajmuje woda.

</doc>
<doc id="1226117" url="https://pl.wikipedia.org/wiki?curid=1226117" title="AirTran">
AirTran



</doc>
<doc id="1226119" url="https://pl.wikipedia.org/wiki?curid=1226119" title="Elekt Owaniszewski">
Elekt Owaniszewski

Elekt Owaniszewski (ur. w 1678, zm. w 1741) – franciszkański zakonnik, kaznodzieja i autor pism religijnych.
Aktywny w wielu klasztorach reformackich ówczesnej Polski. Jego główną publikacją był modlitewnik zatytułowany: "Głos synogarlicy na pustyni świata tego jęczącey, to iest nabożne duszy chrześciańskiey rozmyślania, do Pana Boga, Oblubieńca Wiecznego wzdychania y w chrześciańskiey doskonałości czwiczenia", wydany w 1735 we Lwowie (łącznie było 17 wydań, m.in. w 1741 we Lwowie, 1752 i 1774 w Lublinie, 1888 w Chełmnie, znaczna część z nich wydana anononimowo).
Modlitewnik ten był jednym z bardziej popularnych w Polsce drugiej połowy XVIII wieku oraz w XIX wieku i jako znany tekst dewocjonalny, o typowo barokowym tytule i stylistyce był często przywoływany w literaturze pięknej. Wspomniał go ironicznie Ignacy Krasicki w "Monachomachii" oraz Eliza Orzeszkowa w powieści "Pompalińscy" .

</doc>
<doc id="1226120" url="https://pl.wikipedia.org/wiki?curid=1226120" title="Portugalia (linie lotnicze)">
Portugalia (linie lotnicze)



</doc>
<doc id="1226122" url="https://pl.wikipedia.org/wiki?curid=1226122" title="Apolinary Wieczorkowicz">
Apolinary Wieczorkowicz

Apolinary Wieczorkowicz (ur. ok. 1661 w Przemyślu, zm. 30 stycznia 1728 na Górze św. Anny) – franciszkański zakonnik, autor prac medycznych.
Ojciec był lekarzem, sam Apolinary w 1680 wstąpił do zakonu franciszkańskiego, choć nie przyjął nigdy święceń kapłańskich. Działał w licznych klasztorach w ówczesnej Polsce oraz na Górnym Śląsku jako brat zakonny, aptekarz i lekarz. 
Anonimowo opublikował cztery prace medyczne:

</doc>
<doc id="1226123" url="https://pl.wikipedia.org/wiki?curid=1226123" title="Dorset Garden Theatre">
Dorset Garden Theatre

Dorset Garden Theatre początkowo znany jako Duke of York's Theatre ("Teatr Księcia Yorku"), albo Duke's Theatre ("Teatr Księcia") – nieistniejący współcześnie teatr położony w Londynie. W 1685 zmarł król Karol II, zaś jego brat, Książę Yorku, został koronowany jako Jakub II. Kiedy książę został władcą, teatr zmienił nazwę na "Queen's", co odnosiło się do drugiej żony Jakuba, Marii z Modeny. Nazwa ta pozostała aktualna nawet po koronacji Wilhelma III. 
Teatr był czwartą siedzibą "Duke's Company"; po okresie zamknięcia teatrów w Londynie wznowił dawną działalność, wystawiając sztuki następcy tej grupy teatralnej, "United Company".
Budynek teatru został rozebrany w 1709. 
Tło powstania.
Po okresie bezkrólewia w Anglii, kiedy wystawianie sztuk było zakazane, Karol II zezwolił na działalność teatralną dwóm trupom aktorskim. Były to The Duke’s Company i King’s Company, której patronem był sam władca. Początkowo siedzibą obu był Cockpit Theatre. Pierwsza z grup w 1662, po krótkim pobycie w "Salisbury Court Theatre", przeniosła się do "Lincoln's Inn Fields". W tym samym czasie King’s Company zaczęła występować w Theatre Royal przy Drury Lane. 
Po śmierci założyciela Duke's Company, Sir Williama Davenanta w 1668 kontrolę nad grupą przejął jej przodujący aktor, Thomas Betterton. Wraz z rodziną Davenant zdecydował wybudować nowy gmach, zakładając budżet na poziomie £9,000. W 1670 wszystko było gotowe do rozpoczęcia budowy. Na 39 lat (tj. Do 1709) wynajęto działkę przy Gorset Garden za cenę 130 funtów rocznie.. Betterton odwiedził Paryż, gdzie poznał barokowy, spektakularny styl wystawiania sztuk, przy użyciu ciekawej scenografii i maszyn. Nowy teatr został zaprojektowany tak, aby mógł podołać technicznie takim właśnie inscenizacjom. 
Budynek.
Teatr został otwarty 9 listopada 1671. Był prawie dwukrotnie większy niż wcześniejszy budynek grupy w Lincoln's Inn Fields. Stał się głównym miejscem inscenizowania sztuk w Londynie po pożarze Theatre Royal w styczniu 1672, niemniej jednak odbudowany w 1674 gmach siedziby King’s Company stanowił dla niego silną konkurencję. Po połączeniu obu grup teatralnych w 1682 roku i utworzeniu przez nie United Company, gmach teatru w Dorset Garden używany był, aż do jego rozbiórki w 1709, głównie do inscenizowania oper i spektakularnych sztuk. Od lat 90. XVII wieku odbywały się tam także wydarzenia o mniej kulturalnym charakterze, jak konkursy podnoszenia ciężarów. 
Nie wiadomo, kto zaprojektował gmach. Tradycja przekazuje, że był to Christopher Wren, co wydaje się jednak nieprawdopodobne ze względów zarówno praktycznych, jak i stylistycznych. Być może autorem projektu był Robert Hooke, współpracownik Wrena.

</doc>
<doc id="1226124" url="https://pl.wikipedia.org/wiki?curid=1226124" title="Dzięcioł smugoszyi">
Dzięcioł smugoszyi

Dzięcioł smugoszyi ("Dryocopus pileatus") – gatunek ptaka z rodziny dzięciołowatych (Picidae), zamieszkujący Amerykę Północną. Nie jest zagrożony.
Podgatunki i zasięg występowania.
Dzięcioł smugoszyi występuje w zależności od podgatunku:
Proponowane podgatunki "picinus" (opisany z Kolumbii Brytyjskiej) i "floridanus" (Floryda) nie są uznawane.
Morfologia.
Długość ciała 40–48 cm; masa ciała podgatunku "abieticola" 250–340 g. Duży, pióra czarne, szkarłatny czubek i biała maska. Czarny pasek oczny rozciąga się na potylicę; wąsy o barwie czarnej zaginają się ku dołowi, łącząc się na piersi. U samca czerwone pióra na czole i u podstawy wąsów. U samicy czoło i całe wąsy ciemne. Spód skrzydeł biały, dobrze widać białą barwę podczas falistego lotu. Młode szare, gardło z kreskami, pomarańczowy czubek.
Ekologia i zachowanie.
Zamieszkuje dojrzałe lasy liściaste i mieszane niemal każdego rodzaju. Można go również spotkać w młodszych lasach, w których występują rozproszone, duże, martwe drzewa lub duże zasoby drzew powalonych, rozkładających się. W całym swoim zasięgu dzięcioły te występują także na obszarach podmiejskich z dużymi drzewami i płatami lasów.
W sezonie wyprowadza jeden lęg. Gniazduje w wykutych przez siebie dziuplach, rzadko wykorzystuje dziuple z poprzednich lat. Kuciem dziupli zajmuje się głównie samiec, samica pomaga mu szczególnie wtedy, gdy budowa zbliża się ku końcowi. Nie wyścieła gniazda materiałem innym niż skrawki drewna odłupane w trakcie kucia. W zniesieniu 3–5 białych jaj. Inkubacja trwa 15–18 dni. Młode są w pełni opierzone po 24–31 dniach od wyklucia.
Dzięcioł smugoszyi żywi się głównie mrówkami, ale zjada też larwy chrząszczy, termity i inne owady, takie jak muchy, ćmy, gąsienice, karaczany czy koniki polne. Skład diety uzupełniają dzikie owoce i orzechy. Czasami ptaki te odwiedzają przydomowe karmniki w poszukiwaniu nasion lub łoju.
Status.
IUCN uznaje dzięcioła smugoszyjego za gatunek najmniejszej troski (LC – "Least Concern") nieprzerwanie od 1988 roku. Organizacja Partners in Flight w 2017 roku szacowała liczebność populacji na około 1,9 miliona dorosłych osobników. Trend liczebności populacji uznawany jest za wzrostowy.

</doc>
<doc id="1226125" url="https://pl.wikipedia.org/wiki?curid=1226125" title="Endoceras">
Endoceras

Endoceras – wymarły rodzaj łodzikowców żyjących w okresie ordowiku.
Opis
Muszla prosta, długości do 3,5 m, syfon położony brzeżnie, gruby. 
Ekologia:
Zwierzęta drapieżne, nektoniczne, polujące na m.in. trylobity i ramienionogi, morskie, żyjące w strefie przydennej do głębokości 450 m. 
Znaczenie:
Skamieniałości różnych gatunków "Endoceras" są skamieniałościami pomocniczymi w datowaniu ordowiku, zwłaszcza Europy i Ameryki Północnej. 
Występowanie:
Gatunki kosmopolityczne, znane bardzo licznie z Europy, Ameryki Północnej i Azji. Pojedyncze opisy także z Ameryki Południowej. Występuje również w Polsce, zarówno w utworach ordowiku (wiercenia z Niżu Polskiego i odsłonięcia w Górach Świętokrzyskich jak i, najliczniej, w głazach narzutowych przytransportowanych przez lądolód ze Skandynawii. 
Zasięg wiekowy
Ordowik.
Wybrane gatunki o dużej wartości stratygraficznej:

</doc>
<doc id="1226126" url="https://pl.wikipedia.org/wiki?curid=1226126" title="Teatr Dorset Garden">
Teatr Dorset Garden



</doc>
<doc id="1226127" url="https://pl.wikipedia.org/wiki?curid=1226127" title="Życie po życiu">
Życie po życiu

Życie po życiu – wydawnictwo DVD zespołu Kat &amp; Roman Kostrzewski, które miało premierę na początku grudnia 2007 roku. Płyta zawiera koncert z katowickiego Mega Clubu z 2006 roku oraz trzy bootlegi z występów w 2007 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1226129" url="https://pl.wikipedia.org/wiki?curid=1226129" title="Endocerida">
Endocerida

Endocerida – wymarły rząd łodzikowców żyjący w ordowiku i sylurze.
Opis.
Muszla z brzeżnie położonym holochoanitowym (długie, proste pochewki syfonalne) syfonem, komora mieszkalna stosunkowo mała względem długości fragmokonu. U większości rodzajów muszla prosta, znacznie rzadziej wygięta łukowato. Do tego rzędu należą najwięksi przedstawiciele łodzikowców z rodzaju Cameroceras długości do 11 m, choć długość muszli większości innych rodzajów z tego rzędu nie przekraczała 1 m.
Znaczenie.
Skamieniałości różnych gatunków Endocerida są skamieniałościami pomocniczymi w datowaniu ordowiku, zwłaszcza Europy i Ameryki Północnej.
Występowanie.
Rząd kosmopolityczny, znany bardzo licznie z Europy, Ameryki Północnej i Azji. Pojedyncze opisy także z Ameryki Południowej i Tasmanii. Występuje również w Polsce, zarówno w utworach ordowiku (wiercenia z Niżu Polskiego i odsłonięcia w Górach Świętokrzyskich jak i, najliczniej, w głazach narzutowych przytransportowanych przez lądolód ze Skandynawii.
Ekologia.
Zwierzęta drapieżne, nektoniczne, polujące na m.in. trylobity i ramienionogi, morskie, żyjące w strefie przydennej do głębokości ponad 400 m.
Zasięg wiekowy.
Ordowik, sylur, rozkwit we wczesnym i środkowym ordowiku.

</doc>
<doc id="1226130" url="https://pl.wikipedia.org/wiki?curid=1226130" title="Someday (singel Nickelback)">
Someday (singel Nickelback)

Someday (pol. "Kiedyś") – pierwszy singel kanadyjskiej grupy rockowej Nickelback, pochodzący z wydanego w 2003 roku albumu "The Long Road". Utwór trwa 3 minuty i 29 sekund. Jest to jedyny utwór w dorobku grupy, do którego tekst napisała więcej niż jedna osoba. Prócz Chada Kroegera, udział w pisaniu mieli również gitarzysta prowadzący Ryan Peake, oraz basista Mike Kroeger. Utwór został zamieszczony na trzeciej pozycji na krążku. Prócz utworu otwierającego płytę, "Flat on the Floor" jest najkrótszym utworem zamieszczonym na krążku. Na stronie B singla zespół zamieścił nową wersję utworu "Slow Motion", nagraną podczas sesji do płyty "The Long Road", oraz wersję mix wykonaną specjalnie na potrzeby singla. Jest ona krótsza od wersji studyjnej, trwa bowiem 3 minuty i 17 sekund.
Znaczenie tekstu, kompozycja.
Słowa utworu traktują o nieudanym związku. Wokalista śpiewa, że ukochana osoba odchodzi, zastanawia się co było nie tak. Świadczyć o tym może fragment tekstu "how the hell'd we wind up like this". Wokalista chciałby żeby ludzie mogli przedyskutować swoje problemy, a nie rozstać się. Utwór "Someday" dość często był porównywany z utworem "How You Remind Me" z 2001 roku, w którym wokalista poruszył podobny problem.
Brzmienie utworu początkowo zaczyna się balladowo, gdzie słychać grę gitary akustycznej. W refrenach utwór zyskuje na ciężkości, słychać jest melodyjne i ciężkie riffy gitarowe. Utwór posiada także krótką solówkę gitarową. Jest utrzymany w typowej dla zespołu budowie utworu, cechującej się charakterystycznym schematem zwrotka-refren oraz kontrast między cichymi i spokojnymi zwrotkami a głośnym, dynamicznym powtarzającym się refrenem.
Zespół spotkał się także z krytyką, za zbyt duże podobieństwo utworu "Someday" do piosenki "How You Remind Me". Zarzucano grupie że oba utwory mają taką samą strukturę muzyczną i styl.
Sukces.
Singel z utworem ukazał się 1 września w Niemczech, pięć dni później nastąpiła jego premiera w Stanach. 15 września ukazał się w Wielkiej Brytanii. "Someday" osiągnął pierwsze miejsce na kanadyjskich listach przebojów, utrzymał się na nich przez trzy tygodnie, zajął także miejsce w pierwszej dziesiątce amerykańskich notowań (miejsce 7). Utwór znalazł się także w Top 10 UK Singles Chart. Poza tym dotarł do 4 pozycji w Australii, 9 w Nowej Zelandii. Utwór w roku 2004 otrzymał nominację do nagrody Grammy w kategorii "Best Rock Song", oraz nominację do kanadyjskiej nagrody Juno w kategorii "Single of the Year". Singel otrzymał także status złotej płyty, przyznanej grupie przez RIAA. "Someday" jest czwartym singlem w dorobku zespołu, który otrzymał status. Wcześniej uczynił to singel z utworem "How You Remind Me", a później "Figured You Out", oraz "Photograph".
Utwór na koncertach.
Utwór regularnie grany jest na koncertach grupy. Tradycją już stało się, że podczas wykonywania utworu na żywo, partię gitary akustycznej gra członek ekipy technicznej Tim "Timmy" Dawson. Utwór bardzo często jest także wykonywany w wersji akustycznej. Trafił m.in. na nieoficjalny minialbum koncertowy grupy "MTV Unplugged", zarejestrowany w 2003 roku. Akustyczna wersja utworu nagrana specjalnie dla Rolling Stone, trafiła później na stronę B singla "If Everyone Cared".
Teledysk.
Teledysk utworu przedstawiony jest w formie opowieści. W pierwszej chwili widzimy kłótnię pary. Zdaje się, jakby kobieta ignorowała ukochanego. Pakuje walizkę i wsiada do samochodu pomimo sprzeciwów mężczyzny. Rusza, a on cały czas za nią biegnie. Zbliżają się do skrzyżowania, gdzie w samochód uderza ciężarówka. Zbiera się tłum gapiów. Kobieta wychodzi z samochodu jako duch i przytula się do mężczyzny. Wyjaśnieniem jest ostatnie ujęcie: artykuł w gazecie o tytule "Człowiek tragicznie umarł w katastrofie". Wiemy więc, że załamana kobieta nie kłóciła się z ukochanym, lecz chciała uciec od jego śmierci. Przypadkiem trafiła w jego ramiona już na "tamtym świecie". Teledysk kręcono w lipcu 2003 roku. Premiera odbyła się miesiąc później. Reżyserem teledysku jest Nigel Dick.
Lista utworów na singlu.
Single CD:
CD Maxi Single:
CD Maxi Single:
Twórcy.
Nickelback
Muzycy sesyjni
Produkcja 
Inni

</doc>
<doc id="1226131" url="https://pl.wikipedia.org/wiki?curid=1226131" title="Dorset Garden">
Dorset Garden



</doc>
<doc id="1226133" url="https://pl.wikipedia.org/wiki?curid=1226133" title="Duke of York’s Theatre">
Duke of York’s Theatre

Duke of York’s Theatre – teatr w Londynie, zaliczany do scen West Endu, położony przy ulicy St. Martin’s Lane w City of Westminster. Od 1992 roku teatrem zarządza firma Ambassador Theatre Group. Od października 2011 roku na deskach teatru wystawiany jest musical "„Backbeat”".
Został zbudowany przez Franka Wyatta i jego żonę, Violet Melnotte. Pozostali oni właścicielami teatru aż do jej śmierci w 1935 roku. Oficjalne otwarcie nastąpiło 10 września 1892, pod nazwą Trafalgar Square Theatre. Teatr, zaprojektowany przez architekta Waltera Emdena, zmienił nazwę na Trafalgar Theatre w 1894 roku. Obecną nazwę Duke of York’s ("książę Yorku") przyjął w 1895 roku, na cześć przyszłego króla Jerzego V.
W teatrze sukces odniósł jeden z najwcześniejszych musicali komediowych "„Go-Bang”" (1984). W 1900 na deskach Duke of York’s Theatre pojawiła się "„Miss Hobbs”" autorstwa Jerome K. Jerome'go, a także "„Madame Butterfly”" Davida Belasco (Giacomo Puccini przekształcił później sztukę w słynną operę). Był to również teatr, w którym 27 grudnia 1904 roku, zadebiutował "„Peter Pan, or The Boy Who Wouldn't Grow Up”" J.M. Barriego.
20 września 1960 roku budynek teatru został wpisany na listę zabytków drugiego stopnia.

</doc>
<doc id="1226134" url="https://pl.wikipedia.org/wiki?curid=1226134" title="Orthoceras">
Orthoceras

Orthoceras – wymarły rodzaj łodzikowca żyjący w okresie od ordowiku do triasu.
Opis:
Muszla prosta, wysmukła, syfon położony w środku muszli, dość cienki. 
Ekologia:
Zwierzęta drapieżne, morskie, żyjące w strefie przydennej do głębokości 400 m, 
nektoniczne, polujące m.in. na trylobity i ramienionogi.
Znaczenie:
Skamieniałości różnych gatunków "Orthoceras" są skamieniałościami pomocniczymi w datowaniu ordowiku, zwłaszcza Europy i Ameryki Północnej. 
Występowanie:
Rodzaj kosmopolityczny, znany na wszystkich kontynentach, z wyjątkiem Antarktydy, szczególnie licznie spotykany w Europie, Ameryce Północnej i Azji. Występuje również w Polsce, zarówno w utworach ordowiku (wiercenia z Niżu Polskiego i odsłonięcia w Górach Świętokrzyskich), jak i najliczniej w głazach narzutowych przetransportowanych przez lądolód ze Skandynawii. 
Zasięg wiekowy:
Ordowik – dewon; znane są też okazy bardzo podobne do "Orthoceras" i przez część badaczy zaliczane do tego rodzaju, ze skał młodszych (aż do schyłku triasu), jednak ich oznaczenie rodzajowe jest wątpliwe. Również status rodzajowy wielu okazów z interwału ordowik – dewon, zaliczanych do "Orthoceras", może być wątpliwy, gdyż różnice pomiędzy tym rodzajem a pokrewnymi mu z rodziny Orthoceratidae są bardzo niewielkie. 
Wybrane gatunki:
Zastosowanie w gospodarce:
Muszle łodzikowatych z rodzaju "Orthoceras" występują bardzo licznie w wielu kamieniołomach na świecie, dlatego są często polerowane i sprzedawane jako wisiorki lub wraz z wypolerowaną skałą jako przyciski do papieru, popielniczki i okazy paleontologiczne na giełdach kolekcjonerskich. Przeważnie ozdoby takie pochodzą z Maroka.

</doc>
<doc id="1226135" url="https://pl.wikipedia.org/wiki?curid=1226135" title="Cameroceras">
Cameroceras

Cameroceras – wymarły rodzaj łodzikowca żyjący w okresie ordowiku, największy łodzikowiec w dziejach.
Opis:
Muszla prosta, długości do 11 m, syfon położony brzeżnie, gruby.
Znaczenie:
Skamieniałości różnych gatunków "Cameroceras" są skamieniałościami pomocniczymi w datowaniu ordowiku, zwłaszcza Azji i Ameryki Północnej.
Występowanie:
Rodzaj znany licznie ze wschodniej Ameryki Północnej i wschodniej oraz centralnej Azji, rzadziej z Europy (Hiszpania). Pojedyncze opisy także z Ameryki Południowej.
Zasięg wiekowy:
Ordowik
Wybrane gatunki o dużej wartości stratygraficznej:
Pokazany w serialu BBC pt. Powrót dinozaurów: Potwory na fali, będącym uzupełnieniem serialu Wędrówki z dinozaurami. W towarzyszącej serialowi książce pod analogicznym tytułem błędnie nazwany "Cameraceras"

</doc>
<doc id="1226137" url="https://pl.wikipedia.org/wiki?curid=1226137" title="Macrocephalites">
Macrocephalites

Macrocephalites – wymarły rodzaj amonitów. Żył w okresie jurajskim.
Opis
Muszla szeroka, o lekko zaokrąglonej stronie brzusznej, inwolutna. Żebra wyraźne, przechodzą w sposób ciągły przez stronę brzuszną. Żebra są rozdwojone. Niektóre gatunki "Macrocephalites" osiągały duże rozmiary, do ponad 0,5 m.
Znaczenie:
Skamieniałości różnych gatunków "Macrocephalites" są skamieniałościami przewodnimi w datowaniu schyłku jury środkowej (kelowej).
Tryb życia:
Morski nekton
Występowanie:
Rodzaj znany licznie z batonu i keloweju Europy, pojedyncze opisy także z Indii i Nowej Zelandii. Występuje również w Polsce, w odsłonięciach keloweju Wyżyny Krakowsko-Częstochowskiej i w Gór Świętokrzyskich.
Zasięg wiekowy
Późny baton, kelowej
Wybrane gatunki o dużej wartości stratygraficznej:

</doc>
<doc id="1226138" url="https://pl.wikipedia.org/wiki?curid=1226138" title="Hibolites">
Hibolites

Hibolites – wymarły rodzaj belemnitów z rzędu Belemnopsina. Żył w okresie jurajskim.
Opis
Wśród znajdywanych skamieniałości tego rodzaju dominują rostra. Przeważnie są to rostra o charakterystycznym maczugowatym kształcie (znaczne rozszerzenie tuż za wierzchołkiem i później zwężenie w przedniej części rostrum). Posiadają podwójne, wyraźne linie boczne i bardzo długi kanał alweolarny w rostrum. Bruzda brzuszna dość krótka, kończy się daleko od wierzchołka. Przekrój poprzeczny rostrum zbliżony do okrągłego.
Znaczenie:
Skamieniałości różnych gatunków "Hibolites" są skamieniałościami pomocniczymi w datowaniu jury środkowej i późnej.
Tryb życia:
Morski nekton
Występowanie:
Rodzaj znany prawie wyłącznie z Europy, gdzie występuje bardzo licznie, czasem wręcz masowo. Pojedyncze opisy także z północnej (Algieria) i południowej Afryki i Antarktydy. Występuje również w Polsce, w odsłonięciach jury Wyżyny Krakowsko-Częstochowskiej i w Gór Świętokrzyskich oraz w Tatrach.
Zasięg wiekowy
Środkowa i późna jura
Wybrane gatunki o dużej wartości stratygraficznej:

</doc>
<doc id="1226139" url="https://pl.wikipedia.org/wiki?curid=1226139" title="Belemnopsis">
Belemnopsis

Belemnopsis - wymarły rodzaj belemnitów z rzędu Belemnopsina. Żył w okresie jurajskim.
Opis
Wśród znajdywanych skamieniałości tego rodzaju dominują rostra. Przeważnie są to rostra o charakterystycznym lekko spłaszczonym kształcie i przekrojem poprzecznym nerkowatym. Posiadają podwójne linie boczne i bardzo długi kanał alweolarny w rostrum. Bruzda brzuszna długa, dochodzi prawie do wierzchołka.
Znaczenie:
Skamieniałości różnych gatunków "Belemnopsis " są skamieniałościami pomocniczymi w datowaniu jury środkowej.
Tryb życia:
Morski nekton
Występowanie:
Rodzaj kosmopolityczny, liczny w Europie środkowej, występuje licznie na Antarktydzie i Argentynie, stwierdzony rzadziej w: Alasce, Indonezji, Nowej Zelandii. Występuje również w Polsce, w odsłonięciach jury Wyżyny Krakowsko-Częstochowskiej i w Gór Świętokrzyskich.
Zasięg wiekowy
Środkowa jura
Wybrane gatunki o dużej wartości stratygraficznej:

</doc>
<doc id="1226140" url="https://pl.wikipedia.org/wiki?curid=1226140" title="Seń Goruk">
Seń Goruk

Seń Goruk, lub Semen Horuk, wzgl. "Szymon Goruk" (ukr. "Сень Ґорук", ur. 13 września 1873, niektóre źródła podają 12 września 1875, w Śniatyniu, zm. 1920 w ZSRR) – ukraiński dziennikarz, oficer Legionu Ukraińskich Strzelców Siczowych i Ukraińskiej Armii Halickiej.
Ukończył gimnazjum w Kołomyi, następnie studia na Uniwersytecie Lwowskim. 
Był działaczem organizacji "Mołoda Ukraina" i Partii Chrześcijańsko-Społecznej, jak również redaktorem czasopisma "Rusłan" i jednym z organizatorów "Sokiła" w Galicji.
Był jednym z organizatorów Legionu USS, na początku jako dowódca sotni, a od listopada 1914 - kurenia. Uczestniczył w walkach ma Makiwce i pod Łysonią, został ranny w bitwie pod Potutorami.
W październiku 1918 uczestniczył w pracach Ukraińskiego Generalnego Komisariatu Wojskowego, który przygotowywał zajęcie Lwowa w listopadzie 1918.
Od 5 listopada do 10 grudnia 1918 był szefem sztabu Komendy Głównej UHA. Brał udział w wojnie polsko-ukraińskiej i wojnie ukraińsko-bolszewickiej.
Został wzięty do bolszewickiej niewoli w kwietniu 1920 w Kijowie i uwięziony w obozie jenieckim Kożuchow pod Moskwą. W czerwcu 1920 został wywiezionu do obozu specjalnego na Wyspach Sołowieckich, gdzie zmarł.

</doc>
<doc id="1226141" url="https://pl.wikipedia.org/wiki?curid=1226141" title="Nicholas Murray Butler">
Nicholas Murray Butler

Nicholas Murray Butler (ur. 2 kwietnia 1862 w Elizabeth, zm. 7 grudnia 1947 w Nowym Jorku) – amerykański filozof, publicysta i dyplomata, laureat Pokojowej Nagrody Nobla.
Życiorys.
Studiował w Columbia College, gdzie w 1882 uzyskał stopień bachelor of arts, rok później magisterium, a w 1884 stopień doktora. W 1885 studiował w Paryżu i Berlinie; w tym czasie nawiązał przyjaźń z Elihu Rootem. Jesienią tego roku zatrudnił się na wydziale filozofii Columbia College. W 1896 uczelnia zmieniła nazwę na Columbia University in the City of New York. W 1901 Butler zaczął kierować administracją uczelni. W 1902 objął stanowisko rektora ("university president"), które pełnił do 1945. W czasie jego prezydencji uczelnia została znacznie rozbudowana: liczba studentów wzrosła z 4000 do 34 000. W 1934 powstała największa biblioteka Uniwersytetu Columbia; w 1946, jeszcze za życia Butlera nadano jej nazwę Butler Library. 
W 1912 kandydował na wiceprezydenta Stanów Zjednoczonych z ramienia Partii Republikańskiej, wraz z kandydatem na prezydenta, ówczesnym prezydentem Williamem Howardem Taftem. Wybory wygrali kandydaci Demokratów z Woodrowem Wilsonem na prezydenta i Thomasem Marshallem na wiceprezydenta.
W 1931 został wyróżniony, wraz z Jane Addams, Pokojową Nagrodę Nobla za udział w propagowaniu paktu Brianda-Kellogga.

</doc>
<doc id="1226144" url="https://pl.wikipedia.org/wiki?curid=1226144" title="Sabé Sports Bouna">
Sabé Sports Bouna

Sabé Sports Bouna - klub piłkarski z Wybrzeża Kości Słoniowej. Swoją siedzibę ma w mieście Bouna. Gra na stadionie Stade Municipal. Gra w 1. lidze.

</doc>
<doc id="1226146" url="https://pl.wikipedia.org/wiki?curid=1226146" title="Jaskółczak modry">
Jaskółczak modry

Jaskółczak modry ("Progne subis") – gatunek ptaka z rodziny jaskółkowatych (Hirundinidae). Zamieszkuje Amerykę Północną, zimuje w Ameryce Południowej. Nie jest zagrożony.
Podgatunki.
Wyróżniono trzy podgatunki "P. subis":
Morfologia.
Długość ciała 19–20 cm, rozpiętość skrzydeł 39–41 cm. Masa ciała 45-60 g.
Największa jaskółka Ameryki Północnej. Skrzydła proporcjonalnie krótsze oraz szersze niż u innych ptaków z tej rodziny. Głowa i tułów samca niebieskoczarne, skrzydła i ogon czarne. Samica oraz młode od spodu szare, z jaśniejszym brzuchem. Samica ma czoło i obrożę szarą, ciemię i grzbiet niebieskoczarne, skrzydła i ogon czarne. U obu płci ogon jest długi, rozwidlony i szeroki.
Zasięg, środowisko.
Tereny otwarte i półotwarte, często widywany w pobliżu wody, od środkowej do południowej części Ameryki Północnej, z wyjątkiem zachodnich gór. Populacja ze wschodniej części zasięgu, dzięki powszechnemu budowaniu dla tych ptaków budek lęgowych, żyje niemal wyłącznie w miastach i ich pobliżu. Jaskółczak modry zimuje w Ameryce Południowej. Na zimowiskach przebywa głównie na sawannach i obszarach rolniczych.
Zachowanie.
Krąży w powietrzu, przeplatając lot ślizgowy szybkimi uderzeniami skrzydeł. Jego głównym pożywieniem są komary.
Gniazduje w budkach lęgowych, dziuplach w drzewach lub w kaktusach, w szczelinach w klifach lub w budynkach, niekiedy w innych konstrukcjach zbudowanych przez człowieka, np. na lampach ulicznych. Gniazdo wykonane jest z gałązek, łodyg roślin, traw i błota. W zniesieniu 3–6 czysto białych jaj. Inkubacja trwa 15–18 dni, a młode są w pełni opierzone po 27–36 dniach od wyklucia.
Status.
IUCN uznaje jaskółczaka modrego za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje wielkość populacji lęgowej na 7 milionów osobników. Liczebność populacji w latach 1966–2015 spadła o około 37%, ale spadek ten jest na tyle powolny, że BirdLife International uznaje trend populacji za stabilny.

</doc>
<doc id="1226147" url="https://pl.wikipedia.org/wiki?curid=1226147" title="IV Liceum Ogólnokształcące im. Stefana Żeromskiego we Wrocławiu">
IV Liceum Ogólnokształcące im. Stefana Żeromskiego we Wrocławiu

IV Liceum Ogólnokształcące im. Stefana Żeromskiego we Wrocławiu – publiczne liceum ogólnokształcące we Wrocławiu.
Historia.
Szkoła przy ul. Stacha Świstackiego 12 powstała w roku 1948, w budynku przedwojennej szkoły żeńskiej, którego projekt wykonali Hermann Froböse i Julius Nathansohn, elewację zaprojektował twórca Hali Stulecia - Max Berg, a opracował Fritz Behrendt. Budynek powstał w 1909–1910.
W 1948 zorganizowano trzy klasy: humanistyczną, przyrodniczą i matematyczno-fizyczną. W późniejszych latach IV LO specjalizowało się w profilu humanistycznym (m.in. była tam specjalizacja humanistyczna z greką i łaciną). W związku z tym wystawiane są sztuki teatralne (np. w 1994 roku wystawiono spektakl pt. „Cienie wspomnień”, na podstawie „Rozmów w tańcu” Agnieszki Osieckiej, z udziałem poetki. Organizowane są spotkania z ludźmi kultury i nauki. Szkołę odwiedzili m.in. Stanisław Ryszard Dobrowolski, Stanisław Grochowiak, reżyser teatralny Helmut Kajzar, badacze polarni Norweg Lars Fasting i Stanisław Baranowski. W pierwszych dwudziestu latach działały szkolne sekcje sportowe, zwłaszcza szermiercza i bokserska, czego efektem była obecność wśród uczniów kilku członków kadry narodowej, w tym późniejszego medalisty olimpijskiego Marka Kuszewskiego. 
Szkoła ma bogatą tradycję działalności turystycznej. Każdego września odbywa się integracyjny Złaz Klas Pierwszych. Latem odbywają się obozy letnie w polskich, słowackich lub czeskich górach. Do tradycji należą też wyjazdy na zimowiska i udział w zawodach narciarskich.
Uczniowie liceum uczestniczą w targach edukacyjnych TARED, w 1997 szkoła zdobyła w nich pierwszą nagrodę.

</doc>
<doc id="1226150" url="https://pl.wikipedia.org/wiki?curid=1226150" title="Jerzy Wojciechowski">
Jerzy Wojciechowski



</doc>
<doc id="1226152" url="https://pl.wikipedia.org/wiki?curid=1226152" title="Stade Municipal">
Stade Municipal

Gujana Francuska.
Stade Municipal de Matoury – wielofunkcyjny stadion w Matoury w Gujanie Francuskiej

</doc>
<doc id="1226153" url="https://pl.wikipedia.org/wiki?curid=1226153" title="Marek Kuszewski">
Marek Kuszewski



</doc>
<doc id="1226154" url="https://pl.wikipedia.org/wiki?curid=1226154" title="McDonald (Ohio)">
McDonald (Ohio)

McDonald – wieś w Stanach Zjednoczonych, w hrabstwie Trumbul, w stanie Ohio. Według danych z 2000 roku wieś miała 3481 mieszkańców.

</doc>
<doc id="1226156" url="https://pl.wikipedia.org/wiki?curid=1226156" title="Happily Ever After">
Happily Ever After

Happily Ever After – dwupłytowa kompilacja brytyjskiego zespołu The Cure wydana w 1981 roku. Album zawiera płyty "Seventeen Seconds" i "Faith". Został wydany jedynie w Stanach Zjednoczonych przez wytwórnię A&amp;M Records.

</doc>
<doc id="1226157" url="https://pl.wikipedia.org/wiki?curid=1226157" title="Wodówka północna">
Wodówka północna

Wodówka północna ("Stelgidopteryx serripennis") – gatunek małego ptaka z rodziny jaskółkowatych (Hirundinidae), zamieszkujący Amerykę Północną. Nie jest zagrożony.
Systematyka.
Takson ten bywał łączony w jeden gatunek z wodówką południową ("S. ruficollis"). Niekiedy wodówkę północną uznawano za gatunek monotypowy, ale obecnie zwykle wyróżnia się 6 podgatunków. Podgatunki "ridgwayi" i "stuarti" są czasami uznawane za odrębne gatunki.
Podgatunki.
Wyróżniono 6 podgatunków "S. serripennis":
Morfologia.
Długość ciała 12,5–14,5 cm; masa ciała 10,3–18,3 g.
Wierzch ciała brązowy, gardło ciemne, dół piersi oraz brzuch białe. Ogon średniej długości, lekko wcięty.
Zasięg, środowisko.
Środkowa oraz południowa Ameryka Północna – od południowo-wschodniej Alaski i południowej Kanady po Kostarykę. Zimuje od skrajnego południa USA po Panamę. Populacje z południa zasięgu nie migrują. Występuje na terenach otwartych, zwykle w pobliżu wody.
Zachowanie.
Głęboko uderza skrzydłami; przeważnie lot aktywny, rzadziej lot ślizgowy. Żyje samotnie, pospolita i szeroko rozprzestrzeniona.
Zakłada gniazda w rurkach drenarskich, szczelinach mostów, starych norach itp. W zniesieniu 4–8 białych jaj. Ich inkubacja trwa 16–17 dni, a młode są w pełni opierzone po 17–22 dniach od wyklucia.
Żeruje ponad wodą, łapiąc małe latające owady w powietrzu lub czasami chwytając je z powierzchni wody.
Status.
Międzynarodowa Unia Ochrony Przyrody (IUCN) uznaje wodówkę północną za gatunek najmniejszej troski (LC, "Least Concern"); wodówkę jukatańską uznaje za osobny gatunek i również zalicza do kategorii najmniejszej troski. Organizacja Partners in Flight szacuje liczebność populacji lęgowej wodówki północnej na 18 milionów osobników. Trend liczebności populacji uznawany jest za spadkowy (w przypadku wodówki jukatańskiej nie jest on znany).

</doc>
<doc id="1226159" url="https://pl.wikipedia.org/wiki?curid=1226159" title="Belemnitella">
Belemnitella

 Belemnitella – wymarły rodzaj belemnitów z podrzędu Belemnopsina. Żył w okresie kredowym. 
Opis:
Wśród znajdywanych skamieniałości tego rodzaju dominują rostra. Są to rostra o przekroju poprzecznym okrągłym, o stałej średnicy, tylko w części tylnej stopniowo zwężającej się aż do niezbyt ostrego, zaokrąglonego wierzchołka z charakterystycznym krótkim kolcem na środku. Wskaźnik Szackiego powyżej 4 mm. Posiadają podwójne linie boczne. 
Znaczenie:
Skamieniałości różnych gatunków "Belemnitella" są skamieniałościami przewodnimi w datowaniu schyłku kredy późnej, a zwłaszcza kampanu i wczesnego mastrychtu. 
Tryb życia:
Morski nekton
Występowanie:
Rodzaj bardzo liczny, ale występuje tylko w Europie i wschodnim i południowym USA. Występuje również w Polsce, w odsłonięciach kredy rejonu Miechowa i Wyżyny Lubelskiej. 
Zasięg wiekowy:
Późna kreda santon-mastrycht
Wybrane gatunki o dużej wartości stratygraficznej:

</doc>
<doc id="1226162" url="https://pl.wikipedia.org/wiki?curid=1226162" title="Dawit Siradze">
Dawit Siradze

Dawit Siradze (gruz. დავით სირაძე) (ur. 21 października 1981 w Tbilisi) – piłkarz i reprezentant Gruzji. Grał m.in. Spartaku Nalczyk, Dinamo Tbilisi i Erzgebirge Aue.

</doc>
<doc id="1226169" url="https://pl.wikipedia.org/wiki?curid=1226169" title="Belemnella">
Belemnella

 Belemnella - wymarły rodzaj belemnitów z podrzędu Belemnopsina. Żył w okresie kredowym. 
Opis
Wśród znajdywanych skamieniałości tego rodzaju dominują rostra. Są to rostra o przekroju poprzecznym okrągłym, o stałej średnicy, tylko w części tylnej stopniowo zwężającej się aż do niezbyt ostrego, zaokrąglonego wierzchołka z charakterystycznym krótkim kolcem na środku. Wskaźnik Szackiego poniżej 4. Posiadają podwójne linie boczne. 
Znaczenie:
Skamieniałości różnych gatunków " Belemnella " są skamieniałościami przewodnimi w datowaniu mastrychtu. 
Tryb życia:
Morski nekton
Występowanie:
Rodzaj bardzo liczny, ale występuje tylko w Europie i zachodniej części Azji centralnej (Uzbekistan). Występuje również w Polsce, w odsłonięciach kredy rejonu Miechowa i Wyżyny Lubelskiej. Z rejonu doliny środkowej Wisły pochodzi holotyp gatunku " Belemnella kazimieroviensis". 
Zasięg wiekowy
Późna kreda - mastrycht
Wybrane gatunki o dużej wartości stratygraficznej:

</doc>
<doc id="1226171" url="https://pl.wikipedia.org/wiki?curid=1226171" title="Duvalia">
Duvalia

 Duvalia – wymarły rodzaj belemnitów z podrzędu Duvaliina. Żył w okresie kredowym. 
Opis:
Wśród znajdywanych skamieniałości tego rodzaju dominują rostra. Są to rostra silnie spłaszczone, szerokie, o przekroju poprzecznym wydłużonej elipsy. Wierzchołka bardzo szeroki, łagodnie zaokrąglony. 
Znaczenie:
Skamieniałości różnych gatunków "Duvalia" są skamieniałościami pomocniczymi w datowaniu wczesnej kredy Europy. 
Tryb życia:
Morski nekton
Występowanie:
Rodzaj dość liczny, ale występuje prawie wyłącznie w utworach tetydzkich Europy i północnej Afryki (Algieria). Pojedyncze znalezisko z Holandii. 
Zasięg wiekowy:
Wczesna kreda – berrias–apt
Wybrane gatunki o dużej wartości stratygraficznej:

</doc>
<doc id="1226176" url="https://pl.wikipedia.org/wiki?curid=1226176" title="Santiago Ventura">
Santiago Ventura

 Santiago Ventura Bertomeu (ur. 5 stycznia 1980 w Castellón de la Plana) – tenisista hiszpański. W całej karierze zwyciężył w jednym turnieju ATP w singlu oraz w trzech turniejach ATP w deblu. W maju 2011 roku, po porażce w turnieju w Madrycie, ogłosił zakończenie kariery.
Kariera.
Początki i pochodzenie.
Grę w tenisa ziemnego rozpoczął w wieku sześciu lat. Wzorował się na grze swoich idoli: Borisa Beckera i Juana Carlosa Ferrero. Preferuje grę na kortach ziemnych. Tenisa na początku kariery uczył go jego ojciec, który obecnie pracuje w dziale administracyjnym firmy. Matka jest gospodynią domową. Swojego syna nazywają "Santi".
2000–2003.
W latach tych grał głównie we futerach i challengerach. Jego bilans w grze pojedynczej w 2000 roku w turniejach typu Future wyniósł 10:10, natomiast w challengerach 4:3. W sezonie tym odniósł swoje pierwsze turniejowe zwycięstwo (future w deblu). W 2001 roku wygrał po dwa turnieje w singlu i w deblu w turniejach future. Na 26. rozegranych spotkań w tych rozgrywkach, wygrał 17. Kolejne wygrane w turniejach future w 2002 roku (dwa w singlu i dwa w deblu). W efekcie końcowym tego sezonu rozegrał 24. mecze we futerach (wygrał 17.) i 9. spotkań w challengerach (wygrał 4.).
W roku 2003 zwyciężył w trzech singlowych i siedmiu deblowych futerach. Zagrał, aż 57. spotkań w rozgrywkach tego typu, wygrywając 36. z nich.
2004–2007.
Poprawił swój ranking o 300. pozycji. Wygrał swój pierwszy turniej ATP w singlu, pokonując w finale Grand Prix Hassan II Słowaka Dominika Hrbatego 6:3, 1:6, 6:4. Bilans zawodnika w turniejach future i challengerach w grze pojedynczej na koniec tego roku wyniósł kolejno: 21:11 i 17:10. Wygrał jeden future w singlu oraz dwa w deblu. Osiągnął także zwycięstwo w challengerze.
W 2005 roku zadebiutował w turniejach wielkoszlemowych, docierając do drugiej rundy Australian Open, pierwszej rundy Roland Garros i Wimbledonu. Doszedł do ćwierćfinału turnieju w Costa do Sauipe. Zwyciężył w dwóch turniejach deblowych z cyklu ATP wspólnie z innym Hiszpanem Davidem Ferrerem.
Przez większość 2006 roku zmagał się z poważną kontuzją. Grał głównie w challengerach, gdzie jego bilans meczów w grze pojedynczej wyniósł 6:19. O wiele lepiej grał w deblu, wygrywając jeden challenger. Zagrał tylko 3. spotkania w turniejach ATP, wygrywając zaledwie jedno z nich. W 2007 roku wystąpił w dwóch turniejach ATP, gdzie dotarł do półfinału w Walencji i drugiej rundy w Estoril. Poprawił swój bilans spotkań challengerach, mając w tym roku 42. zwycięstwa i 22. porażki (wygrał dwa turnieje tego typu w singlu). Odniósł jedno zwycięstwo w grze pojedynczej we futurze.
2008.
Dzięki poprawieniu swojego rankingu wystąpił po raz drugi w wielkoszlemowym Australian Open. Przegrał tam w pierwszej rundzie z Argentyńczykiem Juanem Martínem Del Potro. Następnie dotarł do półfinału turnieju w Viña del Mar, gdzie przegrał z Juanem Mónaco. Wcześniej pokonał: Gastóna Gaudio, Sergio Roitmana i Fabio Fogniniego. Po tym sukcesie awansował na 70. miejsce w rankingu. Mimo tego, że w kolejnym tygodniu tenisiści rozgrywali Puchar Davisa awansował o kolejne dwa miejsca w rankingu, tym razem na pozycję 68. (najlepszą w karierze). Kolejnym turniejem, w którym zagrał był Brasil Open. Odpadł tam w pierwszej rundzie po porażce z rozstawionym z numerem pierwszym Carlosem Moyą 4:6, 6:4, 4:6. Natomiast w deblu wspólnie z Albertem Montañésem dotarł do finału turnieju. Przegrali tam z brazylijską parą Marcelo Melo i André Sá.
W trzecim tygodniu lutego wystąpił w Copa Telmex. W 1 rundzie zagrał z Juanem Ignacio Chelą. Wygrał pierwszego seta 7:5, ale w dwóch kolejnych uległ Argentyńczykowi 3:6, 2:6. W deblu jego partnerem w tym turnieju był Juan Pablo Brzezicki. Jednakże przegrali oni w drugiej rundzie z deblem Eschauer/Luczak. Rozstawiony wraz ze swoim rodakiem Marcelem Granollersem-Pujol z numerem 4. w deblu, odpadł w pierwszej rundzie turnieju Abierto Mexicano TELCEL. W singlu dotarł do drugiej rundy, gdzie przegrał z Argentyńczykiem Davidem Nalbandianem 2:6, 3:6. Następnie przegrał w pierwszej rundzie Sony Ericsson Open rozgrywanego w Miami. Jego pogromcą był José Acasuso. Po porażce z Tommy Robredo w trzech setach w drugiej rundzie, odpadł z turnieju Open de Tenis Comunidad Valenciana. W maju Ventura wspólnie z Montañésem zwyciężyli w grze deblowej w turnieju Grand Prix Hassan II. We French Open Hiszpan dotarł do 1 rundy singla i 2 rundy debla. W kolejnym turnieju wielkoszlemowym – Wimbledon – ponownie odpadł w pierwszej rundzie singla. Natomiast w grze deblowej Marcelem Granollersem-Pujol, dotarli do ćwierćfinału, gdzie przegrali z Mikiem i Bobem Bryanem. W kolejnych dwóch turniejach w Stuttgarcie i Amersfoort odpadał już w pierwszej rundzie gry pojedynczej. Od tego momentu do końca roku występował prawie wyłącznie w challengerach, tylko raz wystąpił w turnieju ATP – przegrał z Jo-Wilfriedem Tsongą w US Open. W owych challengerach zanotował m.in. dwa półfinały (w San Sebastian i Montevideo) oraz wygraną w Bukareszcie – przegrał z nim Rumun Victor Crivoi 7:5, 4:6, 2:6. W Bukareszcie oprócz singla, wygrał także turniej deblowy wspólnie z Rubénem Ramírezem Hidalgo.
2009.
Ranking nie zagwarantował mu występu w turnieju głównym Australian Open, wobec czego musiał przebijać się przez kwalifikacje. Wygrał pierwsze dwa pojedynki, jednakże w decydującym o awansie meczu pokonał go Francuz Sébastien de Chaunac 6:4, 6:1. Nie odnosił większych sukcesów w turniejach ATP – dwukrotnie odpadał w pierwszej rundzie, także dwa razy nie przebrnął kwalifikacji. Dlatego zaczął występować w challengerach, osiągając dwa finały w (Rabat i Barletta). Następnie zanotował udane występy w turniejach ATP – trzykrotnie przeszedł kwalifikacje i dotarł do drugich rund w Casablance i Barcelonie oraz pierwszej w Belgradzie. Pokonał także trzech rywali w kwalifikacjach do Roland Garros, ale przegrał w 1. rundzie turnieju głównego z Argentyńczykiem José Acasuso 6:3, 6:7(5), 0:6, 3:6. W czerwcu wystąpił w challengerze w Bytomiu, przegrywając w fazie ćwierćfinałowej. Natomiast w deblu do końca lipca zanotował jeden finał ATP, z Nicolásem Almagro w Buenos Aires a także 5 wygranych w challengerach. Wspólnie z Ramirezem Hidalgo wygrali w stolicy Maroko, Marrakeszu, Barletcie, Fürth oraz Koszycach.

</doc>
<doc id="1226178" url="https://pl.wikipedia.org/wiki?curid=1226178" title="Lazystan">
Lazystan

Lazystan (laz. "Lazona", gruz. "Lazeti" lub "Czaneti") – region w północno-wschodniej części Republiki Tureckiej, zamieszkany przez Lazów – ludność posługującą się językiem lazyjskim (uważanym przez niektórych językoznawców za dialekt języka gruzińskiego) i wyznającą islam w wersji sunnickiej. 
Nazwę „Lazystan” posiadał jeden z sandżaków Imperium Osmańskiego (podlegający wilajetowi trabzońskiemu), jednak granice tego sandżaku nie pokrywały się z granicami terenów zamieszkanych przez Lazów. Lazystan graniczy z południowo-wschodnim wybrzeżem Morza Czarnego.

</doc>
<doc id="1226182" url="https://pl.wikipedia.org/wiki?curid=1226182" title="Cała zima bez ognia">
Cała zima bez ognia

Cała zima bez ognia (, ) – szwajcarsko-belgijsko-polski film fabularny z roku 2004 w reżyserii Grzegorza Zglińskiego.
Opis fabuły.
Po tragicznej śmierci córki, która zginęła w pożarze, drogi jej rodziców zaczynają się rozchodzić. Laure trafia do kliniki psychiatrycznej, zaś Jean próbuje pracować i żyć normalnie. W fabryce, w której pracuje, poznaje pracującą w stołówce Labinotę, Albankę pochodzącą z Kosowa. Labinota czeka bezskutecznie na powrót swojego męża, w tym czasie opiekuje się nią jej brat, Kastriot. Dzięki Kastriotowi Jean wchodzi w środowisko kosowskich emigrantów i zaprzyjaźnia się z ludźmi, którzy na obczyźnie spotykają się we własnym gronie. Labinota fascynuje Jeana, z nią dzieli się swoim bólem po śmierci córki i znajduje zrozumienie, którego nie doczekał się od swojej żony. Zażyłość Jeana i Labinoty oznacza pogwałcenie zasad obowiązujących w społeczności kosowskich Albańczyków i podważenie zaufania, którym Jeana obdarzał Kastriot.

</doc>
<doc id="1226184" url="https://pl.wikipedia.org/wiki?curid=1226184" title="Neokom">
Neokom

Neokom – nieformalna jednostka stratygraficzna dolnej kredy.
Najczęściej do neokomu zalicza się cztery najniższe piętra kredy: berrias, walanżyn, hoteryw, barrem. W takim sensie traktował neokom Alcide d’Orbigny wprowadzając w 1842 tę jednostkę do stratygrafii, jako dolną część dolnej kredy. Nieliczni autorzy synonimizowali neokom z całą dolną kredą. Były też inne definicje stratygraficzne. Głównie z powodu stosowania tego terminu przez różnych badaczy do skał o różnym zasięgu wiekowym, obecnie dość rzadko stosuje się nazwę neokom, operując raczej formalnymi nazwami pięter. 
Nazwa jednostki, której autorami byli J. Thurmann i De Montmollin (1835), pochodzi od rzymskiej nazwy obecnego miasta Neuchâtel w Szwajcarii, które w czasach rzymskich nosiło miano "Neocomum". 

</doc>
<doc id="1226186" url="https://pl.wikipedia.org/wiki?curid=1226186" title="Basic Life Support">
Basic Life Support



</doc>
<doc id="1226189" url="https://pl.wikipedia.org/wiki?curid=1226189" title="Moscow (Idaho)">
Moscow (Idaho)

Moscow – miasto w stanie Idaho, siedziba władz hrabstwa Latah, leżące przy granicy ze stanem Waszyngton. Zajmuje powierzchnię 17,7 km². W 2012 roku liczyło 24 449 mieszkańców.
Jest siedzibą trzech szkół wyższych: University of Idaho, University of Idaho College of Law oraz New Saint Andrews College.
Demografia.
21 291 mieszkańców, 7724 gospodarstw domowych i 3869 rodzin (dane z 2000 roku). Na 100 kobiet powyżej 18 roku życia przypada 110,1 mężczyzn. Średni dochód gospodarstwa domowego w mieście 26 884 USD a na całą rodzinę $46 331.
Skład etniczny
Grupy wiekowe:

</doc>
<doc id="1226190" url="https://pl.wikipedia.org/wiki?curid=1226190" title="Wielkoraki">
Wielkoraki

 Wielkoraki (Eurypterida) – wymarła gromada (w niektórych klasyfikacjach rząd) stawonogów. 
Opis
Pancerz wąski, prosoma zrośnięta, ze słabo zauważalnym segmentowaniem. Opistoma utworzona przez 12 segmentów. Na końcu prosomy, przy granicy z opistomą para odnóży bardzo powiększona, poszerzona i zmodyfikowana w duże narządy służące do pływania. Największe okazy wielkoraków miały 2,5 m ("Jaekelopterus rhenaniae", "Pterygotus"), zwykle wielkoraki mierzyły jednak kilkadziesiąt cm. 
Tryb życia:
Bentos ruchomy, drapieżne, wody głównie morskie, ale niektóre gatunki żyły w wodach słodkich i półsłonych. 
Występowanie:
Grupa kosmopolityczna, znana ze wszystkich kontynentów (z wyjątkiem Antarktydy), najliczniej z Europy i Ameryki Północnej, również na terenie Polski. 
Zasięg wiekowy:
ordowik – perm
Systematyka wielkoraków według Tollertona, 1989.
Istnieje ponad 300 znanych gatunków wielkoraków reprezentujących ponad 60 rodzajów z około 20 rodzin (Tollerton, 1989) 
Niekompletna lista taksonów wielkoraków: 
Glyptoscorpioidae
Slimonioidea
Hughmillerioidea
Mixopteroidea
Megalograptoidea
Eurypteroidea
Stylonuroidea
Dolichocephala
Kokomopteroidea
Brachyopterelloidea
Rhenopteroidea
Mycopteropoidea
Pterygotoidea

</doc>
<doc id="1226192" url="https://pl.wikipedia.org/wiki?curid=1226192" title="Józef Witoszyński">
Józef Witoszyński

Józef Michał Witoszyński von Dobrawola (ur. 27 października 1858 we Lwowie, zm. 9 grudnia 1931 we Lwowie) – tytularny generał major cesarskiej i królewskiej Armii.
Życiorys.
Urodził się 27 października 1858 we Lwowie, w rodzinie nauczyciela. Ukończył z wynikiem bardzo dobrym pięć klas gimnazjum we Lwowie.
27 października 1875 wstąpił do Galicyjskiego Pułku Piechoty Nr 30 we Lwowie. Został skierowany do szkoły kadetów, którą ukończył z wynikiem bardzo dobrym. Na stopień porucznika został mianowany ze starszeństwem z 1 listopada 1876 w korpusie oficerów piechoty i wcielony do Galicyjskiego Pułku Piechoty Nr 30 we Lwowie. Ukończył Terezjańską Akademię Wojskową.
Dowodził kolejno: 
1 maja 1906 jako tytularny pułkownik został przeniesiony w stan spoczynku i zamieszkał w Drohobyczu, a następnie we Lwowie.
6 sierpnia 1914 został powołany do wojska jako dowódca nowo utworzonej 130 Brygady Piechoty, z którą walczył na froncie rosyjskim w składzie Korpusu Hofmanna. W skład jego brygady wchodził Legion Ukraińskich Strzelców Siczowych. Witoszyński był opiekunem i konsultantem Legionu.
Został awansowany 1 stycznia 1915 na rzeczywistego pułkownika, a 25 maja 1915 na tytularnego generała majora. W 1917 uzyskał nobilitację szlachecką z predykatem Dobrawola (od nazwiska matki Agnieszki Dobrowolskiej).
W październiku 1915 odszedł ze służby frontowej i 1 grudnia powrócił do stanu spoczynku. 14 kwietnia 1917 ponownie powołany do pracy w administracji wojskowej na terenie Moraw, 15 listopada 1918 powrócił w stan spoczynku. W połowie 1919 wstąpił do Ukraińskiej Armii Halickiej, pracując w Komendzie Głównej UHA, a następnie, po połączeniu jej z Armią Ukraińskiej Republiki Ludowej w zjednoczonym dowództwie obu armii w Kamieńcu Podolskim.
Brał udział w sierpniowej ofensywie 1919 na Kijów. Po internowaniu Armii URL w Polsce przebywał w obozie internowania w Łańcucie, po czym zamieszkał we Lwowie.
Od 27 lipca 1920 pracował jako urzędnik w Zarządzie Archiwalnym Dowództwa Okręgu Generalnego "Lwów", a od 1923 w Austriackim Archiwum Wojskowym we Lwowie.
Pochowany na Cmentarzu Łyczakowskim.

</doc>
<doc id="1226193" url="https://pl.wikipedia.org/wiki?curid=1226193" title="Jareńsk">
Jareńsk

Jareńsk (ros. Яренск) - duża wieś (do 1924 miasto o nazwie "Erenskie Miasteczko" - "Еренский городок") w północnej Rosji, na terenie obwodu archangielskiego, w północno-wschodniej Europie. Stolica rejonu leńskiego.
Liczba ludności 4,1 tys. (w 2005)
Pierwsza wzmianka w staroruskiej kronice w 1384 o Erenskim Miasteczku nad rzeką Wyczegdą. Od XVII był miejscem zesłania, tu zesłano m.in. książę Wasyl Golicyn, szczególnie wielu zesłańców było na przełomie XIX/XX w. W 1780 otrzymał prawa miejskie i herb, stając się centrum powiatu jareńskiego. W XVIII w. zbudowano kamienną cerkiew Spaso-Preobrażański sobór (Спасо-Преображенски собор), zachowaną do dziś. W środku zabytkowe freski z czasu budowy. Obok stoi drewniana kaplica z 1889 przywieziona z sąsiedniej wsi. Od 1920 znów zaczęto wysyłać tu zesłańców, szczególnie licznie od 1930 w związku z masowymi zesłaniami kułaków. W 1905 powstało w mieście muzeum istniejące do dziś, obecnie jako krajoznawcze. W 1999 wybudowano nową cerkiew pw. Wszystkich Świętych, ponieważ w starej świątyni wciąż mieści się muzeum.

</doc>
<doc id="1226194" url="https://pl.wikipedia.org/wiki?curid=1226194" title="Naadam">
Naadam

Naadam, nadom, nadam (, ᠨᠠᠭᠠᠳᠤᠮ, dosł. „zawody”) – tradycyjny, coroczny festiwal sportowy i jedno z głównych świąt państwowych w Mongolii. Słowo "Naadam" (festiwal sportowy) pochodzi od "naadach", które znaczy „bawić się”. W 2010 roku Naadam został wpisany na listę niematerialnego dziedzictwa kulturowego UNESCO.
Naadam określany jest też w Mongolii jako "erijn gurwan naadam" (эрийн гурван наадам), czyli „trzy męskie gry”, gdyż obejmuje tradycyjnie trzy konkurencje: zapasy, łucznictwo i wyścig konny. 
Historia.
Historia rozgrywek zaczyna się za czasów imperium Hunnu albo Hunów, kiedy polowania i inne czynności były jeszcze prymitywne. Pierwsze wzmianki o Naadamie w obecnym kształcie pochodzą z czasów Czyngis-chana, gdy urządzano konkurs sprawności wojowników, a jednocześnie szamanistyczne obrzędy dedykowane duchom. Urządzano je także, by okazać radość po zwycięskiej bitwie. Choć rozgrywki utraciły nieco z pierwotnej żywiołowości i atrakcyjności w związku z przeniesieniem stolicy do Pekinu, a zwłaszcza później, po rozpadzie imperium mongolskiego, nadal były mocno związane z kulturą Mongołów. Po rozpowszechnieniu się w Mongolii lamaizmu (XVI w.), Naadam towarzyszył świętu lamajskiemu. W XVII w. mongolskie plemiona spotkały się nad jeziorem Szireet Cagaan na Danszig Naadam – Naadam Siedmiu Chorągwi – połączony z buddyjskimi obrzędami religijnymi. Te ostatnie przestały być odprawiane od roku 1921, czyli od rewolucji komunistycznej. Później ówczesny przywódca mongolski Suche Bator nakazał od roku 1922 przeprowadzanie festiwalu Naadam w dniach 11–13 lipca, w rocznicę wybuchu rewolucji z 1921 roku i ta data obowiązuje do dziś. 
Poza Mongolią, święto Naadam obchodzi się także w Mongolii Wewnętrznej i w Tuwie (15 sierpnia).
Opis.
W konkursie zapaśniczym biorą udział tylko mężczyźni, bez podziału na kategorie wagowe. W łucznictwie i wyścigu konnym biorą udział zawodnicy obu płci, a wyścig konny przeprowadzany jest dla różnych kategorii.
Główne zawody odbywają się w stolicy kraju Ułan Bator, jednak mniejszej rangi lokalne festiwale Naadam (zwane mininaadamami) są także we wszystkich stolicach ajmaków i w wielu somonach (powiatach). Zawody poprzedzają występy artystyczne, obecnie często organizowane są jarmarki i kiermasze wokół stadionu. Naadam to nie tylko święto zawodników uczestniczących w trzech grach, ale także zwykłych ludzi - pasterzy przyjeżdżających do miasta oraz mieszkańców wychodzących ze swoich domów i biur, żeby obejrzeć rozgrywki. Zawody, zwłaszcza w stepie i Gobi, są okazją do spotkań rodów i znajomych, którzy w pozostałej części roku koczują w znacznym oddaleniu od siebie. W trakcie święta mają oni wszyscy okazję pohandlować, poflirtować, pośpiewać wspólnie, zjeść i napić się uroczyście. Z rodziną, przyjaciółmi i znajomymi pije się wówczas dużą ilość kumysu, archii oraz je "chuuszuury" — tradycyjne mongolskie placki z nadzieniem mięsnym (baraniną lub wołowiną). Temu wszystkiemu towarzyszą liczne gry i zabawy, a zwłaszcza popularna gra w kości szagaj, będąca jednym z obyczajów Naadamu (choć gra się w nią także poza świętem).
Naadam w Ułan Bator.
Uroczystość zaczyna się na placu Suche Batora, przed pomnikiem Czyngis-chana stojącym przy elewacji budynku parlamentu (Wielkiego Churału). W równo ułożonych rzędach stoi orkiestra wojskowa, zarówno w zwykłych mundurach, jak i ta kompanii honorowej, w kolorowych, tradycyjnych strojach. Delegacja kompanii honorowej idzie po schodach i wchodzi do budynku parlamentu, skąd bierze dziewięć białych buńczuków Czyngis-chana, symbolizujących pokój i czas świąteczny (na czas wojny były używane czarne – można je oglądać w muzeum w Ułan Bator). Gdy delegacja wychodzi z budynku, zaczyna grać orkiestra. Następnie białe buńczuki są przewożone przez delegację honorową na koniach spod budynku parlamentu jedną z głównych ulic miasta – Aleją Czyngisa – aż na Narodowy Stadion Sportowy, gdzie odbywają się główne uroczystości. 
Na stadionie o godz. 11:00 odbywa się ceremonia otwarcia w obecności prezydenta Mongolii. Centralny podest na murawie (stylizowany na kurhan wotywny owoo) jest przystrajany przez kompanię honorową dziewięcioma białymi buńczukami Czyngis-chana. Następują po sobie przemowy premiera i prezydenta (ubranych tak jak wielu Mongołów w tradycyjny strój mongolski "deel"), grany jest hymn narodowy, po czym następują popisy ludowych zespołów tanecznych i wokalnych oraz sztuk walk w wykonaniu wojska, występ orkiestry wojskowej, przedstawienie i taniec z flagami sponsorów oraz występy mongolskich jeźdźców w tradycyjnych strojach (wraz z typowym dla mongolskiej tradycji strzelaniem z łuku w trakcie jazdy). Potem następują przygotowania do głównej atrakcji, jaka odbywa się na stadionie, czyli do zapasów. 
Mongolskie zapasy.
W tradycyjnych mongolskich zapasach, odbywających się na stadionie w Ułan Bator, startuje 512 zawodników. Wszyscy ubrani są w tradycyjne stroje, na które składają się: wysokie buty pod kolana, skąpe, jedwabne majteczki i serdak okrywający tylko ramiona i barki. Ów skąpy, ale jednocześnie wyjątkowo mocny kostium służy do chwytania zawodnika, celem jego przewrócenia. Przed jak i po walce, zawodnik ma założoną także spiczastą czapkę, mającą z tyłu dwie czerwone wstęgi. Złote paski na tych szarfach informują o liczbie dotychczas odniesionych zwycięstw.
Zapaśnik wbiegający na płytę stadionu rozpoczyna od tańca i modłów. Przed rozpoczęciem walki dotyka rękoma ziemi, co ma dać mu magiczną siłę. Następnie wykonuje tzw. lot orła ("dewech"), w którym to macha rozpostartymi rękoma okrążając kołyszącym krokiem białe buńczuki, po czym niczym orzeł przystępuje do walki. Zapaśnik staje w rozkroku, nachyla się, klepie po udach i pośladkach i podbiega do swojego sekundanta. W każdej walce bowiem asystuje dwóch sekundantów, którzy jednocześnie są sędziami. Tuż przed walką, zapaśnicy wręczają im na czas walki swoje czapki. W czasie przedłużającej się walki zaś, sędziowie każą zawodnikom złapać się za majtki lub serdaki aby doprowadzić do przewrócenia jednego z zawodników. Zawodnicy w czasie walki nie stosują uderzeń, a sama walka pozbawiona jest brutalności. Przegrany rytualnie przechodzi pod wyprostowaną ręką zwycięzcy, a gest ten oznaczać ma, iż wygrany zawodnik bierze przegranego pod opiekę i że walka była czysta. Zwycięzca biegnie do buńczuków Czyngis-chana, okrąża je trzy razy wykonując rytualny taniec orła ("dewech"). Podczas niego udaje lot orła Garudy - mitycznego ptaka Wschodu. Na murawie stadionu jednocześnie odbywa się kilkanaście walk. Przegrani odpadają, wygrani zaś przechodzą do kolejnych rund ("dawaa"), których łącznie jest dziewięć. W ostatniej spotykają się tylko dwaj najlepsi siłacze turnieju. Kto w ciągu zawodów zwycięży pięć razy, ten otrzymuje tytuł Sokoła ("Naczin"). Siedem zwycięstw daje tytuł Słonia ("Dzaan") a dziewięć - Lwa ("Arslan"). Najwyższym tytułem zaś jest „Niezwyciężony Tytan”.
Mongolskie łucznictwo.
Zawody strzeleckie odbywają się po południu. Strzelcy różnego wieku i obu płci rywalizują w zawodach używając łuków o niezmienionej od stuleci konstrukcji i stosują starą mongolską technikę strzelania, polegającą na przytrzymywaniu cięciwy zagiętym kciukiem. Stosuje się ręcznie wykonane lekkie łuki bojowe, w przeciwieństwie do ciężkich łuków modrzewiowych służących do polowań. Łuki, które niegdyś służyły armiom mongolskim, a obecnie używane są na turniejach, klei się z kości, drzewa, rogu i kryje skórą, z cięciwą ze zwierzęcego ścięgna lub z jedwabnej nici. Strzały wykonane są z wierzbowych gałęzi i piór sępów. Przed strzelaniem zawodnicy obwiązują sobie rzemieniem lewe przedramię. Ma to związek z tym, iż tradycyjny mongolski strój "deel" ma długie rękawy, które mogą przeszkadzać w trakcie strzelania.
Łucznicy strzelają do celu, umieszczonego w różnej odległości. Mężczyźni strzelają na 75 m, kobiety na 60, a dzieci mnożąc swój wiek przez trzy (dziewczynki) lub cztery (chłopcy). Unikatowym w mongolskim łucznictwie jest to, że celem nie jest tarcza, ale rząd ustawionych na sobie, plecionych z wąskich pasków skóry nibykoszyczków zwanych "sur". Wśród nich dwa owinięte są czerwonym materiałem, będą wskazówką dla strzelającego. Po dwóch stronach „ścianki strzelniczej” stoją sędziowie, którzy po każdym udanym strzale podnoszą ręce, wołając czy też bardziej wyśpiewując zaklęte słowo "Uuchaj" (oko byka). Okrzyk ten ma odstraszyć wszelkie złe moce. Po każdym celnym strzale, sędzia naprawia „ściankę strzelniczą” i przygotowuje ją do kolejnych trafień. Strzelcy w zawodach nie konkurują ze sobą, ponieważ każdy celnie strzelający może zdobyć tytuł "Mergen" (Celnie Trafiający). W zależności od liczby wygranych, do tego tytułu dodawane są kolejne określenia takie jak: dokładny, zręczny, perfekcyjny.
Mongolskie wyścigi konne.
Mongołowie mają wielki szacunek dla koni, ponieważ od wieków życie Mongołów było ściśle związane z nimi. Konie służyły im nie tylko jako środek transportu, ale stanowiły także źródło bogactwa, główny środek utrzymania i towarzystwa. W związku z tym główne święto Mongołów jest także świętem koni, które mają swoje zaszczytne miejsce w festiwalu Naadam.
Przygotowania do uczestnictwa w zawodach zaczynają się ok. 3 miesiące wcześniej. Właściciele koni, dokarmiając je specjalną paszą przygotowują je do wyścigu na dystans od 15 do 35 km. Wyścigi konne są podzielone na sześć kategorii, w zależności od wieku koni. Przykładowo: 2-letnie konie ścigają się na odcinku 16 km, zaś 7-letnie, na odcinku 30 km. Cechą charakterystyczną mongolskich wyścigów konnych jest fakt, iż uczestniczą w nim dzieci, mające do 5 do 13 lat; one bowiem, jako dżokeje, trenują przydzielone im wcześniej konie. Niewielka waga jeźdźca ma swoje praktyczne znaczenie, dzięki niej koń może łatwiej pokonywać duże odległości w galopie. Umiejętności dżokeja nie odgrywają większej roli w porównaniu z samym koniem. Nie jest niczym nadzwyczajnym więc fakt, iż nie raz do mety docierają same konie bez jeźdźców, którzy nie podołali wymagającemu wyścigowi. 
Przed rozpoczęciem wyścigów, publiczność śpiewa tradycyjne pieśni, a dżokeje śpiewają piosenkę zwaną "Gingo", która ma im zapewnić pomyślność. Po tym jak młodzi jeźdźcy wsiądą na konie, tradycyjnie okrążają mongolski kurhan "owoo" z narodową flagą. Potem kolumna koni ustawia się na stepie zgodnie ze zwyczajem, a więc tyłem do linii startu. Na sygnał konie odwracają się i z całych sił biegną przed siebie rozpoczynając wielokilometrowy wyścig. Pięć pierwszych zwierząt nazywa się „kumysową piątką” – na ich cześć śpiewa się pieśń, zawiązuje na szyi medale i polewa im głowy i grzbiety kumysem (kobylim mlekiem). Najlepsze konie stają się od razu bardzo pożądane i czasami po zakończonym święcie Naadam niektórzy właściciele koni mogą sprzedać swoje czempiony innym hodowcom za odpowiednio wysoką sumę. Publiczność ofiarowuje także piosenkę pocieszenia dla dwuletniego konia, który dotarł na metę ostatni. Obwołuje się go mianem "Bajan Chodood" (Pełny Żołądek), co ma sugerować, że był zbyt ciężki podczas wyścigów. Z kolei zwycięski jeździec otrzymuje tytuł "tümen ech" („lider dziesięciu tysięcy”).
Zawody jeździeckie podczas głównych uroczystości w stolicy odbywają się na stepie na obrzeżach miasta w Jaarmag, w szerokiej dolinie, ok. 10 km od centrum Ułan Bator. Wstęp jest bezpłatny, a z centrum miasta można dojechać tam taksówką lub autobusem zabierającym ludzi spod stadionu narodowego.

</doc>
<doc id="1226195" url="https://pl.wikipedia.org/wiki?curid=1226195" title="Amursana">
Amursana

Amursana (ur. w 1722, zm. w 1757) – książę mongolskich Ojratów. W 1754 zainicjował bunt Ojratów (w Dżungarii) i Mongołów zachodniej Mongolii przeciwko Chinom władających wówczas Mongolią. Został dowódcą powstania i aż do 1757 prowadził intensywne walki, osiągając przejściowo dość znaczne sukcesy, co zapewniło mu duży rozgłos wśród koczowników. Po klęsce powstańców i odwetowej rzezi ludności ojrackiej przeprowadzonej przez wojska chińskie, przedostał się do Rosji, gdzie udzielono mu schronienia pomimo żądań władz chińskich, którym zależało na ekstradycji Amursany. Wkrótce jednak zmarł tam na ospę.
Kult Amursany, jako wodza ruchu antychińskiego utrzymywał się w Mongolii aż do uzyskania niepodległości. Liczni mongolscy dowódcy oddziałów walczących w XVIII i XIX w. z Chinami, np. Dża Lama, wykorzystywali ten kult w celach propagandowych, twierdząc, że są reinkarnacją tej postaci.

</doc>
<doc id="1226196" url="https://pl.wikipedia.org/wiki?curid=1226196" title="Katedra Najświętszej Marii Panny w Strasburgu">
Katedra Najświętszej Marii Panny w Strasburgu

Katedra Najświętszej Marii Panny w Strasburgu (fr. "Cathédrale Notre-Dame", niem. "Liebfrauenmünster") – najważniejsza świątynia katolicka miasta, cenny przykład średniowiecznej XIII–XV-wiecznej architektury, łączącej cechy późnego romanizmu z wczesnym gotykiem francuskim i dojrzałym gotykiem niemieckim. Zawiera na zewnątrz i we wnętrzach liczne cenne dzieła średniowiecznej rzeźby kamiennej m.in. portale południowego ramienia transeptu, tzw. Filar Anielski.
Katedrę wzniesiono w latach 1176–1439 z czerwonego piaskowca na miejscu wcześniejszej spalonej budowli z lat 1015–1028, której to z kolei część pochodziła z jeszcze wcześniejszej świątyni wzniesionej w czasach dynastii Karolingów. Pierwotny projekt w stylu romańskim zastąpiła z czasem koncepcja gotycka. W latach 1625–1874 ze swą mierzącą 142 m północną wieżą katedra była najwyższym budynkiem świata (zob. lista najwyższych kościołów).
Wzniesiona w pobliżu granicy Niemiec i Francji, łączy w sobie elementy wpływu obu tych kultur. Charakterystyczna fasada o asymetrycznej formie ze strzelistą wieżą do dziś pozostaje symbolem Alzacji widocznym także z drugiego brzegu Renu oraz z masywów gór Wogezów i Schwarzwaldu.
Świątynia była tematem wielu dzieł malarstwa i grafiki, jak i inspiracją dla kwitnącej już w XVIII w. nowej romantycznej myśli. Dla artystów i literatów m.in. Jana Wolfganga Goethego świątynia stanowiła inspirację do zainteresowań wcześniej niedocenianego stylu gotyckiego.
Dzieje.
Wcześniejsze budowle.
Teren na którym wznosi się dzisiejsza katedra od czasów rzymskich był miejscem sakralnym. Początkowo Strasbourg wchodził w skład rzymskiej Galii, w czasach przedchrześcijańskich znajdowała się tu rzymska świątynia, której relikty znajdują się w fundamentach dzisiejszej katedry. Po przyjęciu chrześcijaństwa miasto stało się ważnym ośrodkiem religijnym wschodniej Galii, już w III w. istniało tu biskupstwo (pierwszym biskupem był święty Amandus 290-ok.355.
Pozostałości budowli świątynnej w tym miejscu, pochodzące z końca IV wieku lub początku V wieku odkryto w 1948 i 1956 roku.
W VIII wieku pierwszą katedrę zastąpiono ważniejszym budynkiem, który został ukończony za panowania Karola Wielkiego. Pierwsze przesłanki o katedrze pochodzą z VII w., kiedy to świątynię erygował biskup strasburski, później święty Arbogast (zm. 618). U schyłku VII w. wzniesiona została in situ świątynia poświęcona Najświętszej Marii Pannie, lecz oprócz niewielkich fragmentów reliktów domniemanej świątyni nie zachowały się do dziś żadne świadectwa.
W następnym stuleciu, na miejscu poprzedniej katedry powstała kolejna świątynia, którą wzniesiono za czasów panowania Karola Wielkiego. Biskup Remigiusz von Straßburg (znany również jako Rémi) zgodnie ze swą wolą został pochowany w krypcie, zachował się również jego testament z datą 778. Prawdopodobnie katedra była miejscem przysięgi strasburskiej złożonej w 842 r. przez Ludwika Niemieckiego i Karola Łysego przeciw ich starszemu bratu, cesarzowi Lotarowi.
Niedawne badania archeologiczne potwierdziły istnienie karolińskiej katedry o trzech nawach zamkniętych półokrągłą absydą. Bishop Ratho (znany też jako Ratald, Rathold) w swoim poemacie opisuje bogatą dekorację, stanowiły ją elementy złocone i kameryzowane. Świątynię nawiedzały pożary w 873, 1002 i 1007 roku.
W roku 1015, biskup Werner I von Habsburg położył pierwszy kamień pod nową świątynię, która została zbudowana w stylu romańskim. Spłonęła w 1176, prawdopodobnie przez drewnianą konstrukcję, przez co rozprzestrzenił się ogień.
Po tej katastrofie biskup Heinrich von Hasenburg podjął decyzję wzniesienia nowej katedry, chcąc realizować swoje ambicje, by nowa świątynia była piękniejsza od katedry w Bazylei, której budowa właśnie dobiegała końca. Budowa nowej katedry rozpoczęła się na fundamentach poprzedniej budowli i zakończyła dopiero wieki później. Z tej wersji świątyni zachowała się tylko Krypta katedry Wernera, która nie spłonęła, została zachowana i poszerzona na zachód.
Budowa gotyckiej katedry (1176–1439).
Budowę obecnej katedry rozpoczęto w ok. 1180 r. od prezbiterium i północnego ramienia transeptu. W przypadku prezbiterium zachowano romański porządek stylowy. Natomiast już w 1225, do Strasburga przybyła strzecha budowlana działająca wcześniej przy budowie francuskich katedr m.in. w Chartres lub Reims, w wyniku tego w kolejnych fazach budowy świątyni posłużono się cechami charakteryzującymi styl gotycki. W celu pozyskania funduszy na budowę nawy, za zgodą Kościoła zorganizowano szereg odpustów w 1253. Fundusze przekazano "Oeuvre Notre-Dame", fundatorzy również zatrudnili do budowy kolejnych architektów i kamieniarzy. W tym czasie dzięki znajomości francuskiej rzeźby z ok. 1200 (gł. dekoracje katedry w Reims) powstały pierwsze cykle rzeźbiarskie, m.in. portale południowego ramienia transeptu, czy tzw. Filar Anielski. Podczas wznoszenia w latach 1240–1275 korpusu nawowego zmieniono strukturę konstrukcji jak i dekorację, zgodnie z francuskim stylem "rayonnant" i wzorami z opactwa Saint Denis. Już pięć lat po ukończeniu korpusu rozpoczęto budowę monumentalnej fasady zachodniej.
Podobnie jak w nawach, jako materiał budowlany zastosowano piaskowiec o różowym odcieniu, który sprowadzany był z Wogezów. Ze źródeł wiemy, iż 2 lutego 1276 biskup Konrad von Lichtenberg podpisał kontrakt z budowniczym Erwinem von Steinbach, który budował katedrę aż do swej śmierci w 1318. Wówczas powstała środkowa oś fasady według pomysłu z wcześniejszej katedry w Paryżu, w tym portal zwieńczony strzelistą wimpergą, rozeta oraz dolne partie wież (wraz z portalami). Druga kondygnacja wież powstała przy udziale syna von Steinbacha, Jeana (znanego również Gerlachem) budowniczego m.in. kościoła w Niederhaslach.
Po wzniesieniu powyżej rozety galerii królewskiej w latach 80. XIV wieku mistrz Michael von Freiburg podwyższył oś środkową, wznosząc dzwonnicę. Podwyższenie wieży północnej miało miejsce w XV stuleciu – w latach 1399–1419 Ulrich von Ensingen wzniósł niższą kondygnację, zaś w 1439 Johann Hültz z Kolonii ukończył jej budowę. Udział niemieckich budowniczych odcisnął się na stylu i kształcie architektonicznym fasady, gdzie można dostrzec recepcję zarówno motywów charakterystycznych dla katedr w Île-de-France jak Nadrenii.
Wieża katedry strasburskiej była przez dwa wieki najwyższą na świecie wieżą kościelną: od 1647, kiedy to zawaliła się wskutek pożaru 153-metrowa wieża kościoła NMP w Stralsundzie do roku 1874, kiedy wzniesiono kościół Św. Mikołaja w Hamburgu (wieża ma 147 m wysokości).
Wielokrotnie w historii katedry planowano wzniesienie wieży południowej, ale realizacja jej nigdy nie doszła do skutku.
Dalsze dzieje.
Postępująca w całej Europie reformacja objęła również Strasburg. Jej rozwój zapoczątkowała działalność kaznodziei Johanna Geilera von Kaisersberg. Za zgodą rady miejskiej w 1524 katedrę przekazano w ręce protestantów. Powszechne w protestanckich krajach zachodniej Europy działania ikonoklastyczne miały również miejsce w Strasburgu, niemal w całości zniszczono wyposażenie katedry. 30 września 1681 katedra została oddana katolikom na mocy dekretu Ludwika XIV.
Papież Leon XIII, w 1892 nadał katedrze tytuł bazyliki mniejszej.
Podczas drugiej wojny światowej, cenne rzeźby, wyposażenie zostały wywiezione. Gotyckie witraże zdjęto i przechowano w kopalni soli koło Heilbronn, w Niemczech. Działania wojenne ominęły katedrę. Witraże zwrócono społeczeństwu francuskiemu, dokonał tego działający przy armii amerykańskiej Wydział Dzieł Sztuk Pięknych i Archiwaliów.
W 1988 podczas swej pielgrzymki do Francji świątynię odwiedził papież Jan Paweł II. Katedra stała się siedzibą powołanego przez niego arcybiskupstwa strasburskiego.
W grudniu 2000 r. we Frankfurcie nad Menem ujęto grupę islamskich fundamentalistów z Algierii planującą zamach podczas odbywających się przed świątynią targów świątecznych.
Architektura.
Układ przestrzenny.
Katedra jest trójnawową bazyliką z dwunawowym transeptem i chórem wschodnim, zamkniętym półkolistą absydą. Przestrzeń chórowa, późnoromańska, jest podwyższona w stosunku do pozostałych części katedry, oprócz prezbiterium i sięga do skrzyżowania naw. Od strony wschodniej do absydy przylegają aneksy mieszczące kaplice Św. Jana Chrzciciela i Św. Jana Ewangelisty, w wyniku czego, na zewnątrz wschodnia część katedry zamknięta jest prostokątnie. Poniżej chóru znajduje się krypta. Nawa poprzeczna od strony architektonicznej składa się z późnoromańskiego skrzyżowania naw, na tym miejscu wznosi się oktogonalna kopuła oraz flankujących to miejsce wczesnogotyckich ramion transeptu. Szerokość i długość każdego ramienia jest zbliżona; przez dwunawowy układ przybiera centralizujący układ przestrzenny, pośrodku stoi wysoki filar wiązkowy. Od strony zachodniej do ramion transeptu przylegają prostokątne w planie kaplice: Św. Wawrzyńca (po północnej stronie) i Św. Katarzyny (po stronie południowej). Gotycki korpus nawowy składa się z siedmiu przęseł, od zachodu jest zamknięty potężnym masywem wieżowym.
Architektura wnętrza.
Od strony wewnętrznej ściana absydy jest podzielona na dwie strefy, najniżej znajdują się ostrołukowe arkady wsparte na ozdobnych kolumnach, wyżej balkon z balustradą i strefa okien. Przestrzeń ta jest nakryta konchą. 
Skrzyżowanie naw nakrywa kopuła wsparta na trompach, wspartych na potężnych filarach do których przylegają mniejsze kolumny. Oba ramiona transeptu nakryte są sklepieniami krzyżowo-żebrowymi, wspartymi na usytuowanych pośrodku filarach wiązkowych oraz przyściennych służkach, których kapitele są zdobione dekoracją roślinną, przy czym filar wiązkowy w południowym ramieniu transeptu wzbogacony jest o rozbudowaną dekorację rzeźbiarsko-architektoniczną, z pełnoplastycznymi posągami. W literaturze znany jest jako Filar Anielski.
Architektura wnętrza korpusu nawowego jest typowa dla budownictwa sakralnego z okresu gotyku klasycznego i gotyku poklasycznego, ze szczególnym uwzględnieniem stylu promienistego. Dla wcześniejszego okresu typowy jest podział nawy głównej na trzy strefy. U dołu znajduje się strefa arkad międzynawowych, powyżej ciąg tryforiów, najwyżej zaś strefa okien. Zarówno nawa główna jak i boczne nakryte są sklepieniami krzyżowo-żebrowymi, wspartymi na służkach i filarach wiązkowych. Gotyk poklasyczny jest widoczny przede wszystkim w przezroczystości konstrukcji, wyważonych proporcjach i scaleniu strefy okien i tryforiów, które mają także okna. Czterodzielnemu podziałowi tryforiów odpowiada taki sam podział maswerków okien, które tworzą pary arkad zwieńczonych czteroliściami wpisanymi w koło, a arkady te są wpisane w jedną, główną arkadę okna, którą wieńczy sześcioliść wpisany w koło. W arkadach tryforiów również zastosowano dwudział, ale w uproszczonej wersji; arkady mają łuki o układzie trójlistnym powyżej ich znajduje się motyw czteroliścia. Ściany naw bocznych podzielone są na dwie strefy, u góry znajdują się okna o podobnej jak w nawie głównej dekoracji maswerkowej, poniżej wysunięte przed lico murów ciągi trójlistnych arkadek wspartych na kolumnach z ozdobnymi kapitelami.
Wewnątrz środkowej części masywu wieżowego znajduje się wysoki przedsionek, nakryty sklepieniem krzyżowo żebrowym. Od nawy głównej oddziela go wysoka ostrołukowa arkada. Wysokość przedsionka sięga przeszklonej rozety. Poniżej jej znajduje się przeszklone tryforium z balkonem i ściana przepruty u dołu dwudrzwiowym portalem. Ściana ta poprzedzona jest wysuniętą przed jej lico ażurową okładziną, która w pełni naśladuje elementy gotyckich okien i rozet. Powyżej wejścia znajduje się bogato zdobiona, ażurowa rozeta. Po bokach arkady z dekoracją maswerkową. Ściany boczne przedsionka w dolnej partii są przeprute ostrołukowymi arkadami, prowadzącymi do przyziemi wież. Powyżej tych przejść galerie arkadowe (przypominające tryforia) wzbogacone wimpergami. U góry ściany z ostrołukowymi oknami.
Krypta.
W całości zachowała się znajdująca się poniżej wschodniego chóru romańska krypta. Składa się z trzech naw o tej samej wysokości nakrytych sklepieniem krzyżowym z gurtami. Sklepienie wsparte jest na masywnych filarach o uwydatnionych graniastych baza o zróżnicowanej formie oraz ośmiobocznymi piramidalnymi kapitelami. Od wschodniej strony światło pada przez duże półkoliście zamknięte okna.
Elewacje zewnętrzne.
Na zewnątrz architektura katedry charakteryzuje się podobnie jak jej wnętrze niejednorodnością stylistyczną. Część wschodnia jest zwarta, kubiczna, zaakcentowana masywną wieżą kopułową na skrzyżowaniu naw (ozdobioną dużymi biforiami i dwoma galeryjkami arkadowymi) oraz oktogonalnymi wieżyczkami flankującymi szczyt ściany wschodniej, która kryje wewnątrz absydę chóru. Połączenie późnego romanizmu z wczesnym gotykiem jest charakterystyczne dla nawy poprzecznej. Ich fasady są opięte po bokach potężnymi, diagonalnymi przyporami, powyżej nich wznoszą się wieżyczki flankujące trójkątne szczyty. Wspólną cechą południowej i północnej fasady transeptu jest także dwudzielność wynikająca z dwunawowego podziału transeptu. Stąd też w płytkich arkadowych niszach znajdują się po dwie rozety. Północna fasada posiada galeryjkę arkadową na zwieńczeniu ściany, pojedyncze ostrołukowe okna i późnogotycką kruchtę. Poniżej rozet południowej fasady transeptu znajduje się aneks z dwoma parami ostrołukowych okien oraz kruchta z dwoma gotyckimi portalami.
Masyw wieżowy.
Potężny masyw wieżowy, składa się z trzech osi, środkowej, gdzie umieszczone jest wejście główne, która flankują wieże, z których jedynie północna została ukończona. Licząca 142 metry wieża jest główną dominanta miasta i punktem orientacyjnym. Widoczna jest m.in. z niemieckich Wogezów. Cały masyw wieżowy jest potężną, zwartą, kubiczną bryłą, z potężnymi przyporami w narożach wież i po bokach części środkowej. Elewacje są obłożone bogatą dekoracją architektoniczno-rzeźbiarską, która ze względu na mnogość delikatnych, wertykalnych form nadaje masywowi wieżowemu lekkości i wysmukłości. Cały masyw jest na układ trójkondygnacyjny. Kolejne, wyższe kondygnacje mieszczą się w wieży.
Portale.
Od zachodniej strony, na każdej osi umieszczone zostały trzy wejścia do z rzeźbionymi portalami, z których środkowy jest największy. Każdy z nich składa się z wspartych na cokołach uskokowych ościeży, które wraz z archiwoltami tworzą ostrołukowe arkady. Ponad wejściami umieszczone są ostrołukowe tympanony, tympanon środkowego portalu jest wsparty na trumeau. Zewnętrzne arkady są zwieńczone wimpergami (boczne mają okulusy z rozetkami i stylizowanymi sześcioliściami), te zaś zdobią smukłe fiale. Portale flankują aedicule z ostrołukowymi arkadami i ażurowymi wimpergami. Rzeźby są rozmieszczone w ościeżach, archiwoltach, wewnątrz arkad aediculi oraz na wimperdze środkowego portalu.
Dekoracja elewacji zachodniej.
Dekoracja architektoniczno-rzeźbiarska zachodniej fasady katedry należy do unikatowych dzieł dojrzałego gotyku. Wykorzystany został w pełni repertuar motywów architektonicznych typowych dla gotyku, które uplastyczniają mury elewacji. Każdą kondygnację wieńczy gzyms z ażurową balustradą. W strefie portalowej zestawione są trzy warstwy muru, najbardziej wysunięte są arkady z ażurowymi wimpergami i smukłymi fialami, następnie maswerkowe okładziny i dopiero na koniec właściwy mur. Oprócz zdobionych trój-, cztero- i sześcioliściami maswerków dekorację okładziny tworzą ciągi potrójnych laskowań, mniejsze arkadki zwieńczone motywem trójliścia i wimpergami. Masywne przypory opinające mury posiadają ostrołukowe arkady ze ślepymi lub ażurowymi maswerkami. Głównym akcentem w drugiej kondygnacji jest usytuowana pośrodku wielka rozeta. Do jej wielkości została dopasowana kwadratowa okładziny z wielkim ażurowym kołem ozdobionym noskami oraz niewielkie cztero- i pięciolistnymi rozetkami umieszczonymi w żagielkach każdego narożnika. Powyżej rozety znajduje się galeria królewska, złożona z ciągu ostrołukowych arkad zwieńczonych wimpergami. Wewnątrz nich umieszczone są pełnoplastyczne rzeźby starotestamentowych królów Izraela. Przed licami ścian drugiej kondygnacji wież wysunięte są maswerkowe okładziny które tworzą ciągi ostrołukowych arkad z motywem trójliścia na podłuczach oraz wieńczących je wimperg. Powyżej arkadowe okładziny zostały dopasowane do okien, mają układ trójdzielny. Do przypór przylegają aedicule zwieńczone fialami. Ponad galerią królewską znajduje się wtopiona w bryłę masywu wieżowego dzwonnica, której dwa ostrołukowe okna zdobią arkady z ościeżami oraz wimpergami, a ponadto kolumienki z rzeźbami i fiale.
Wieża.
Z dwóch planowanych wież wzniesiono jedynie północną, która ma plan oktogonalny. Przy czterech narożach dobudowane zostały wieżyczki schodowe, które z wieżą są połączone za pomocą mostków. Na ich zwieńczeniach znajdują się platformy widokowe z balustradami. Ściany wieży są przeprute wielkimi ostrołukowymi oknami z profilowanymi ościeżami i maswerkami. Arkady są zwieńczone oślimi grzbietami. W górnej partii wieży wyodrębniona została niższa kondygnacja, ponad arkadami okien ściany ozdobione są ślepymi maswerkami. Ponad gzymsem wieńczącym wznosi się strzelisty, ostrosłupowy hełm, którego naroża akcentują niewielkie heksagonalne, ażurowe wieżyczki. Na szczycie hełmu znajdują się dwie niewielkie latarnie a ponad nimi kwiaton.
Dzwony.
Przed rewolucją francuską na wieżach i dzwonnicy katedry wisiało 13 dzwonów. Na wieżach wisiały dzwony zegarowe, oraz należące do miasta, natomiast w umieszczonej pomiędzy wieżami, na osi fasady wisiały dzwony kościelne. Do dziś zachowało się sześć dzwonów, spośród nich najstarszy datowany na 1427 zwany "Heiliggeist-" lub "Totenglocke" (także "Le Bourdon" albo "Le Grand Bourdon"). Odlał go Hans Gremp i waży około 8.5 t. Na płaszczu dzwonu widoczna jest inskrypcja: "Anno D[omi]ni MCCCCXXVII mense julii fusa sum per magistrum Joannem de Argentina – nuncio festa, metum, nova quædam, flebile læthum" ("Roku Pańskiego 1427, miesiąca lipca, ten dzwon odlał Mistrz Jan ze Straßburga. Niech zwiastuje święta, budzi strach, głosi wieści i opłakuje zmarłych"). Zachował się także osiemnastowieczny dzwon "Zehnerglock", który bije wieczorem o 22 godzinie oraz cztery dzwony zegarowe, z których dwa mniejsze wybijają naprzemiennie kwadranse, dwa większe pełne godziny. W latach 1975 i 1977 odlano w ludwisarni Friedricha Wilhelma Schillinga w Heidelbergu siedem dzwonów. W opinii niemieckich ekspertów kampanologów muzyka dzwonów katedry strasburskiej jest zaliczana do najlepszych tego typu osiągnięć w skali europejskiej. Skalę dźwięków zaaranżował kanonik Jean Ringue, kampanolog archidiecezji strasburskiej.
Obecnie na wieżach wisi szesnaście dzwonów o łącznej masie 32 ton.
Rzeźba.
Katedra w Strasburgu posiada wielki zespół dzieł gotyckiej rzeźby architektonicznej oraz rzeźby monumentalnej. Znaczna ich część obecnie jest przechowywana w Museum Oeuvre des Notre Dame, natomiast "in situ" znajdują się ich wierne kopie. Najstarszą grupę tworzy zespół rzeźb i reliefów południowego ramienia transeptu są one datowane na około 1235 rok. Tę samą grupę tworzy umieszczony wewnątrz Filar Anielski. Następny cykl tworzą rzeźby elewacji frontowej katedry, w tym trzy portale wejściowe, datowane na początek XIV wieku. Z następnego stulecia pochodzą umieszczone wewnątrz epitafium Conrada de Busnang dłuta Mikołaja z Lejdy oraz ambona Hansa Hammera, którego rzeźbiony wizerunek znajduje się przy południowym ramieniu transeptu. Z początku XVI wieku pochodzi dekoracja rzeźbiarska kaplicy Św. Wawrzyńca.
Eklezja i Synagoga.
Integralną częścią ideową kompozycji są flankujące portale stojące na przyporach pełnoplastyczne figury Eklezji (po stronie sprawiedliwych) i Synagogi (po stronie potępionych). Obecnie oryginalne figury znajdują się w przykatedralnym Musée de l’Œuvre Notre-Dame, zastąpione na zewnątrz wiernymi kopiami. Ich rzeźbiarskie uformowanie odpowiada symbolicznemu znaczeniu, pomyślane są jako przedstawienia Starego i Nowego Testamentu, ucieleśnienie zwycięstwa chrześcijaństwa nad prawem żydowskim. Obie postaci ukazane są "en trois quarts" w lekkim kontrapoście. Odziana w długie zwiewne szaty Eklezja ma na swoich skroniach koronę. Jej wyraz twarzy bynajmniej nie obrazuje triumfu nad Synagogą; jest chłodny, surowy, co może określać jej stanowczość i władczość. Zmysłowa wręcz w swojej pozie Synagoga jest wyobrażeniem złudnego piękna, jej przewiązane draperią oczy obrazują zaślepienie, zaś złamana włócznia i tablice Mojżeszowe które wypadają z jej rąk symbolizują grzech. Ówczesna teologia nadała tej alegorycznej postaci niegdyś "pierwszej oblubienicy Boga" jej negatywny aspekt "okazawszy niewierność [Bogu] i stoczywszy się do roli dziwki, na końcu czasów znów się do Niego zwróci". Zwrot ten może przepowiadać lekko podniesiona głowa postaci. Zmysłowość Synagogi podkreślają szaty, z przejrzystego materiału, przepasane na biodrach, obciskające jej ciało niczym mokry jedwab. Ponadto, figury Eklezji i Synagogi są opracowane przez rzeźbiarza z każdej strony.
Filar Anielski.
Pośrodku nawy południowej stoi filar wiązkowy nazywany ze względu na figury aniołów Filarem Anielskim, datowany na około 1225–1230 r. Rzeźby te "de facto" tworzą scenę Sądu Ostatecznego, który charakteryzuje się wyjątkowością i odmiennością od przyjętej powszechnie normy przedstawiania tego wątku i należy do odosobnionych w kontekście sztuki gotyckiej. Pomiędzy czterema wtopionymi w główny filar smukłymi kolumienkami (zwieńczonymi u nasady sklepienia kapitelami z motywami roślinnymi) zostały rozmieszczone w trzech strefach pełnoplastyczne figury, nad którymi znajdują się baldachimy w formie oktogonalnych wieżyczek. Na konsolach umieszczono figurki aniołów z banderolami. Nie zachowały się do dziś inskrypcje, które pierwotnie były na nich umieszczone. W dolnej strefie znajdują się posągi Czterech Ewangelistów, powyżej zaś dmące w trąby cztery anioły. Trzy anioły znajdują się również w najwyższej strefie, przy czym trzymają w rękach arma Christi. Na tej wysokości, ponad konsolą z płaskorzeźbionymi zmartwychwstającymi postaciami umieszczony został tronujący Chrystus, który prezentuje swoje ślady męki – rany na rękach i boku, a zarazem sądzi tych, którzy mają być później zbawieni i potępieni. W przeciwieństwie do romańskich wizerunków Chrystusa-Sędziego, twórca wizerunku Zbawiciela na Filarze Anielskim nie miał bynajmniej na celu wzbudzić wśród ludu strach przed Sądem Ostatecznym, ale ukazać boskie miłosierdzie. Znakiem tego jest ostentacja śladów Męki, które w kontekście chrześcijańskiej eschatologii oznaczają dar zbawienia.
Wystrój wnętrza.
Ambona.
Przylegająca do jednego z północnych filarów nawy głównej późnogotycka kazalnica została wykonana w latach 1484–1486, na zlecenie Jeana Geilera de Kayserberg, który był kaznodzieją katedralnym w latach 1471–1510. Autorem dzieła jest Hans Hammer. W XVIII i XIX wieku została odnawiana, wówczas dodano kilka figur. Nie zachował się do dziś baldachim. Od strony stylistycznej dzieło to łączy późnogotycki realizm z francuskim gotykiem płomienistym. Ambona charakteryzuje się przewagą form architektury nad rzeźbami, te zaś widoczne są dzięki zastosowaniu kamienia o odmiennym, ciemniejszym zabarwieniu, bez zastosowania polichromii. Od strony nawy bocznej na mównicę prowadzą dwubiegowe schody z balustradą o bogatej dekoracji maswerkowej (m.in. motyw rybiego pęcherza). Platforma przejścia pomiędzy pierwszym i drugim biegiem schodów wsparta jest na trzonie, ozdobionym figurami m.in. Nicolausa de Haguenau oraz Veita Wagnera. Na korpusie ambony przedstawienia Grupy Ukrzyżowania (Chrystusa z Marią i Janem Ewangelistą) w otoczeniu apostołów. Poniżej figury Czterech Ewangelistów oraz Czterech Doktorów Kościoła. Przy trzonie wspierającym korpus, w dolnej części figura Marii w otoczeniu świętych. Bogatą dekorację architektoniczną tworzą ażurowe baldachimy ponad figurami, fiale, łuki arkadowe, tzw. "odwrócone arkady" (u nasady korpusu) oraz rzeźbione formy roślinne.
Zegar astronomiczny.
Jedynym przykładem sztuki renesansowej zachowanej w katedrze jest monumentalny zegar astronomiczny który jednocześnie jest dziełem nauki i technologii. Stoi przy wschodniej ścianie południowego ramienia transeptu. Wcześniej w tym miejscu znajdował się również zegar, Trzech Króli ("Dreikönigsuhr") który powstał w latach 1352–1354. Wiadomo iż zegar miał dwie tarcze, kalendarzową i astronomiczną. Godzinę południową wybijał carillon, pojawiały się figurki Trzech Króli, które kłaniały się w stronę posągu Marii z Dzieciątkiem.
Część zegaru zachowała się do dziś w zbiorach miejscowego Muzeum Rzemiosła Artystycznego
Jednym z dzieł, które zostało znajduje się "in situ", przeniesione z dawnego zegara jest znajdujący się na wierzchołku zegara pozłacany kogut – symbol Pasji Chrystusa.
Obecna kamienna struktura architektoniczna powstała w latach 1571–74 według projektu architekta Bernharda Nonnenmachera. Budowniczy katedry Hans Uhlberger zbudował skrzynię zegara która jest bogato zdobiona malowidłami pędzla Tobiasza Stimmera. Matematycy Konrad Dasypodius i David Volkenstein sporządzili koncepcję mechanizmu zegarowego.
Epitafium Conrada de Busnang.
W kaplicy Św. Jana Chrzciciela przylegającej do wschodniej absydy znajduje się niewielkie płaskorzeźbione w kamieniu epitafium prawdopodobnie Conrada de Busnang. Dzieło wykonał Mikołaj z Lejdy rzeźbiarz zaliczany do czołowych artystów reprezentujących późnogotycki realizm, działający w tym mieście, a następnie m.in. w Trewirze, Konstancji i w Wiener Neustadt.
Zachowała się górna część epitafium w formie wnęki obramionej łukiem typu ośli grzbiet w którym to znajdują się trzy rzeźbione popiersia – Madonny z Dzieciątkiem które wyrywa się z rąk Marii i dotyka rąk fundatora ukazanego w geście modlitewnym. Tło które tworzą liczne elementy architektury późnogotyckiej sugeruje wnętrze pomieszczenia. Motyw ten został przyjęty w XV-wiecznym malarstwie niderlandzkim.

</doc>
<doc id="1226198" url="https://pl.wikipedia.org/wiki?curid=1226198" title="Lordstown">
Lordstown

Lordstown – wieś w Stanach Zjednoczonych, w hrabstwie Trumbul, w stanie Ohio. Według danych z 2000 roku wieś miała 3633 mieszkańców.

</doc>
<doc id="1226199" url="https://pl.wikipedia.org/wiki?curid=1226199" title="Weto kieszonkowe">
Weto kieszonkowe

Weto kieszonkowe (ang. "pocket veto") – specyficzny rodzaj weta prezydenckiego, występujący w pewnych sytuacjach w Stanach Zjednoczonych i mający charakter absolutny.
Co do zasady, prezydent Stanów Zjednoczonych ma 10 dni na podpisanie ustawy przekazanej mu przez Kongres. Jeśli prezydent nie zajmie w tym czasie stanowiska wobec ustawy, staje się ona automatycznie prawem. Jeżeli jednak Kongres zakończy swoją sesję w okresie pomiędzy przekazaniem ustawy głowie państwa a upływem 10 dni od tego faktu, ewentualne weto prezydenta do takiej ustawy nabiera charakteru absolutnego (nie może zostać odrzucone), ponieważ prezydent nie ma gdzie zwrócić ustawy do ponownego rozpatrzenia, gdyż Kongres już nie działa. Zjawisko takie nazywane jest potocznie „wetem kieszonkowym”. Kongres nie może też, zgodnie z prawem, zająć się tym podczas kolejnej sesji. Jeśli w parlamencie istnieje wówczas wola polityczna, aby ponownie uchwalić dany akt, cały proces legislacyjny musi zacząć się od początku.

</doc>
<doc id="1226200" url="https://pl.wikipedia.org/wiki?curid=1226200" title="Konkordia Leuenberska">
Konkordia Leuenberska

Konkordia Leuenberska – dokument ekumeniczny przyjęty 16 marca 1973 w Leuenbergu w Szwajcarii przez większość europejskich Kościołów luterańskich i reformowanych, a także Kościoły ewangelicko-unijne, waldensów i braci czeskich. Przedstawia wspólne stanowisko w dzielących wyznania ewangelickie kwestiach chrztu, Wieczerzy Pańskiej, predestynacji oraz kwestii chrystologicznych, umożliwiając wprowadzenie wspólnoty ołtarza i ambony (interkomunii).
Podpisanie dokumentu umożliwiło powstanie 1 października 1974 wspólnoty Kościołów ewangelickich, zwanej Leuenberską Wspólnotą Kościołów, która w 2003 roku zmieniła nazwę na Wspólnota Kościołów Ewangelickich w Europie. 1 stycznia 1997 do wspólnoty przystąpiło również 7 Kościołów metodystycznych. Obecnie wspólnota liczy 105 Kościołów, w tym kilka południowoamerykańskich.

</doc>
<doc id="1226201" url="https://pl.wikipedia.org/wiki?curid=1226201" title="Amycus Carrow">
Amycus Carrow



</doc>
<doc id="1226203" url="https://pl.wikipedia.org/wiki?curid=1226203" title="Leuenberska Wspólnota Kościołów">
Leuenberska Wspólnota Kościołów



</doc>
<doc id="1226204" url="https://pl.wikipedia.org/wiki?curid=1226204" title="Wspólnota Kościołów Ewangelickich w Europie">
Wspólnota Kościołów Ewangelickich w Europie

Wspólnota Kościołów Ewangelickich w Europie – wspólnota 94 europejskich Kościołów protestanckich. Założona 1 października 1974 roku, do 2003 roku istniała pod nazwą „Leuenberska Wspólnota Kościołów”. Skupia Kościoły luterańskie, reformowane, waldensów i ewangelicko-unijne, które podpisały Konkordię Leuenberską oraz kilka Kościołów metodystycznych, będących członkami na drodze odrębnego porozumienia. Do wspólnoty należy też pięć Kościołów południowoamerykańskich, założonych przez imigrantów z Europy.
Biuro organizacji znajduje się w Wiedniu. Sekretarzem generalnym jest Mario Fischer.

</doc>
<doc id="1226205" url="https://pl.wikipedia.org/wiki?curid=1226205" title="Dża Lama">
Dża Lama

Dża Lama, Dambidżancan (mn.) "Жа Лама", także "Дамбийжанцан" lub "Дамбийжаа" (ur. w 1862, zm. w 1922) – mongolski lama, na początku XX w. przywódca walk niepodległościowych Mongołów przeciwko Chinom władającym wówczas Mongolią, a następnie przeciwko wojskom interwencyjnym rosyjskich bolszewików i ich mongolskich sprzymierzeńców. 
Urodził się w okolicach Astrachania w ułusie małoderbetowskim. Był Kałmukiem. Znał język mongolski i tybetański, po 1914 nauczył się także rosyjskiego. Pierwszy raz przybył do Mongolii w 1890, gdzie został wkrótce aresztowany za podburzanie Mongołów przeciwko władzom chińskim, a następnie wydalony do Rosji jako jej obywatel. Rok później znów powrócił, tym razem przybywając z Tybetu i znów został deportowany za propagandę antychińską. Już wtedy zyskał znaczny rozgłos dzięki swym poglądom, a także temu, że wykorzystując kult mongolskiego bohatera walk o niepodległość z XVIII w. księcia Amursany podawał się za wnuka i reinkarnację tej postaci. W 1900 był znowu w Mongolii, w drodze do Tybetu, a potem wracając z niego, jednak tym razem jako współpracownik rosyjskiej wyprawy naukowej i kupieckiej. W 1910 prowadził niepodległościową działalność wśród Ojratów w Sinciangu. 
Po deklaracji niepodległości przez rząd Bogdo Gegena Dża Lama przybył z Sinciangu do Kobdo, gdzie utrzymywały się wojska i władze chińskie. Zdołał zgromadzić około 5 tys. powstańców i na czele tych sił oswobodził większość Mongolii Zachodniej wraz ze stolicą Kobdo. Jego oddziały przeprowadziły tam pogrom cywilnej ludności chińskiej, zabijając około 100 osób, a resztę, czyli 1 tys. zmuszając do opuszczenia Mongolii. 
Za sukcesy w walce został nagrodzony wysokimi godnościami przez Bogdo Gegena i zyskał praktycznie nieograniczoną władzę w Kobdo. Początkowo popierał Rosję, licząc na jej ochronę w walce z Chinami, jednak liczne konflikty z licznymi w tym rejonie kupcami i kolonistami rosyjskimi, żądającymi dla siebie uprzywilejowanej pozycji doprowadziły do schwytania Dża Lamy przez carskich Kozaków, jako zbiegłego poddanego rosyjskiego i wywiezienia go do więzienia, najpierw w Tomsku, a potem w Irkucku. W 1916 został wypuszczony, ale zmuszono go do osiedlenia się w rejonie Astrachania. Dopiero po wybuchu rewolucji w Rosji, powrócił w 1918 do Mongolii. Ścigany przez władze chińskie podjął walkę z oddziałami chińskimi, a później także z bolszewickimi. Po klęsce barona Ungerna starał się doprowadzić do odłączenia zachodniej Mongolii (rejonu Kobdo i Uliasutaju) od zajętej przez rosyjskich bolszewików reszty kraju. Przez pewien czas prowadził walkę partyzancką, w końcu jednak zginął w walce z bolszewikami w Maadżin-san. Ze względu na jego wielką popularność wśród ludu, odciętą głowę Dża Lamy bolszewicy wystawili w Uliasutaju na widok publiczny, by potwierdzić wiadomość o jego śmierci. 
W polskiej literaturze opisany przez Ossendowskiego, Giżyckiego i Michałowskiego. 

</doc>
<doc id="1226206" url="https://pl.wikipedia.org/wiki?curid=1226206" title="Konkordia leuenberska">
Konkordia leuenberska



</doc>
<doc id="1226208" url="https://pl.wikipedia.org/wiki?curid=1226208" title="Marie Spartali Stillman">
Marie Spartali Stillman

Marie Spartali Stillman (ur. 10 marca 1844 w Londynie, zm. 6 marca 1927 tamże) – angielska malarka pochodzenia greckiego, muza Bractwa Prerafaelitów.
Życiorys.
Urodziła się w rodzinie bogatego kupca i greckiego konsula. Jej nauczycielem był Ford Madox Brown. Od młodości związana ze środowiskiem artystycznym, pozowała malarzom Rossettiemu, Burne’owi-Jonesowi i fotografik Julii Margaret Cameron. Tematyka jej obrazów i akwareli była typowa dla Prerafaelitów i często inspirowana włoską poezją. Były to portrety, sceny z Szekspira, Petrarki, Dantego i Boccaccia, włoskie krajobrazy. Pozostawiła po sobie ponad 170 prac, wartych dzisiaj ponad 600 milionów dolarów.
Marie Spartali zmarła w marcu 1927 roku w Ashburn Place w South Kensington. Jej ciało zostało skremowane na cmentarzu Brookwood, niedaleko Woking, w hrabstwie Surrey. Pochowana jest w grobowcu ojca na Zachodnim Cmentarzu Norwood.
Życie prywatne.
W 1871 r., wbrew woli rodziców, wyszła za mąż za Williama J. Stillmana amerykańskiego dziennikarza i artystę. Była jego drugą żoną, pierwsza popełniła samobójstwo dwa lata wcześniej. Para pozowała Rossettiemu do cyklu jego obrazów poświęconych Dantemu. William Stillman pracował początkowo dla American Art Magazine, The Crayonne. Później był korespondentem zagranicznym The Times. Z tego powodu często podróżowali. W latach 1878 do 1883, między Londynem i Florencją, później, w latach 1889 do 1896 także między Rzymem. Maria Stillman była też w Ameryce. Była jedyną artystką brytyjską nurtu Prerafaelitów pracującą w Stanach Zjednoczonych.
Miała troje dzieci. Jej najstarsza córka Euphrosyne (Effie) Stillman była również artystką. Zmarła młodo w roku 1911. Drugie dziecko zmarło jeszcze w dzieciństwie. Córka Sonja Zuckerman jest filantropem i jedną z bardziej wpływowych kobiet w Egipcie.
Maria Stillman systematycznie wystawiała swoje prace w Londynie m.in. w Galerii Grosvenor. Po śmierci męża, wróciła do Anglii, by zamieszkać na stałe w Kensington.

</doc>
<doc id="1226209" url="https://pl.wikipedia.org/wiki?curid=1226209" title="Dambyn Czagdardżaw">
Dambyn Czagdardżaw

Dambyn Czagdardżaw, także Szagdardżaw (; ur. 1880, zm. 31 sierpnia 1922 w Ułan Bator) – mongolski polityk, premier Mongolii.
Urodził się w arystokratycznej rodzinie w 1880 roku na terenie dzisiejszego ajmaku selengijskiego. Był ministrem finansów w pierwszym rządzie Bogda Chana. Służbę w rządzie zakończył w 1915 roku. W latach 1916–1917 jako prywatny przedsiębiorca udał się w podróż do Wielkiej Brytanii, Włoch i Rosji. W 1919 roku przystąpił do tajnej organizacji rewolucyjnej prowadzonej przez Dogsomyna Bodoo. Wraz z Chorlogijnem Czojbalsanem zaliczany był do kierownictwa grupy. W czerwcu 1920 roku organizacja połączyła się z grupą Damdina Suche Batora i w ten sposób utworzona została Mongolska Partia Ludowa. Czagdardżaw był jednym z siedmiu rewolucjonistów, którzy w czerwcu 1920 roku wybrali się w podróż do Rosji Radzieckiej, gdzie nawiązali kontakty z tamtejszym rządem, w tym z Włodzimierzem Leninem. W trakcie rewolucji mongolskiej brał udział w walkach z Chińczykami i baronem Romanem von Ungern-Stenbergiem. Na początku marca 1921 roku wybrany został premierem rządu tymczasowego, miesiąc później został odsunięty z urzędu i wysłany do Tuwy. Następnie desygnowany do rządzenia Mongolią zachodnią z ramienia zarówno rządu, jak i Komitetu Centralnego partii. W sierpniu 1922 został aresztowany przez władze centralne pod zarzutem związków z grupą lewicowych działaczy skupionych wokół innego byłego działacza komunistycznego – Dogsomyn Bodo, która to grupa optowała za budową socjalizmu w Mongolii, ale także za uniezależnieniem się od ZSRR. W dodatku sprzeciwiała się przejęciu władzy w nowo powstałym związku młodzieży (odpowiedniku radzieckiego Komsomołu) przez żonę Suche Batora. Oskarżony o spisek przeciwko partii został skazany na śmierć i zabity we wrześniu 1922.

</doc>
<doc id="1226211" url="https://pl.wikipedia.org/wiki?curid=1226211" title="Dogsomyn Bodoo">
Dogsomyn Bodoo

Dogsomyn Bodoo, także Bodo (; ur. 1885, zm. 1922 w Ułan Bator) – mongolski polityk, lama, premier Mongolii.
Urodził się w 1885 roku. Edukację zdobył w klasztorze, następnie studiował język mongolski i literaturę. Po otrzymaniu wykształcenia był urzędnikiem i lektorem języka mongolskiego w szkole przy konsulacie rosyjskim w Urdze oraz korespondentem miejscowej gazety. W trakcie pracy w rosyjskim konsulacie zapoznał się z poglądami bolszewizmu. Pod wpływem tej ideologii założył tajną antychińską organizację rewolucyjną. Pozostałymi czołowymi członkami grupy byli Dambyn Czagdardżaw i Chorlogijn Czojbalsan. W 1920 roku jego organizacja zjednoczyła się z grupą grupy Damdina Suche Batora a 25 czerwca tego samego roku zjednoczona organizacja przyjęła nazwę Mongolska Partia Ludowa. Był pierwszym członkiem partyjnej delegacji która wyruszyła do Rosji w celu nawiązania kontaktów z tamtejszym rządem. W trakcie rewolucji mongolskiej brał udział w walkach z Chińczykami i baronem Ungernem. W marcu 1921 roku został mianowany ministrem spraw zagranicznych w rządzie tymczasowym a miesiąc później przyjął także funkcje premiera. 6 lipca ostatecznie pokonał siły Ungerna a 14 września wydał Deklarację Niepodległości.
Po zakończeniu rewolucji doszło do politycznego konfliktu w obrębie rządu i partii między grupą Suche Batora a grupą polityków lewicowych skupionych wokół premiera Bodoo, ekspremiera Czagdardżaw i przewodniczącego Komitetu Centralnego partii Solijn Dandzana. Grupa ta optowała za budową socjalizmu w Mongolii, ograniczeniem władzy kleru i arystokracji, ale także za uniezależnieniem się od ZSRR, przeciw likwidacji własności prywatnej i przeciw fizycznej rozprawie z kościołem lamajskim. W dodatku sprzeciwiała się przejęciu władzy w nowo powstałym związku młodzieży (odpowiedniku radzieckiego Komsomołu) przez żonę Suche Batora. W grudniu 1921 Bodoo został zwolniony ze wszystkich stanowisk rządowych i usunięty z partii, a w sierpniu 1922 aresztowany przez władze centralne i wraz z większością towarzyszy (z wyjątkiem Dandzana, którego zabito rok później) skazany na śmierć i zabity we wrześniu 1922. Przed odsunięciem od władzy i śmiercią udało mu się przeprowadzić modernizacyjną kampanię skierowaną przeciwko aspektom kultury uznanym za feudalne (dotyczących głównie tradycyjnych strojów).

</doc>
<doc id="1226212" url="https://pl.wikipedia.org/wiki?curid=1226212" title="Łańcuch przeżycia">
Łańcuch przeżycia

Łańcuch przeżycia − umowne określenie stosowane w medycynie ratunkowej odnoszące się do działań mających na celu zwiększenie przeżywalności u osób po nagłym zatrzymaniu krążenia. Skuteczność tych interwencji zależy od wytrzymałości najsłabszego ogniwa łańcucha.
Na łańcuch przeżycia składają się:

</doc>
<doc id="1226214" url="https://pl.wikipedia.org/wiki?curid=1226214" title="Solijn Dandzan">
Solijn Dandzan

Solijn Dandzan, także Dzandzan (mong. Солийн Данзан; ur. w 1883, zm. w 1924 w Ułan Bator) – mongolski polityk, przewodniczący Komitetu Centralnego Mongolskiej Partii Ludowo-Rewolucyjnej.
Pochodził z rodziny pasterskiej i w młodości także był pasterzem (aratem). Później pracował w służbach celnych. Związał się z mongolskimi rewolucjonistami z grupy Suche Batora, brał udział w walkach z Chińczykami i baronem Ungernem. Po utworzeniu Mongolskiej Partii Ludowej wszedł w skład jej Komitetu Centralnego, będąc od marca 1921 przewodniczącym KC i jednocześnie ministrem finansów w rządzie bolszewickim. W 1923 objął stanowisko głównodowodzącego armii mongolskiej, na miejsce zmarłego Suche Batora.
W 1921 wspierał grupę polityków lewicowych skupionych wokół premiera Bodo i ekspremiera Czagdardżawa. Grupa ta optowała za budową socjalizmu w Mongolii, ograniczeniem władzy kleru i arystokracji, ale także za uniezależnieniem się od ZSRR, przeciw likwidacji drobnej własności prywatnej i przeciw fizycznej rozprawie z kościołem lamajskim. W dodatku sprzeciwiała się przejęciu władzy w nowo powstałym związku młodzieży (odpowiedniku sowieckiego Komsomołu) przez żonę Suche Batora. Jednak w 1922 odciął się od jej działalności, dzięki czemu nie został aresztowany i zdegradowany w czasie rozprawy z wymienionymi działaczami. Jednak po egzekucji Bodo i Czagdardżawa zaczęto atak na Dandzana, co doprowadziło do odwołania go ze wszystkich stanowisk na III Zjeździe Mongolskiej Partii Ludowej, a następnie do skazania go na śmierć, egzekucję wykonano.

</doc>
<doc id="1226216" url="https://pl.wikipedia.org/wiki?curid=1226216" title="Orangeville (Ohio)">
Orangeville (Ohio)

Orangeville – wieś w Stanach Zjednoczonych, w stanie Ohio, w hrabstwie Trumbul. Według danych z 2000 roku wieś miała 189 mieszkańców.

</doc>
<doc id="1226218" url="https://pl.wikipedia.org/wiki?curid=1226218" title="Chatan Bator">
Chatan Bator

Chatan Bator, także Magsardżaw (ur. w 1877 w Gurwan Chajłantaj, zm. w 1927 w Ułan Bator) – mongolski arystokrata, wojskowy, wielokrotny minister wojny, działacz komunistyczny.
Pochodził z rodziny arystokratycznej, został księciem w 25. roku życia. Był urzędnikiem w służbie rządu chińskiego w Kobdo. Po deklaracji niepodległości Mongolii w 1911 przez rząd Bogdo Gegena Magsardżaw włączył się do walki przeciwko chińskim okupantom w Mongolii Zachodniej (rejon Kobdo), gdzie utrzymywały się wojska i władze chińskie. Mianowany przez rząd Bogdo Gegena ministrem ajmaku w tej części kraju przystąpił do organizowania wojska. Był dowódcą jednego z oddziałów koalicji antychińskiej zorganizowanych przez Dża Lamę, która oswobodziła w 1912 Mongolię Zachodnią i przeprowadziła tam pogrom cywilnej ludności chińskiej, zabijając około 100 osób, a resztę, czyli 1 tys. zmuszając do opuszczenia Mongolii. Po uzyskaniu autonomii przez kraj, otrzymał honorowy tytuł „Bataar” ("bohater") i został ministrem wojny w 1917. Przeprowadził w 1917 zwycięską kampanię nad rzeką Chalchyn gol przeciwko mongolskiemu księciu Babudżawie, dążącemu do autonomii od władz w Urdze. Po likwidacji autonomii Mongolii przez Chiny aresztowany przez władze chińskie w połowie 1920, w więzieniu spędził pół roku. W styczniu 1921 przyłączył się do antychińskiej armii białych Rosjan i Mongołów barona Ungerna, z ramienia którego na krótko został ministrem wojny w jego rządzie, a potem dowodził siłami w Mongolii Zachodniej. Po klęsce Ungerna przeszedł na stronę mongolskich rewolucjonistów z grupy Suche Batora, zrzekł się tytułu książęcego, od tej pory był jednym z najwierniejszych zwolenników ortodoksyjnej linii partii. Został dowódcą mongolskich wojsk bolszewickich pomagających Armii Czerwonej w rozbiciu Białych i mongolskich przeciwników rewolucji w Mongolii Zachodniej. W 1924 mianowany, na miejsce straconego Dandzana, ministrem wojny.

</doc>
<doc id="1226219" url="https://pl.wikipedia.org/wiki?curid=1226219" title="AS Denguelé">
AS Denguelé

Denguelé Sports Odienné – klub piłkarski z Wybrzeża Kości Słoniowej. Swoją siedzibę ma w mieście Odienné. Gra na stadionie Stade El Hadj Mamadou Coulibaly. Oficjalne barwy klubu to fioletowy i biały.

</doc>
<doc id="1226220" url="https://pl.wikipedia.org/wiki?curid=1226220" title="Autostrada A952 (Niemcy)">
Autostrada A952 (Niemcy)

Autostrada A952 (niem. "Bundesautobahn 952 (BAB 952)" także "Autobahn 952 (A952)") – autostrada w Niemczech przebiegająca ze wschodu na zachód, łącząca autostradę A95 z drogą B2 i Starnbergiem w Bawarii.

</doc>
<doc id="1226222" url="https://pl.wikipedia.org/wiki?curid=1226222" title="George Robinson">
George Robinson

George Frederick Samuel Robinson, 1. markiz Ripon KG, GCSI, CIE (ur. 24 października 1827 w Londynie, zm. 9 lipca 1909) – brytyjski polityk i administrator kolonialny związany ze stronnictwiem Wigów, a potem Partią Liberalną. Pełnił szereg wysokich stanowisk państwowych, m.in. ministra wojny, ministra kolonii oraz wicekróla Indii.
Życiorys.
Urodził się w siedzibie brytyjskich premierów przy Downing Street jako syn ówczesnego szefa rządu, lorda Godericha, i lady Sarah Hobart, córki 4. hrabiego Buckinghamshire. W 1852 r. został wybrany do Izby Gmin jako reprezentant okręgu Kingston upon Hull. Od 1853 r. reprezentował okręg wyborczy Huddersfield. Sześć lat później odziedziczył po ojcu tytuł 2. hrabiego Ripon i zarazem miejsce w Izbie Lordów. Jeszcze w tym samym roku przyjął odziedziczony po kuzynie, sytuujący się wyżej w drabinie precedencji, tytuł 3. hrabiego de Grey.
W 1861 r. został podsekretarzem stanu w Ministerstwie Wojny. W 1863 r. stanął na czele tego resort. Zarazem został członkiem Tajnej Rady. Trzy lata później stanął na krótko na czele resortu Indii. W 1868 r. otrzymał stanowisko Lorda Przewodniczącego Rady, w praktyce jednak wypełniał obowiązki głównego negocjatora w toku rokowań ze Stanami Zjednoczonymi, które doprowadziły do podpisania w 1871 r. traktatu waszyngtońskiego, kompleksowo regulującego punkty sporne w stosunkach obu państw. Za zasługi z okresu negocjacji otrzymał najpierw Order Podwiązki, a następnie tytuł markiza Ripon.
W 1874 r. dokonał konwersji z anglikanizmu na katolicyzm. W 1880 r. wyjechał do Indii, aby zostać ich wicekrólem, czyli zwierzchnikiem całej administracji kolonialnej na subkontynencie. Jego najgłośniejszą inicjatywą był projekt ustawy, który m.in. pozwalał hinduskim sędziom orzekać w sprawach, gdzie podsądnymi byli Europejczycy. Nie został on jednak przyjęty przez brytyjski parlament. Kadencja lorda Ripona w Indiach dobiegła końca w 1884 r.
Po powrocie do kraju był krótko pierwszym lordem Admiralicji, a następnie w latach 1892-1895 ministrem kolonii. Po powrocie swojej partii do władzy w 1905 r. został Lordem Tajnej Pieczęci i zarazem przewodniczącym Izby Lordów. Był wówczas także kanclerzem uniwersytetu w Leeds. W 1908 r. zrezygnował ze wszystkich stanowisk politycznych i w wieku 81 lat przeszedł na emeryturę. Zmarł rok później.
8 kwietnia 1851 r. poślubił Henriettę Vyner (17 kwietnia 1833 - 28 lutego 1907), córkę Henry’ego Vynera i lady Mary Robinson, córki 2. hrabiego de Grey. George i Henrietta mieli razem dwoje dzieci:
Pamięć o lordzie Riponie jest wciąż żywa w Indiach, zwłaszcza w stanie Karnataka. Jedno z tamtejszych miasteczek nosi po nim nazwę Riponpet. Z kolei ratusz w stolicy stanu, Madrasie, nazywa się oficjalnie Budynkiem Ripona.

</doc>
<doc id="1226224" url="https://pl.wikipedia.org/wiki?curid=1226224" title="Dżins (Mongolia)">
Dżins (Mongolia)

Dżins – kulka na szczycie spiczastej czapki mongolskiej, symbolizująca rangę urzędnika lub nojona. 
Dżinsy wprowadzono w XVIII w. w Mongolii po jej podporządkowaniu mandżurskiej dynastii rzadzącej Chinami, w XVII i XVIII w. Wprowadzenie w Mongolii wysoce zbiurokratyzowanej i rozbudowanej hierarchicznej struktury urzędniczej oraz podzielenie pierwotnie dużych księstw (choszunów) mongolskich na wiele mniejszych, o różnej hierarchii spowodowało wzrost ilości rang urzędniczych i społecznych w Mongolii. Każda ranga miała swój status. Dżinsy wprowadzono również dla oznaczenia stopni oficerskich w armii. By z daleka było wiadomo jaką rangę reprezentuje dana osoba i kto komu powinien okazać większy szacunek wprowadzono mandżurski zwyczaj noszenia dżinsów na czapkach. Noszenie dżinsów było obowiązkowe. Jednocześnie był to zewnętrzny wyraz dominacji mandżurskiej władzy, przejawiający się w narzucaniu Mongołom mandżurskich norm wyglądu (podobnie jak obowiązek noszenia warkoczy przez mężczyzn).
Dżinsy wykonywano z metalu, szkła, korala lub kamieni półszlachetnych i kamieni szlachetnych, przy czym barwa i przezroczystość użytego materiału wskazywała na rangę osoby noszącej dżins. 
Symbolika niektórych dżinsów :* czerwona, nieprzezroczysta - pełnomocnik księcia do spraw cywilnych
Odrębne dżinsy, wykonane z droższych kamieni, nosili książęta mongolscy w zależności od przynależności do jednej z sześciu rang książęcych. 
Używanie dżinsów, podobnie jak i innych symboli rang feudalnych, zostało zabronione przez mongolski rząd bolszewicki w grudniu 1921. Zakaz ten nie dotyczył dworu samego Bogdo Gegena, gdzie dżinsy przetrwały do jego likwidacji w 1924. 

</doc>
<doc id="1226226" url="https://pl.wikipedia.org/wiki?curid=1226226" title="Sebastian Helbig">
Sebastian Helbig

Sebastian Helbig (ur. 25 kwietnia 1977 w Gocie) - niemiecki napastnik lub ofensywny pomocnik. Obecnie gra w klubie VfL Hohenstein-Ernsttal. Helbig wraz z Bayerem 04 Leverkusen w sezonie 1996/1997 został wicemistrzem 1. Bundesligi.

</doc>
<doc id="1226228" url="https://pl.wikipedia.org/wiki?curid=1226228" title="Choszun">
Choszun

Choszun - jednostka podziału administracyjnego i wojskowego feudalnej Mongolii, należące do dziedzicznego księcia (dżasaka). 
Geneza choszunów.
Po rozpadzie imperium mongolskiego wskutek wojen wewnętrznych, podziału dzielnicowego i działań Chiny, powstało w XVI w. na terenie dzisiejszej Mongolii, Mongolii Wewnętrznej i Tuwy kilka chanatów, z których najważniejszymi była Chałcha, chanat Ojratów (Dżungarów; obejmujący dzisiejszy rejon Kobdo i część Sinciangu) i kilka chanatów w Mongolii Wewnętrznej (czacharskich). Nadawanie oddzielnych księstw w obrębie chanatu synom chana doprowadziło do uformowania księstw nominalnie podległych chanowi, ale z dużą dozą niezależności, zwanych choszunami. W szczególności dotyczyło to Chałchy, która składała się w XVII w. z siedmiu - ośmiu choszunów. Po włączeniu Chałchy do państwa mandżurskiego, władze mandżurskie prowadziły politykę zwiększania ilości choszunów, osłabiając tym samym polityczną i militarną siłę książąt mongolskich. W 1725 było już 74 choszunów w Chałsze, a w 1920 łącznie w Chałsze i rejonie Kobdo 104 choszunów. Każdy choszun był podporządkowany jednemu z ajmaków i rządzącemu ajmakiem chanowi. Przed inkorporacją Chałchy były 3 ajmaki, Mandżurowie utworzyli czwarty, a po zdobyciu Mongolii Zachodniej powstały tam dwa kolejne ajmaki. W czasach mandżurskich władcy ajmaków byli podporządkowani namiestnikom chińskim, głównie w Uliasutaju, a później także w Urdze. 
Po reformach mandżurskich choszuny, podobnie jak jednostki niższe (somony) i wyższe (ajmaki) oprócz jednostki administracyjnej stały się także jednostkami wojskowymi, gdyż każdy choszun dostarczał jednostkę pospolitego ruszenia, którą też zwano choszunem. Liczebność choszunu nie była ściśle uregulowana. 
Choszuny zostały zlikwidowane przez mongolski rząd bolszewicki w grudniu 1931. Na ich miejsce nie powołano równorzędnej kategorii jednostek administracyjnych, gdyż ajmaki podzielono od razu na somony. Wcześniej, w 1923 – 1924 zlikwidowano książąt choszunowych i władzę przekazano w ręce administracji cywilnej, a od 1924 stopniowo redukowano ilość choszunów ze 130 w 1924 do 72 w 1930.

</doc>
<doc id="1226230" url="https://pl.wikipedia.org/wiki?curid=1226230" title="Aneta Kamińska">
Aneta Kamińska

Aneta Kamińska (ur. 27 maja 1976 w Szczebrzeszynie) – polska poetka oraz tłumaczka nowej literatury ukraińskiej.
Życiorys.
Urodziła się w Szczebrzeszynie, pochodzi z Zamościa, mieszka w Warszawie. Skończyła filologię polską na Uniwersytecie Warszawskim i uczy polskiego cudzoziemców. Autorka kilku tomików poetyckich oraz licznych przekładów wierszy z języka ukraińskiego. W 2019 za tomik "Autoportret z martwą naturą. Ostatnie wiersze Nazara Honczara" otrzymała nominację do Nagrody Literackiej Nike. Rok później została wyróżniona Nagrodą „Literatury na Świecie” 2019 za przekład tomiku poetyckiego "Wszystkie możliwe rzeczy" Juliji Stachiwskiej.
Twórczość.
Poezja.
antologie:

</doc>
<doc id="1226231" url="https://pl.wikipedia.org/wiki?curid=1226231" title="Fosfatydyloinozytolo-(3,5)-bisfosforan">
Fosfatydyloinozytolo-(3,5)-bisfosforan



</doc>
<doc id="1226235" url="https://pl.wikipedia.org/wiki?curid=1226235" title="Association Sportive des Forces Armées Royales">
Association Sportive des Forces Armées Royales

Association Sportive des Forces Armées Royales (arab. نادي الجيش الملكي) – marokański klub piłkarski, grający obecnie w pierwszej lidze, mający siedzibę w mieście Rabat, stolicy kraju.
Historia.
Klub został założony w 1958 roku niedługo po odzyskaniu przez Maroko niepodległości jako "Forces Armées Royales" i obok Rai Casablanca i Wydadu Casablanca jest najbardziej utytułowanym zespołem w kraju. Swój pierwszy sukces osiągnął w rok po utworzeniu, w 1959, kiedy to zdobył Puchar Maroka. W 1960 roku został wicemistrzem kraju, a w 1961 wywalczył swoje premierowe mistrzostwo, a łącznie zdobył ich 11 (więcej ma tylko Wydad – 16). W 1985 roku AS FAR zdobył Puchar Mistrzów pokonując w finale zairski AS Bilima (5:2, 1:1). Zespół ma na koncie także zdobyty Puchar Konfederacji CAF w 2005 roku (0:1, 3:0 z nigeryjskim Dolphins FC).
Skład w sezonie 2020/2021.
"Stan na 30 maja 2021"

</doc>
<doc id="1226236" url="https://pl.wikipedia.org/wiki?curid=1226236" title="Autostrada A980 (Niemcy)">
Autostrada A980 (Niemcy)

Autostrada federalna A980 (), nazywana także "odgałęzieniem Waltenhofen" () oraz "południową obwodnicą Kempten" () – autostrada w Niemczech przebiegająca na linii wschód-zachód, leżąca na południu Bawarii. Prowadzi od węzła "Dreieck Allgäu" z autostradą A7 (E532) do węzła "Waltenhofen" z drogami federalnymi B12 i B19.
W przeszłości miała być częścią autostrady federalnej A98 i krzyżować się z niewybudowaną A985. W wyniku zaniechania realizacji planu budowy autostrady A980 stanowi obecnie drogę dojazdową z Oberstdorfu i Ostallgäu. Autostrada przecina rzekę Iller między węzłami "Durach" i "Waltenhofen".
Według danych opublikowanych w grudniu 2012 roku przez ADAC A980 jest jedną z dziesięciu najbardziej niebezpiecznych autostrad w Niemczech pod kątem jazdy pod prąd. W latach 2010 – 2011 było 16 przypadków jazdy pod prąd na tej drodze. Po dokonaniu ekstrapolacji na 100 km w skali roku statystycznie przypada 156,9 doniesień o nieprawidłowo poruszających się pojazdach co daje 2. miejsce w zestawieniu. Bardziej niebezpieczną od A980 arterią jest tylko autostrada federalna A255 ("Hamburg-Süd – Neue Elbbrücken") z wynikiem 166,7 raportu o jeździe pod prąd na 100 km w skali roku.

</doc>
<doc id="1226237" url="https://pl.wikipedia.org/wiki?curid=1226237" title="Forces Armées Royales Rabat">
Forces Armées Royales Rabat



</doc>
<doc id="1226239" url="https://pl.wikipedia.org/wiki?curid=1226239" title="Somon">
Somon

Somon, sum – jednostka podziału administracyjnego i wojskowego feudalnej Mongolii oraz jednostka podziału administracyjnego współczesnej Mongolii, części składowe ajmaków w randze powiatu. 
W XVIII w. po reformach administracyjnych Mongolii przeprowadzonej przez mandżurskie władze, w obrębie księstw choszunów wydzielono jednostki niższe, zwane somonami. Somony wyodrębniono głównie z powodu administracji wojskowej, gdyż była potrzeba podzielenia wojskowej jednostki choszunu (chorągwi, szwadronu) na mniejsze oddziały, czyli somony (kompanie). Każdy somon dostarczał terytorialną jednostkę pospolitego ruszenia, którą też zwano somonem. Liczebność somonu jako jednostki wojskowej wynosiła około 150 jeźdźców, a somon jako jednostka administracyjna liczył około 150 jurt (zazwyczaj w jednej jurcie mieszkała jedna rodzina wielopokoleniowa). Natomiast cywilna administracja i odrębność somonów była słabo zaznaczona. 
Rola i odrębność administracyjna somonów wzrosła dopiero w grudniu 1931, gdy zlikwidowano choszuny. W tym momencie ajmaki podzielono na somony, a każdy somon zyskał swoją administrację, władze i ściśle wytyczone granice. Ilość somonów oscylowała od 1931 do 1980 w niewielkich granicach wynosząc zawsze trochę ponad 300 somonów, z wyjątkiem 1958, gdy chwilowo spadła do 200.

</doc>
<doc id="1226241" url="https://pl.wikipedia.org/wiki?curid=1226241" title="Jaekelopterus rhenaniae">
Jaekelopterus rhenaniae

Jaekelopterus rhenaniae – wielkorak z wczesnego dewonu (ems), największy stawonóg w dziejach.
Opis.
Znaleziono wyłącznie niekompletne szczypce, mające długość 36 cm, a po zrekonstruowaniu brakującego fragmentu – 46 cm. Poprzez analogię do innych wielkoraków, zwłaszcza z rodziny Pterygotoidea, oszacowano długość całego ciała (nie licząc długości szczypiec) tego osobnika na około 2,46 m (szacunki oscylują między 233 a 259 cm)
Występowanie.
Znaleziony w Niemczech koło miasteczka Prüm w kraju Nadrenia-Palatynat, w odkrywce w obrębie wzgórz Eifel.
Zasięg stratygraficzny.
Wczesny dewon, około 390 milionów lat temu, ems. Opisany z tzw. Willwerath Lagerstätte, formacja z Klerf.
Ekologia gatunku.
Drapieżnik płytkich wód przybrzeżnych, polujący głównie na drobne kręgowce i stawonogi. Znaleziony w osadach brakicznej laguny lub jeziora.
Dyskusja wielkości.
Dotychczas do największych gatunków stawonogów zaliczano wielkoraki późnosylurskie – "Acutiramus macrophthalmus" z USA (200 cm) oraz czeski "A. bohemicus" z tego samego wieku (210 cm). Podobną długość, lekko przekraczającą 2 m, osiągał stawonóg z innej grupy (prawdopodobnie z podtypu wijów) – "Arthropleura armata" z późnego karbonu. Wszystkie te okazy mają wielkość oszacowaną na bazie mocno niekompletnych znalezisk i dlatego różnią się w różnych opracowaniach naukowych.

</doc>
<doc id="1226243" url="https://pl.wikipedia.org/wiki?curid=1226243" title="Lista odcinków serialu Dotyk anioła">
Lista odcinków serialu Dotyk anioła

W artykule znajduje się opis odcinków serialu obyczajowego "Dotyk anioła", emitowanego dawniej w TV Puls, TVP1, Hallmark i Polsacie.

</doc>
<doc id="1226245" url="https://pl.wikipedia.org/wiki?curid=1226245" title="Johann Heinrich Strack">
Johann Heinrich Strack

Johann Heinrich Strack (ur. 6 lipca 1805 w Bückeburg, zm. 13 czerwca 1880 w Berlinie) – niemiecki architekt, działający głównie w Berlinie i okolicach. 
Życiorys.
Kształcił się w Berlinie na tamtejszych Akademii Sztuk Pięknych i w Akademii Budownictwa. Po studiach pracował początkowo w zespołach kierowanych przez Karla Friedricha Schinkla (1825-1832, aranżacja apartamentów następcy tronu) i Friedrich August Stüler (1827-1830; rozbudowa pałacu księcia Karola). Od 1829, gdy w ciągu dwóch lat nadzorował rozbudowę pałacu księcia Alberta, prowadził też samodzielne prace. W 1839 został wykładowcą Berlińskiej Akademii Sztuk Pięknych. Większość projektów i realizacji Stracka powstało dla Berlina i Poczdamu, wykonywał też prace w innych miastach Niemiec, np. we Wrocławiu.

</doc>
<doc id="1226246" url="https://pl.wikipedia.org/wiki?curid=1226246" title="Andrij Hułyj-Hułenko">
Andrij Hułyj-Hułenko

Andrij Ołeksijowycz Hułyj-Hułenko (; ur. 1886 w Nowoarchangielsku, zm. po 1926) – generał-chorąży Armii Ukraińskiej Republiki Ludowej.
Życiorys.
Ukończył gimnazjum w Odessie, a następnie Instytut Gospodarstwa Wiejskiego i Leśnictwa w Puławach (ówcześnie urzędowo "Nowa Aleksandria"). Po wybuchu I wojny światowej skierowany do wojsk inżynieryjnych Imperium Rosyjskiego, gdzie służył do 1917, awansując do stopnia sztabskapitana.
W 1917 dowodził oddziałem inżynieryjnym wojsk Centralnej Rady, następnie organizował front południowy.
W 1919 dowodził oddziałami walczącymi z machnowcami. Podczas I pochodu zimowego dowodził Dywizją Zaporoską, a od listopada 1921 besarabską grupą armii URL, walczącą wspólnie z wołyńską grupą Jurka Tiutiunnyka podczas II pochodu zimowego.
Później przemycał na Ukrainę broń w celu wywołania antybolszewickiego powstania, został aresztowany przez bolszewików w Odessie 19 lipca 1922 i skazany na 10 lat więzienia. Ostatnie wiarygodne informacje o nim pochodzą z 29 stycznia 1926, kiedy przebywał w więzieniu o zaostrzonym rygorze.

</doc>
<doc id="1226247" url="https://pl.wikipedia.org/wiki?curid=1226247" title="Lucjusz Emiliusz Paulus Macedoński">
Lucjusz Emiliusz Paulus Macedoński

Lucius Aemilius Paullus Macedonicus – rzymski polityk i zwycięzca spod Pydny.
Pochodzenie.
Pochodził ze starego patrycjuszowskiego rodu Emiliuszy, z gałęzi o przydomku Paulus. Była to rodzina o ogromnych wpływach, dzięki swojemu majątkowi i powiązaniom z rodem Korneliuszy Scypionów. Urodził się około 228 p.n.e., ojcem jego był Lucjusz Emiliusz Paulus konsul w 219 p.n.e.
Kariera polityczna.
Po odbyciu wymaganej cursus honorum służby wojskowej, był kolejno trybunem wojskowym, kwestorem, w 194 p.n.e. członkiem trzyosobowej komisji nadzorującej kolonizację w Krotonie, w 193 p.n.e. wybrany edylem kurulnym, ozdobił świątynię Jowisza. Około 192 wszedł w skład kolegium augurów. W 191 p.n.e. został wybrany pretorem. Jako pretor a później prokonsul walczył w prowincji Hiszpania Dalsza z Luzytanami w latach 191-189. Zaprowadził w prowincji porządek, zdobywając opinię sprawiedliwego polityka. W 189 p.n.e. był jednym z legatów do rozwiązania spraw w prowincji Azja. Po powrocie do Rzymu, po kilku nieudanych próbach został konsulem w 182 p.n.e. razem z Gnejuszem Bebiuszem Tamfilusem. W roku następnym jako prokonsul walczył z Ingaunami w Ligurii a po powrocie celebrował triumf.
Wojna z Macedonią.
III wojna macedońska wybuchła w 171 p.n.e. gdy król Macedonii, Perseusz, pobił armię Rzymu pod dowództwem Publiusza Lycyniusza Krassusa w bitwie pod Kallicinus. Po dwóch latach nierozstrzygających starć do zakończenia wojny został wyznaczony przez senat Paulus, wybrany na konsula razem z Gajuszem Lycyniuszem Krassusem. Konsul pojawiwszy się w Grecji szybko rozpoczął przygotowywania do ofensywy. Armia rzymska rozbiła obóz nad rzeką Elpeus, która oddzielała strefy wpływów obu państw. Rzymianie parę razy próbowali zdobyć fortyfikacje za rzeką, ale bezskutecznie. Paulus zmusił przeciwnika do opuszczenia dogodnych pozycji wydzielając oddział pod dowództwem Publiusza Korneliusza Scypiona Nazyki który zdołał przedostać się na tyły pozycji Perseusza. Armia króla nie była bezpośrednio zagrożona, ale obawiając się, że Rzymianie zajmą ważne miasto Pydna i przetną jego linie zaopatrzenia zarządził wycofanie się na północ. Rzymianie podążyli za królem zmuszając go w krótkim czasie do walnej bitwy, która odbyła się pod Pydną 22 czerwca roku 168 p.n.e. Liczebność armii Paulusa szacuje się na ok. 38 000 żołnierzy oraz ponad 20 słoni. Wojska króla macedońskiego liczyły ok. 44 000 żołnierzy ich podstawę stanowili piechurzy uzbrojeni w długie piki i walczący w falandze. Linia Macedończyków został przerwana, a bitwa zamieniła się w rzeź macedońskiej armii. Perseusz uciekł z pola walki na czele zaledwie tysiąca ludzi. Trwająca około godziny bitwa pod Pydną zakończyła się niemal całkowitym unicestwieniem armii macedońskiej i zakończyła od razu wojnę macedońską. Zwycięstwo było w znacznej mierze wynikiem elastyczności rzymskiego systemu taktycznego. Senat zadecydował o upadku Macedonii. Jej tereny podzielił na 4 części, by następnie włączyć je do republiki. Do niewoli wzięto także wielu członków macedońskiej arystokracji. Był to kres królestwa macedońskiego.
Bitwa pod Pydną przyniosła kolejne zmiany w układzie sił – upadek i zniszczenie wielkiej niegdyś Macedonii i dalszy wzrost potęgi Rzymu. Dominacja w Grecji, osiągnięta po zwycięstwie pod Kynoskefalaj, została umocniona. Teoretycznie niepodległe państwa Hellady nie mogły nic zrobić bez wiedzy i zgody Rzymian. W 167 p.n.e. Paulus jako prokonsul zaprowadził rzymski porządek w Macedonii i Grecji, a także złupił Epir, sprzymierzeńca Perseusza.
Paulus wrócił do Rzymu w pełni chwały. Dzięki ogromnym łupom z Macedonii i Epiru celebrował w listopadzie 167 p.n.e. wspaniały triumf, w którym prowadzony był też jako jeniec król Perseusz.
W 164 p.n.e. Paulus został wybrany cenzorem. Zmarł w 160 p.n.e.
Rodzina.
Pierwszą żoną była Papiria Mazonis, córka konsula w 231 p.n.e. Gajusza Papiriusza Mazona, z którą rozwiódł się według Plutarcha bez specjalnych przyczyn około 183-182 p.n.e. Z małżeństwa tego miał dwóch synów i dwie córki. Starsza, Emilia Paula Prima poślubiła syna Katona Starszego, młodsza, Emilia Paula Sekunda. Eliusza Tuberna, bogatego plebejusza, konsula w 117 p.n.e.
Druga żona, nieznana z imienia, urodziła mu również dwóch synów (starszego ok. 181, młodszego ok. 176) i córkę Emilię Tertię. 
Gdy ród był zagrożony wymarciem, patrycjusz, który miał dostateczną liczbę dzieci, mógł oddać jednego z synów swemu mniej płodnemu przyjacielowi. Tak właśnie postąpił Lucjusz Emiliusz Paulus, przekazując dwóch spośród czterech swych synów w ręce innych wielkich rodów. Jeden z nich został przygarnięty przez krewnych sławnego Kunktatora i przybrał imię Kwintusza Fabiusza Maksymusa Emiliusza. Młodszy (prawdopodobnie Lucjusz) został adoptowany przez syna Scypiona Afrykańskiego Starszego i stał się Pubiliuszem Korneliuszem Scypionem Emiliuszem, późniejszym zdobywcą Kartaginy i Numancji. Los jednak zadrwił z hojności Paulusa – dwaj synowie, którzy mu pozostali, zachorowali i zmarli, pierwszy z nich pięć dni przed, drugi zaś trzy dni po triumfalnym pochodzie ojca wieńczącym zwycięstwo odniesione nad królem macedońskim Perseuszem w bitwie pod Pydną.
W testamencie Paulus przekazał majątek synom, choć nie byli prawnie już Emiliuszami. Przy czym Scypion zrezygnował ze swojego udziału na rzecz starszego brata. Ze śmiercią Paulusa wygasła linia Emiliuszy Paulusów.

</doc>
<doc id="1226248" url="https://pl.wikipedia.org/wiki?curid=1226248" title="Hałyna Jefremenko">
Hałyna Jefremenko

Hałyna Jefremenko, z domu Maniaczenko, ukr. Галина Єфременко (Маняченко) (ur. 23 grudnia 1980 w Kijowie) – ukraińska łyżwiarka figurowa, startująca w konkurencji solistek. Dwukrotna uczestniczka igrzysk olimpijskich (2002, 2006), brązowa medalistka mistrzostw świata juniorów (1994) w parach sportowych, medalistka zawodów międzynarodowych oraz trzykrotna mistrzyni Ukrainy (2000, 2002, 2004) wśród solistek. Zakończyła karierę w 2006 roku.
Odnosiła sukcesy w Mistrzostwach Europy (m.in. 4. miejsce w 2002, 6. miejsce w 2003 i 2005). Występowała dwukrotnie na igrzyskach olimpijskich (2002 – 12. miejsce, oraz 2006).

</doc>
<doc id="1226253" url="https://pl.wikipedia.org/wiki?curid=1226253" title="Armia Czynna URL">
Armia Czynna URL



</doc>
<doc id="1226254" url="https://pl.wikipedia.org/wiki?curid=1226254" title="Johan Grottumsbraaten">
Johan Grottumsbraaten



</doc>
<doc id="1226255" url="https://pl.wikipedia.org/wiki?curid=1226255" title="Ligue 1 MTN">
Ligue 1 MTN

Ligue 1 MTN jest najwyższą piłkarską klasą rozgrywkową w Wybrzeżu Kości Słoniowej. Powstała w 1960 roku.

</doc>
<doc id="1226257" url="https://pl.wikipedia.org/wiki?curid=1226257" title="Gibson Moderne">
Gibson Moderne

Gibson Moderne - gitara elektryczna produkowana przez firmę Gibson Guitar Corporation, w latach od 1958 do 1959 i od 1982 do dzisiaj.
Modelu gitary Gibson Moderne użyto w grach na PlayStation 2 oraz Xbox 360: Guitar Hero i Guitar Hero II.

</doc>
<doc id="1226258" url="https://pl.wikipedia.org/wiki?curid=1226258" title="Bakoumba">
Bakoumba

Bakoumba – miasto w południowo-wschodnim Gabonie, w prowincji Ogowe Górne, na południowy zachód od Moanda. Liczba mieszkańców miasta wynosi około 2,5 tys.

</doc>
<doc id="1226262" url="https://pl.wikipedia.org/wiki?curid=1226262" title="Eleni (film)">
Eleni (film)

Eleni – amerykański film fabularny z roku 1985 w reżyserii Petera Yatesa, na motywach wspomnień Nicholasa Gage'a.
Opis fabuły.
Akcja filmu rozgrywa się w Grecji (pierwsze i ostatnie sceny filmu także w USA). Film powstał w połowie lat 80., kiedy w Grecji rządziła socjalistyczna partia PASOK, próbująca zweryfikować negatywny obraz greckich komunistów i ich udziału w wojnie domowej 1944-1949. Film opowiada historię greckiej rodziny ze wsi Lia. Tytułowa bohaterka, nazywana we wsi „Amerikana” z uwagi na męża-emigranta przebywającego w USA decyduje się pomóc nauczycielowi-komuniście Spirosowi, krewnemu jej przyjaciółki. Kolejne spotkanie ze Spirosem następuje w czasie wojny domowej (1946-1949), kiedy oddziały komunistyczne zajmują wieś Lia i tworzą tam jedną ze swoich baz. Dom Eleni zostaje zarekwirowany, ona sama pozbawiona córki (zabranej do wojska) i środków do życia. Ucieczka jej rodziny zagrożonej wywiezieniem do „wolnej strefy” powoduje uwięzienie Eleni i skazanie jej na śmierć. Po latach, jej syn Nick powraca do Grecji, aby odszukać zabójców swojej matki. Poprzez wizytę w archiwach Bratysławy i rozmowy ze świadkami dociera do Katisa, który w przeszłości przewodniczył obradom sądu i doprowadził do skazania jego matki. W filmie przedstawiono jeden z najbardziej dramatycznych epizodów wojny domowej – zabranie i wywiezienie dzieci greckich do krajów komunistycznych.

</doc>
<doc id="1226264" url="https://pl.wikipedia.org/wiki?curid=1226264" title="Żeliwo molibdenowe">
Żeliwo molibdenowe

Żeliwo molibdenowe - żeliwo zawierające od 0,15% do 1,4% molibdenu. Cechuje je dobra wytrzymałość w różnych temperaturach, odporność na ścieranie oraz działanie wody słodkiej i słonej. 
Żeliwo molibdenowe zakwalifikowane jest do żeliw stopowych. Żeliwa molibdenowe są znormalizowane według Polskich Norm.

</doc>
<doc id="1226265" url="https://pl.wikipedia.org/wiki?curid=1226265" title="Neumarkt w Dreźnie">
Neumarkt w Dreźnie

Drezdeński Neumarkt – plac tworzący centrum starego miasta oraz ważna część drezdeńskiego śródmieścia. Podczas II wojny światowej został prawie całkowicie zniszczony wskutek alianckiego nalotu. Pod sowiecką okupacją, a później w czasach NRD, część placu zabudowano w stylu socrealistycznym, odtworzono i wyremontowano także kilka historycznych obiektów, jednak większość placu pozostała niezabudowana. Po upadku komunizmu i zjednoczeniu Niemiec podjęto decyzję o przywróceniu Neumarkt do stanu przedwojennego.
Ukończenie rekonstrukcji Frauenkirche w 2005 było ku temu pierwszym krokiem. Od tego czasu odbudowano też I, II, III, IV i V kwartał zabudowy. Obecnie trwają prace nad przednią częścią VIII kwartału. W niedalekiej przyszłości ma być też odbudowany VI i VII kwartał zabudowy.

</doc>
<doc id="1226266" url="https://pl.wikipedia.org/wiki?curid=1226266" title="Matti Raivio">
Matti Raivio

Matti Raivio (ur. 22 lutego 1893 w Pihlajavesi, zm. 25 maja 1957 tamże) – fiński biegacz narciarski, dwukrotny złoty medalista mistrzostw świata.
Kariera.
Uczestniczył w zawodach w latach 20. XX wieku. Jego olimpijskim debiutem były igrzyska w Chamonix w 1924 roku, gdzie zajął siódme miejsce w biegach na 18 i 50 km techniką klasyczną. Cztery lata później, podczas igrzysk olimpijskich w Sankt Moritz wystartował w biegu na 50 km, jednakże nie zdołał go ukończyć.
W 1926 roku wystartował na mistrzostwach świata w Lahti zdobywając złote medale w biegach na 30 i 50 km. Tym samym został pierwszym w historii fińskim medalistą mistrzostw świata w narciarstwie klasycznym.

</doc>
<doc id="1226270" url="https://pl.wikipedia.org/wiki?curid=1226270" title="Autostrada A995 (Niemcy)">
Autostrada A995 (Niemcy)

Autostrada A995 (niem. "Bundesautobahn 995 (BAB 995)" także "Autobahn 995 (A995)") – autostrada w Niemczech przebiegająca z północy na południe, łącząca obwodnicę śródmiejską Monachium, B2R, z autostradami A8 i A99 na węźle "Kreuz München-Süd" a tym samym centrum miasta ze wschodnią częścią obwodnicy autostradowej Monachium.
Odcinki międzynarodowe.
Droga na całej długości jest częścią trasy europejskiej E54.

</doc>
<doc id="1226271" url="https://pl.wikipedia.org/wiki?curid=1226271" title="Batouala">
Batouala

Batouala – mała wioska w Gabonie, położona w prowincji Ogowe-Ivindo, w połowie drogi z Makokou do Mékambo.

</doc>
<doc id="1226272" url="https://pl.wikipedia.org/wiki?curid=1226272" title="Michaił Umański">
Michaił Umański

Michaił Umański, ros. Михаил Уманский (ur. 21 stycznia 1952 w Stawropolu, zm. 17 grudnia 2010 w Augsburgu) – rosyjski szachista i trener szachowy, reprezentant Niemiec od 2001 roku, trzynasty mistrz świata w szachach korespondencyjnych.
Kariera szachowa.
W szachy gra od jedenastego roku życia. W 1965 r. wystąpił w finale mistrzostw RFSRR juniorów, zdobywając srebrny medal. Dzięki temu sukcesowi zakwalifikował się do kadry rosyjskich juniorów i pobierał nauki m.in. od arcymistrza Igora Bondarewskiego. Rok później ponownie zdobył tytuł wicemistrza RFSRR juniorów, natomiast w kolejnych latach uczestniczył w finałach mistrzostw Związku Radzieckiego (1967 - dz. III-IV m.; 1968 - dz. I-III m.). W 1968 r. otrzymał tytuł mistrza krajowego. W 1989 r. zajął IV miejsce w indywidualnych mistrzostwach Rosji, a w 1997 r. Międzynarodowa Federacja Szachowa nadała mu tytuł mistrza międzynarodowego. W 1998 r. zwyciężył w międzynarodowym turnieju w Augsburgu, w 2000 r. zajął II m. w mistrzostwach oraz I m. w pucharze Bawarii, triumfował również w mistrzostwach Szwabii. W 2001 r. ponownie zwyciężył w mistrzostwach Szwabii, oprócz tego zajął I m. w mistrzostwach Augsburga i w otwartym turnieju w Türkheim. W 2003 odniósł duży sukces, zwyciężając w "openie" w Schwarzach (przed m.in. Andriejem Szczekaczewem, Geraldem Hertneckiem, Witalijem Kuninem i Robertem Zelciciem) oraz ponownie triumfował w Türkheim. W 2006 podzielił II m. (za Henrikiem Teske, wspólnie z Feliksem Lewinem) w Bad Wörishofen.
Najwyższy ranking w karierze osiągnął 1 lipca 2004 r., z wynikiem 2481 punktów zajmował wówczas 50. miejsce wśród niemieckich szachistów.
W 1973 r. rozpoczął grę w rozgrywkach korespondencyjnych, w niedługim czasie osiągając spektakularne wyniki (m.in. w 1974 r. zdobył tytuł mistrza Rosji, a w 1978 r. – tytuł mistrza Związku Radzieckiego). W 1995 r. otrzymał tytuł arcymistrza szachów korespondencyjnej. Największy sukces w karierze odniósł w 1998 r. zwyciężając w XIII finale indywidualnych mistrzostw świata. W 2004 r. osiągnął kolejny wielki sukces, zdecydowanie wygrywając (z wynikiem 7 pkt w 8 partiach) zorganizowany z okazji 50-lecia Międzynarodowej Federacji Szachowej Gry Korespondencyjnej turniej, w którym uczestniczyło dziewięciu mistrzów świata. Na liście rankingowej ICCF w październiku 2007 r. posiadał 2667 punktów i zajmował 15. miejsce na świecie.
W 2011 r. w Rosji zorganizowany został turniej jego pamięci, który został wygrany przez Włocha Erosa Riccio.

</doc>
<doc id="1226273" url="https://pl.wikipedia.org/wiki?curid=1226273" title="Rooseveltowskie uzupełnienie">
Rooseveltowskie uzupełnienie

Rooseveltowskie uzupełnienie (ang. "Roosevelt Corollary") – uzupełnienie doktryny Monroe'a dokonane przez Theodore'a Roosevelta, prezydenta Stanów Zjednoczonych. Przedstawił je w 1904 roku w czasie dorocznego wystąpienia przed Kongresem w odpowiedzi na doktrynę Drago. Według doktryny Monroe'a Europejczycy nie mogli interweniować na kontynencie amerykańskim, uzupełnienie Roosevelta przewidywało, że pierwszeństwo interwencji mają tutaj Stany Zjednoczone.
Podsekretarz stanu Joshua Reuben Clark w memorandum z 1928 uznał, iż "uzupełnienie" wykracza poza doktrynę Monroe'a.
4 marca 1933 Franklin D. Roosevelt przy objęciu urzędu prezydenta zainicjował politykę "dobrego sąsiedztwa" ("Good Neighbor Policy"): "W dziedzinie polityki światowej chciałbym skierować naród na drogę polityki dobrego sąsiada — sąsiada, który stanowczo szanuje siebie i dlatego, że sam to czyni szanuje prawa innych — sąsiada, który szanuje swe zobowiązania i szanuje świętość swoich układów w świecie i ze światem sąsiadów". W grudniu tego samego roku VII Konferencja Panamerykańska uchwaliła "Konwencję o prawach i obowiązkach państw", zabraniającą interwencji do spraw wewnętrznych lub zewnętrznych innego państwa (art. 8). Zasady te potwierdziła Międzyamerykańska Konferencja w sprawie umocnienia pokoju w grudniu 1936 w Buenos Aires.

</doc>
<doc id="1226277" url="https://pl.wikipedia.org/wiki?curid=1226277" title="Meteoryt Kłodawa">
Meteoryt Kłodawa

Meteoryt Kłodawa – obiekt wydobyty z głębokości 243 m w czasie wiercenia otworu geologicznego w 1986. Oznaczony jako meteoryt żelazny. Rok później został opisany w literaturze naukowej, podano tam, że składa się głównie z kamacytu i cohenitu, przy znikomej zawartości niklu i znacznej zawartości substancji węglistej. Okaz został przekazany do Muzeum Geologicznego Państwowego Instytutu Geologicznego w Warszawie. Był traktowany jako unikat, ze względu na znalezienie go nie na powierzchni ziemi, a na znacznej głębokości.
Badania wykonane w 2007 zweryfikowały pierwotny opis. Badanie to potwierdziło brak lub znikomy udział typowych dla meteorytów żelaznych: niklu, oliwinu i platynowców, a przede wszystkim ustaliło, że żelazo w obiekcie nie jest kamacytem, lecz wysokiej jakości stalą, podobnie węglik żelaza nie ma składu cohenitu. Te dane oraz inne geochemiczne wraz z obserwacjami struktury znaleziska pozwoliły wykluczyć meteorytowe pochodzenie znaleziska. Udowodniły one, że obiekt znaleziony w wierceniu jest pochodzenia antropogenicznego i jest to prawdopodobnie fragment urwanego świdra i ewentualnie dolnej części przewodu wiertniczego, rozdrobniony i przerobiony w czasie przewiercania się przez niego w kolejnej fazie wiercenia.
W tej sytuacji tzw. „meteoryt Kłodawa” został skreślony zarówno z katalogów meteorytowych jak i ze zbiorów muzealnych. Tym niemniej jest on dalej w kolekcji muzealnej, ale jako jeden z licznych przykładów błędnie oznaczonych jako meteoryty obiektów, niemających kosmicznego pochodzenia.

</doc>
<doc id="1226280" url="https://pl.wikipedia.org/wiki?curid=1226280" title="Bifoun">
Bifoun

Bifoun – miasto w Gabonie, w prowincji Ogowe Środkowe.

</doc>
<doc id="1226282" url="https://pl.wikipedia.org/wiki?curid=1226282" title="Trip Through Your Wires">
Trip Through Your Wires

"Trip Through Your Wires" to piosenka rockowej grupy U2, pochodząca z jej wydanego w 1987 roku albumu, "The Joshua Tree". Ma ona bluesowy rytm i można w niej usłyszeć dźwięki hormonijki, na której grał wokalista zespołu, Bono. W 1986 roku wczesna, zawierająca inny tekst, wersja utworu została wykonana przez U2 na irlandzkim kanale RTÉ w programie "TV GAGA".
Piosenka została wydana jako singel promo CD w Australii, jednak nakład ograniczony był do zaledwie 500 kopii. Singel zawierał trzy utwory B-side: "Luminous Times (Hold on to Love)", "Spanish Eyes" i "Silver and Gold".
The Edge przyznał, że piosenka ma ten sam kontekst i znaczenie jak utwór "The Sweetest Thing", który został wydany jako B-side na singlu "Where the Streets Have No Name". "The Sweetest Thing" został później nagrany od nowa i wydany jako singel, a także wydany na kompilacyjnym albumie "The Best of 1980-1990".

</doc>
<doc id="1226284" url="https://pl.wikipedia.org/wiki?curid=1226284" title="Pihlajavesi">
Pihlajavesi

Pihlajavesi – jezioro w Finlandii, w regionie Sawonia Południowa. Jezioro to jest szóste co do wielkości w Finlandii; jego powierzchnia wynosi 712,59 km². Pihlajavesi jest drugim co do wielkości zbiornikiem wodnym w systemie jeziornym Saimaa.
Pihlajavesi jest naturalnym zbiornikiem wodnym. Jezioro to jest jeziorem polodowcowym, powstało po przejściu lodowca.
W Pihlajavesi nie występują otwarte obszary wodne. Powodem tego jest fakt, iż jezioro to ma więcej wysp niż jakiekolwiek inne jezioro fińskie – posiada ich aż 3819.
Od nazwy jeziora pochodzi też nazwa dawnej gminy Pihlajavesi (obecnie część gminy Keuruu).

</doc>
<doc id="1226288" url="https://pl.wikipedia.org/wiki?curid=1226288" title="Bongoville">
Bongoville

Bongoville – miasto w południowo-wschodnim Gabonie, w prowincji Ogowe Górne, na wschód od Franceville. 
Znane jako Lewai do czasu kiedy to nazwę zmieniono na cześć prezydenta Omara Bongo, urodzonego w tym miejscu kiedy była to jeszcze wioska, którą później rozbudowano za jego prezydencji.

</doc>
<doc id="1226289" url="https://pl.wikipedia.org/wiki?curid=1226289" title="Pihlajavesi (ujednoznacznienie)">
Pihlajavesi (ujednoznacznienie)



</doc>
<doc id="1226291" url="https://pl.wikipedia.org/wiki?curid=1226291" title="Vogelfluglinie">
Vogelfluglinie



</doc>
<doc id="1226292" url="https://pl.wikipedia.org/wiki?curid=1226292" title="Eifelautobahn">
Eifelautobahn



</doc>
<doc id="1226293" url="https://pl.wikipedia.org/wiki?curid=1226293" title="Hansalinie">
Hansalinie



</doc>
<doc id="1226296" url="https://pl.wikipedia.org/wiki?curid=1226296" title="Jezioro Chalińskie Małe">
Jezioro Chalińskie Małe

2 jeziora w Polsce:

</doc>
<doc id="1226298" url="https://pl.wikipedia.org/wiki?curid=1226298" title="Norman Angell">
Norman Angell

Sir Ralph Norman Angell Lane (ur. 26 grudnia 1872 w Holbeach (Lincolnshire), zm. 7 października 1967 w Croydon) – angielski dziennikarz, pisarz i polityk, laureat pokojowej Nagrody Nobla.
Życiorys.
Uczęszczał do angielskiej szkoły podstawowej, potem do Lycée de St. Omer w Paryżu. Rozpoczął studia na Uniwersytecie w Genewie, ale przerwał je i w 1890 wyjechał do Stanów Zjednoczonych. Tam imał się różnych zajęć: pracował jako kowboj, kopał rowy melioracyjne, roznosił pocztę, wreszcie został korespondentem gazet „Globe-Democrat” z Saint Louis i „San Francisco Chronicle”.
W 1898 powrócił do Europy i kontynuował działalność dziennikarską, zostając współwydawcą anglojęzycznego "Daily Messenger" w Paryżu. W 1903 ukazała się jego pierwsza książka zatytułowana "Patriotism under Three Flags", w której wykorzystał obserwacje wydarzeń, które opisywał jako dziennikarz (wojna amerykańsko-hiszpańska, Afera Dreyfusa, wojny burskie). W latach 1905-1912 był redaktorem naczelnym paryskiego wydania "Daily Mail".
W 1920 po powrocie do Anglii, wstąpił do Partii Pracy. W latach 1929-1931 zasiadał w Izbie Gmin. W tym samym czasie (1928-1931) był wydawcą czasopisma "Foreign Affairs".
W 1933 otrzymał pokojową Nagrodę Nobla za działalność w Komitecie Wykonawczym Ligi Narodów i Narodowej Radzie Pokoju.

</doc>
<doc id="1226299" url="https://pl.wikipedia.org/wiki?curid=1226299" title="Więzy miłości (film 2001)">
Więzy miłości (film 2001)

Więzy miłości (एक रिश्ता "Ek Rishtaa: The Bond of Love", rosyjski: "Uzy Liubwi") – indyjski film z 2001 r., wyreżyserowany przez Suneel Darshana, autora "" i "Deszcz". W rolach głównych Amitabh Bachchan, Rakhee Gulzar, Akshay Kumar, Karisma Kapoor, Juhi Chawla, Mohnish Behl. To pierwszy film, w którym Bachchan i Kumar występują razem. Tematem tego dramatu rodzinnego jest kryzys w relacji między ojcem i synem. Film jest obroną wartości rodzinnych, miłości między rodzeństwem, szacunku dla rodziców i trwałości małżeństwa.
Fabuła.
Vijay Kapoor (Amitabh Bachchan) to cieszący się sukcesem biznesmen. Mocną ręką kieruje swoją firmą i rodziną. Szczęśliwy w małżeństwie (Rekha), dumny z czwórki dzieci. Chętnie staje się mentorem dla szukającego jego sympatii, gorliwego w pracy i pochlebstwach Rajesha (Mohnish Behl). Oddaje mu nawet swoją córkę Preety (Juhi Chawla) za żonę. Największą jednak jego dumą i nadzieją jest syn Ajay (Akshay Kumar). Właśnie ukończywszy studia wrócił z USA. Zaczyna pracować w firmie ojca. Ściera się z ojcem, którego doświadczeniu przeciwstawia swoje wykształcenie informatyka. Kryzys między nimi narasta, gdy Ajay wybucha w fabryce ojca atakując obijającego się w pracy szefa związków zawodowych. Ten podburza robotników do strajku. Ojciec ostro okazuje synowi swoje niezadowolenie. Ajay unosi się honorem. Odchodzi z firmy ojca i za pożyczone pieniądze zakłada własną firmę informatyczną. To odejście uraziło ojca. W kłótni wypomina Ajayowi wszystko, co syn mu zawdzięcza, a gdy ten nie chce się z nim potulnie pogodzić, wyrzuca go z domu. Ajay przeprowadza się do swojej ukochanej Nishy (Karisma Kapoor). Wbrew woli jej ojca para bierze ślub. Z bólem, ale zaczynają żyć oddzielnie nie kontaktując się z rodzinami. Do chwili, gdy Ajay dowiaduje się, że obłudny Rajesh przejął firmę ojca doprowadzając rodzinę do bankructwa.
Muzyka.
Film zawiera 8 piosenek skomponowanych przez duet: Nadeem-Shravan:

</doc>
<doc id="1226301" url="https://pl.wikipedia.org/wiki?curid=1226301" title="Booué">
Booué

Booué – miasto w środkowym Gabonie, w prowincji Ogowe-Ivindo. Miasto według spisu z 1993 roku liczyło 4200 mieszkańców, według szacunków na 2008 rok liczy ok. 7139 mieszkańców.

</doc>
<doc id="1226303" url="https://pl.wikipedia.org/wiki?curid=1226303" title="Yankee Lake">
Yankee Lake

Yankee Lake – wieś w Stanach Zjednoczonych, w stanie Ohio, w hrabstwie Trumbull.
Według danych z 2000 roku wieś miała 99 mieszkańców.

</doc>
<doc id="1226307" url="https://pl.wikipedia.org/wiki?curid=1226307" title="Baśnie Barda Beedle'a">
Baśnie Barda Beedle'a



</doc>
<doc id="1226309" url="https://pl.wikipedia.org/wiki?curid=1226309" title="Głęboczek Mały">
Głęboczek Mały

3 jeziora w Polsce:
1 wieś w Polsce:
Zobacz też.
Głęboczek, Głęboczek Duży, Głęboczek Wielki

</doc>
<doc id="1226312" url="https://pl.wikipedia.org/wiki?curid=1226312" title="Thierry Tusseau">
Thierry Tusseau

Thierry Tusseau (ur. 19 stycznia 1958 w Noisy-le-Grand) – francuski piłkarz, defensywny pomocnik lub boczny obrońca.
Karierę zawodową zaczynał w FC Nantes, gdzie grał w latach 1974–1983. W tym czasie trzykrotnie zostawał mistrzem Francji: w 1977, 1980 i 1983. W sezonach 1983–1986 był piłkarzem Girondins Bordeaux (mistrzostwo Francji w 1984 i 1985), a w latach 1986–1988 Matry Paryż. Karierę kończył w Stade de Reims (1988–1991).
W reprezentacji Francji zagrał 22 razy. Debiutował 30 marca 1977 w meczu z Irlandią, ostatni raz zagrał w 1986. Podczas MŚ 1986 zagrał w czterech spotkaniach i wywalczył z drużyną III miejsce. Znajdował się wśród zwycięzców ME 1984.

</doc>
<doc id="1226313" url="https://pl.wikipedia.org/wiki?curid=1226313" title="Kopalnia Węgla Brunatnego „Adamów”">
Kopalnia Węgla Brunatnego „Adamów”

PAK Kopalnia Węgla Brunatnego Adamów S.A. (do 24 sierpnia 2012 spółka działała pod nazwą "Kopalnia Węgla Brunatnego „Adamów” S.A.") w Turku powstała w latach 1959–1964. Położona w centralnej Polsce, w odległości 33 km od Konina, 133 km od Poznania i 208 km od Warszawy; ma dobre połączenia drogowe ze wszystkimi okolicznymi miastami, nie posiada natomiast połączenia z krajową siecią kolejową.
Kopalnia działa na obszarze ponad 2 tys. ha. Węgiel brunatny do 2 kwietnia 2012 r. był wydobywany z trzech odkrywek: „Adamów” (), „Koźmin” () i „Władysławów” (). Obecnie w byłej odkrywce „Władysławów” trwają prace wyrównujące wyrobisko, z którego powstanie zbiornik wodny. Kopalina zalega na głębokości od 30–55 metrów. Na trzech kopalnianych odkrywkach pracuje 12 maszyn podstawowych – 9 koparek i 3 zwałowarki oraz około 30 km przenośników taśmowych. Kopalnia wydobywa węgiel brunatny metodą odkrywkową, po uprzednim zdjęciu nadkładu wykorzystując układ K-T-Z (koparka–taśmociąg–zwałowarka). W ciągu roku przy pomocy rozbudowanego parku maszynowego wydobywa się i transportuje około 34 mln m³ nadkładu oraz około 5 mln ton kopaliny.
W pobliżu znajduje się Elektrownia Adamów, produkująca do 1 stycznia 2018 energię elektryczną w oparciu o węgiel wydobywany w KWB „Adamów”. Elektrownia Adamów tworzy z elektrowniami okręgu konińskiego Zespół Elektrowni Pątnów-Adamów-Konin, w skrócie PAK. Wielkość zasobów przemysłowych obecnie eksploatowanych złóż oraz posiadany park maszynowy pozwalają na pełne pokrycie zapotrzebowania Elektrowni Adamów na węgiel brunatny do 2022-2023 roku.
Przedsiębiorstwo, oprócz wydobycia węgla brunatnego, prowadzi sprzedaż węgla brunatnego, iłów, piasku oraz głazów narzutowych.
Zatrudnienie w PAK Kopalnia Węgla Brunatnego Adamów S.A. na dzień 28 sierpnia 2012 r. wynosiło 1600 osób.
Nazwa KWB Adamów oraz Elektrowni Adamów pochodzą od imienia polskiego górnika i geologa Adama Patli.
18 lipca 2012 ZE PAK S.A. przejął Kopalnię Węgla Brunatnego Adamów. Została ona włączona do Grupy Kapitałowej ZE PAK; jednocześnie zmieniono jej oficjalną nazwę na: PAK Kopalnia Węgla Brunatnego Adamów S.A.
W sierpniu 2020 Zarząd PAK KWB Adamów podjął uchwałę o likwidacji kopalni do końca 2020 roku. Teren pokopalniany ma zostać przeznaczony pod inwestycję w odnawialne źródła energii, m.in. w farmę fotowoltaiczną. 17 lutego 2021 wydobyto ostatnią tonę węgla z ostatniej działającej odkrywki „Adamów”.
W dniu 28 lutego 2023 roku nastąpiło połączenie spółek PAK KWB Konin S.A. ze spółką PAK Kopalnia Węgla Brunatnego Adamów Spółka Akcyjna.
Działalność ekologiczna.
Szczególnym osiągnięciem kopalni są zbiorniki wodne powstałe w odkrywkach po zakończeniu eksploatacji i wyłączeniu systemu odwadniającego złoże. Pierwszym z nich był zbiornik Bogdałów – zbiornik o powierzchni około 10 ha i głębokości około 10 m. Został on zarybiony i jest powszechnie wykorzystywany przez wędkarzy i miłośników wypoczynku na łonie natury. Kolejną inwestycją był zbiornik Przykona, który powstał na zwałowisku odkrywki Adamów. Jest to sztuczne jezioro o powierzchni lustra wody 126 ha i głębokości 6,5 m..
7 stycznia 2010 r. powstało konsorcjum grupy Energa i Kopalni Adamów, zawiązane w celu budowy i eksploatacji elektrowni wiatrowych na terenie pokopalnianym odkrywki „Adamów” w gminie Przykona. Pierwsza z nich ma moc około 40 MW, a planowana moc docelowa elektrowni ma wynosić ok. 80 MW. Istnieje możliwość budowy dalszych farm wiatrowych na terenach pozostałych odkrywek kopalni Adamów.

</doc>
<doc id="1226316" url="https://pl.wikipedia.org/wiki?curid=1226316" title="Dzierzba siwa">
Dzierzba siwa

Dzierzba siwa ("Lanius ludovicianus") – gatunek średniej wielkości ptaka z rodziny dzierzb (Laniidae), zamieszkujący Amerykę Północną. Liczny, ale ze względu na malejącą populację klasyfikowany jako gatunek bliski zagrożenia.
Zasięg, środowisko.
Półotwarte tereny środkowej i południowej części Ameryki Północnej – od południowej Kanady po południowy Meksyk. Północne populacje wędrowne – zimują w południowej części kontynentu aż po Meksyk. Populacje z południa zasięgu zazwyczaj osiadłe.
Zachowanie.
Zjada owady (m.in. koniki polne, chrząszcze) i inne stawonogi, a także płazy, gady, małe ssaki (gryzonie) i ptaki; czasami żywi się też padliną. Poluje najczęściej z czatowni. Często gromadzi zdobycz, nabijając ją na ciernie.
Oba ptaki z pary zbierają materiał na gniazdo, choć buduje je wyłącznie samica przez około 6–11 dni. Często jest ono umiejscowione w ciernistej roślinności, by ochronić je przed drapieżnikami. Gniazdo w kształcie otwartej miseczki jest starannie utkane z korzonków, gałązek i kawałków kory, a wewnątrz wyłożone miękkim materiałem, takim jak kwiaty, porosty, trawa, mech, pióra, sierść, a nawet kawałki sznurka czy tkanin. W zniesieniu zwykle 5–6 jaj, a ich inkubacja trwa 15–17 dni. Wysiaduje samica, a samiec w tym czasie ją dokarmia. Karmieniem piskląt zajmują się oboje rodzice. Młode są w pełni opierzone po 16–20 dniach od wyklucia.
Podgatunki.
Obecnie zwykle wyróżnia się 7 podgatunków "L. ludovicianus", choć opisano ich w sumie kilkanaście:
Status.
Międzynarodowa Unia Ochrony Przyrody (IUCN) od 2017 roku uznaje dzierzbę siwą za gatunek bliski zagrożenia (NT – "near threatened"); wcześniej, od 1988 roku klasyfikowano ją jako gatunek najmniejszej troski (LC – "least concern"). Organizacja Partners in Flight w 2019 roku szacowała liczebność populacji na około 7 milionów dorosłych osobników. Trend liczebności populacji uznawany jest za spadkowy.

</doc>
<doc id="1226317" url="https://pl.wikipedia.org/wiki?curid=1226317" title="Löwental (przystanek kolejowy)">
Löwental (przystanek kolejowy)

Friedrichshafen-Löwental – przystanek kolejowy w Friedrichshafen (dzielnica Löwental), w kraju związkowym Badenia-Wirtembergia, w Niemczech.
Przystanek zlokalizowany jest przy Adelheidstraße, przy gminie serbskiego kościoła ortodoksyjnego.

</doc>
<doc id="1226320" url="https://pl.wikipedia.org/wiki?curid=1226320" title="Cocobeach">
Cocobeach

Cocobeach – miasto w północno-zachodnim Gabonie, w prowincji Estuaire, położone na południowym brzegu rzeki Mouni. Jest głównym miastem granicznym z Gwineą Równikową, kursujące regularnie promy do Cogo przecinają rzekę i granicę. Miasto według spisu z 1993 roku liczyło 1200 mieszkańców, według szacunków na 2008 rok liczy ok. 2040 mieszkańców.

</doc>
<doc id="1226322" url="https://pl.wikipedia.org/wiki?curid=1226322" title="Vīts Rimkus">
Vīts Rimkus

Vīts Rimkus (ur. 21 czerwca 1973 w Rydze) – były łotewski napastnik reprezentacji Łotwy. W latach 1998 (grając w Skonto Ryga) oraz 2006, 2007 i 2008 (jako piłkarz FK Ventspils) zdobywał mistrzostwo Łotwy. W 2007 i 2008 był królem strzelców Virslīgi. Pięciokrotnie zdobył także Puchar Łotwy (w latach 1998, 2003, 2004, 2005, 2007). Z Ekranasem Poniewież zdobył mistrzostwo i Puchar Litwy 2010. W reprezentacji narodowej wystąpił 72 razy strzelając 10 goli. Uczestniczył w Euro 2004, gdzie wystąpił w jednym spotkaniu.

</doc>
<doc id="1226325" url="https://pl.wikipedia.org/wiki?curid=1226325" title="Sokrat Mio">
Sokrat Mio

Sokrat Mio (ur. 16 marca 1902 w Korczy, zm. 14 sierpnia 1992 w Tiranie) – albański reżyser i aktor. Brat malarza Vangjusha Mio.
Życiorys.
Uznawany za pioniera teatru albańskiego i nauczyciela kilku pokoleń albańskich reżyserów i aktorów. Pochodził z zamożnej rodziny z Korczy. Także w tym mieście rozpoczął naukę w greckim gimnazjum. Czas jego nauki w szkole przypadł na okres liberalizacji w polityce wewnętrznej Imperium Osmańskiego. Zaowocowało to tendencją do tworzenia na masową skalę towarzystw i klubów patriotycznych, ale także różnego typu organizacji kulturalnych łączących działalność patriotyczną z działalnością artystyczną. Taka organizacja została też założona w Korczy i zaczęła od wystawienia dramatu "Besa" Samiego Frasheriego. W 1910 organizacja ta przyjęła nazwę Gwiazda poranka (alb. "Ylli i mengjesit") wystawiając kilka dramatów europejskich. W tym środowisku pojawił się już jako dziecko Sokrat Mio, choć jego debiut na scenie nastąpił „dopiero” w 1912, kiedy otrzymał małą rolę w dramacie Spirydiona Peresadisa "Golfo". 
W 1920 Sokrat Mio wyjechał do Bukaresztu, gdzie miał uczyć się języka francuskiego. Tam też, w 1923 miał możliwość podziwiać na scenie, odbywającego tournée po Rumunii Aleksandra Moisiu. Wracając do kraju po ukończeniu studiów Mio trafił w swoim rodzinnym mieście na okres niezwykłej aktywności amatorskiego ruchu kulturalnego i tworzenia kolejnych grup teatralnych. Związał się z jedną z takich grup i zagrał główną rolę w sztuce "Romeo i Julia", a następnie w kilku melodramatach autorów albańskich. W 1926 po otrzymaniu dyplomu ukończenia szkoły średniej wystąpił o stypendium państwowe, które umożliwiłoby mu podjęcie studiów za granicą (w Albanii w tym czasie nie było szkół wyższych). Stypendium mu nie przyznano, ale z pomocą przyjaciół w 1927 wyjechał wraz z Kristo Kono do Paryża, gdzie zaczął studia w konserwatorium, w klasie wiolonczeli. W Paryżu udało mu się uzyskać upragnione stypendium i kontynuować studia muzyczne. W tym czasie kilkakrotnie powracał do kraju. W 1932 ponownie pojawił się na scenie licealnej w Korczy, gdzie zagrał główną rolę w komedii „Panowie wieśniacy”. Do kraju powrócił w 1933, rezygnując z muzyki na rzecz teatru. W 1935 został głównym reżyserem towarzystwa kulturalnego Młodzież Korczańska (alb. "Rinia Korçare"), w którym przygotowywał najbardziej znane dramaty albańskie. Największym jego sukcesem artystycznym stała się w 1937 albańska premiera dramatu Henrika Ibsena – "Wróg ludu".
Po wybuchu II wojny światowej związał się z ruchem oporu, próbując tworzyć zalążki teatru partyzanckiego. W 1944 roku, już w wyzwolonej Korczy, z udziałem aktorów wyłonionych z grona partyzantów zaprezentował na scenie sztukę Shefqeta Musaraja „Epopeja e Ballit Kombetar” (Epopeja Frontu Narodowego) stanowiącą odwołanie do bieżących wydarzeń politycznych. W 1945 zaangażował się w organizowanie kursów dla aktorów, był także reżyserem w tworzonym w Tiranie Teatrze Ludowym. W tym czasie rzadko występował na scenie, ograniczając się do reżyserowania. W 1950 powrócił do Korczy, gdzie organizował od podstaw teatr nazwany imieniem Andona Zako Çajupiego i został jego pierwszym reżyserem. Temu zadaniu poświęcił ostatnie lata swojego życia.
W 1953 zagrał epizodyczną rolę w filmie Skanderbeg. Przez władze Albanii został uhonorowany tytułem Zasłużonego Artysty (Artist i Merituar). Imię Sokrata Mio nosi jedna z ulic w północnej części Korczy, a także w tirańskiej dzielnicy Yzberisht.

</doc>
<doc id="1226331" url="https://pl.wikipedia.org/wiki?curid=1226331" title="Daniel Xuereb">
Daniel Xuereb

Daniel Xuereb (ur. 22 czerwca 1959 w Gardanne), francuski piłkarz, napastnik, uczestnik MŚ 1986 (III miejsce).
W reprezentacji Francji zagrał 8 razy i zdobył jedną bramkę. Debiutował 18 lutego 1981 w meczu z Hiszpanią, ostatni raz zagrał w 1989. Podczas MŚ 86 zagrał tylko w jednym spotkaniu. Znajdował się wśród zwycięzców IO 84. W 1992 z Marsylią został mistrzem Francji.

</doc>
<doc id="1226333" url="https://pl.wikipedia.org/wiki?curid=1226333" title="Tauno Lappalainen">
Tauno Lappalainen

Tauno Mikko Lappalainen (ur. 10 marca 1898 r. w Ruokolahti, zm. 25 stycznia 1973 w Liperi) – fiński biegacz narciarski, trzykrotny medalista mistrzostw świata.
Kariera.
Uczestniczył w zawodach w latach 20. i 30. XX wieku. Jego olimpijskim debiutem były igrzyska w Sankt Moritz w 1928 roku, gdzie zajął szóste miejsce w biegu na 50 km techniką klasyczną. Cztery lata później, podczas igrzysk olimpijskich w Lake Placid na tym samym dystansie był siódmy.
W 1926 roku wystartował na mistrzostwach świata w Lahti zdobywając srebrne medale w biegach na 30 i 50 km stylem klasycznym. W obu biegach Lappalainen musiał uznać wyższość swego rodaka Mattiego Raivio. Cztery lata później, na mistrzostwach świata w Oslo zdobył swój ostatni medal zajmując trzecie miejsce w biegu na 17 km techniką klasyczną. W biegu tym wyprzedzili go jedynie dwaj Norwegowie: zwycięzca Arne Rustadstuen oraz drugi na mecie Trygve Brodahl.
Jego brat - Martti Lappalainen również reprezentował Finlandię w biegach narciarskich.

</doc>
<doc id="1226335" url="https://pl.wikipedia.org/wiki?curid=1226335" title="Jezioro Głęboczek Wielki">
Jezioro Głęboczek Wielki



</doc>
<doc id="1226337" url="https://pl.wikipedia.org/wiki?curid=1226337" title="Zespół amnestyczny Korsakowa">
Zespół amnestyczny Korsakowa



</doc>
<doc id="1226338" url="https://pl.wikipedia.org/wiki?curid=1226338" title="Głęboczek Wielki">
Głęboczek Wielki

2 jeziora w Polsce:
Zobacz też.
Głęboczek, Głęboczek Duży, Głęboczek Mały

</doc>
<doc id="1226340" url="https://pl.wikipedia.org/wiki?curid=1226340" title="Cheddar">
Cheddar

Cheddar, czedar – rodzaj angielskiego sera, który jest produkowany z krowiego mleka. Ser ten jest zaliczany do serów podpuszczkowych, dojrzewających oraz twardych. Ser cheddar zawiera ok. 25% tłuszczu. Ma żółtopomarańczową barwę, smak ostry, lekko kwaskowy oraz orzechowy. Cheddar jest produkowany w kształcie walców.
Jest to najpopularniejszy gatunek na rynku brytyjskim (około 50 proc. udziału w ogólnej sprzedaży sera). Produkowany również w innych krajach: Australii, Belgii, Holandii, Irlandii, Polsce, Republice Południowej Afryki, Stanach Zjednoczonych, Szwecji.
Nazwa i historia.
Nazwa sera pochodzi od wsi Cheddar w Anglii, w hrabstwie Somerset, skąd pochodzi jego receptura i gdzie dawniej był on wyłącznie wytwarzany.
Pierwsza wzmianka o tym serze pochodzi z 1170 roku, kiedy to w królewskich dokumentach księgowych odnotowano zakup dla dworu Henryka II 10240 funtów cheddara za cenę 1 farthinga za funt, tj. 4640 kg za łączną cenę 10,67 funtów szterlingów. Za czasów króla Karola I jego spożycie na dworze było już tak duże, że przerastało podaż. Skutkowało to tym, że cała produkcja cheddara była przeznaczona na potrzeby króla i jego świty. Z czasem zaczął on być produkowany również poza granicami hrabstwa Somerset, a jego spożycie zostało spopularyzowane wśród niższych sfer brytyjskiego społeczeństwa. W XIX wieku był on już wytwarzany także w USA, Australii i Nowej Zelandii.
Właściwości odżywcze.
Ser ten zawiera znaczne ilości witaminy A, retinolu (0,334 mg na 100 g), β-karotenu (0,286 mg na 100 g) oraz kobalaminy. Jest bardzo bogaty w wapń i jod. Zestaw kwasów tłuszczowych nasyconych na 100 g:
Zestaw kwasów tłuszczowych jednonienasyconych na 100 g:
Cheddar pełnotłusty zawiera dużo aminokwasów (na 100 g)::

</doc>
<doc id="1226341" url="https://pl.wikipedia.org/wiki?curid=1226341" title="Jemiołuszka cedrowa">
Jemiołuszka cedrowa

Jemiołuszka cedrowa ("Bombycilla cedrorum") – gatunek małego ptaka z rodziny jemiołuszek (Bombycillidae).
Systematyka.
Międzynarodowy Komitet Ornitologiczny (IOC) uznaje jemiołuszkę cedrową za gatunek monotypowy. Autorzy "Handbook of the Birds of the World" wyróżnili dwa podgatunki: nominatywny i "B. c. larifuga". Inny proponowany podgatunek – "aquilonia", do którego miałyby należeć ptaki z północnej części zasięgu, nie został zaakceptowany.
Morfologia.
Długość ciała 14–17 cm, rozpiętość skrzydeł 22–30 cm. Masa ciała około 32 g.
Krępa sylwetka. Na głowie czubek. Pióra cynamonowe do szarobrązowych. Czarna maska, biało obrzeżona; podbródek czarny u samca i matowoczarny u samicy z metalicznym połyskiem. Dziób czarny, stożkowy. Boki oraz brzuch żółte. Pokrywy podogonowe białe. Ogon szary z przepaską koloru żółtego na końcu. Lotki II rzędu mają szkarłatne zakończenia. Młode są bardziej szare niż dorosłe, kreskowane, szczególnie na spodzie ciała. Czerń na masce i gardle jest niekompletna lub jej w ogóle brakuje.
Zasięg, środowisko.
Luźne zadrzewienia i sady w północno-zachodniej oraz środkowej części Ameryki Północnej. Zimuje w środkowej i południowej części Ameryki Północnej, po północno-zachodnią część Ameryki Południowej i Karaiby.
Zachowanie.
Żywi się głównie jagodami. Latem w skład diety wchodzą również bogate w białko owady, w tym jętki, ważki czy widelnice, często chwytane w locie; ale zjada też owady żerujące na roślinach, takie jak czerwce czy stonkowate.
Gniazdo zwykle w rozwidleniu poziomej gałęzi drzewa na wysokości 1–15 m nad ziemią; czasami w rozwidleniu pionowym, wśród winorośli lub na poziomej gałęzi. W zniesieniu 2–6 jaj. Ich inkubacja trwa 11–13 dni. Młode są w pełni opierzone po 14–18 dniach od wyklucia.
Status.
Międzynarodowa Unia Ochrony Przyrody (IUCN) uznaje jemiołuszkę cedrową za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na 52 miliony osobników. Trend liczebności populacji uznawany jest za wzrostowy.

</doc>
<doc id="1226344" url="https://pl.wikipedia.org/wiki?curid=1226344" title="Organiczny zespół Korsakowa">
Organiczny zespół Korsakowa



</doc>
<doc id="1226345" url="https://pl.wikipedia.org/wiki?curid=1226345" title="Msza Notre Dame">
Msza Notre Dame

Msza Notre Dame (lub, zgodnie z zapisem na jednym z rękopisów, Msza Nostre Dame) – msza polifoniczna skomponowana przez średniowiecznego kompozytora i poetę francuskiego Guillaume'a de Machaut. Jest to jedno z największych arcydzieł muzyki średniowiecznej, a także pierwsze polifoniczne opracowanie ordinarium missae skomponowane przez jednego kompozytora jako rozbudowane dzieło cykliczne.
Powstanie.
Utwór powstał między rokiem 1349 a 1363, najprawdopodobniej około r. 1360. Do niedawna sądzono, że został skomponowany na koronację króla Francji Karola V Mądrego w katedrze Notre-Dame w Reims, brakuje jednak potwierdzenia tej hipotezy w źródłach. Do wezwania katedry w Reims, w której de Machaut był kanonikiem, nawiązuje nazwa mszy.
Kompozycja powstała prawdopodobnie pod wpływem "Mszy z Tournai", zachowanej w rękopisie nieznanego autorstwa, przypuszczalnie dzieła zbiorowego.
Budowa.
"Msza Notre Dame" składa się z pięciu stałych części ordinarium: "Kyrie", "Gloria", "Credo", "Sanctus" i "Agnus Dei". Wieńczy ją – podobnie jak "Mszę z Tournai" – rozesłanie "Ite, missa est".
Kompozycja odwołuje się do dwóch gatunków średniowiecznych: motetu oraz konduktu. Do techniki motetowej nawiązują części mszy o krótkim, powtarzalnym tekście, jak "Kyrie", "Sanctus" czy "Agnus Dei". Są to motety izorytmiczne, w których zasadniczym konturom głosów niższych, tenoru i kontratenoru, towarzyszy kunsztownie rozbudowana, "oplatająca" melodia dwóch głosów wyższych. Jeden z motywów melodycznych pojawia się w każdym z ogniw mszy, co wskazuje na w pełni świadome zamierzenie kompozycyjne całości.
Technikę konduktową (łac. "Conductus") kompozytor wykorzystał w częściach środkowych, o dłuższych tekstach: "Gloria" i "Credo". Prosta akordowa faktura z sylabicznym tekstem, zdobiona tylko przez dwa głosy wyższe, miała nie zakłócać czytelności tekstu liturgicznego, powodować łatwość jego rozumienia. Żywa, rytmiczna deklamacja tekstu zatrzymywana jest w kilku miejscach ogniw "Gloria" i "Credo", by celebrować w długich akordach imiona Jezusa Chrystusa i Maryi Dziewicy. W "Gloria" zwraca też uwagę kunsztownie rozbudowane zwieńczenie hymnu na słowie "Amen".
Obsada.
Utwór przeznaczony jest na cztery głosy: tenor, dyszkant, bas, a także kontratenor. Wprowadzenie kontratenoru nie było powszechnie przyjęte w mszach XIV-wiecznych, które były trzygłosowe.
Znaczenie.
Nowatorstwo de Machaut polega na tym, że za pomocą środków muzycznych połączył w kompletną całość poszczególne części mszy. W liturgii nie stanowią one bowiem cyklu – pojawiają się w różnych jej częściach. W czasach średniowiecza myślenie kategoriami "dzieła muzycznego" było awangardą. "Msza Notre Dame" pozostaje jedynym w tej epoce przykładem rozbudowanego, integralnego dzieła muzycznego.
Zamysł kompozytora miał niebagatelne znaczenie dla rozwoju muzyki europejskiej, zwłaszcza w zakresie polifonii.
Wybrane wykonania.
Czas wykonania utworu wynosi ok. 30-35 minut.

</doc>
<doc id="1226347" url="https://pl.wikipedia.org/wiki?curid=1226347" title="Olav Kjelbotn">
Olav Kjelbotn

Olav Kornelius Kjelbotn (ur. 5 października 1898 w Fosnes – zm. 17 maja 1966 w Namsos) – norweski biegacz narciarski, brązowy medalista mistrzostw świata.
Kariera.
Uczestniczył w zawodach w późnych latach 20. XX wieku. Igrzyska olimpijskie w Sankt Moritz w 1928 roku były pierwszymi i zarazem ostatnimi w jego karierze. W swoim jedynym starcie, w biegu na 50 km techniką klasyczną zajął czwarte miejsce, przegrywając walkę o brązowy medal z Volgerem Anderssonem ze Szwecji.
W 1926 roku wystartował na mistrzostwach świata w Lahti zdobywając brązowy medal w biegu na 50 km stylem klasycznym. Wyprzedzili go jedynie dwaj Finowie: zwycięzca Matti Raivio oraz drugi na mecie Tauno Lappalainen.
Kjelbotn był mistrzem Norwegii w biegu na 30 km w 1924 roku, a w 1926 roku zwyciężył w biegu na 50 km podczas Holmenkollen ski festival. W 1933 roku uczestniczył w norweskiej wyprawie na Antarktykę.

</doc>
<doc id="1226352" url="https://pl.wikipedia.org/wiki?curid=1226352" title="Palcat">
Palcat



</doc>
<doc id="1226356" url="https://pl.wikipedia.org/wiki?curid=1226356" title="Gibson Flying-V">
Gibson Flying-V



</doc>
<doc id="1226357" url="https://pl.wikipedia.org/wiki?curid=1226357" title="Valmiera FC">
Valmiera FC

Football Club Valmiera – łotewski klub piłkarski. Swoją siedzibę ma w mieście Valmiera. Powstał w 1996 roku. Obecnie występuje w Virslīga. Swoje mecze zespół rozgrywa na stadionie Vidzemes Olimpiskais centrs. Mistrz kraju w 2022 roku.
Skład.
 (C)

</doc>
<doc id="1226360" url="https://pl.wikipedia.org/wiki?curid=1226360" title="John Sadri">
John Sadri

John Sadri (ur. 19 września 1956 w Charlotte) – amerykański tenisista.
Kariera tenisowa.
Jako zawodowy tenisista występował w latach 1976–1987.
Jego bilans wygranych i przegranych spotkań wynosi 213 zwycięstw–189 porażek.
W singlu wygrał 2 turnieje. Był także w finale Australian Open 1979. W Australian Open uczestniczył także w finałach gry podwójnej, w latach 1981 i 1982.
W rankingu gry pojedynczej Sadri najwyżej był na 14. miejscu (29 września 1980), a w klasyfikacji gry podwójnej na 12. pozycji (13 grudnia 1982).

</doc>
<doc id="1226361" url="https://pl.wikipedia.org/wiki?curid=1226361" title="Drzewo genealogiczne Emiliuszów Paulusów">
Drzewo genealogiczne Emiliuszów Paulusów

Przydomek Paulus ("Paullus") nosiła jedna z gałęzi rzymskiego rodu Emiliuszów. Jej przedstawiciele pojawiają się w historii Rzymu w III i II wieku p.n.e.

</doc>
<doc id="1226362" url="https://pl.wikipedia.org/wiki?curid=1226362" title="Pluszcz meksykański">
Pluszcz meksykański

Pluszcz meksykański ("Cinclus mexicanus") – gatunek ptaka z rodziny pluszczy (Cinclidae), zamieszkujący Amerykę Północną. Nie jest zagrożony wyginięciem.
Systematyka.
Wyróżniono pięć podgatunków "C. mexicanus":
Morfologia.
Długość ciała 18–20 cm, rozpiętość skrzydeł 23 cm. Masa ciała 43–67 g.
Krępy, przypomina strzyżyka zwyczajnego, o krótkim ogonie, jednak wielkości drozda. Pióra łupkowoszare, z brązowym odcieniem na głowie; nad i pod okiem widoczne białe półksiężyce; dziób czarny. Obie płci są podobne. U dorosłych ptaków w zimie oraz u młodych pióra na skrzydłach i spodzie ciała są jasno zakończone. Młode ptaki z rdzawym odcieniem, jasnoszarym gardłem; na spodzie plamki, dziób żółty.
Zasięg, środowisko.
Osiadły w zachodniej części Ameryki Północnej od Alaski i Aleutów po zachodnią Panamę. Zamieszkuje zimne, bystre strumienie. W latach 90. XX w. odnotowany w lesie deszczowym w stanie Carabobo w północno-zachodniej Wenezueli.
Zachowanie.
Prowadzi zazwyczaj samotny tryb życia, choć niektóre pary pozostają razem na zimę.
Żeruje na brzegach albo pod wodą na dnie strumieni. Zjada owady i ich larwy oraz drobne ryby. Spłoszony leci nisko nad ziemią.
Wyprowadza 1–2 lęgi w roku. Gniazdo buduje na półce skalnej, za wodospadem, na głazach, pod mostem itp., ale zawsze ponad lub w pobliżu szybko płynącej wody. W zniesieniu 4–5 białych jaj (inne źródło podaje 2–4). Ich inkubacja trwa 14–17 dni, a zajmuje się nią wyłącznie samica, którą w tym czasie dokarmia samiec. Oboje rodzice karmią pisklęta. Młode są w pełni opierzone po 24–26 dniach od wyklucia. Po opuszczeniu gniazda potrafią pływać i nurkować, ale są nadal karmione przez rodziców przez około 24 dni.
Status i ochrona.
IUCN uznaje pluszcza meksykańskiego za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność światowej populacji lęgowej na 190 tysięcy osobników. Trend liczebności populacji uznawany jest za stabilny.

</doc>
<doc id="1226364" url="https://pl.wikipedia.org/wiki?curid=1226364" title="Philippe Vercruysse">
Philippe Vercruysse

Philippe Vercruysse (ur. 28 stycznia 1962 w Saumur) – francuski piłkarz, pomocnik, uczestnik MŚ 1986 (III miejsce).
W reprezentacji Francji zagrał 12 razy i zdobył jedną bramkę. Debiutował 31 maja 1983 w meczu z Belgią, ostatni raz zagrał w 1989. Podczas MŚ 86 wystąpił w trzech spotkaniach. W 1987 z Girondins został mistrzem Francji, kolejne trzy tytuły zdobył z marsylskim Olympique.

</doc>
<doc id="1226365" url="https://pl.wikipedia.org/wiki?curid=1226365" title="Alexander Wetmore">
Alexander Wetmore

Frank Alexander Wetmore (ur. 18 czerwca 1886 w North Freedom w stanie Wisconsin, zm. 7 grudnia 1978 w Glen Echo w stanie Maryland) – amerykański ornitolog i paleontolog.
Zarys biografii.
W 1912 uzyskał licencjat ("Bachelor of Arts" – BA) w dziedzinie sztuki) na University of Kansas w Lawrence, następnie w 1916 – magisterium ("Master of Science" – MA) na George Washington University w Waszyngtonie. Tam też zdobył tytuł doktora zoologii w 1920.
W latach 1905–1908 był asystentem w Muzeum Historii Naturalnej uniwersytetu w Kansas, potem asystentem w Muzeum Przyrody i Nauki w Denver. Od 1910 pracował w oddziale badań biologicznych ministerstwa rolnictwa USA, zanim objął pozycję zastępcy sekretarza Smithsonian Institution. W latach 1945–1952 był sekretarzem tego instytutu.
W 1930 pojawiło się pierwsze wydanie głównego dzieła Wetmore'a "A Systematic Classification for the Birds of the World". Usystematyzowana w nim kolejność rodzin ptaków zyskała wkrótce uznanie większości ornitologów XX w. i otrzymała nieformalne miano „porządku Wetmore'a”. Poprawione edycje dzieła pojawiły się w latach 1951 i 1960.
Wetmore opisał jako pierwszy ponad 190 taksonów ptaków. Ponad pięćdziesiąt gatunków zwierząt i roślin nazwano jego imieniem, między innymi wymarły rodzaj "Alexornis".

</doc>
<doc id="1226370" url="https://pl.wikipedia.org/wiki?curid=1226370" title="Aleksander Wetmore">
Aleksander Wetmore



</doc>
<doc id="1226372" url="https://pl.wikipedia.org/wiki?curid=1226372" title="Sodom (album)">
Sodom (album)

Sodom – album grupy Sodom. Do utworu City of God powstał teledysk. Płyta dotarła do 64. miejsca listy Media Control Charts w Niemczech.

</doc>
<doc id="1226373" url="https://pl.wikipedia.org/wiki?curid=1226373" title="Strzyżyk nadrzeczny">
Strzyżyk nadrzeczny

Strzyżyk nadrzeczny ("Cistothorus platensis") – gatunek małego ptaka z rodziny strzyżyków (Troglodytidae). Występuje w Meksyku, Ameryce Centralnej i Południowej. Nie jest zagrożony.
Systematyka.
Systematyka tego gatunku jest bardzo skomplikowana. Tradycyjnie wyróżnia się kilkanaście podgatunków "C. platensis". Robbins i Nyári w 2014 roku zasugerowali, iż gatunek ten powinien zostać podzielony na minimum 9 gatunków. Na razie jednak do osobnego, monotypowego gatunku wydzielono jedynie strzyżyka turzycowego ("Cistothorus stellaris"), zamieszkującego południowo-środkową i południowo-wschodnią Kanadę oraz północno-wschodnie USA.
Morfologia.
Długość ciała 10–12 cm. Czoło ciemnobrązowe, delikatne rdzawe kreski. Brak białego paska ocznego jak u strzyżyka błotnego, a białe kreski na grzbiecie mniej wyraźne. Boki pomarańczowopłowe, pokrywy podogonowe płowe; spód ciała biały. Obie płci są podobne.
Środowisko.
Występuje w zróżnicowanych środowiskach, m.in. w niskich zaroślach na wilgotnych łąkach i obrzeżach mokradeł, na sawannach.
Status.
IUCN uznaje strzyżyka nadrzecznego za gatunek najmniejszej troski (LC – "Least Concern"). Liczebność populacji po taksonomicznym podziale gatunku nie została oszacowana. Trend liczebności populacji uznawany jest za wzrostowy.

</doc>
<doc id="1226374" url="https://pl.wikipedia.org/wiki?curid=1226374" title="Optotriak">
Optotriak

Optotriak – element elektroniczny składający się z diody elektroluminescencyjnej i triaka zamkniętych w jednej obudowie. Zasada działania polega na wysterowywaniu triaka za pomocą diody. Jego zasada działania jest podobna do zasady działania transoptora, tyle że optotriaki stosuje się do obwodów prądu przemiennego, a nie stałego. Optotriak jest to w zasadzie normalny triak, tyle że z galwanicznym odseparowaniem wejścia od wyjścia, co jest bardzo ważne w układach wysokich napięć.

</doc>
<doc id="1226375" url="https://pl.wikipedia.org/wiki?curid=1226375" title="Vitus Nagorny">
Vitus Nagorny

Vitus Nagorny (ur. 21 czerwca 1978 w Majłuu-Suu) – kirgiski piłkarz grający na pozycji napastnika. Posiada także obywatelstwo niemieckie.

</doc>
<doc id="1226386" url="https://pl.wikipedia.org/wiki?curid=1226386" title="Einar Landvik">
Einar Landvik

Einar Aslaksen Landvik (ur. 25 marca 1898 r. w Kviteseid – zm. 27 listopada 1993 r. w Tinn) – norweski narciarz klasyczny, brązowy medalista mistrzostw świata w kombinacji norweskiej.
Kariera.
Uczestniczył w zawodach w latach 20. XX wieku. Największy sukces w swojej karierze osiągnął w 1926 roku, kiedy na mistrzostwach świata w Lahti wywalczył brązowy medal w kombinacji norweskiej. Wyprzedzili go tylko dwaj rodacy: zwycięzca Johan Grøttumsbråten oraz srebrny medalista Thorleif Haug. Na tych samych mistrzostwach zajął także osiemnaste miejsce w skokach.
Rok wcześniej brał udział w igrzyskach olimpijskich w Chamonix. Zarówno w biegu na 18 km techniką klasyczną jak i konkursie skoków rywalizację ukończył na piątej pozycji. Za swoje osiągnięcia został nagrodzony medalem Holmenkollen w 1925 roku. W latach 1920 i 1925 zajmował trzecie miejsce w kombinacji podczas Holmenkollen Ski Festival.

</doc>
<doc id="1226389" url="https://pl.wikipedia.org/wiki?curid=1226389" title="Polisorbat 80">
Polisorbat 80

Polisorbat 80 (E433) – mieszanina polioksyetylenowych pochodnych i kwasu oleinowego, niejonowy surfaktant oraz emulgator.
Jest lepkim, rozpuszczalnym w wodzie, żółtawym płynem. . Jego krytyczne stężenie micelizacji wynosi 1,2 M.
Wywiera wpływ na bakterie E. coli znajdujące się w jelicie, co może mieć związek z patogenezą choroby Leśniowskiego-Crohna.

</doc>
<doc id="1226392" url="https://pl.wikipedia.org/wiki?curid=1226392" title="Michel Bibard">
Michel Bibard

Michel Bibard (ur. 30 listopada 1958 w Amboise) – francuski piłkarz, obrońca, uczestnik Mistrzostw Świata w Piłce Nożnej 86 (III miejsce), długoletni zawodnik FC Nantes.
Treningi rozpoczął w klubie Olympique de Saumur (1967–1974). Później grał w FC Nantes (1976–1985) i Paris-Saint-Germain (1985–1991). Czterokrotnie był mistrzem Francji, z Nantes w latach 1977, 1980 i 1983 oraz w barwach PSG w 1986.
W reprezentacji Francji zagrał 6 razy. Debiutował 13 października 1984 w meczu z Luksemburgiem, ostatni raz zagrał w 1986. Podczas MŚ 86 zagrał tylko w jednym spotkaniu (o trzecie miejsce), był to jego ostatni mecz w kadrze. Znajdował się wśród zwycięzców IO 84.

</doc>
<doc id="1226393" url="https://pl.wikipedia.org/wiki?curid=1226393" title="Strzyżyk śpiewny">
Strzyżyk śpiewny

Strzyżyk śpiewny ("Troglodytes aedon") – gatunek małego ptaka z rodziny strzyżyków (Troglodytidae), zamieszkujący Amerykę Północną i Południową. Nie jest zagrożony.
Systematyka.
Wyróżniono ponad trzydzieści podgatunków "T. aedon":
Dawniej za podgatunek strzyżyka śpiewnego uznawano także strzyżyka falklandzkiego ("Troglodytes cobbi"), klasyfikowanego obecnie jako odrębny gatunek.
Morfologia i tryb życia.
Długość ciała 12–14 cm. Wierzch ciała szarobrązowy, z ciemnymi prążkami na skrzydłach i ogonie. Spód ciała szarawobiały, jasne gardło, delikatne prążki na bokach. Podryguje wysoko zadartym ogonem. Obie płci są podobne. Agresywny i ruchliwy. Samiec buduje najczęściej kilka gniazd, z których samica wybiera jedno, wyściela je i składa jaja.
Zasięg, środowisko.
Pospolity w zaroślach, luźnych zadrzewieniach oraz w ogrodach południowej i środkowej części Ameryki Północnej i całej Ameryki Południowej. Populacje z Kanady i USA zimują w południowej części USA i Meksyku.
Status.
IUCN uznaje strzyżyka śpiewnego za gatunek najmniejszej troski (LC – "Least Concern"). Organizacja Partners in Flight szacuje liczebność populacji lęgowej na około 160 milionów osobników. Trend liczebności populacji uznawany jest za wzrostowy.
Od 2016 roku IUCN uznaje za osobny gatunek strzyżyka rdzaworzytnego ("T. (a.) beani"). Również zalicza go do kategorii najmniejszej troski. Liczebność populacji nie zastała oszacowana, ale jej trend uznaje się za stabilny.

</doc>
<doc id="1226396" url="https://pl.wikipedia.org/wiki?curid=1226396" title="E433">
E433



</doc>
<doc id="1226397" url="https://pl.wikipedia.org/wiki?curid=1226397" title="Tween 80">
Tween 80



</doc>
<doc id="1226398" url="https://pl.wikipedia.org/wiki?curid=1226398" title="Lastoursville">
Lastoursville

Lastoursville, pierw. Mandji, w latach 1883–1886 Maadiville – miasto w prowincji Ogowe-Lolo, w środkowym Gabonie, położone nad rzeką Ogowe.
Zostało założone jako skład niewolników o nazwie Mandji, w 1883 zmieniono nazwę na Maadiville, ostatecznie w 1886 przybrało swoją dzisiejszą nazwę na cześć François Rigaila de Lastoursa. Wyrosło jako centrum produkcji oleju palmowego, wkrótce stało się także ważnym centrum misyjnym. Lastoursville jest również znane ze swych jaskiń. Miasto jest położone na wysokości 206 m.
Miasto według spisu z 1993 liczyło 6053 mieszkańców, według szacunków na 2008 rok liczy ok. 10 288 mieszkańców.

</doc>
<doc id="1226399" url="https://pl.wikipedia.org/wiki?curid=1226399" title="Friedrichshafen Landratsamt">
Friedrichshafen Landratsamt

Friedrichshafen Landratsamt – przystanek kolejowy w Friedrichshafen, w kraju związkowym Badenia-Wirtembergia, w Niemczech.
Przystanek zlokalizowano przy Schmidstrasse, przy sądzie.

</doc>
<doc id="1226400" url="https://pl.wikipedia.org/wiki?curid=1226400" title="Zespół Wernickego-Korsakowa">
Zespół Wernickego-Korsakowa



</doc>
<doc id="1226402" url="https://pl.wikipedia.org/wiki?curid=1226402" title="Amnestyczny zespół alkoholowy">
Amnestyczny zespół alkoholowy



</doc>
<doc id="1226404" url="https://pl.wikipedia.org/wiki?curid=1226404" title="Strzyżyk karoliński">
Strzyżyk karoliński

Strzyżyk karoliński ("Thryothorus ludovicianus") – gatunek małego ptaka z rodziny strzyżyków (Troglodytidae). Zamieszkuje Amerykę Północną. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1790 roku John Latham, nadając mu nazwę "Sylvia ludoviciana"; jako miejsce typowe wskazał Luizjanę. Obecnie gatunek zaliczany jest do rodzaju "Thryothorus".
Wyróżniono następujące podgatunki "T. ludovicianus":
Podgatunki o statusie spornym, przez niektórych systematyków wydzielane do osobnego gatunku "Thryothorus albinucha":
W szerszym ujęciu systematycznym, obejmującym 10 powyższych podgatunków, rodzaj "Thryothorus" jest monotypowy.
Morfologia i tryb życia.
Długość ciała 11,5–14 cm. Duży, rdzawy wierzch głowy i grzbietu, ciemne prążki na skrzydłach i ogonie. Gardło białe, spód ciała płowordzawy, brew biała. Ogon ma długi. Ptak często nim podryguje, zadziera do góry i opuszcza. Dziób ma długi, ciemny oraz lekko zakrzywiony. Bardzo ruchliwy.
Zasięg, środowisko.
Osiadły w ogrodach i zaroślach nadwodnych środkowo-wschodniej oraz południowo-wschodniej części Ameryki Północnej.
Status.
W Czerwonej księdze gatunków zagrożonych IUCN stosowane jest ujęcie systematyczne według listy ptaków świata opracowywanej we współpracy BirdLife International z autorami "Handbook of the Birds of the World". Takson ten jest tam dzielony na dwa osobne gatunki – strzyżyk karoliński ("T. ludovicianus") i strzyżyk białobrody ("T. albinucha"). Oba zaliczane są do kategorii najmniejszej troski (LC, "Least Concern"). W 2020 roku organizacja Partners in Flight szacowała liczebność światowej populacji lęgowej na 19 milionów osobników. Trend liczebności populacji oceniany jest jako wzrostowy.

</doc>
<doc id="1226405" url="https://pl.wikipedia.org/wiki?curid=1226405" title="Piękne wsie pięknie płoną">
Piękne wsie pięknie płoną

Piękne wsie pięknie płoną (", Lepa sela lepo gore"; ) – jugosłowiański dramat wojenny z 1996 roku w reżyserii Srđana Dragojevicia.
Niemal 800 tysięcy ludzi oglądało film w serbskich kinach, co stanowiło 8% populacji całego kraju. Film został zgłoszony do nagrody Oscara w kategorii najlepszy film nieanglojęzyczny, jednak jego kandydatura została odrzucona.
Opis fabuły.
Akcja filmu toczy się w trakcie wojny w Bośni i Hercegowinie i przedstawia historię Milana, serbskiego żołnierza uwięzionego wraz z kompanami w tunelu przez boszniacki oddział. Film rozpoczyna czarno-biała sekwencja, relacjonująca oddanie do użytku tunelu w Bośni, zakończonej efektownym zranieniem palca nożyczkami przez zaproszonego gościa, przecinającego wstęgę. Dziecinna przyjaźń Serba Milana i Muzułmanina Halila, pod wpływem wojny przeradza się w nienawiść. Scenerią, w której rozgrywa się większość filmu jest tunel, w którym w czasie wojny została uwięziona i otoczona przez oddziały muzułmańskie grupa serbskich żołnierzy. Staje się to pretekstem do zaprezentowania zróżnicowanych postaw ludzkich wywołanych przez wojnę – od heroizmu i brawury poprzez objawy szaleństwa do zwierzęcego strachu. Dialogi prowadzone przez serbskich żołnierzy w tunelu stają się momentami dość abstrakcyjne, równie abstrakcyjna staje się obecność w tunelu Amerykanki, pracującej dla jednej z organizacji humanitarnych. Końcowe sceny w szpitalu, kiedy ciężko ranny Serb próbuje zabić ciężko rannego Bośniaka czołgając się do niego po szpitalnej podłodze mogą wskazywać, że autorzy przede wszystkim chcieli zaprezentować bezsens tej wojny.

</doc>
<doc id="1226408" url="https://pl.wikipedia.org/wiki?curid=1226408" title="Klub 54">
Klub 54

Klub 54 (oryg. tyt. "54") – film amerykański z 1998 roku. W rolach głównych wystąpili Salma Hayek, Ryan Phillippe, Neve Campbell oraz Mike Myers.
Opis fabuły.
Fabuła filmu koncentruje się wokół Shane'a (Ryan Phillippe), młodego mężczyzny z Jersey City, który okazuje się na tyle przystojny, żeby dostać posadę barmana w klubie "Studio 54". Podczas pracy w klubie Shane poznaje Anitę (Salma Hayek), piosenkarkę oraz jej męża Grega (Breckin Meyer). Imprezowanie w klubie wciąga głównego bohatera, który powoli spada na dno, wraz z coraz gorzej prosperującym klubem.
Wydanie DVD zawiera dodatkowe i alternatywne sceny, które nie znalazły się w wersji kinowej.
Obsada.
W filmie wystąpili również:
Nagrody i nominacje.
Złota Malina 1998

</doc>
<doc id="1226410" url="https://pl.wikipedia.org/wiki?curid=1226410" title="Break The Ice">
Break The Ice



</doc>
<doc id="1226412" url="https://pl.wikipedia.org/wiki?curid=1226412" title="Yvon Le Roux">
Yvon Le Roux

Yvon Le Roux (ur. 19 marca 1960 w Plouvorn) – francuski piłkarz, obrońca.
W reprezentacji Francji zagrał 28 razy i zdobył jedną bramkę. Debiutował 23 kwietnia 1983 w meczu z Jugosławią, ostatni raz zagrał w 1989. Podczas MŚ 1986 wystąpił tylko w jednym spotkaniu (o trzecie miejsce). Znajdował się wśród zwycięzców ME 1984. W 1989 z Marsylią został mistrzem Francji.

</doc>
<doc id="1226413" url="https://pl.wikipedia.org/wiki?curid=1226413" title="István Gulyás">
István Gulyás

István Gulyás (ur. 14 października 1931 w Peczu, zm. 31 lipca 2000 w Budapeszcie) – węgierski tenisista, reprezentant w Pucharze Davisa.
Kariera tenisowa.
Największym sukcesem w karierze Gulyása jest awans do finału międzynarodowych mistrzostw Francji (obecnie French Open), gdzie poniósł porażkę w spotkaniu o tytuł z Tonym Rochem (Węgier zgodził się na opóźnienie meczu finałowego o dobę, aby Australijczyk wyleczył kontuzję kostki).
W latach 1958–1971 reprezentował Węgry w Pucharze Davisa. Rozegrał przez ten czas w reprezentacji 61 meczów, z których w 34 zwyciężył.

</doc>
<doc id="1226416" url="https://pl.wikipedia.org/wiki?curid=1226416" title="Bradley Whitford">
Bradley Whitford

Bradley Whitford (ur. 10 października 1959 w Madison) – amerykański aktor, zdobywca Nagrody Emmy.
Studiował literaturę angielską i teatr na Wesleyan University. Następnie otrzymał tytuł magistra sztuk pięknych w Juilliard School w Nowym Jorku.
Whitford jest najbardziej znany z roli doradcy prezydenta Stanów Zjednoczonych, Josha Lymana z serialu dramatycznego "Prezydencki poker". Za tę rolę w 2001 roku nagrodzony został Nagrodą Emmy. Jest także scenarzystą dwóch odcinków tego serialu. Kolejne nagrody Emmy zdobył w 2015 za rolę Marcy w serialu Transparent w kategorii Najlepszy aktor gościnny w serialu komediowym oraz w 2019 za rolę komandora Josepa Lawrence'a w serialu Opowieść podręcznej w kategorii Najlepszy aktor gościnny w serialu dramatycznym.
Następną jego rolą, która przyniosła mu popularność, jest rola złośliwego biznesmena Erica Gordona w komedii "Billy Madison" z 1995 roku. Jego debiutancką rolą na deskach Broadwayu była rola porucznika Daniela Kaffee w sztuce "A Few Good Man". Wystąpił także gościnnie w serialu "Ostry dyżur".
Po zakończeniu emisji "Prezydenckiego Pokera" w 2006 roku, Whitford wystąpił w serialu twórcy "Prezydenckiego Pokera" – "Studio 60 on the Sunset Strip", w roli Danny’ego Trippa.
Był żonaty z Jane Kaczmarek. Rozwód nastąpił w 2010. Mają trójkę dzieci: Frances, George’a i Mary Luisę.
Razem z żoną prowadził fundację na rzecz pomocy dzieciom. Wspierali także organizację "Heifer International".

</doc>
<doc id="1226418" url="https://pl.wikipedia.org/wiki?curid=1226418" title="Strzyż kaktusowy">
Strzyż kaktusowy

Strzyż kaktusowy, brunatniczek kroplisty ("Campylorhynchus brunneicapillus") – gatunek ptaka z rodziny strzyżyków (Troglodytidae), zamieszkujący południowe USA i Meksyk. Nie jest zagrożony.
Podgatunki i zasięg występowania.
Wyróżniono kilka podgatunków "C. brunneicapillus":
Morfologia.
Długość ciała 18–22 cm. Czapeczka rdzawobrązowa; brew biała. Pióra brązowe, ciemniejsze z wierzchu, z czarno-białymi prążkami i plamkami. Obie płci są podobne. Największy strzyżyk w Ameryce Północnej. Z sylwetki podobny bardziej do przedrzeźniaczy z rodzaju "Toxostoma".
Ekologia i zachowanie.
Osiadły na pustyniach, szczególnie porośniętych dużymi kaktusami "Opuntia cholla" i "Inga circinalis". Pospolity także w osiedlach pustynnych.
Żeruje na ziemi; lata powoli, gwałtownie uderzając skrzydłami. Śpiewa z wierzchołków kaktusów. Rzadko zadziera ogon.
Gniazdo zwykle na wysokości 0,9–3,0 m na kaktusie, akacji lub innym rodzaju ciernistej roślinności pustynnej. Miejsce na gniazdo wybiera samica, ale budują je oba ptaki z pary; budulec stanowią trawy i włókna roślinne. Gniazdo jest dość duże (około 18×30 cm), ale ma bardzo wąskie wejście, co uniemożliwia dostęp większości drapieżników. W środku jest wyścielone piórami. W zniesieniu 2–7 jaj. Ich inkubacja trwa 16–17 dni. Młode są w pełni opierzone po 17–23 dniach od wyklucia.
Status.
IUCN uznaje strzyża kaktusowego za gatunek najmniejszej troski (LC – "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 7 milionów osobników. Trend liczebności populacji uznawany jest za spadkowy.

</doc>
<doc id="1226420" url="https://pl.wikipedia.org/wiki?curid=1226420" title="Léconi">
Léconi

Léconi – miasto we wschodnim Gabonie, położone na wschód od Bongoville w prowincji Ogowe Górne nad rzeką Léconi.

</doc>
<doc id="1226421" url="https://pl.wikipedia.org/wiki?curid=1226421" title="Leconi">
Leconi



</doc>
<doc id="1226423" url="https://pl.wikipedia.org/wiki?curid=1226423" title="Vits Rimkus">
Vits Rimkus



</doc>
<doc id="1226426" url="https://pl.wikipedia.org/wiki?curid=1226426" title="Jean-Marc Ferreri">
Jean-Marc Ferreri

Jean-Marc Ferreri (ur. 26 grudnia 1962 w Charlieu), były francuski piłkarz, ofensywny pomocnik. Brązowy medalista MŚ 86 oraz mistrz Europy 1984.
W reprezentacji Francji zagrał 37 razy i zdobył 3 bramki. Debiutował 31 sierpnia 1982 w meczu z Polską, ostatni raz zagrał w 1990. Podczas MŚ 86 wystąpił w czterech spotkaniach. Znajdował się wśród zwycięzców ME 84. W 1987 z Girondins został mistrzem Francji. Z kolei z Marsylią w 1993 triumfował w Pucharze Europy.

</doc>
<doc id="1226429" url="https://pl.wikipedia.org/wiki?curid=1226429" title="Przedrzeźniacz ciemny">
Przedrzeźniacz ciemny

Przedrzeźniacz ciemny ("Dumetella carolinensis") – gatunek średniej wielkości ptaka z rodziny przedrzeźniaczy (Mimidae), jedyny przedstawiciel rodzaju "Dumetella". Nie wyróżnia się podgatunków.

</doc>
<doc id="1226433" url="https://pl.wikipedia.org/wiki?curid=1226433" title="Bloomington (Illinois)">
Bloomington (Illinois)

Bloomington – miasto w Stanach Zjednoczonych, w środkowej części stanu Illinois, siedziba hrabstwa McLean. Według spisu ludności przeprowadzonego w 2010 miasto zamieszkuje 76 610 osób. Wraz z sąsiednim Normalem tworzy dwumiasto. W pobliżu miasta znajduje się Port lotniczy Central Illinois.

</doc>
<doc id="1226435" url="https://pl.wikipedia.org/wiki?curid=1226435" title="Timesharing">
Timesharing



</doc>
<doc id="1226436" url="https://pl.wikipedia.org/wiki?curid=1226436" title="Otto Aasen">
Otto Aasen

Otto Aasen (ur. 1 stycznia 1894 w Fåberg, zm. 20 października 1983 w Rjukan) – norweski skoczek narciarski uczestniczący w zawodach w latach 20. XX wieku.
Wraz z Thorleifem Haugiem zdobył w 1919 medal Holmenkollen. Zdobył także srebrny medal w skokach narciarskich na Mistrzostwach Świata w Narciarstwie Klasycznym 1926 w Lahti przegrywając z rodakiem Jacobem Tullinem Thamsem (w zależności od systemu punktacji) o 0,120 (system z lat 1924–1928) lub 0,745 punktu (system po 1928).

</doc>
<doc id="1226437" url="https://pl.wikipedia.org/wiki?curid=1226437" title="Danny Sonner">
Danny Sonner

Daniel James "Danny" Sonner (ur. 9 stycznia 1972 w Wigan) – pomocnik m.in.: Wigan Athletic, Erzgebirge Aue, Sheffield Wednesday, Birmingham City i Wrexham. W lipcu 2008 zakończył zawodową karierę. Mimo iż urodził się w Anglii to grał dla reprezentacji Irlandii Północnej, w której wystąpił 13 razy.

</doc>
<doc id="1226439" url="https://pl.wikipedia.org/wiki?curid=1226439" title="Gilles Veissière">
Gilles Veissière

Gilles Veissière (ur. 18 września 1959 w Nicei) - były francuski sędzia piłkarski. Uczestnik Mistrzostw Świata oraz Mistrzostw Europy. 
Kariera.
Gilles Veissière swoją sędziowską karierę rozpoczął w roku 1998. Wystąpił na Mistrzostwach Świata oraz 2-krotnie na Mistrzostwach Europy. Na wszystkich tych imprezach prowadził po 2 spotkania, oba w rundzie grupowej. Najczęściej kojarzy jest z Mistrzostwami Świata 2002, na których był arbitrem podczas meczów Argentyny z Nigerią oraz Tunezji z Japonią. Był także w gronie sędziów na Euro 2000, gdzie prowadził spotkania Rumunii z Portugalią i Jugosławii z Hiszpanią. Pojechał również do Portugalii, gdzie w 2004 rozgrywane były Mistrzostwa Europy. Sędziował tam pojedynki Rosji przeciwko Grecji oraz Czech przeciwko Łotwie. Veissière podczas swojej kariery sędziował także w innych rozgrywkach, między innymi w Champions League oraz Pucharze UEFA. Z piłką nożną pożegnał się w 2005 roku.

</doc>
<doc id="1226441" url="https://pl.wikipedia.org/wiki?curid=1226441" title="Albert Rust">
Albert Rust

Albert Rust (ur. 10 października 1953 w Miluzie) – francuski piłkarz, bramkarz i trener piłkarski. Brązowy medalista MŚ 86. Długoletni zawodnik FC Sochaux-Montbéliard.
Piłkarzem Sochaux był w latach 1972-1987. Drugim klubem w jego karierze było Montpellier HSC (1987-1990), z którym w 1990 zdobył Puchar Francji. W reprezentacji Francji zagrał tylko raz. 28 czerwca 1986 Francja zwyciężyła Belgię 4:2 w meczu o brązowy medal. Znajdował się wśród zwycięzców IO 84.
Pracuje teraz w AS Saint-Étienne jako trener bramkarzy

</doc>
<doc id="1226442" url="https://pl.wikipedia.org/wiki?curid=1226442" title="Daniel Baugh Brewster">
Daniel Baugh Brewster

Daniel Baugh Brewster (ur. 23 listopada 1923, zm. 19 sierpnia 2007) – amerykański polityk, demokrata. W latach 1959–1963 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych, a w latach 1963–1969 reprezentował ten stan w Senacie Stanów Zjednoczonych.
W kancelarii senatora Brewstera jako stażyści pracowali między innymi Nancy Pelosi oraz Steny Hoyer, którzy zostali później członkami Izby Reprezentantów Stanów Zjednoczonych oraz wysokimi rangą przedstawicielami Partii Demokratycznej.
W 1969 roku Brewster został oskarżony o nielegalne przyjmowanie łapówek jako senator. Wieloletnie postępowanie zakończyło się w 1975 roku, gdy Brewster zrezygnował z obrony przed zarzutami.
Brewster zmarł 19 sierpnia 2007 roku na skutek raka wątroby. Jego ciało skremowano, a prochy pochowano na cmentarzu w Owings Mills w Maryland.

</doc>
<doc id="1226445" url="https://pl.wikipedia.org/wiki?curid=1226445" title="Georg Østerholt">
Georg Østerholt

Georg Østerholt (ur. 13 grudnia 1892 w Gjerstad, zm. 20 września 1982 w Bergen) – norweski skoczek narciarski uczestniczący w zawodach w latach 20. XX wieku. Zdobył brązowy medal w skokach na Mistrzostwach Świata w Narciarstwie Klasycznym 1926 w Lahti.

</doc>
<doc id="1226447" url="https://pl.wikipedia.org/wiki?curid=1226447" title="Georg Oesterholt">
Georg Oesterholt



</doc>
<doc id="1226448" url="https://pl.wikipedia.org/wiki?curid=1226448" title="Józef Klasa">
Józef Klasa

Józef Bronisław Klasa (ur. 5 września 1931 w Grobli koło Krakowa) – polski polityk i działacz PZPR. Poseł na Sejm PRL VI kadencji, ambasador PRL Na Kubie, w Meksyku i w Maroku.
Życiorys.
Syn Ludwika i Marii. W latach 1946–1948 był pracownikiem spółdzielni „Społem” i „Samopomoc Chłopska” oraz członkiem Związku Młodzieży Wiejskiej RP „Wici”. Następnie (do 1950) należał do Związku Akademickiego Młodzieży Polskiej. Także w 1950 wstąpił do Polskiej Zjednoczonej Partii Robotniczej. Od 1949 do 1951 był słuchaczem Uniwersyteckich Studiów Przygotowawczych w Krakowie. W 1956 ukończył Szkołę Główną Służby Zagranicznej. W latach 1956–1957 pracował w Ministerstwie Spraw Zagranicznych. Od 1957 do 1960 był sekretarzem do spraw propagandy w Komitecie Dzielnicowym PZPR w Warszawie Śródmieściu. Od 1960 do 1961 pełnił funkcję naczelnika Wydziału Polonii MSZ.
W 1961 został konsulem generalnym PRL w Lille i pozostał na tym stanowisku przez pięć lat. Od 1966 pracował w MSZ jako dyrektor departamentu. W 1969 wyjechał na Kubę, gdzie do 1971 pełnił funkcję ambasadora PRL. Dzięki jego prośbie w 1972 Fidel Castro odwiedził Kraków. W latach 1971–1975 był I sekretarzem Komitetu Wojewódzkiego PZPR w Krakowie. Od 1975 do 1980 przebywał na placówce dyplomatycznej jako ambasador PRL w Meksyku. Dodatkowo akredytowany w Nikaragui, Hondurasie, Panamie i Kostaryce (1975, 1980). W latach 1972–1976 był członkiem Komitetu Centralnego PZPR oraz posłem na Sejm PRL VI kadencji z okręgu Kraków. Wchodził również w skład Rady Redakcyjnej organu teoretycznego i politycznego KC PZPR „Nowe Drogi”.
We wrześniu 1980 został kierownikiem wydziału prasy, radia i telewizji KC; w czerwcu 1981 podał się do dymisji. Od 1982 do 1986 był ambasadorem PRL w Maroku. W latach 1984–1990 był sekretarzem generalnym Towarzystwa „Polonia”. W latach 1988–1990 członek Rady Ochrony Pamięci Walk i Męczeństwa. Od 1990 do 1998 pełnił funkcję dyrektora w Generalnym Przedstawicielstwie Mercedes-Benz w Polsce. 
Odznaczenia.
W okresie PRL otrzymał Krzyż Oficerski i Kawalerski Orderu Odrodzenia Polski, Order Sztandaru Pracy II klasy, Złoty Krzyż Zasługi oraz Medal 30-lecia Polski Ludowej (1974). 2 czerwca 2005 został odznaczony przez prezydenta RP Aleksandra Kwaśniewskiego Krzyżem Komandorskim Orderu Odrodzenia Polski, w uznaniu wybitnych zasług dla zachowania dziedzictwa narodowego, za działalność w Stowarzyszeniu „Kuźnica”.

</doc>
<doc id="1226450" url="https://pl.wikipedia.org/wiki?curid=1226450" title="Jiri Parma">
Jiri Parma



</doc>
<doc id="1226451" url="https://pl.wikipedia.org/wiki?curid=1226451" title="Jouko Toermaenen">
Jouko Toermaenen



</doc>
<doc id="1226452" url="https://pl.wikipedia.org/wiki?curid=1226452" title="Frantisek Wende">
Frantisek Wende



</doc>
<doc id="1226456" url="https://pl.wikipedia.org/wiki?curid=1226456" title="Roland Mueller">
Roland Mueller



</doc>
<doc id="1226457" url="https://pl.wikipedia.org/wiki?curid=1226457" title="Live à Paris">
Live à Paris

Live à Paris – trzeci francuskojęzyczny koncertowy album Céline Dion, wydany 28 października 1996 roku. Materiał znajdujący się na płycie został zarejestrowany w czasie koncertu piosenkarki w Zenith Theatre w Paryżu, który dała w ramach trasy koncertowej "D'eux Tour" w październiku 1995 roku. Dwa tygodnie po ukazaniu się płyty CD ukazał się także zapis tego koncertu na kasecie VHS. W listopadzie 2003 roku koncert wydano na płycie DVD.
Oprócz 14 wykonywanych na żywo utworów na albumie umieszczono także studyjną wersję utworu "To Love You More", który wcześniej znalazł się na japońskiej wersji albumu "Falling into You". Krążek "Live à Paris" jest do tej pory najlepiej sprzedającym się francuskojęzycznym koncertowym albumem wszech czasów. W samej Europie sprzedano ponad 2 mln egzemplarzy tej płyty.
Początkowo płyta była promowana radiowymi singlami "Les derniers seront les premiers" (w Europie i Kanadzie) oraz "To Love You More" (w Kanadzie). Osiem miesięcy po premierze płyty wytwórnia Dion zdecydowała się wydać z niej dwa komercyjne single - "J'attendais" we Francji oraz "Je sais pas" w Holandii.

</doc>
<doc id="1226458" url="https://pl.wikipedia.org/wiki?curid=1226458" title="Władimir Markownikow">
Władimir Markownikow

Władimir Wasiljewicz Markownikow (, ur. 1838, zm. 1904) – rosyjski chemik, twórca reguły Markownikowa, określającej przyłączanie się fluorowcowodorów do węglowodorów nienasyconych.
Od 1868 roku był profesorem uniwersytetu w Kazaniu, a od 1873 roku w Moskwie. Badał skład kaukaskiej ropy naftowej, a występujące w niej węglowodory alicykliczne określił naftenami.

</doc>
<doc id="1226459" url="https://pl.wikipedia.org/wiki?curid=1226459" title="Exit (utwór U2)">
Exit (utwór U2)

"Exit" to piosenka rockowej grupy U2, pochodząca z jej wydanego w 1987 roku albumu, "The Joshua Tree". Inspiracją do jej stworzenia była powieść "The Executioner's Song" Normana Mailera. "Exit" jest ponurą piosenką, opowiadającą o mordercy ogarniętym obsesją czegoś, co sam nazywa "hands of love". Utwór rozpoczyna się tak cicho, że jest niemal niesłyszalny. Następnie piosenka staje się coraz głośniejsza, po czym znów powraca do wcześniejszejszego brzmienia. "Exit" jest jedną z najmroczniejszych i najostrzejszych piosenek, jakie zespół kiedykolwiek nagrał.
Oryginalne wydanie albumu błędnie wskazywało zakończenie piosenki "One Tree Hill" na 4:43 min., a rozpoczęcie "Exit" na 4:53 min. Pomyłka ta została naprawiona przy okazji wydania kolejnych edycji płyty.
Piosenka została wykonana po raz pierwszy na żywo 8 marca 1987 roku, w programie telewizyjnym "Old Grey Whistle Test". "Exit" była grana 109 razy podczas wszystkich koncertów w ramach trasy Joshua Tree Tour. Jedno z tych wykonań, nagrane w Denver, zostało umieszczona w filmie "Rattle and Hum". Od tego czasu piosenka została zagrana tylko jeden raz, 14 października 1989 roku, podczas koncertu w Melbourne, w ramach trasy Lovetown Tour.

</doc>
<doc id="1226464" url="https://pl.wikipedia.org/wiki?curid=1226464" title="Robert Siodmak">
Robert Siodmak

Robert Siodmak (ur. 8 sierpnia 1900 w Dreźnie, zm. 10 marca 1973 w Asconie) – niemiecki filmowiec i reżyser, pochodzenia żydowskiego. Jest najbardziej pamiętany dzięki thrillerom i filmom noir.
Życiorys.
Tworzył kryminały u schyłku Republiki Weimarskiej. Zrealizował m.in. "Śledztwo", "Ludzie w niedzielę", "Pożegnanie". Unikając niemieckiego faszyzmu, wyjechał do Paryża. Od 1939 roku mieszkał i pracował w USA, gdzie nakręcił m.in. "Kręte schody", "Zabójców", "Krzyk miasta". Później tworzył również we Włoszech ("Karmazynowy pirat") i w Niemczech ("Nocą, kiedy przychodzi diabeł").

</doc>
<doc id="1226468" url="https://pl.wikipedia.org/wiki?curid=1226468" title="Gábor Straka">
Gábor Straka

Gábor Straka (ur. 18 grudnia 1981 w Dunajskiej Stredzie) – słowacki piłkarz występujący na pozycji pomocnika. Posiada również obywatelstwo węgierskie.
Kariera klubowa.
Straka rozpoczynał swoją karierę w DAC Dunajská Streda, gdzie występował na boiskach drugoligowych. W 2003 roku został wypożyczony do Artmedii Petržalka, debiutując (25 września 2003) z nią w rozgrywkach międzynarodowych w meczu przeciwko Girondins Bordeaux. Po sezonie spędzonym w drużynie ze stolicy Słowacji wrócił do swojego pierwszego klubu. Dobra gra zawodnika zaowocowała transferem do Artmedii na rundę wiosenną sezonu 2005/06, w której zdołał zagrać jeszcze w dwóch meczach Pucharu UEFA. W sumie na boiskach najwyższej klasy rozgrywkowej Słowacji rozegrał 72 spotkania, zdobywając przy tym 5 bramek. Z Artmedią Petržalka wywalczył dwukrotnie wicemistrzostwo kraju.
Ruch Chorzów.
2 lutego 2008 roku Straka podpisał kontrakt z beniaminkiem I ligi – Ruchem Chorzów. Na polskich boiskach zadebiutował 23 lutego w meczu przeciwko Zagłębiu Sosnowiec. Sezon zakończył z Ruchem na 10. miejscu, a rozgrywki pucharowe na ćwierćfinale. W następnym sezonie doszedł do finału Pucharu Polski. W sezonie 2009/10 zdobył z Ruchem 3. miejsce i awansował do eliminacji Ligi Europy. Swoją pierwszą bramkę w Ekstraklasie zdobył dopiero w kolejnych rozgrywkach, 15 sierpnia 2010 roku w wygranym spotkaniu z Wisłą Kraków. W sezonie 2011/12 wywalczył wraz z drużyną wicemistrzostwo kraju oraz był finalistą Pucharu Polski. Ostatni mecz dla "Niebieskich" rozegrał 3 listopada 2012 roku – w meczu przeciwko Piastowi Gliwice doznał kontuzji kostki. Umowę z Ruchem rozwiązał 23 kwietnia 2013 r.
Statystyki.
"Stan na 12 sierpnia 2013"

</doc>
<doc id="1226471" url="https://pl.wikipedia.org/wiki?curid=1226471" title="Jamno (jezioro w powiecie wałeckim)">
Jamno (jezioro w powiecie wałeckim)

Jamno – jezioro w woj. zachodniopomorskim, w pow. wałeckim, w gminie Człopa, leżące na terenie Pojezierza Południowopomorskiego - w pobliżu granicy Równiny Drawskiej i Pojezierza Wałeckiego.
Wody jeziora są połączone ciekiem z jeziorem Płoć i jeziorem Zdroje.
Dane morfometryczne.
Powierzchnia zwierciadła wody według różnych źródeł wynosi od 25,0 ha przez 27,6 ha do 30,84 ha.
Zwierciadło wody położone jest na wysokości 60,2 m n.p.m. lub 60,6 m n.p.m.. Średnia głębokość jeziora wynosi 3,5 m, natomiast głębokość maksymalna 9,2 m.
Zwierciadło wody położone jest na wysokości 60,2 m n.p.m. lub 60,6 m n.p.m.. Średnia głębokość jeziora wynosi 3,5 m, natomiast głębokość maksymalna 9,2 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jamno". W różnych publikacjach i na mapach topograficznych jezioro to występuje pod nazwą "Gomolno" lub "Gamel".
Przypisy.
&lt;references &gt;
}}&lt;/references &gt;

</doc>
<doc id="1226477" url="https://pl.wikipedia.org/wiki?curid=1226477" title="Zespół Kasabacha-Merritt">
Zespół Kasabacha-Merritt

Zespół Kasabacha-Merritt (ang. Kasabach-Merritt syndrome, KMS) – rzadka choroba dotykająca głównie dzieci, w której nowotwór tkanki naczyniowej prowadzi do znacznego obniżenia liczby trombocytów oraz niekiedy innych, potencjalnie groźnych dla życia zaburzeń krwawienia.
Epidemiologia.
Zespół Kasabacha-Merritt występuje w przypadku 1% naczyniaków. Mężczyźni chorują nieco częściej. Choroba dotyczy zwykle noworodków i małych dzieci, ale opisywano także przypadki stwierdzone prenatalnie lub u osób dorosłych.
Patofizjologia.
Zespół Kasabacha-Merritt jest zazwyczaj spowodowany przez śródbłoniaka krwionośnego lub inny guz naczyniowy (naczyniak jamisty, guz z naczyń chłonnych), często obecny już w chwili urodzenia. Guzy te są same w sobie stosunkowo częste, ale rzadko prowadzą do zaburzeń hematologicznych obserwowanych w KMS. Wykazano, że zmiany te różnią się histologicznie od klasycznego naczyniaka obserwowanego u dzieci i wykazano, że KMS nie jest powikłaniem naczyniaka, lecz osobną jednostką chorobową.
Typowa lokalizacja guzów to tułów, kończyny, przestrzeń zaotrzewnowa, szyja i twarz. Naczyniaki obserwowane w KMS nie dają przerzutów. Gdy guz osiąga duże rozmiary, może zatrzymywać trombocyty prowadząc do małopłytkowości. Zużyte trombocyty uwalniają płytkopochodny czynnik wzrostu (platelet-derived growth factor, PDGF), będący silnym mitogenem. Rośnie również stężenie trombiny, prowadząc do zespołu rozsianego wykrzepiania wewnątrznaczyniowego.
Obraz kliniczny.
Większość pacjentów to dzieci, zwykle płci męskiej z czerwono-brązową zmianą na skórze, która przechodzi w fioletową, obrzękniętą masę. Zmiana jest tkliwa, może ulec owrzodzeniu. W rzadszych przypadkach naczyniak może być jednak zlokalizowany w narządach wewnętrznych lub w mózgu. Rozwijające się zaburzenia krzepnięcia mogą prowadzić do wybroczyn i krwawień. Zmiany skórne mogą się powoli cofać z pozostawieniem czerwono-brązowego przebarwienia. Duże zmiany nie ulegają całkowitej inwolucji. Skórne naczyniaki zazwyczaj lokalizują się w obrębie kończyn, narządowe mogą prowadzić do powiększenia obwodu brzucha, w przypadku zajęcia wątroby zazwyczaj rozwija się żółtaczka.
Diagnostyka.
Metody diagnostyczne ułatwiające rozpoznanie obejmują badania laboratoryjne, diagnostykę obrazową oraz badanie histopatologiczne guza.
Leczenie.
Jest to rzadka choroba, stąd nie wypracowano dotąd konsensusu co do prowadzenia terapii, nie ma także kontrolowanych badań klinicznych.
Leczenie podtrzymujące.
Małopłytkowość i zaburzenia krzepnięcia zwalczane są przez przetoczenie masy płytkowej i świeżo mrożonego osocza, należy zachować ostrożność ponieważ liczne transfuzje mogą prowadzić do przewodnienia pacjenta i niewydolności krążenia.
Leczenie przyczynowe.
Skuteczne wyleczenie nowotworu będącego przyczyną zespołu Kasabacha-Merritta zazwyczaj powoduje ustąpienie małopłytkowości i innych zaburzeń hematologicznych. Resekcja chirurgiczna, jeśli jest możliwa, daje możliwość skutecznego wyleczenia. Należy jednak pamiętać o ryzyku związanym z zabiegiem chirurgicznym u pacjenta podatnego na krwawienie.
Inne metody terapeutyczne jeśli resekcja jest niemożliwa obejmują:
Powikłania.
Związane są zwykle z zaburzeniami hematologicznymi występującymi w KMS. Są to ciężka małopłytkowość, zagrażające życiu krwotoki, niewydolność krążenia. Może również dojść do miejscowego nacieku guza, obserwowano także infekcje spowodowane uszkodzeniem naczyniakowato zmienionej skóry.
Możliwe są także powikłania zastosowanego leczenia – komplikacje po embolizacji, wtórne nowotwory po radioterapii itp.
Rokowanie.
Śmiertelność wynosi ok. 30% (według różnych danych od 10 do 37). Związana jest głównie z zajęciem narządów wewnętrznych, krwotokami, nasiloną małopłytkowością lub infekcjami.
Historia.
Zespół został po raz pierwszy opisany w 1940 przez Kathrine Krom Merritt i Haig Haigouni Kasabacha. Dotyczył chłopca z odbarwioną zmianą na lewym udzie, która gwałtownie rozszerzyła się na nogę, mosznę, brzuch i klatkę piersiową. U chłopca zaobserwowano również małopłytkowość.

</doc>
<doc id="1226479" url="https://pl.wikipedia.org/wiki?curid=1226479" title="Hedlunda">
Hedlunda

Hedlunda – miejscowość (tätort) w Szwecji, w regionie administracyjnym ("län") Västerbotten, w gminie Lycksele.
Według danych Szwedzkiego Urzędu Statystycznego liczba ludności wyniosła: 205 (31 grudnia 2015), 223 (31 grudnia 2018) i 228 (31 grudnia 2019).
Z Hedlundy pochodzi John Lindgren, dwukrotny złoty medalista mistrzostw świata w narciarstwie klasycznym (18 km i 50 km na Mistrzostwach Świata w Narciarstwie Klasycznym 1927) i jedenastokrotny mistrz kraju.

</doc>
<doc id="1226482" url="https://pl.wikipedia.org/wiki?curid=1226482" title="Katja Ebbinghaus">
Katja Ebbinghaus

Katja Ebbinghaus (ur. 1 czerwca 1948) – niemiecka tenisistka, finalistka wielkoszlemowego Roland Garros 1974 w grze podwójnej.
W maju 1969 roku Katja rozpoczęła występy w turniejach zawodowych. Zadebiutowała na Roland Garros. Po przejściu kwalifikacji dostała się do głównej drabinki, ale przegrała z Rosie Casals. W latach 1970 i 1971 startowała wyłącznie w paryskim Wielkim Szlemie; dopiero w czerwcu 1971 wzięła udział w Wimbledonie. W marcu 1972 zadebiutowała w rozgrywkach Pucharu Federacji. Trzy miesiące później odniosła jeden z największych sukcesów w karierze, dochodząc do ćwierćfinału French Open w grze pojedynczej. Rok później wyrównała swój rezultat, przegrywając z Margaret Smith Court. Na tym samym turnieju osiągnęła ćwierćfinał gry podwójnej razem z rodaczką Helgą Masthoff. W jednej czwartej finału w Paryżu była też w roku 1974, ale wówczas było o niej głośno z powodu sukcesu deblowego – partnerując zawodniczce gospodarzy, Gail Sherriff Chanfreau doszła do decydującego spotkania. Niemiecko-francuski debel okazał się słabszy od Chris Evert i Olgi Morozowej. Ebbinghaus w sierpniu 1974 pojechała po raz pierwszy do Nowego Jorku i osiągnęła trzecią rundę US Open (przegrała z Evonne Goolagong), a w deblu odpadła w pierwszej rundzie. W 1975 w amerykańskim Wielkim Szlemie doszła aż do czwartej rundy, eliminując Virginię Ruzici i Helen Gourlay Cawley. W 1977 przeszła wyraźne załamanie formy. Wiele startów zakończyła już na pierwszym meczu. Przegrała z Sue Barker, Marią Bueno, Martiną Navrátilovą, Rosie Casals, Florentą Mihai i Virginią Ruzici. W maju 1978 przełamała kryzys, wygrała dwa spotkania i była w ćwierćfinale w Rzymie. Na Roland Garros pokonała Chris O’Neil i był to jej ostatni zwycięski mecz. Do czerwca 1979 przegrała wszystkie starty w pierwszej rundzie. Po porażce z Kay McDaniel na Wimbledonie zaprzestała występów na światowych kortach.
Ebbinghaus wygrała dwa turnieje gry podwójnej – w 1974 roku w Buenos Aires i w 1977 w Monte Carlo.

</doc>
<doc id="1226485" url="https://pl.wikipedia.org/wiki?curid=1226485" title="Jezioro Jeleń">
Jezioro Jeleń



</doc>
<doc id="1226486" url="https://pl.wikipedia.org/wiki?curid=1226486" title="Władysław Nehring">
Władysław Nehring

Władysław Nehring (ur. 23 października 1830 w Kłecku, zm. 20 stycznia 1909 we Wrocławiu) – polski językoznawca i historyk, badacz języka starosłowiańskiego, autor prac naukowych i popularnonaukowych z dziedziny historii Słowian i gramatyki języków słowiańskich.
Życiorys.
Absolwent Gimnazjum Marii Magdaleny w Poznaniu. W 1850 dzięki uzyskaniu stypendium od Towarzystwa Naukowej Pomocy dla Młodzieży Wielkiego Księstwa Poznańskiego podjął studia na Uniwersytecie Wrocławskim, gdzie w 1856 uzyskał tytuł doktora. Po zdaniu w tym samym roku egzaminu nauczycielskiego pracował jako nauczyciel gimnazjalny. Po uzyskaniu w 1867 tytułu profesora objął Katedrę Języków i Literatur Słowiańskich na Uniwersytecie Wrocławskim. Był wykładowcą literatur słowiańskich, gramatyki porównawczej oraz gramatyki języka starosłowiańskiego.
Szczególną uwagę poświęcał mitologii słowiańskiej i związanej z nią kulturze ludowej, był twórcą seminarium slawistycznego, popularnego wśród polskich studentów.
W latach 1893–1894 był rektorem Uniwersytetu Wrocławskiego. Był także członkiem Akademii Umiejętności w Krakowie, Akademii Nauk w Petersburgu i w Pradze, a także członkiem honorowym Towarzystwa Przyjaciół Nauk w Poznaniu. Był członkiem Towarzystwa Przemysłowego Polskiego w Poznaniu w 1860 roku.
Zmarł we Wrocławiu w 1909, został pochowany na Cmentarzu Osobowickim.
W 2003 w Instytucie Kultury Europejskiej w Gnieźnie Dawid Jung powołał Sekcję Literacko-Filozoficzną im. Władysława E. Nehringa, w Kłecku natomiast powstało Gimnazjum im. prof. Władysława Nehringa.

</doc>
<doc id="1226488" url="https://pl.wikipedia.org/wiki?curid=1226488" title="Płynna populacja">
Płynna populacja

Płynna populacja (chiń. 流动人口 "liúdòng rénkŏu") ang. "floating population" – termin używany we współczesnych Chinach na oznaczenie osób, które mieszkają i pracują poza adresem zameldowania (tzw. hukou) w okresie do 5 lat. Ze względu na ogromną skalę zjawisko to - obejmujące ponad 100 mln osób - jest bezprecedensowe w historii ludzkości i powoduje rozmaite konsekwencje demograficzne, gospodarcze i polityczne, dlatego stanowi przedmiot zainteresowania chińskich władz i socjologów. W innych regionach świata zjawisko jest znane pod nazwą migracji wewnętrznych.
Skala zjawiska.
Rząd chiński stara się na bieżąco kontrolować liczebność migracji, która z roku na rok staje się coraz bardziej niepokojąca.
Już w roku 1994 Chiny dysponowały nadwyżką rolnej siły roboczej w liczbie około 200 milionów ludzi, a ich liczba miała się, zgodnie z przewidywaniami, zwiększyć do 300 milionów na początku XXI wieku, i sukcesywnie powiększać dalej. 
Zgodnie z szacunkami z roku 2005 liczebność płynnej populacji z 70 milionów (1993) zwiększyła się dwukrotnie, do 140 milionów (2003) stanowiąc 10 proc. populacji Chin i aż 30 proc. wiejskiej siły roboczej. 
Spis ludności przeprowadzony w 2000 roku wykazał, iż przemieszczanie ludności w obrębie jednej prowincji wynosi ok. 65 proc. podczas gdy przemieszczanie pomiędzy prowincjami stanowi pozostałe 35 proc. migracji. 
Ponad 70 proc. osób opuszczających rodzinne domy to osoby między 15 a 35 rokiem życia.
Kierunek.
Płynna populacja rekrutuje się przede wszystkim z ludności migrującej ze wsi i mniejszych ośrodków do miast i większych aglomeracji w lepiej rozwiniętych gospodarczo częściach kraju. W skali całego kraju migracja płynie z regionów w zachodnich i centralnych Chinach ku wybrzeżu. 
Przyczyny.
Powodami tego ruchu jest szybko postępujący rozwój ekonomiczny oraz nowoczesne techniki rolne zmniejszające zapotrzebowanie na siłę roboczą w dziedzinie rolnictwa. Mieszkańcy wsi migrują głównie w celach zarobkowych, mając na względzie dobro rodziny, której utrzymanie stało się trudne ze względów na zmniejszenie zapotrzebowania na pracowników w rodzimej wsi. 
Rzadziej zdarzają się też migracje w celach edukacyjnych.
Inną przyczyną jest poluzowanie przepisów dotyczących podróżowania po kraju. Kiedyś osoby nie posiadające zameldowania w danym miejscu były restrykcyjnie usuwane. Dziś, ze względu na duże zapotrzebowania na niewykwalifikowanych pracowników władze aglomeracji przymykają oko na brak meldunku u pracowników budów czy fabryk. Coraz częściej migranci ściągają ze sobą całe rodziny, a akcje deportacji zdarzają się sporadycznie, tj. np. przed Igrzyskami Olimpijskimi w Pekinie 2008 roku.
By nie zwiększać obciążenia usług publicznych władze aglomeracji korzystających z pracy migrantów nie decydują się im przydzielać swojego hukou.
Problemy społeczne.
Ludzie przybywający do miast znajdują zatrudnienie głównie w branżach: spożywczej, budowlanej, w sklepach, restauracjach i na targach, bądź jako pomoc domowa. Opuszczając swoje miejsce zameldowania na dnie, tygodnie, miesiące bądź lata, ludzie ci mieszkając w miastach, nie są tam w ogóle zameldowani ani ubezpieczeni. Warunki ich życia są trudne.
Będąc niewykwalifikowaną siłą roboczą, są oni ofiarami nieprzestrzegania praw pracowniczych. Dostają niższe pensje, pracują bez zabezpieczenia w postaci umowy oraz ubezpieczenia, bez możliwości urlopu. Zmuszani do nadgodzin oraz uiszczania kar finansowych za każdy dzień nie stawienia się w pracy. 
Skutki istnienia pływającej populacji widoczne są głównie w Chinach sferze społecznej: 
Rozdzielone zostają rodziny, które widują się raz lub dwa razy do roku (mało który pracownik może sobie pozwolić finansowo na wyjazd do rodziny więcej niż raz w roku), głównie na Święto Wiosny, najważniejsze święto chińskie. 
Kolejnym problemem jest kwestia edukacji dzieci migrantów, gdyż zgodnie z prawem mogą się one uczyć jedynie w miejscu zameldowania. Dla takich dzieci zakłada się specjalne szkoły, w Pekinie jest ich już ponad 200. 
Migranci przyczyniają się do wzrostu przestępczości, gdyż zwiększa się rozwarstwienie społeczne na ubogich i bogatych. 
Fakt iż migrują głównie mężczyźni przyczynia się to wysokiego odsetku samobójstw wśród kobiet, które pozostając z dziećmi okazują się czasem zbyt słabe by podołać samotności.

</doc>
<doc id="1226489" url="https://pl.wikipedia.org/wiki?curid=1226489" title="Mayumba">
Mayumba

 
Mayumba – miasto w Gabonie w prowincji Nyanga, położone nad Oceanem Atlatyckim. Miasto według spisu z 1993 roku liczyło 2900 mieszkańców, według szacunków na 2008 rok liczy ok. 4929 mieszkańców.

</doc>
<doc id="1226490" url="https://pl.wikipedia.org/wiki?curid=1226490" title="South Canal">
South Canal

South Canal - jednostka osadnicza w Stanach Zjednoczonych, w stanie Ohio, w hrabstwie Trumbull. Według danych z 2000 roku miejscowość miała 1346 mieszkańców.

</doc>
<doc id="1226492" url="https://pl.wikipedia.org/wiki?curid=1226492" title="Robert Cecil (wicehrabia)">
Robert Cecil (wicehrabia)

Edgar Algernon Robert Gascoyne-Cecil (ur. 14 września 1864 w Salisbury, zm. 24 listopada 1958 w Turnbridge Wells (Kent)) – brytyjski prawnik, polityk i dyplomata, laureat pokojowej Nagrody Nobla. Był członkiem Partii Konserwatywnej i ministrem w rządach Davida Lloyda George’a i Stanleya Baldwina.
Był synem Roberta Gascoyne-Cecila, 3. markiza Salisbury, trzykrotnego premiera Wielkiej Brytanii, i Georginy Alderson, córki sir Edwarda Aldersona. W domu rodzinnym odbył podstawową edukację, potem studiował prawo w Eton College i University College na Uniwersytecie Oksfordzkim. W 1887 r. rozpoczął praktykę adwokacką.
W 1906 r. został posłem do Izby Gmin z ramienia Partii Konserwatywnej. Reprezentował okręg wyborczy Marylebone East. Członkiem parlamentu był do 1910 r., a następnie w latach 1911-1923 (za drugim razem reprezentował okręg wyborczy Hitchin). W 1915 r., w czasie I wojny światowej wszedł do rządu Herberta Henry’ego Asquitha jako podsekretarz stanu w Ministerstwie Spraw Zagranicznych. Pełnił tę funkcję również w rządzie Davida Lloyda George’a, a dodatkowo w latach 1916-1918 był ministrem blokady, odpowiedzialnym za wywieranie ekonomicznego nacisku na państwa toczące wojnę z Wielką Brytanią.
W 1916 r. opublikował memorandum przedstawiające jego propozycję unikania wojny, uważane za pierwszy oficjalny dokument, wyrażający poparcie Wielkiej Brytanii dla idei powołania Ligi Narodów. Na konferencji pokojowej w Paryżu, na której podpisano traktat wersalski wchodził w skład delegacji brytyjskiej. W latach 1920-1922 reprezentował dominium Południowej Afryki w Zgromadzeniu Ligi Narodów.
Po powrocie z 5-tygniowych wykładów o Lidze Narodów w Stanach Zjednoczonych w 1923 r. Cecil otrzymał tytuł 1. wicehrabiego Cecil of Chelwood i zasiadł w Izbie Lordów. W pierwszym rządzie Stanleya Baldwina (1923–1924) piastował stanowisko lorda tajnej pieczęci, a w jego kolejnym gabinecie (od 1924 r.) Kanclerza Księstwa Lancaster. Na tym stanowisku odpowiadał za sprawy związane z Ligą Narodów.
W 1923 był autotem jednego z projektów omawianego w Lidze Narodów "układu o wzajemnej pomocy" w razie agresji.
Cecil zrezygnował ze stanowiska w 1927 r., kiedy Wielka Brytania nie zgodziła się na zgłoszoną podczas konferencji morskiej w Genewie propozycję Stanów Zjednoczonych zmniejszenia liczby krążowników. Do 1932 r. był brytyjskim delegatem przy Lidze Narodów. W 1937 otrzymał pokojową Nagrodę Nobla za swój udział w tworzeniu Ligi. W 1956 r. otrzymał Order Towarzyszów Honoru.
Był również kanclerzem Uniwersytetu Birmingham (w latach 1918-1944) oraz rektorem Uniwersytetu Aberdeen (w latach 1924-1927). Był honorowym doktorem prawa uniwersytetów: Edynburskiego, Oksfordzkiego, Cambridge, Manchester, Liverpool, St Andrews, Aberdeen, Princeton, Columbii oraz Ateńskiego.
W 1946 r., w wieku 82 lat, brał udział w ostatniej sesji Ligi Narodów w Genewie, kończąc swoje przemówienie słowami: „Liga umarła, niech żyją Narody Zjednoczone!” ("The League is dead; long live the United Nations!"). Żył jeszcze przez 12 lat okazjonalnie uczestnicząc w obradach Izby Lordów, gdzie zabierał głos w sprawach związanych z utrzymaniem pokoju światowego. Był honorowym dożywotnim przewodniczącym Stowarzyszenia Narodów Zjednoczonych.
Zmarł w 1958 r. Wraz z jego śmiercią wygasł tytuł wicehrabiego.

</doc>
<doc id="1226494" url="https://pl.wikipedia.org/wiki?curid=1226494" title="Cecil of Chelwood">
Cecil of Chelwood



</doc>
<doc id="1226495" url="https://pl.wikipedia.org/wiki?curid=1226495" title="Jeleń (jezioro na Pojezierzu Wałeckim)">
Jeleń (jezioro na Pojezierzu Wałeckim)

Jeleń – jezioro w woj. zachodniopomorskim, w pow. wałeckim, w gminie Wałcz, leżące na terenie Pojezierza Wałeckiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Jeleń". Nazwa "Jeleń" jest także stosowana na mapach topograficznych. W niektórych publikacjach jezioro to występuje pod nazwą "Linowe", która może mylić to jezioro z odległym o około 3 kilometry jeziorem Linowo.
Powierzchnia zwierciadła wody według różnych źródeł wynosi od 8,33 ha do 10,0 ha.
Zwierciadło wody położone jest na wysokości 114,7 m n.p.m.
Jezioro ma kształt regularnego oczka.
Rezerwat przyrody „Mokradła koło Leśniczówki Łowiska” położony jest we wschodniej części Puszczy Drawskiej. Stanowi rozległy kompleks torfowisk przejściowych z trzema jeziorami (Jeleń, Sołtyskie i Oczko), otoczony borem sosnowym. Jest to obiekt o randze międzynarodowej – występuje tu ważne stanowisko elismy wodnej "Elisma natans" (Jezioro Jeleń) i bardzo rzadko spotykanego mchu sierpowca błyszczącego "Drepanocladus vernicosus" (Jezioro Oczko) – gatunków z załącznika II Dyrektywy Rady 92/43/EWG/z 21 maja 1992 r. o ochronie siedlisk przyrodniczych oraz dzikiej fauny i flory.

</doc>
<doc id="1226497" url="https://pl.wikipedia.org/wiki?curid=1226497" title="Rekomendacja S">
Rekomendacja S

Rekomendacja S – dokument stanowiący zbiór zasad dotyczących dobrych praktyk w zakresie ekspozycji zabezpieczonych hipotecznie (tj. należności banków wynikających z udzielonych kredytów hipotecznych). Jest to zbiór zaleceń w stosunku do wewnętrznych systemów kontroli wykorzystywanych we wszystkich bankach objętych przepisami prawa polskiego.
Rekomendacja S została opracowana przez Komisję Nadzoru Finansowego na podstawie art. 137 pkt 5 ustawy z dnia 29 sierpnia 1997 r. Prawo bankowe. Dokument ten został opublikowany po raz pierwszy w 2006 r., jednak w związku z doświadczeniami rozwoju akcji kredytowej, a także wnioskami z globalnego kryzysu finansowego w 2013 r. został on powtórnie zmieniony. Zmiany te dotyczyły m.in. kwestii kredytów walutowych, długości maksymalnego okresu kredytowania, czy też minimalnego wkładu własnego.
Celem Rekomendacji S jest zapewnienie wysokiej jakości portfeli kredytowych banków, a poprzez to także poprawnej sytuacji wszystkich uczestników rynku nieruchomości i całej gospodarki (w dokumencie znajduje się m.in. następujące uzasadnienie konieczności wprowadzenia bardziej restrykcyjnych zasad w zakresie procedury udzielania kredytów hipotecznych: "[…] nadmierne złagodzenie zasad badania zdolności kredytowej mogłoby prowadzić do nieuzasadnionego wzrostu cen nieruchomości (zwłaszcza w połączeniu z możliwym łagodzeniem polityki pieniężnej), a tym samym do pogorszenia sytuacji przeciętnych gospodarstw domowych na rynku nieruchomości, które musiałyby zaciągnąć wyższe zobowiązania w celu zakupu tej samej nieruchomości").
Obszary objęte Rekomendacją S to (stan na 24.05.2015 r.):

</doc>
<doc id="1226499" url="https://pl.wikipedia.org/wiki?curid=1226499" title="Aggro Ansage Nr.2">
Aggro Ansage Nr.2

Aggro Ansage Nr.2 jest drugą z części składanek wydawanych przez wytwórnię Aggro Berlin. Na płycie możemy usłyszeć: Bushido, Fler, Sido, B-Tight (Alles Ist Die Sekte). Do utworu Aggro Teil.2 został nakręcony teledysk, który mogliśmy oglądać między innymi na MTV czy Vive. Dzięki dobrej promocji albumu marka Aggro została jedną z najbardziej rozpoznawalnych wytwórni w Niemczech. Płyta została zakazana przez rząd z powodu zbyt wulgarnych tekstów.

</doc>
<doc id="1226501" url="https://pl.wikipedia.org/wiki?curid=1226501" title="John Lindgren">
John Lindgren

John Halvar Teofron Lindgren (ur. 8 listopada 1899 w Lycksele, zm. 30 stycznia 1990 tamże) – szwedzki biegacz narciarski, dwukrotny złoty medalista mistrzostw świata.
Kariera.
Uczestniczył w zawodach w latach 20. XX wieku. Jako pierwszy mieszkaniec Szwecji zdobył medal na mistrzostwach świata w narciarstwie klasycznym – były to dwa złote medale w biegach na 18 km i 50 km wywalczone na mistrzostwach świata w Cortina d’Ampezzo w 1927 roku. W biegu na 50 km Lindgren wygrał z przewagą 18 minut nad drugim na mecie, swoim rodakiem, Johnem Wikströmem, co jest największą przewagą nad drugim zawodnikiem w całej historii mistrzostw.
Lindgren zajął także 7. miejsce w biegach na 18 km i 50 km podczas mistrzostw świata w Oslo w 1930 roku oraz 8. miejsce w biegu na 50 km na zimowych igrzyskach olimpijskich w Lake Placid w 1932 roku.
Ponadto Lindgren wygrał też Bieg Wazów w 1924 roku. Wielokrotnie był mistrzem Szwecji: na 30 km oraz drużynowo na 30 km w 1923 r., drużynowo na 50 km w 1925 r., na 50 km, drużynowo na 30 km i 50 km w 1928 r., drużynowo na 30 km w 1929 r., na 50 km w 1930 r., drużynowo na 50 km w 1931 r., na 50 km w 1933 r., oraz drużynowo na 50 km i na 50 km seniorów w 1936 roku. Ponadto zdobywał srebrne medale w biegu na 30 km w latach 1924, 1928, 1929 i 1930, a w 1926 roku na tym dystansie był trzeci.
Jego brat – Ivan Lindgren również reprezentował Szwecję w biegach narciarskich.

</doc>
<doc id="1226502" url="https://pl.wikipedia.org/wiki?curid=1226502" title="Urząd pracy">
Urząd pracy

Urząd pracy – instytucja zajmująca się badaniem i analizowaniem rynku pracy, udzielaniem informacji osobom bezrobotnym oraz zajmująca się pośrednictwem zawodowym dla osób poszukujących pracy.
Urzędy pracy w Polsce.
Urzędy pracy w Polsce są organami administracji samorządowej i działają na szczeblu wojewódzkim i powiatowym.
Podstawy prawne funkcjonowania urzędów pracy:
Struktura organizacyjna.
W Polsce funkcjonują powiatowe (340) i wojewódzkie (16) urzędy pracy. Wojewódzkie i Powiatowe Urzędy Pracy nie są powiązane ze sobą pod względem podległości i realizują odmienny zakres zadań. Pracuje w nich około 22 tys. urzędników i kosztuje to podatnika rocznie około 4 mld zł.
Rejestracja osoby bezrobotnej w urzędzie pracy.
Rejestracja osoby bezrobotnej w Powiatowym Urzędzie Pracy wiąże się z dostępem danej osoby do szeregu świadczeń. Należą do nich:
Osoba rejestrująca się w Powiatowym Urzędzie Pracy musi spełnić następujące warunki:

</doc>
<doc id="1226503" url="https://pl.wikipedia.org/wiki?curid=1226503" title="Zamek Berg (Luksemburg)">
Zamek Berg (Luksemburg)

Zamek Berg (luksemb. "Schlass Bierg", fr. "Château de Berg", niem. "Schloss Berg") – główna rezydencja wielkich książąt Luksemburga. Znajduje się w miejscowości Colmar-Berg, w centralnym Luksemburgu, u zbiegu dwóch największych rzek w Luksemburgu – Alzette i Attert.
Historia.
Majątek w Colmar-Berg znalazł się w posiadaniu wielkiego księcia Luksemburga w 1845. Rewolucja belgijska rozdzieliła Luksemburg od Holandii, której dotychczas był częścią, znosząc też holenderskie zwierzchnictwo nad fortecą w mieście Luksemburgu. Od tego momentu Luksemburg i Holandia związane były unią personalną. Wielki książę Wilhelm II (jednocześnie król Holandii) czynił starania, by w księstwie stworzyć odpowiednią rezydencję i w tym celu zakupił zamek Berg od rodziny Pasquier. W 1848 w nowo ogłoszonej konstytucji, zamek ten wymieniono jako oficjalną reprezentacyjną rezydencję wielkiego księcia. Wilhelm II miał też nadzieję, że okazując zainteresowanie sprawami Luksemburga i dzieląc równo swój czas pomiędzy Hagę a Luksemburg, przypodoba się lokalnym mieszkańcom, przeważnie katolikom.
W 1890 unia personalna między Holandią a Luksemburgiem została zerwana; nowy wielki książę Adolf z dynastii Nassau-Weilburg, odkupił rok później rezydencję zamek Berg w Colmar-Berg od poprzednich właścicieli, aby nowi władcy mogli oficjalnie tam przebywać. W 1906 wielki książę Wilhelm IV polecił zburzyć stary zamek, a w jego miejscu wybudować nowy, zaprojektowany przez monachijskiego architekta Maxa Ostenriedera i miejscowego architekta Pierre’a Funck-Eydta. Praca nad nowym zamkiem zaczęła się w 1907, a zakończyła w 1911. Okazała rezydencja stała się wówczas główną siedzibą nowej dynastii. Podczas wielkiego kryzysu w 1929 rodzina wielkoksiążęca szukała wszelkich sposobów na poprawę sytuacji. Wielka księżna Charlotta i rząd Luksemburga ustalili, że majątek rodziny wielkoksiążęcej może zostać podzielony i częściowo sprzedany, pozostała część przeznaczona będzie w dalszym ciągu na rezydencje dla rodziny wielkoksiążęcej. W 1934 ustalenie to dotknęło również Zamek Berg, który zmienił właściciela razem z ogromnym lasem Grünewald; nowym właścicielem zostało państwo Luksemburg. Zamek Berg (oraz Pałac Wielkiego Księcia w Luksemburgu) należą teraz do państwa Luksemburg i choć nie są własnością prywatną rodziny wielkoksiążęcej, wielcy książęta nadal zamieszkują te dwa majątki dzięki zapisowi (Artykuł 44) w konstytucji luksemburskiej.
Podczas II wojny światowej zamek był okupowany przez wojska niemieckie. W tym okresie najbardziej wartościowe dzieła sztuki zostały skradzione, a sam budynek przeszedł znaczne przeróbki, by dostosować go do potrzeb nazistów, którzy kształcili w nim miejscowe dziewczęta. Restauracja zamku po wojnie zajęła kilka lat. W 1964 wielki książę Jan przeprowadził się ponownie do zamku (wcześniej z uwagi na remont rodzina wielkoksiążęca rezydowała w Zamku Fischbach).
Na zamku Berg urodzili się następujący władcy Luksemburga:
Obecny wielki książę Henryk urodził się na zamku Betzdorf w Betzdorf na wschodzie Luksemburga.

</doc>
<doc id="1226506" url="https://pl.wikipedia.org/wiki?curid=1226506" title="Stefanie Zweig">
Stefanie Zweig

Stefanie Zweig (ur. 19 września 1932 w Głubczycach, zm. 25 kwietnia 2014 we Frankfurcie) – niemiecka pisarka pochodzenia żydowskiego.
Zarys biografii.
W 1938 roku jej rodzice w obawie przed nazistowskimi represjami wobec Żydów opuścili wraz z nią Wrocław i wyemigrowali do Kenii. Dzieciństwo Stefanie spędziła na afrykańskiej farmie. Uczęszczała do angielskiej szkoły z internatem. W 1941 roku Zweigowie otrzymali od babci Stefanie pocztówkę o treści: "Jutro wyjeżdżamy do Polski”. Była to zawoalowana zapowiedź deportacji do KL Auschwitz, gdzie zginęła pozostała w Niemczech część rodziny.
Swoje życie po powrocie do Niemiec Zweig opisała później w książce "Irgendwo in Deutschland" ("Gdzieś w Niemczech"). Jej pierwszą powieścią, której fabuła toczy się w Afryce, była książka "Ein Mund voll Erde", powstała w 1980 roku i opisująca dziewczęcą miłość do chłopca z plemienia Kĩkũyũ.
Przez 30 lat Zweig była redaktorką działu kultury w gazecie "Abendpost/Nachtausgabe". Jest autorką wielu powieści obyczajowych, z których kilka zawiera wątki autobiograficzne. Napisała także siedem książek dla młodych czytelników. Jej najbardziej znana powieść autobiograficzna "Nirgendwo in Afrika" ("Nigdzie w Afryce") została zekranizowana, film - o tym samym tytule - otrzymał w 2003 roku Oskara dla najlepszego filmu nieanglojęzycznego. W 1993 roku została odznaczona Medalem Orderu Zasługi Republiki Federalnej Niemiec.

</doc>
<doc id="1226507" url="https://pl.wikipedia.org/wiki?curid=1226507" title="Mitzic">
Mitzic

 
Mitzic – miasto w Gabonie, w prowincji Woleu-Ntem. Miasto według spisu z 1993 roku liczyło 2820 mieszkańców, według szacunków na 2008 rok liczy ok. 4793 mieszkańców.

</doc>
<doc id="1226509" url="https://pl.wikipedia.org/wiki?curid=1226509" title="S’il suffisait ’aimer">
S’il suffisait ’aimer

S’il suffisait ’aimer – francuskojęzyczny studyjny album Céline Dion, wydany 7 września 1998 roku. 13 października 1998 album ukazał się także w Stanach Zjednoczonych pod tytułem "S’il suffisait ’aimer / If Only Love Could Be Enough".
Krążek jest drugim po "D’eux" najlepiej sprzedającym się francuskojęzycznym albumem wszech czasów. Album stał się także drugim francuskojęzycznym wydawnictwem (po "D’eux") któremu udało się zdobyć złotą płytę w Wielkiej Brytanii. Płyta była promowana trzema komercyjnymi singlami - "Zora sourit", "S’il suffisait ’aimer" oraz "On ne change pas". W 1999 roku wydano z niej także dwa promocyjne single - "En attendant ses pas" i "Je crois toi".

</doc>
<doc id="1226510" url="https://pl.wikipedia.org/wiki?curid=1226510" title="Wzorzec częstotliwości">
Wzorzec częstotliwości

Wzorzec częstotliwości – w Polsce, atomowy wzorzec cezowy; jest to etalon, którego częstotliwość wynosi 9,1926317716 GHz. W Polsce wzorce częstotliwości są zarazem wzorcami czasu.
Wzorce można podzielić na etalony, wzorce I rzędu, wzorce II i III rzędu. Wzorce I rzędu to generatory kwarcowe o dużej dokładności. Wzorce II rzędu to generatory kwarcowe oraz zespoły aparatury do nadawania sygnałów wzorcowych drogą radiową. Służą one również do kontroli wzorców III rzędu, którymi są przyrządy i urządzenia laboratoryjne m.in. generatory pomiarowe, stopery itp.

</doc>
<doc id="1226511" url="https://pl.wikipedia.org/wiki?curid=1226511" title="Jezioro Wilcze">
Jezioro Wilcze

3 jeziora w Polsce:

</doc>
<doc id="1226514" url="https://pl.wikipedia.org/wiki?curid=1226514" title="Humko Tumse Pyaar Hai">
Humko Tumse Pyaar Hai

Humko Tumse Pyaar Hai to typowy bollywoodzki romans (masala movie), wyreżyserowany w 2006 roku przez Bunty Soorma, producenta "Raja Hindustani". W rolach głównych Amisha Patel, Arjun Rampal i Bobby Deol. To historia niewidomej dziewczyny rozdartej między miłością dwóch mężczyzn.
Fabuła.
Durga (Amisha Patel), piękna niewidoma dziewczyna pomaga owdowiałej matce w utrzymaniu rzeźbiąc z gliny posągi hinduistycznych bogów i bogini. Pewnego dnia na jej drodze staje nieznajomy o budzącym zaufanie głosie. Pojawia się w odpowiednim momencie, aby uratować ją od upadku w przepaść. Od tej chwili spędzają ze sobą coraz więcej czasu razem. Rohit (Arjun Rampal) zakochuje się w prostodusznej, naiwnej dziewczynie. Wzbudza to zazdrość w Ranie (Parmeet Sethi). Wróciwszy właśnie z Dubaju liczył na małżeństwo z piękną i bezbronną z powodu swej choroby dziewczyną. Wzburzony zabija matkę dziewczyny. Durga nie ma teraz żadnej opieki. Rohit prosi ją, aby została jego żoną. Uszczęśliwia ją sprowadzając ze Szwajcarii Dr. R.K. Prasada (Kanwaljit Singh), który chce operacyjnie przywrócić jej wzrok. Durga marzy, że pierwszą osobą, która zobaczy odzyskawszy wzrok będzie jej ukochany. Niestety, gdy Durga budzi się po operacji Rohita nie ma przy niej. Zginął z ręki zazdrosnego Rany. Zrozpaczona próbuje popełnić samobójstwo. Dr Prasad przejmuje się losem swej pacjentki tak dalece, że ją adoptuje i zabiera ze sobą do domu, do Szwajcarii. Tam Durga spotyka multi-milionera Raja (Bobby Deol). Łączy ich smutek z powodu niedawno przeżytej straty. Raj opłakuje śmierć przyjaciela a Durga Rohita. Nie wiedzą, że z bolem wspominają tę samą osobę.
Muzyka i piosenki.
Muzykę do filmu skomponował Anand Raj Anand, autor muzyki do takich filmów jak ', ', "Kaante" (nominowany do Nagrody Filmfare za Najlepszą Muzykę), "Calcutta Mail", czy "Masti", "Musafir".

</doc>
<doc id="1226515" url="https://pl.wikipedia.org/wiki?curid=1226515" title="Håkan Mild">
Håkan Mild

Håkan Mild (ur. 14 czerwca 1971 w Trollhättan) – szwedzki piłkarz, pomocnik. Brązowy medalista MŚ 94. Długoletni zawodnik IFK Göteborg.
Karierę zaczynał w Trollhättans FK. W 1988 po raz pierwszy został piłkarzem IFK – w klubie tym będzie grał kilkakrotnie, w latach 1988-1993, 1995-1996, 1998-2001 i 2002-2005. Łącznie rozegrał w barwach IFK 459 spotkań, pięć razy zdobywał tytuł mistrza Szwecji (1990, 1991, 1993, 1995, 1996), a w 1991 krajowy puchar. Grał także w szwajcarskim Servette FC, hiszpańskim Real Sociedad i angielskim Wimbledonie.
W reprezentacji Szwecji w latach 1991-2001 zagrał 74 razy i strzelił 8 bramek. Podczas MŚ 1994 zagrał w pięciu meczach i zdobył jedną bramkę. Znajdował się w kadrze na IO 1992 oraz ME 2000.

</doc>
<doc id="1226518" url="https://pl.wikipedia.org/wiki?curid=1226518" title="Hakan Mild">
Hakan Mild



</doc>
<doc id="1226519" url="https://pl.wikipedia.org/wiki?curid=1226519" title="Jezioro Wysokie">
Jezioro Wysokie

2 jeziora w Polsce:

</doc>
<doc id="1226520" url="https://pl.wikipedia.org/wiki?curid=1226520" title="Terje Hauge">
Terje Hauge

Terje Hauge (ur. 5 października 1965 w Bergen) – norweski sędzia piłkarski. Uczestnik Mistrzostw Świata oraz Mistrzostw Europy.
Kariera.
Terje Hauge swoją sędziowską karierę rozpoczynał w 1990 roku w klubie Olsvik IL, który specjalizuje się w szkoleniu arbitrów piłkarskich. Hauge prowadził 233 spotkania norweskiej ekstraklasy. W 1993 roku został upoważniony przez FIFA do prowadzenia spotkań na arenie międzynarodowej. W 2004 i 2007 roku został wybrany najlepszym arbitrem Tippeligaen.
Terje wystąpił na Mistrzostwach Świata 2002, jednak sędziował tam tylko jeden mecz pomiędzy Arabią Saudyjską i Kamerunem. Na Mistrzostwach Europy 2000 pełnił rolę arbitra technicznego, natomiast na Euro 2004 prowadził 2 spotkania rundy grupowej – Rosji z Portugalią i Niemiec z Czechami.
Norweg 2-krotnie poprowadził finałowy mecz Pucharu Norwegii. W 1996 był arbitrem podczas spotkania Tromsø IL z Bodø/Glimt, a w 2003 znów podczas meczu Bodø/Glimt, tym razem przeciwko Rosenborgowi Trondheim.
17 maja 2006 Hauge był arbitrem głównym w meczu finału Ligi Mistrzów pomiędzy FC Barceloną i Arsenalem Londyn zakończonym zwycięstwem Katalończyków 2:1. W tym spotkaniu norweski sędzia już w 18 minucie wyrzucił z boiska goalkeepera Kanonierów – Jensa Lehmanna, czym wzbudził sporo kontrowersji.

</doc>
<doc id="1226521" url="https://pl.wikipedia.org/wiki?curid=1226521" title="Josh Hopkins">
Josh Hopkins

William Josh Hopkins (ur. 12 września 1970 w Lexington) – amerykański aktor filmowy i telewizyjny, syn kongresmena stanu Kentucky Larrego Hopkinsa. W roku 1999 wystąpił w teledysku do utworu Alanis Morissette „Unsent”. Jego najbardziej znaną rolą jest Raymond Milbury w serialu telewizyjnym "Ally McBeal" (2001–2002). Jest amatorskim muzykiem, który nagrał kilka singli. Jego pierwszy wideoklip „Feigning Interest” został wydany online w październiku 2006 roku. Dzięki MySpace teledysk zyskał sławę i zdobył uznanie na festiwalu muzycznym Lollapalooza w Chicago w sierpniu 2007 roku.

</doc>
<doc id="1226524" url="https://pl.wikipedia.org/wiki?curid=1226524" title="Jezioro Ryńskie (ujednoznacznienie)">
Jezioro Ryńskie (ujednoznacznienie)



</doc>
<doc id="1226525" url="https://pl.wikipedia.org/wiki?curid=1226525" title="Pontus Kamark">
Pontus Kamark



</doc>
<doc id="1226526" url="https://pl.wikipedia.org/wiki?curid=1226526" title="Petit Loango">
Petit Loango

Petit Loango – miasto w Gabonie, w prowincji Ogowe Nadmorskie.

</doc>
<doc id="1226530" url="https://pl.wikipedia.org/wiki?curid=1226530" title="Mothers of the Disappeared">
Mothers of the Disappeared

Mothers of the Disappeared – piosenka rockowej grupy U2, pochodząca z jej wydanego w 1987 roku albumu "The Joshua Tree". Jest jedenastym i ostatnim utworem na tej właśnie płycie.
Piosenka opowiada o Matkach z Plaza de Mayo – matkach tysięcy „zaginionych” dzieci, które przeciwstawiły się zamachowi stanu dokonanemu przez Videla i Galtieriego w Argentynie w 1976 roku.
„Mothers of the Disappeared” była grana podczas zaledwie kilku koncertów trasy Joshua Tree Tour. Po jej zakończeniu nie została zagrana, aż do 1998 roku, kiedy grupa miała koncerty w Buenos Aires i Santiago. Występy te były bardzo emocjonalne, szczególnie, że gośćmi na nich były matki „zaginionych” dzieci. Podczas wykonywania piosenki, "madres" zostały zaproszone na scenę, skąd wypowiedziały imiona swych dzieci. Po tych koncertach utwór przestał być grany na żywo, do czasu, gdy U2 w ramach trasy Vertigo Tour ponownie odwiedził te dwa miasta. Miało to miejsce 26 lutego i 2 marca 2006 roku. Na występie w Buenos Aires obecne było pięć "madres", które Bono przywołał, podczas grania piosenek „Mothers of the Disappeared” oraz „Miss Sarajevo”.

</doc>
<doc id="1226537" url="https://pl.wikipedia.org/wiki?curid=1226537" title="Kareta (znak)">
Kareta (znak)

Kareta (ang. "caret") – nazwa symbolu ^ (czasami nazywanego daszkiem lub dzióbkiem). W standardzie Unicode ma kod U+005E, a w ASCII kod szesnastkowy 5E (dziesiętny 94).
Symbol karety pierwotnie był używany przez pisarzy, kiedy chcieli wyjaśnić, co oznacza konkretny termin lub zaznaczyć, że fragment tekstu wymaga poprawki. W języku polskim w celu posłużenia się przypisem służy asterysk (*).
W logice ^ symbolizuje koniunkcję, czyli tzw. "i" logiczne (p formula_1 q). W matematyce symbolu ^ używa się przy potęgowaniu (2^6 dla formula_2), kiedy nie jest możliwe wykorzystanie zapisu w indeksie górnym. Symbol ^ wykorzystywany jest także w Międzynarodowym alfabecie fonetycznym, w fizyce, w statystyce, a także oznacza się nim akcent przeciągły.
W językach programowania kareta także ma zastosowanie przy:

</doc>
<doc id="1226540" url="https://pl.wikipedia.org/wiki?curid=1226540" title="Linówko (ujednoznacznienie)">
Linówko (ujednoznacznienie)

1 wieś w Polsce:
6 jezior w Polsce:

</doc>
<doc id="1226542" url="https://pl.wikipedia.org/wiki?curid=1226542" title="Datalogger GPS">
Datalogger GPS

DataLogger GPS (rejestratorem trasy) - urządzenie umożliwiające zapis położenia urządzenia w czasie. Dzięki niemu uzyskuje się zbiór punktów, umożliwiający wizualizację przebytej drogi na mapach. Urządzenia tego typu używane są od dawna w zawodach lotniczych do zapisu całej trasy przelotu. Wymogiem w takim wypadku jest certyfikowanie urządzenia.
Rozwój tanich odbiorników GPS przeznaczonych do nawigacji spowodował, że na rynku pojawiły się niedrogie rozwiązania przeznaczone na rynek konsumencki. Umożliwiają one w zależności od konstrukcji na zapis od kilkuset do kilkuset tysięcy punktów.
Sposoby wykorzystania.
Monitoring pojazdów.
Zapisana trasa może posłużyć jako sposób na kontrolę kierowców i eksploatacji pojazdów. Dzięki zapisanej trasie można uzyskać, w zależności od zastosowanego oprogramowania, wiele informacji na jej temat. Dzięki temu, że trasa jest odczytywana dopiero po powrocie pojazdu do bazy, użytkownik nie ponosi kosztów użytkowania systemu, jak ma to miejsce w przypadku systemu monitoringu, gdzie jego użytkowanie wiąże się miesięcznymi opłatami. W efekcie rejestrator trasy to niedrogie i jednocześnie bardzo efektywne narzędzie dla flot samochodowych, dla których informacja w czasie rzeczywistym o dokładnym położeniu pojazdu nie jest wymagana.
Informacje zapisywane przez datalogger GPS umożliwiają szczegółową analizę trasy i jej wizualizację na mapach.
Geotagging.
Zapisaną trasę można połączyć z innymi obiektami. Automatycznie można tego dokonać dla tych wszystkich elementów, które posiadają czas ich utworzenia. W efekcie po połączeniu z trasą, można uzupełnić informację o miejsce utworzenia takiego obiektu. W praktyce może to zostać wykorzystane do inwentaryzacji obiektów i zdarzeń w przestrzeni.
Część urządzeń umożliwia automatyczne łączenie trasy ze zdjęciami cyfrowymi wykonanymi w trakcie jej trwania. Takie połączenie nazywane jest phototagging i wykorzystywane jest przez wiele serwisów umożliwiających dzielenie się zdjęciami online: picasa2, flickr. Niektóre programy dołączone do dataloggerów umożliwiają również zapis informacji o miejscu wykonania zdjęcia bezpośrednio w pliku fotografii. Dzięki temu każdy, kto otrzyma takie zdjęcie, może łatwo znaleźć miejsce jego wykonania.
Z powodu licznych kradzieży urządzeń telekomunikacyjnych (w tym okablowania) oraz innej infrastruktury umiejscowionej pod ziemią, popularne staje się nieoznaczanie w sposób widoczny dokładnego miejsca lokalizacji studzienek. Do tego celu używa się systemu GPS. DataLoggery w połączeniu z aparatem cyfrowym znacznie ułatwiają wykonanie takiego zadania.
Monitoring pracowników.
Dzięki zapisanej trasie można kontrolować pracę oraz jej czas tam, gdzie jest to niezbędne do zachowania wysokiego standardu wykonania usługi. Przykładem takiego rozwiązania jest kontrola pracy pracowników ochrony, a dokładnie obchód obiektów. Dzięki zapisanej trasie można poznać dokładnie sposób wykonania pracy w terenie otwartym oraz poznać czas wejścia i wyjścia z obiektów zamkniętych.

</doc>
<doc id="1226543" url="https://pl.wikipedia.org/wiki?curid=1226543" title="Pointe Denis">
Pointe Denis

Pointe Denis – miasto w Gabonie, w prowincji Estuaire. Najbardziej znany nadmorski kurort w Gabonie. Położony jest na półwyspie wciśniętym między Ocean Atlantycki a estuarium rzeczne.

</doc>
<doc id="1226544" url="https://pl.wikipedia.org/wiki?curid=1226544" title="Jezioro Sajno">
Jezioro Sajno



</doc>
<doc id="1226547" url="https://pl.wikipedia.org/wiki?curid=1226547" title="Rejestrator trasy">
Rejestrator trasy



</doc>
<doc id="1226549" url="https://pl.wikipedia.org/wiki?curid=1226549" title="Zespół Váradi-Pappa">
Zespół Váradi-Pappa

Zespół Váradi-Pappa (zespół ustno-twarzowo-palcowy typu VI, zespół Váradi, ang. Váradi-Papp syndrome, oral-facial-digital syndrome type VI, OFDS VI, Varadi syndrome) – rzadki zespół wad wrodzonych, o dziedziczeniu autosomalnym recesywnym, opisany przez węgierskich lekarzy Valérię Váradi, Zoltána Pappa i L. Szabo w 1980 roku. Od innych typów zespołów ustno-twarzowo-palcowych różni się występowaniem nieprawidłowości kości śródręcza z centralną polidaktylią oraz wadami móżdżku.

</doc>
<doc id="1226550" url="https://pl.wikipedia.org/wiki?curid=1226550" title="Point Denis">
Point Denis



</doc>
<doc id="1226551" url="https://pl.wikipedia.org/wiki?curid=1226551" title="Jezioro Górskie">
Jezioro Górskie

3 jeziora w Polsce:

</doc>
<doc id="1226552" url="https://pl.wikipedia.org/wiki?curid=1226552" title="Jezioro Jaśkowskie">
Jezioro Jaśkowskie

2 jeziora w Polsce:

</doc>
<doc id="1226553" url="https://pl.wikipedia.org/wiki?curid=1226553" title="Zespół ustno-twarzowo-palcowy typu VI">
Zespół ustno-twarzowo-palcowy typu VI



</doc>
<doc id="1226554" url="https://pl.wikipedia.org/wiki?curid=1226554" title="Członkowie Zakonu Feniksa">
Członkowie Zakonu Feniksa



</doc>
<doc id="1226555" url="https://pl.wikipedia.org/wiki?curid=1226555" title="Lionheart (gra fabularna)">
Lionheart (gra fabularna)



</doc>
<doc id="1226560" url="https://pl.wikipedia.org/wiki?curid=1226560" title="Krzysztof Szymański (ur. 1952)">
Krzysztof Szymański (ur. 1952)

Krzysztof Szymański (ur. 29 sierpnia 1952 w Jaczewie) – polski rolnik i działacz związkowy, poseł na Sejm X kadencji.
Życiorys.
Z zawodu rolnik indywidualny. Od 1980 jest właścicielem gospodarstwa rolnego w Korytnicy pod Węgrowem.
Od końca lat 70. brał udział w spotkaniach działaczy opozycyjnych, które odbywały się w Sokołowie Podlaskim z inicjatywy księdza Stanisława Falkowskiego. Od 1980 organizował struktury „Solidarności” wśród rolników województwa siedleckiego. W 1981 został przewodniczącym NSZZ „S” Rolników Indywidualnych w Korytnicy oraz przewodniczącym okręgu NSZZ „S” RI w Węgrowie. W listopadzie 1981 był współorganizatorem ponad miesięcznej okupacji budynku organizacji młodzieżowych w Siedlcach, która została zakończona 13 grudnia wraz z wprowadzeniem stanu wojennego i próbą pacyfikacji protestujących przez jednostki Milicji Obywatelskiej.
W czasie stanu wojennego brał czynny udział w pracach tajnych struktur „Solidarności”. Zajmował się m.in. kolportażem wydawnictw niezależnych, akcjami ulotkowymi, organizacją spotkań działaczy związkowych i uroczystości patriotycznych. Został zatrzymany 29 kwietnia 1982, poddany przesłuchaniom w komendzie MO w Węgrowie, a następnie tymczasowo aresztowany i osadzony w Areszcie Śledczym Warszawa-Mokotów. Wskutek pobicia przez funkcjonariuszy MO, ORMO i Służby Bezpieczeństwa przebywał kilka miesięcy w szpitalu. W 1983 wytoczył bezprecedensowy proces, w wyniku którego właściwy dla Warszawskiego Okręgu Wojskowego sąd skazał milicjantów z komendy MO w Węgrowie na kary dwóch lat pozbawienia wolności. Był to pierwszy proces w PRL, w którym funkcjonariusze służb podległych Ministerstwu Spraw Wewnętrznych zostali skazani za pobicie z przyczyn politycznych.
W 1985 ukończył technikum rolnicze. W latach 1989–1991 był posłem na Sejm X kadencji z ramienia Komitetu Obywatelskiego wybranym z okręgu siedleckiego. Zasiadał w Komisji Rolnictwa i Gospodarki Żywnościowej, Komisji Systemu Gospodarczego, Przemysłu i Budownictwa oraz Komisji Systemu Gospodarczego i Polityki Przemysłowej. Po 1991 wycofał się z polityki ogólnopolskiej, powracając do prowadzenia gospodarstwa rolnego. Pozostał działaczem NSZZ „S” RI. Zasiadał we władzach Mazowieckiej Izby Rolniczej.
W 2011, "za wybitne zasługi w działalności na rzecz przemian demokratycznych w Polsce", został odznaczony Krzyżem Kawalerskim Orderu Odrodzenia Polski. W 2022 otrzymał Krzyż Wolności i Solidarności.

</doc>
<doc id="1226561" url="https://pl.wikipedia.org/wiki?curid=1226561" title="Jezioro Orle">
Jezioro Orle

Nazwa ta używana jest także w stosunku do jeziora Orle w powiecie wejherowskim. W oficjalnym wykazie jezioro to występuje jako dwa jeziora: Stare Orle (północna część jeziora) i Nowe Orle (południowa część jeziora).

</doc>
<doc id="1226562" url="https://pl.wikipedia.org/wiki?curid=1226562" title="Dorcas Meadowes">
Dorcas Meadowes



</doc>
<doc id="1226563" url="https://pl.wikipedia.org/wiki?curid=1226563" title="Śląski Szmaragd">
Śląski Szmaragd

Śląski Szmaragd – wyróżnienie przyznawane wybitnym przedstawicielom Śląska przez diecezję katowicką Kościoła Ewangelicko-Augsburskiego.
Nagrody przyznawane są corocznie. Wręczane są podczas uroczystego nabożeństwa w dniu 31 października, czyli w Święto Reformacji obchodzone w rocznicę przybicia przez Marcina Lutra w 1517 roku 95 tez na drzwiach kościoła zamkowego w Wittenberdze. Każdego roku nagrody wręczane są dwom osobom ze Śląska, jednej wyznania protestanckiego i drugiej spoza tego Kościoła. Wyróżnienia przyznawane są w zabytkowym kościele ewangelickim Zmartwychwstania Pańskiego w Katowicach. Nagrody przyznaje się wybitnym przedstawicielom Śląska za szczególne osiągnięcia w dziedzinie ekumenizmu, tolerancji, pojednania między narodami i integracji europejskiej.

</doc>
<doc id="1226564" url="https://pl.wikipedia.org/wiki?curid=1226564" title="Emelina Vance">
Emelina Vance



</doc>
<doc id="1226566" url="https://pl.wikipedia.org/wiki?curid=1226566" title="Dowcień">
Dowcień

2 jeziora w Polsce

</doc>
<doc id="1226567" url="https://pl.wikipedia.org/wiki?curid=1226567" title="Bahr el Arab">
Bahr el Arab



</doc>
<doc id="1226570" url="https://pl.wikipedia.org/wiki?curid=1226570" title="Iłgiel">
Iłgiel

2 jeziora w Polsce:

</doc>
<doc id="1226571" url="https://pl.wikipedia.org/wiki?curid=1226571" title="Stefan Rehn">
Stefan Rehn

Stefan Rehn (ur. 22 września 1966 w Sztokholmie), szwedzki piłkarz, pomocnik i trener piłkarski. III miejsce na MŚ 1994.
Karierę zaczynał w Sundbybergs IK. W latach 1984-1989 grał w Djurgårdens IF, sezon 1989-1990 spędził w Evertonie, a od 1990 przez 5 sezonów był zawodnikiem IFK Göteborg. Później grał w szwajcarskim Lausanne Sports (1995-2000), karierę kończył w Djurgårdens w 2002. Zdobywał tytuły mistrza Szwecji, z IFK i Djurgårdens.
W reprezentacji Szwecji w latach 1988-1995 zagrał 45 razy i strzelił 6 bramek. Podczas MŚ 1994 zagrał w jednym meczu. Znajdował się w kadrze na Igrzyska Olimpijskie 1988 oraz Mistrzostwa Europy w Piłce Nożnej 1992.
Od 2007 roku do 2010 roku Rehn był trenerem IFK Göteborg.

</doc>
<doc id="1226572" url="https://pl.wikipedia.org/wiki?curid=1226572" title="Sette Cama">
Sette Cama

 
Sette Cama – wioska w Gabonie, w prowincji Ogowe Nadmorskie. Położona jest na półwyspie wciśniętym pomiędzy Ocean Atlantycki a Lagunę Ndogo. W XVI wieku, był to główny kolonialny europejski port morski do handlu drzewem i kością słoniową.

</doc>
<doc id="1226573" url="https://pl.wikipedia.org/wiki?curid=1226573" title="Friedrichshafen-Manzell">
Friedrichshafen-Manzell

Friedrichshafen-Manzell – przystanek kolejowy w Friedrichshafen (dzielnica Manzell), w kraju związkowym Badenia-Wirtembergia, w Niemczech.

</doc>
<doc id="1226574" url="https://pl.wikipedia.org/wiki?curid=1226574" title="Jezioro Miałkie">
Jezioro Miałkie

4 jeziora w Polsce: 

</doc>
<doc id="1226575" url="https://pl.wikipedia.org/wiki?curid=1226575" title="Jezioro Widne">
Jezioro Widne

2 jeziora w Polsce

</doc>
<doc id="1226577" url="https://pl.wikipedia.org/wiki?curid=1226577" title="Max Arthur Auerswald">
Max Arthur Auerswald

Max Arthur Auerswald (ur. 1887, data śmierci nieznana) - zbrodniarz nazistowski, członek załogi niemieckiego obozu koncentracyjnego Flossenbürg i SS-Oberscharführer.
Przed wybuchem II wojny światowej był właścicielem restauracji. Członek personelu obozu we Flossenbürgu od 7 lutego 1940 do 20 kwietnia 1945. Pełnił służbę początkowo jako strażnik, a następnie, od października 1943, jako urzędnik administracji obozowej odpowiedzialny obozowe oświetlenie i wodociągi. Auerswald brał również udział w ewakuacji Flossenbürga do obozu w Dachau w końcach kwietnia 1945. 
W procesie, który odbył się w dniu 21 października 1947 przed amerykańskim Trybunałem Wojskowym w Dachau Auerswald został skazany na karę śmierci przez powieszenie. Udowodniono mu zastrzelenie trzech bądź czterech więźniów podczas marszu śmierci. Wyrok zatwierdzono 30 grudnia 1947. Ostatecznie karę śmierci zamieniono jednak w akcie łaski na dożywocie.

</doc>
<doc id="1226578" url="https://pl.wikipedia.org/wiki?curid=1226578" title="Jezioro Ruskie">
Jezioro Ruskie

2 jeziora w Polsce:

</doc>
<doc id="1226579" url="https://pl.wikipedia.org/wiki?curid=1226579" title="Gérard de Villiers">
Gérard de Villiers

Gérard de Villiers (ur. 8 grudnia 1929 w Paryżu, zm. 31 października 2013 tamże) – francuski pisarz, dziennikarz i wydawca.
Ojcem pisarza był Jacques Adam de Villiers. Przyszły pisarz ukończył École Supérieure de Journalisme de Paris, renomowaną uczelnię paryską, kształcącą dziennikarzy.
De Villiers był autorem powieści szpiegowskich (seria "SAS" opowiadająca o perypetiach austriackiego księcia, agenta CIA Malko Linge). Do końca 2007 wydano powieści, których akcja najczęściej rozgrywa się w wymienionych w tytule miastach, państwach lub regionach (np. "Les trompettes de Jericho", "Le printemps de Varsovie" czy "Le gardien d'Israël").
"SAS" jest skrótem od francuskiego "Son Altesse Sérénissime" – grzecznościowego tytułu przysługującego książętom, oznaczającego mniej więcej „jaśnie oświecony”. Autor zaczął publikować serię w latach 70. XX wieku. Jego powieści były niezwykle popularne, ponieważ dotyczyły aktualnych wydarzeń i problemów politycznych. De Villiers odwiedzał teatry działań wojennych. Skrytykowano pisarza, gdy wyraził sympatię dla skrajnej prawicy w 1981 w czasopiśmie "Minute", stwierdzając, że widział wspaniałe rzeczy we francuskim Froncie Narodowym.

</doc>
<doc id="1226580" url="https://pl.wikipedia.org/wiki?curid=1226580" title="Tadeusz Trelka">
Tadeusz Trelka

Tadeusz Trelka (ur. 30 stycznia 1946 w Tuczempach) – polski polityk, rolnik, poseł na Sejm X kadencji.
Życiorys.
Ukończył w 1965 technikum drogowe w Jarosławiu, a w 2004 studia administracyjne na Wydziale Prawa i Administracji Uniwersytetu Marii Curie-Skłodowskiej w Lublinie. Prowadził indywidualne gospodarstwo rolne. Po ukończeniu technikum rozpoczął pracę jako pracownik cywilny wojska, następnie w Rejonie Eksploatacji Dróg Publicznych w Nowym Targu. Od 1975 prowadził indywidualne gospodarstwo rolne.
Na początku lat 80. organizował struktury Niezależnego Samorządnego Związku Zawodowego Rolników Indywidualnych „Solidarność”, był członkiem władz lokalnych i wojewódzkich oraz Rady Krajowej NSZZ RI „S”. W stanie wojennym został internowany na około trzy miesiące.
Sprawował mandat posła na Sejm X kadencji z ramienia Komitetu Obywatelskiego, wybranego w okręgu przemyskim.
Od 1992 zatrudniony w Zakładach Obsługi Drogowego Przejść Granicznych w Medyce i Korczowej, zajmował się organizacją cywilnej administracji drogowej przejścia granicznego. Do stycznia 2008 był kierownikiem drugiego z nich.
Związany z Prawem i Sprawiedliwością, w wyborach parlamentarnych w 2005 bezskutecznie ubiegał się o mandat poselski z listy tej partii.
W 2006 został odznaczony Krzyżem Semper Fidelis, a w 2007 "za zasługi w działalności na rzecz przemian demokratycznych w Polsce" Złotym Krzyżem Zasługi. W 2012 odznaczony Krzyżem Wolności i Solidarności.

</doc>
<doc id="1226581" url="https://pl.wikipedia.org/wiki?curid=1226581" title="Zoula">
Zoula

Zoula – mała wioska w Gabonie, położona w prowincji Ogowe-Ivindo w połowie drogi pomiędzy Mékambo i Mazingo.

</doc>
<doc id="1226582" url="https://pl.wikipedia.org/wiki?curid=1226582" title="Jezioro Średnie">
Jezioro Średnie

4 jeziora w Polsce:

</doc>
<doc id="1226583" url="https://pl.wikipedia.org/wiki?curid=1226583" title="Machine 15">
Machine 15

Machine 15 – siódmy album studyjny szwedzkiej punkrockowej grupy muzycznej Millencolin. Album został wydany 7 kwietnia 2008 w Europie. W Australii album został wydany 22 marca, a 6 maja w USA.

</doc>
<doc id="1226587" url="https://pl.wikipedia.org/wiki?curid=1226587" title="Friedrichshafen-Fischbach">
Friedrichshafen-Fischbach

Friedrichshafen-Fischbach – przystanek kolejowy w Friedrichshafen (dzielnica Fischbach), w kraju związkowym Badenia-Wirtembergia, w Niemczech, przy Eisenbahnstraße.

</doc>
<doc id="1226588" url="https://pl.wikipedia.org/wiki?curid=1226588" title="Jezioro Jasne (Pojezierze Mazurskie)">
Jezioro Jasne (Pojezierze Mazurskie)



</doc>
<doc id="1226592" url="https://pl.wikipedia.org/wiki?curid=1226592" title="Mannheim-Rheinau">
Mannheim-Rheinau

Mannheim Rheinau – stacja kolejowa w Mannheimie, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1226593" url="https://pl.wikipedia.org/wiki?curid=1226593" title="Jezioro Korytnickie">
Jezioro Korytnickie

2 jeziora w Polsce:

</doc>
<doc id="1226594" url="https://pl.wikipedia.org/wiki?curid=1226594" title="Jezioro Suche">
Jezioro Suche

2 jeziora w Polsce:

</doc>
<doc id="1226596" url="https://pl.wikipedia.org/wiki?curid=1226596" title="Główki">
Główki

2 jeziora w Polsce

</doc>
<doc id="1226598" url="https://pl.wikipedia.org/wiki?curid=1226598" title="Wilhelm Loh">
Wilhelm Loh

Wilhelm Loh (ur. 1892, zm. ?) – zbrodniarz hitlerowski, komendant "Hainichen", podobozu KL Flossenbürg, oraz SS-Oberscharführer.
Z zawodu stolarz. Członek Waffen-SS. Komendant "Hainichen" od 28 sierpnia 1944 do 24 kwietnia 1945 roku. W podobozie tym znajdowało się około 500 kobiet, które pracowały przymusowo w fabryce zbrojeniowej. Loh maltretował więźniarki, szczególnie słabe i chore, niezdolne do pracy.
W procesie, który odbył się w dniach 5–12 listopada 1947 roku przed amerykańskim Trybunałem Wojskowym w Dachau Auerswald został skazany wraz z dwoma innymi członkami załogi obozu na karę śmierci. Wszystkie wyroki śmierci zamieniono jednak w akcie łaski na dożywocie.

</doc>
<doc id="1226599" url="https://pl.wikipedia.org/wiki?curid=1226599" title="Bomba dymna">
Bomba dymna

Bomba dymna – bomba lotnicza napełniona masą dymotwórczą w wydzielającą dymy o działaniu obojętnym lub drażniącym (łzawiącym).
Bomb dymnych używa się do maskowania ważnych obiektów, osłony manewru wojsk własnych oraz oślepienia lub zdezorientowania wojsk przeciwnika.
Bomby dymne składają się z: utleniacza (saletra potasowa, KNO3), paliwa (cukier, C12H22O11), moderatora (soda oczyszczona, NaHCO3) i barwnika w proszku (chloran potasu, KClO3). Mieszanka spala się w przypadku braku tlenu, barwnik wyparowuje i opuszcza bombę lotnicza, tworząc kolorowy dym.

</doc>
<doc id="1226600" url="https://pl.wikipedia.org/wiki?curid=1226600" title="Copywriting">
Copywriting

Copywriting – pisanie tekstów do publikacji i sloganów reklamowych.
Powstanie copywritingu.
Pierwszym w historii pełnoetatowym copywriterem był John Emory Powers, a było to jeszcze w XIX wieku. Jednak za „ojca reklamy” i jednocześnie „ojca copywritingu” uznaje się Davida Ogilvy, który w roku 1948 założył agencję reklamową skupioną na dostarczaniu treści reklamowych bazujących na elementach psychologii sprzedaży.
Znaczenie copywritingu w przemyśle reklamowym.
Copywriting to etap kreatywny w tworzeniu reklamy. W jego efekcie powstają między innymi scenariusze spotów telewizyjnych, radiowych, kreacji internetowych (jak np. bannery) oraz treści dla stron internetowych, broszur reklamowych, ulotek itd. Idea copywritingu zakłada, że copywriter zna, rozumie i umie stosować techniki sprzedaży oraz techniki webwritingu.

</doc>
<doc id="1226601" url="https://pl.wikipedia.org/wiki?curid=1226601" title="Owada">
Owada

Owada – herb szlachecki pochodzący z okresu dynastii Piastów.
Opis herbu.
W czerwonym polu – na zielonym pagórku – brama złota ukoronowana o dwóch drzwiach – nad nią korona królewska – nad hełmem w koronie – trzy pióra strusie.
Legenda herbowa.
Herb ten nadano rycerzowi strzegącemu Bolesława Śmiałego w wyprawie na Kijów. Za to, że król bezpiecznie dotarł do kijowskiej Złotej Bramy.
Herbowni.
Cejzik, Cyzik, Gronowicz, Owada, Pętlicki, Reganowski, Wilicki

</doc>
<doc id="1226604" url="https://pl.wikipedia.org/wiki?curid=1226604" title="Friedrichshafen-Kluftern">
Friedrichshafen-Kluftern

Friedrichshafen-Kluftern – przystanek kolejowy w Friedrichshafen (dzielnica Kluftern (Friedrichshafen)), w kraju związkowym Badenia-Wirtembergia, w Niemczech, przy Bahnhofstraße.

</doc>
<doc id="1226605" url="https://pl.wikipedia.org/wiki?curid=1226605" title="Dwanaście nidan">
Dwanaście nidan



</doc>
<doc id="1226606" url="https://pl.wikipedia.org/wiki?curid=1226606" title="Reggio Emilia (stacja kolejowa)">
Reggio Emilia (stacja kolejowa)

Reggio Emilia (włoski: "Stazione di Reggio Emilia") – stacja kolejowa w Reggio nell’Emilia, w regionie Emilia-Romania, we Włoszech. Znajdują się tu 3 perony. Jest częścią projektu Centostazioni.
Oryginalny budynek dworca został zastąpiony w połowie lat trzydziestych XX w przez nowy, zaprojektowany przez architekta Angiolo Mazzoni.
Nowey budynek, po kilku latach, został zniszczony w wyniku bombardowania w II wojnie światowej i zastąpiony przez obecny, zaprojektowany przez architekta Roberto Narducci.
Z usług stacji rocznie korzysta około 4 mln pasażerów.

</doc>
<doc id="1226607" url="https://pl.wikipedia.org/wiki?curid=1226607" title="Dwunastoczęściowy łańcuch zależnego powstawania">
Dwunastoczęściowy łańcuch zależnego powstawania



</doc>
<doc id="1226609" url="https://pl.wikipedia.org/wiki?curid=1226609" title="Bój w wąwozie La Belle Famille">
Bój w wąwozie La Belle Famille

Bój w wąwozie La Belle Famille – starcie zbrojne, które miało miejsce podczas wojny o kolonie amerykańskie. Zostało stoczone 24 lipca 1759 niedaleko na południe od Fortu Niagara, w okolicach dzisiejszego Youngstown w stanie Nowy Jork. W wyniku bitwy francuskie siły idące z odsieczą do oblężonego Fortu Niagara zostały zniszczone, co zmusiło fort do poddania się kilka dni później.

</doc>
<doc id="1226610" url="https://pl.wikipedia.org/wiki?curid=1226610" title="Bomba odłamkowa">
Bomba odłamkowa

Bomba odłamkowa – bomba lotnicza o grubej skorupie rozrywającej się na liczne ciężkie odłamki lub o cienkiej skorupie napełnionej odłamkami; używana jest do rażenia wojsk, transportu samochodowego, sprzętu lotniczego itp. 
Bomby odłamkowe mogą być uzbrojone w zapalniki o działaniu natychmiastowym lub ze zwłoką. Masa bomby odłamkowej wynosi od kilku do kilkudziesięciu kilogramów, a promień rażenia od kilkudziesięciu do kilkuset metrów. W bombie odłamkowej stosuje się kruszący materiał wybuchowy, podobnie jak w bombie burzącej. 

</doc>
<doc id="1226611" url="https://pl.wikipedia.org/wiki?curid=1226611" title="Folegandros">
Folegandros

Folegandros – grecka wyspa na Morzu Egejskim. Razem z wyspami Sikinos, Ios, Anafi i Santoryn tworzy południową część archipelagu Cyklad. Powierzchnia wyspy wynosi 32 km², a populacja 667 mieszkańców (2001).
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Thira, w gminie Folegandros. 
Historia.
W starożytności wyspa została zasiedlona przez Dorów. Następnie należała do Ateńczyków. Około 1207 roku została podbita przez wenecjan pod wodzą Marco Sanudo. Folegandros należała do Wenecji aż do roku 1566, kiedy została zaanektowana przez Turków. Od XIX wieku wyspa należy do nowożytnej Grecji.
Geografia.
Krajobraz Folegandros jest zróżnicowany. Na wyspie znajdują się liczne wysokie klify dochodzące nawet do 200 m, na jednym z takich klifów została zbudowana stolica wyspy Chora. Główny port znajduje się w osadzie o nazwie Karavostasis, natomiast w mieście Ano Meira działa niewielkie muzeum lokalnego folkloru.
Turystyka.
Podobnie jak inne greckie wyspy tak też Foleganfros ma idealne warunki do rozwoju turystyki. Wyspa od lat znajduje się w ścisłych rankingach dotyczących czystości wody w morzu, a plaże na wyspie należą do 10 najlepszych plaż świata według telewizji Travel Chanel.

</doc>
<doc id="1226612" url="https://pl.wikipedia.org/wiki?curid=1226612" title="Bahr Al-Ghazal">
Bahr Al-Ghazal



</doc>
<doc id="1226614" url="https://pl.wikipedia.org/wiki?curid=1226614" title="Gerard de Villiers">
Gerard de Villiers



</doc>
<doc id="1226615" url="https://pl.wikipedia.org/wiki?curid=1226615" title="Bomba oświetlająca">
Bomba oświetlająca

Bomba oświetlająca - bomba lotnicza napełniona substancjami oświetlającymi, wyposażona w mały spadochron, przeznaczona do oświetlania terenu podczas bombardowania, rozpoznania lotniczego oraz prowadzenia działań bojowych w warunkach nocnych. Masa bomby oświetlającej waha się w granicach od 3 do 5 kilogramów.

</doc>
<doc id="1226616" url="https://pl.wikipedia.org/wiki?curid=1226616" title="Ndendé">
Ndendé

 
Ndendé – miasto w Gabonie w prowincji Ngounié. Miasto liczyło według spisu z 1993 roku 4500 mieszkańców, według szacunków na 2008 rok liczy ok. 7648 mieszkańców.

</doc>
<doc id="1226617" url="https://pl.wikipedia.org/wiki?curid=1226617" title="Bhawa">
Bhawa

Bhava (pali, sanskr. „powstawanie, rozwijanie się, trwanie, przejawianie się światowej egzystencji”, ang. "becoming, ongoing wordly existence", od korzenia "bh" (pol. „stawać [się], być, powstawać”),
synonimy: 有 chiń.: yǒu; jap: u; wiet.: hữu, tyb. srid.pa) – termin indyjski stosowany w filozofii indyjskiej i buddyjskiej.
Hinduizm.
Nauczanych jest pięć szczególnych postaw czy odmian takiej czci wobec Kryszny:
Wyznawca może doświadczać odpowiednio do obranej pozycji względem Kryszny, relację w stosunku do niego jako:
Buddyzm.
W buddyzmie, bhava oznacza kontynuacje cyklu życia i śmierci, warunkowanego przez chwytanie, lgnięcie, przywiązanie (pali, skr. upādāna, ang. grasping), pragnienie trwania i doświadczeń zmysłowych. Bhava jest warunkiem powstawania odczuwających istot w procesie narodzin (pali, skr.: jāti; 生 chiń.: shēng, jap: shō, wiet.: sinh; tyb. skyed.ba) w samsarze (pali, skr.: Saṃsāra).
Bhava jest 10. ogniwem z 12 nidan (pali: nidāna) – ogniw w cyklu współzależnego powstawania (skr.: Pratītyasamutpāda प्रतीत्यसमुत्पाद; pali: Paticcasamuppāda पतिचसमुपादा; tyb.: rten.cing.'brel.bar.'byung.ba; chiń.: 緣起).
Bhava (stawanie się) jest w nim warunkowane przez upādāna (Lgnięcie): „Za sprawą lgnięcia, następuje stawanie się”.
Bhava (stawanie się) jest natomiast warunkiem dla powstania jāti (Narodziny): „Za sprawą stawania się, następują narodziny”
Całe dwanaście ogniw współzależnego powstawania (12 nidan), to:
Bhava (proces stawania się i istnienia) działa w trzech płaszczyznach:
Proces istnienia ma dwa aspekty:

</doc>
<doc id="1226618" url="https://pl.wikipedia.org/wiki?curid=1226618" title="Vitanová">
Vitanová



</doc>
<doc id="1226619" url="https://pl.wikipedia.org/wiki?curid=1226619" title="The Beginning of the End">
The Beginning of the End

The Beginning of the End – pierwszy odcinek czwartego sezonu serialu telewizyjnego Zagubieni. Jest to drugi odcinek, w którym zamiast wspomnień oglądamy wizje z przyszłości.
Treść.
Po nawiązaniu kontaktu z ekipą ratunkową rozbitkowie oczekują na przybycie wybawców. Desmond przekazuje grupie na plaży treść wiadomości od Charliego. Kiedy dowiaduje się o tym cała reszta, nastaje podział na dwa obozy. Jeden pod dowództwem Jacka czeka na ratunek, natomiast drugi, pod dowództwem Locke'a idzie do baraków.
Nazwa odcinka wzięła się ze słów Bena w ostatnim odcinku trzeciej serii gdy Jack miał się połączyć ze statkiem Naomi. "Jeżeli to zrobisz to będzie początek końca".
Odbiór.
Oscar Dahl z BuddyTV nazwał odcinek "najbardziej oczekiwaną premierą sezonu tego roku". Epizod obejrzało około 16 milionów amerykańskich widzów.
Maureen Ryan z "Chicago Tribune" "błogo spędziła każdą minutę" w recenzji napisała, że "nie znalazła żadnych uchybień".
Adam Buckman z "New York Post" dał epizodowi cztery na pięć gwiazdek.
Mniej pozytywną recenzję wydał Rodney Ho z "The Atlanta Journal-Constitution": "zadowalający powrót z odrobiną dramaty i patosu ... [to] wystarczy, by fani czekali na więcej", David Hinckley z "Daily News" ocenił odcinek na trzy gwiazdki na cztery możliwe.

</doc>
<doc id="1226620" url="https://pl.wikipedia.org/wiki?curid=1226620" title="Bomba odłamkowo-burząca">
Bomba odłamkowo-burząca

Bomba odłamkowo-burząca – bomba lotnicza o skorupie nieco grubszej niż w bombie burzącej. Używana jest do niszczenia wojsk, sprzętu i obiektów przeciwnika za pomocą odłamków rozerwanej skorupy bomby i fali podmuchu. Masa bomby odłamkowo-burzącej wynosi od kilku do kilkuset kilogramów.

</doc>
<doc id="1226621" url="https://pl.wikipedia.org/wiki?curid=1226621" title="Pat Nixon">
Pat Nixon

Pat Nixon, właśc. Thelma Catherine Ryan Nixon (ur. 16 marca 1912 w Ely, zm. 22 czerwca 1993 w Park Ridge) – w latach 1953–1961 druga, a od 1969 do 1974 pierwsza dama Stanów Zjednoczonych, żona 37. prezydenta USA Richarda Nixona.
Życiorys.
Thelma Ryan urodziła się 16 marca 1912 roku w Ely, jako córka górnika Williama Ryana i jego żony Kate Halberstadt. Jej ojciec o narodzinach córki dowiedział się dopiero następnego dnia, tj. 17 marca – dzień św. Patryka. Z tego też powodu, zawsze nazywał ją „Pat”. W 1914 roku William Ryan zrezygnował z pracy w kopalni, ze względu na słabe zdrowie i przeniósł się na farmę w Artesii. Thelma od wczesnego dzieciństwa pomagała w pracy wraz z dwoma starszymi braćmi, a od 1925 roku – kiedy zmarła jej matka – prowadziła także dom. W 1929 roku zmarł także jej ojciec. Pat zajmując się domem, jednocześnie uczęszczała do Excelsior High School w Norwalk. Po jej ukończeniu pracowała dorywczo i chodziła na wykłady w Fullerton Junior College.
W 1930 roku wyjechała do Nowego Jorku, gdzie pracowała w szpitalu Seton, opiekując się pacjentami z dolegliwościami płucnymi. Cztery lata później, mając odłożone nieco pieniędzy, powróciła do Kalifornii, gdzie zamieszkała ze swoimi braćmi i rozpoczęła studiowanie handlu w University of Southern California. Jednocześnie pracowała w centrali telefonicznej, gabinecie dentystycznym, a także jako statystka w filmach. Studia ukończyła w 1937 roku i podjęła pracę w szkole w Whittier. Angażowała się wówczas w życie kulturalne, występując w spektaklach. Przy okazji jednego z występów poznała swojego przyszłego męża, Richarda Nixona.
Nixon niemal natychmiast zaproponował jej małżeństwo, lecz Ryan odrzuciła oświadczyny. Przez następne dwa lata spotykała się z różnymi mężczyznami, ale nie stworzyła trwałego związku. W 1940 Nixon ponownie się oświadczył i tym razem został przyjęty. Ich ślub odbył się 21 czerwca 1940 roku. W podróż poślubną udali się do Meksyku.
W 1941 roku przenieśli się do Waszyngtonu, a następnie do Ottumwy. Zaraz potem, Nixon jako porucznik US Navy, został wysłany na front II wojny światowej. W tym czasie, do 1944 roku Pat pracowała w San Francisco. Zaraz po wojnie, Nixon rozpoczął karierę polityczną. Jego żona wspierała go w kampanii wyborczej do Izy Reprezentantów, choć robiła to niechętnie. Początkowo była przeciwna przyjęciu nominacji wiceprezydenckiej dla męża, jednak ostatecznie ustąpiła. Gdy w 1952 roku Richard został oskarżony o przyjmowanie środków finansowych na kampanię od kalifornijskich biznesmenów, Pat zachęcała go, aby odparł oskarżenia i nie wycofywał się z polityki. Jako druga dama, starała się pozostawać w cieniu męża i skupiła się na prowadzeniu domu i wychowaniu dzieci. Unikała wówczas mediów, ale chętnie podróżowała. Odwiedziła łącznie 52 kraje, wizytując głównie szpitale, sierocińce i szkoły. Po porażce Richarda w wyborach prezydenckich w 1960 roku, Nixonowie zamieszkali w Beverly Hills. Po ośmiu latach, Partia Republikańska ponownie wysunęła Nixona jako kandydata na prezydenta. Po pokonaniu Huberta Humphreya, Nixonowie wprowadzili się do Białego Domu.
Nowa pierwsza dama starała się pełnić swoje obowiązki podobnie, jak w czasach, gdy była drugą damą. Z czasem polubiła nawet polubiła nową rolę i chętnie wydawała przyjęcia, czym zaskarbiła sobie sympatię waszyngtońskiej elity. Nadal podróżowała po kraju, zachęcając do udzielania pomocy biednym i niepełnosprawnym. Spośród podróży zagranicznych, jedną z bardziej znaczących była podróż do Azji Południowo-Wschodniej, podczas której odwiedziła Sajgon, w czasie trwania wojny wietnamskiej. Oprócz tego była członkinią oficjalnej delegacji Stanów Zjednoczonych, podczas zaprzysiężenia prezydenta Liberii Williama Tolberta w 1972 roku. Była pierwszą pierwszą damą, która wizytowała inny kraj z oficjalną misją dyplomatyczną. W 1970 roku, pojechała do Peru, z pomocą humanitarną dla ofiar trzęsienia ziemi. Prezydent Juan Velasco Alvarado odznaczył ją za to Wielkim Krzyżem Orderu Słońca.
Przeciwnicy polityczni zarzucali jej sztywność, przez co zyskała wśród nich przydomek „plastikowa Pat”. Podjęła także próbę renowacji Białego Domu i zakupiła kilkaset dzieł sztuki i antycznych mebli, aby zapewnić stosowny wystrój. Po ujawnieniu afery Watergate, uważała, że prezydent nie powinien zrzekać się urzędu. Obarczyła winą współpracownika Nixona, Roberta Haldemana. Przebieg afery, ataki mediów i ostatecznie rezygnacja męża, mocno odbiły się na jej stanie zdrowia.
Po opuszczeniu Białego Domu, Nixonowie przenieśli się do San Clemente. Latem 1976 roku Pat doznała wylewu, po którym była częściowo sparaliżowana i miała kłopoty z mówieniem. Dzięki rehabilitacji powróciła do zdrowia. W 1980 oboje przeprowadzili się do Nowego Jorku, a rok później do Saddle River. Jesienią 1983 roku, była pierwsza dama doznała kolejnego udaru mózgu. Zmarła 22 czerwca 1993 roku w Park Ridge z powodu raka płuc.
Życie prywatne.
Thelma Ryan poślubiła Richarda Nixona 21 czerwca 1940 roku. Mieli dwoje dzieci: Patricię (ur. 21 lutego 1946) i Julie (ur. 5 lipca 1948).
Nixonowie często się kłócili. Po przegranych wyborach na gubernatora Kalifornii w 1962 roku, Thelma rozważała chęć rozwodu, choć ostatecznie odstąpiła od tej decyzji. Miał wówczas nastąpić także rozkład pożycia. Według biografów, ambicje polityczne Richarda sprawiły, że zaniedbywał żonę, co spowodowało, że nie było to udane małżeństwo. Po wyprowadzce z Białego Domu, ponownie zbliżyli się do siebie.

</doc>
<doc id="1226622" url="https://pl.wikipedia.org/wiki?curid=1226622" title="Fougamou">
Fougamou

Fougamou – miasto w Gabonie w prowincji Ngounié. Miasto liczyło według spisu z 1993 roku 4100 mieszkańców, według szacunków na 2008 rok liczy ok. 6969 mieszkańców.

</doc>
<doc id="1226623" url="https://pl.wikipedia.org/wiki?curid=1226623" title="Bhavana">
Bhavana

Bhavana ("pali: bhāvanā") oznacza "rozwój" (dosłownie "przywoływanie do istnienia, produkowanie"). W naukach Buddy termin ten jest często używany w połączeniu z innymi wyrazami w takich frazach, jak:
Słowo bhavana jest czasem nieprecyzyjnie tłumaczone jako "medytacja", tak że np. metta-bhavana mogłoby być tłumaczone jako "medytacja miłującej dobroci", a vippasana-bhavana jako "medytację vippasany". Medytacja jako stan pełnej koncentracji na rzeczywistości chwili obecnej jest prawidłowo nazywana dhyana lub samadhi.

</doc>
<doc id="1226624" url="https://pl.wikipedia.org/wiki?curid=1226624" title="Sci-Fi">
Sci-Fi



</doc>
<doc id="1226625" url="https://pl.wikipedia.org/wiki?curid=1226625" title="Bomba przeciwpancerna">
Bomba przeciwpancerna

Bomba przeciwpancerna - bomba lotnicza o bardzo grubej głowicy i skorupie napełnionej ładunkiem wybuchowym zwykłym lub o działaniu kumulacyjnym. Używana jest do zwalczania broni pancernej, sprzętu opancerzonego, wszelkiego rodzaju okrętów, obiektów fortyfikacyjnych oraz umocnionych. Masa bomby przeciwpancernej wynosi od kilku do kilkuset kilogramów.

</doc>
<doc id="1226626" url="https://pl.wikipedia.org/wiki?curid=1226626" title="Nkan">
Nkan

Nkan – miasto w Gabonie w prowincji Estuaire. Miasto liczyło według spisu z 1993 roku 6188 mieszkańców, według szacunków na 2008 rok liczy ok. 10 517 mieszkańców.

</doc>
<doc id="1226630" url="https://pl.wikipedia.org/wiki?curid=1226630" title="Bój">
Bój

Bój – zorganizowane krótkotrwałe starcie zbrojne, pododdziałów, oddziałów i związków taktycznych walczących stron.
Bój jest podstawową częścią składową walki. Jest to intensywne, skupione w czasie i przestrzeni, starcie w skali taktycznej głównych sił przeciwstawnych stron. W skali operacyjnej bojowi odpowiada termin bitwa, czyli podstawowa część operacji, a w skali strategicznej kampania . Ze względu na cel i charakter działań zbrojnych można wyróżnić boje obronne i zaczepne .

</doc>
<doc id="1226631" url="https://pl.wikipedia.org/wiki?curid=1226631" title="Tefta Tashko Koço">
Tefta Tashko Koço

Tefta Tashko Koço (ur. 2 listopada 1910, zm. 22 grudnia 1947) – albańska wokalistka, sopran, siostra działacza komunistycznego Koço Tashko.
Życiorys.
Córka Thanasa i Eleni z d. Zografi. Jej rodzina pochodziła ze wsi Frashër k. Korczy i pod koniec wieku XIX przeniosła się do Egiptu. Kiedy Tefta miała 11 lat, umarł jej ojciec, a rodzina powróciła do kraju i zamieszkała w Korczy. W 1927 r. wyjechała wraz z matką Eleni i bratem Aleko do Montpellier, gdzie ukończyła średnią szkołę muzyczną. W szkole dostrzeżono jej ogromny talent wokalny. Mimo problemów finansowych rodziny udało się jej uzyskać stypendium w Conservatoire National de Musique et de Déclamation w Paryżu, w którym studiowała w latach 1931-1933. Uczyła się tam pod kierunkiem Jeana Sere i Leo Bermandiego. Do Albanii przyjechała 26 listopada 1935 roku i wystąpiła na jednym koncercie w Korczy, dzięki któremu stała się jedną z najbardziej rozpoznawanych artystek w ówczesnej Albanii. Dla Tefty Tashko oznaczało to początek bardzo intensywnych występów w największych miastach kraju. Chęć posłuchania najsłynniejszej pieśniarki w repertuarze albańskim była znacznie większa niż możliwości techniczne organizacji takich koncertów. Artystka występowała w salach nieprzygotowanych do takich występów, zaś władze państwowe ignorowały problem, odmawiając budowy sal koncertowych. W czasie jednego z koncertów w Elbasanie sama artystka musiała szukać odpowiedniej sali i pianina, aby zgromadzona publiczność mogła wysłuchać jej koncertu. W koncertach towarzyszył jej pianista – początkowo Tonin Guaraziu, a potem Lola Aleksi (Gjoka).
Z końca lat trzydziestych pochodzą prawdopodobnie pierwsze nagrania fonograficzne utworów Tefty Tashko. W repertuarze artystki znajdowały się pieśni z różnych regionów Albanii – do najlepszych jej wykonań zaliczano takie pieśni jak "Kroi i fshatit tone", "Dola ne penxhere" czy "Zare trendafile". W roku 1937 poznała pieśniarza Kristo Koço (baryton), który właśnie przyjechał do kraju swoich przodków. Pobrali się w roku 1940, a rok później wyjechali do Mediolanu, gdzie nagrywali w profesjonalnych studiach fonograficznych albańskie pieśni ludowe. W tym okresie zaliczyła też kilka występów we włoskich operach (La Traviata, Cyrulik Sewilski). W czasie pobytu we Włoszech wyraźnie pogorszył się stan zdrowia pieśniarki, szczególnie po urodzeniu syna Eno. Po wyzwoleniu Albanii, w roku 1944 T. Tashko powróciła do kraju dając serię koncertów i występując w albańskim radiu. Poświęciła się także pracy pedagogicznej, organizując zajęcia ze śpiewu w Liceum Artystycznym Jordan Misja, utworzonym w Tiranie. W 1946 z uwagi na chorobę przestała występować. Mimo wyjazdu na leczenie do ZSRR jej stan zdrowia nie uległ poprawie i zmarła mając zaledwie 37 lat. Przyczyną śmierci była choroba nowotworowa.
Pamięć o artystce.
Pośmiertnie otrzymała tytuł "Artist i Popullit" (Artysty Ludu). W 1973 r. powstał film dokumentalny na podstawie zachowanych nagrań archiwalnych – "Këndon Tefta Tashko Koço" (Śpiewa Tefta Tashko Koço), w reż. Marianthi Qemo-Xhako. W 60 rocznicę jej śmierci odbył się w Korczy koncert poświęcony pamięci T. Tashko, z udziałem czołówki albańskich wokalistów.
Imię Tefty Tashko noszą ulice w Tiranie, Szkodrze, Bilisht, Kamzie, Korczy i w Prizrenie.

</doc>
<doc id="1226636" url="https://pl.wikipedia.org/wiki?curid=1226636" title="Mbigou">
Mbigou

 
Mbigou – miasto w Gabonie w prowincji Ngounié. Miasto liczyło według spisu z 1993 roku 3000 mieszkańców, według szacunków na 2008 rok liczy ok. 5099 mieszkańców. W mieście znajduje się port lotniczy Mbigou.

</doc>
<doc id="1226638" url="https://pl.wikipedia.org/wiki?curid=1226638" title="Lékoni">
Lékoni



</doc>
<doc id="1226640" url="https://pl.wikipedia.org/wiki?curid=1226640" title="Salado (dopływ Parany)">
Salado (dopływ Parany)

Salado (hiszp. "Río Salado") – rzeka w północnej-zachodniej Argentynie, prawy dopływ Parany. Jej długość wynosi 1300 km, a dorzecze zajmuje powierzchnię 160 tys. km². Jej źródła znajdują się na wschodnich stokach Andów Środkowych. Nosi wówczas nazwę Guachipas. Gdy wypływa z gór zmienia nazwę na Juramento, a później na Salado ("słona rzeka"). Wraz z płynącą bardziej na południu rzeką Dulce, stanowią główne cieki wodne prowincji Santiago del Estero. Jej najważniejszym dopływem jest rzeka Horcones.
Salado jest rzeką okresową w okresie zimowym od maja do września. W pozostałym okresie po dużych opadach mogą wystąpić powodzie. Ostatnia katastrofalna powódź miała miejsce w kwietniu 2003 - zginęły wówczas 24 osoby, ponad 100 tys. ewakuowano, zniszczeniu uległo 28 tys. domów.
Najważniejszym miastem nad rzeką Salado jest położone przy jej ujściu do Parany Santa Fe.

</doc>
<doc id="1226642" url="https://pl.wikipedia.org/wiki?curid=1226642" title="Kościół Waldensów">
Kościół Waldensów

Unia Ewangelickich Zborów Waldensów i Metodystów we Włoszech, zwana Ewangelickim Kościołem Waldensów, Kościołem Waldensów () – Kościół protestancki konfesji ewangelicko-reformowanej powstały w XIX wieku w Królestwie Sardynii.
Od 1979 roku wspólnota ma charakter Kościoła ewangelicko-unijnego. Główny ośrodek religijny Unii Ewangelickich Zborów Waldensów i Metodystów we Włoszech, siedziba jego konsystorza oraz synodu znajduje się w miejscowości Torre Pellice.
Historia.
Wywodzi się z 13 zborów założonych w średniowieczu przez waldensów w alpejskiej, zachodniej części Piemontu, w niewielkim regionie zwanym Doliny Waldensów ("Valli Valdesi"). W 1532 wspólnoty waldensów sabaudzkich i piemonckich przyjęły na synodzie w Chanforan doktrynę kalwinizmu, i pomimo ciągłych prześladowań ze strony katolickich władców Sabaudii przetrwały w trudno dostępnych górskich dolinach Alp okres kontrreformacji. W 1848 na mocy edyktu tolerancyjnego króla Karola Alberta Sabaudzkiego waldensi z Piemontu uzyskali prawo do jawnego wyznawania swojej religii i zjednoczyli się oficjalnie w jeden Kościół, który przyjął nazwę Kościoła Waldensów. Po zjednoczeniu Włoch w 1861 waldensi zaczęli zakładać parafie na terenie całego Królestwa Włoch, a także w związku z falą emigracji Włochów za Ocean Atlantycki organizować swoje struktury kościelne w obydwu Amerykach. W 1979 Kościół Waldensów zawarł unię kościelną z włoskimi metodystami i utworzył wraz z nimi Kościół ewangelicko-unijny pod nazwą Unia Ewangelickich Zborów Waldensów i Metodystów we Włoszech. Od 1990 współpracuje z Chrześcijańską Unią Ewangelicko-Baptystyczną Włoch (Unione cristiana evangelica battista d'Italia), z którą zawarł porozumienie wzajemnego uznania urzędu duchownego i sakramentów.
Doktryna.
Podstawą doktryny Kościoła Ewangelickiego Waldensów są ustalenia zawarte na synodzie w Chanforan w 1532 roku. Po utworzeniu w 1979 roku Kościoła unijnego włoscy waldensi zachowali swoją doktrynę. Układ integracyjny dotyczył jedynie włoskich metodystów, którzy aby być członkami Synodu Waldensów zgodzili się zaakceptować waldeńskie wyznanie wiary, zachowując jednak przy tym w ramach Kościoła Ewangelickiego Waldensów swoją tożsamość religijną.
Organizacja.
Kościół Ewangelicki Waldensów posiada ustrój prezbiterialno-synodalny. Zbory posiadają szeroką autonomię. Same wybierają swoich duchownych i organizują działalność misyjną. Duchownym Kościoła może być zarówno kobieta jak i mężczyzna. Główną instytucją Kościoła Ewangelickiego Waldensów we Włoszech jest synod regionalny złożony z przedstawicieli osób duchownych i świeckich. Do jego kompetencji należy ustalanie polityki kościelnej, a także coroczny wybór siedmioosobowego komitetu wykonawczego "Tavola Valdese", któremu przewodniczy moderator Kościoła. Poza synodem regionalnym waldensi organizują również synody ponadregionalne, z udziałem przedstawicieli siostrzanego Kościoła Waldensów z Rio de la Plata, których zadaniem jest ustalanie wspólnej doktryny dla całej wspólnoty waldensów na świecie oraz kwestii organizacyjnych i współpracy ekumenicznej.
Kościół Ewangelicki Waldensów liczy we Włoszech ok. 30 tys. wiernych. Podzielony jest na 137 parafii i ma ok. 130 osób duchownych. Waldensi w krajach Ameryki Łacińskiej zrzeszeni w Kościół Waldensów z Rio de la Plata liczą ok. 15 tys. wiernych skupionych w 31 parafiach, które obsługiwane są przez ok. 30 osób duchownych. Posiada seminarium duchowne w Rzymie. Prowadzi również własne wydawnictwo, szkoły, szpitale i instytucje socjalne.

</doc>
<doc id="1226643" url="https://pl.wikipedia.org/wiki?curid=1226643" title="Mimongo">
Mimongo

 
Mimongo – miasto w Gabonie w prowincji Ngounié. Miasto liczyło według spisu z 1993 roku 2400 mieszkańców, według szacunków na 2008 rok liczy ok. 4079 mieszkańców.

</doc>
<doc id="1226644" url="https://pl.wikipedia.org/wiki?curid=1226644" title="Viktor Schneider">
Viktor Schneider

Viktor Schneider – były niemiecki biegacz narciarski uczestniczący w zawodach w latach 20. XX wieku. W 1927 roku wystartował na mistrzostwach świata w Cortina d’Ampezzo zdobywając brązowy medal w biegu na 18 km. Został tym samym pierwszym niemieckim medalistą mistrzostw świata. W biegu na 18 km wyprzedzili go jedynie: zwycięzca John Lindgren ze Szwecji oraz drugi na mecie František Donth z Czechosłowacji.

</doc>
<doc id="1226645" url="https://pl.wikipedia.org/wiki?curid=1226645" title="Bomba rakietowa">
Bomba rakietowa

Bomba rakietowa – bomba lotnicza wyposażona w silnik rakietowy, dzięki któremu może rozwijać duże prędkości przy zrzucie jej z małej wysokości; po raz pierwszy bomb takich użyto w czasie II wojny światowej. Ich tor lotu jest bardziej prosty od zwykłych bomb pozbawionych napędu, z tego powodu używa się ich przeważnie do zwalczania czołgów, wszelkiego rodzaju umocnień fortyfikacyjnych, np. bunkrów.
W czasie II wojny światowej Brytyjczycy skonstruowali taką bombę do przebijania grubych sufitów schronów niemieckich Ubootów. Ważyła ona 2041 kg (4500 funtów), z czego 226 kg (500 funtów) stanowił materiał wybuchowy (szelit). Zrzucana była z 6100 m (20 000 stóp), na wysokości 5000 stóp czujnik ciśnienia odpalał przyspieszacz rakietowy z 19 silników rakietowych o średnicy 76 mm każdy. Osiągała prędkość przewyższającą szybkość dźwięku. Bomby te zrzucone na schron w IJmuiden przebiły strop o grubości 5,6 m (18,5 stopy).
Amerykańska przeciwpancerna bomba rakietowa Mk 50 była zbudowana ze zwykłej tysiącfuntowej bomby przeciwpancernej AN Mk 33 z dołączonym silnikiem rakietowym. Po zrzucie, silnik odpalał się po około 300 metrach lotu. Nadawał dodatkowe 55 m/s prędkości, co przy zrzucie z 1370 m dawało wzrost przebicia pancerza z 89 mm do 125 mm.

</doc>
<doc id="1226647" url="https://pl.wikipedia.org/wiki?curid=1226647" title="Médouneu">
Médouneu

 
Médouneu – miasto w Gabonie w prowincji Woleu-Ntem. Miasto liczyło według spisu z 1993 roku 1400 mieszkańców, według szacunków na 2008 rok liczy ok. 2380 mieszkańców.

</doc>
<doc id="1226653" url="https://pl.wikipedia.org/wiki?curid=1226653" title="Broń artyleryjska">
Broń artyleryjska

Broń artyleryjska – rodzaj broni palnej, strzelającej pociskami wypełnionymi różnego rodzaju materiałami wybuchowymi (z wyjątkiem pocisków przeciwpancernych zwykłych i podkalibrowych), przeznaczony do niszczenia siły żywej, sprzętu bojowego oraz burzenia urządzeń i umocnień fortyfikacyjnych i obronnych przeciwnika. Przyjmuje się umownie, że obejmuje broń palną o kalibrze większym niż 20 mm (poniżej tej granicy mamy do czynienia z bronią strzelecką). 
Pod względem przeznaczenia taktycznego dzieli się na armaty, haubice, haubicoarmaty (armatohaubice), moździerze, działa bezodrzutowe i inne artyleryjskie środki walki. Z uwagi na rodzaj wojsk w jakich jest używana wyróżnia się broń artyleryjską lądową, lotniczą oraz morską (okrętowa i nadbrzeżna), a w zależności od środka ciągnącego dzieli się na: holowaną i samobieżną.

</doc>
<doc id="1226654" url="https://pl.wikipedia.org/wiki?curid=1226654" title="Coolhunting">
Coolhunting

Coolhunting – termin marketingowy oznaczający poszukiwanie trendów. Narodził się w latach 90. XX wieku w Stanach Zjednoczonych odnosząc się do tzw. cool hunterów, czyli łowców trendów. Ich praca polega na umiejętnej obserwacji, poszukiwaniu i wykorzystywaniu trendów kulturowych, na przykład mody, która pojawia się jako nowość w ubiorach, wnętrzach i wszelkich gadżetach i następnie przekazywaniu tej wiedzy firmom. Dzięki takim informacjom producenci wiedzą, w jaki sposób zaprojektować nowy produkt, by ten stał się przebojem na rynku.
Coolhunting przejawia się nie tylko w poszukiwaniu trendów w modzie. Jest on obecny również w internecie w wielu kulturowych oraz technologicznych obszarach. Cool hunterzy czerpią z zasobów lokowanych w serwisach społecznościowych, forach dyskusyjnych oraz blogach w celu wyłapania najświeższych, ciekawych pomysłów. Pierwszym polskim serwisem coolhuntingowym jest Coolhunters.pl.

</doc>
<doc id="1226658" url="https://pl.wikipedia.org/wiki?curid=1226658" title="Aleksander Czołowski">
Aleksander Czołowski

Aleksander Czołowski (ur. 27 lutego 1865 w Bakończycach, zm. 7 lipca 1944 we Lwowie) – polski historyk, antykwariusz, archiwista, dyrektor Muzeum Historycznego Miasta Lwowa i Muzeum Narodowego we Lwowie.
Życiorys.
W 1884 ukończył gimnazjum w Stanisławowie, po czym podjął studia na Wydziale Prawa Uniwersytetu Lwowskiego. Przeniósł się wkrótce na Wydział Filozoficzny uniwersytetu w Wiedniu. W 1890 ukończył studia na Wydziale Filozoficznym Uniwersytetu Lwowskiego, uzyskując stopień doktora filozofii. Był uczniem prof. Liskego. W 1891 objął stanowisko archiwariusza, a następnie dyrektora archiwum i podległych mu muzeów (w tym muzeum miejskiego) we Lwowie, piastując to stanowisko aż do czerwca 1939, gdy przeszedł na emeryturę. Był także kolekcjonerem dzieł sztuki i jednym z inicjatorów utworzenia we Lwowie galerii obrazów.
Był członkiem Polskiego Towarzystwa Gimnastycznego „Sokół”. Był członkiem przybranym wydziału historyczno-filozoficznego Towarzystwa Naukowego we Lwowie. Był człowiekiem rozległej wiedzy. Dzięki jego staraniom w 1893 powstało Muzeum Historyczne miasta Lwowa a także Muzeum Narodowe im. króla Jana III. Brał aktywny udział w bieżącym życiu miasta, w organizacji wystaw i zjazdów, pracach Towarzystwa Miłośników Przeszłości Lwowa i Polskiego Towarzystwa Historycznego. Członek korespondent Towarzystwa Muzeum Narodowego Polskiego w Rapperswilu od 1897 roku. W kręgu jego zainteresowań były zarówno rządowe archiwa we Lwowie, jak też klasztorne i cechowe. W lipcu 1905 wraz z Józefem Białynią Chołodeckim odkrył grobowiec Gertrudy Potockiej w podziemiach kościoła w Witkowie. W 1906 został sekretarzem założonego wówczas Towarzystwa Miłośników Przeszłości Lwowa. 
Po wybuchu I wojny światowej w 1914 został członkiem Miejskiej Straży Obywatelskiej we Lwowie (sekcja IV w dzielnicy I). 8 marca 1925 został wybrany wiceprezesem Polskiego Towarzystwa Heraldycznego we Lwowie.
Został pochowany na Cmentarzu Łyczakowskim.
Jego siostrą była Kazimiera, która została żoną Władysława Szydłowskiego.

</doc>
<doc id="1226659" url="https://pl.wikipedia.org/wiki?curid=1226659" title="John Wikström">
John Wikström

John Wikström (ur. 21 maja 1903 r., zm. 5 lutego 1991 r.) – szwedzki biegacz narciarski, srebrny medalista mistrzostw świata.
Kariera.
Uczestniczył w zawodach w latach 20. i 30. XX wieku. W 1927 roku wystartował na mistrzostwach świata w Cortina d’Ampezzo zdobywając srebrny medal w biegu na 50 km techniką klasyczną. Wyprzedził go tylko jego rodak - John Lindgren, jednak zrobił to z przewagą aż 18 minut, co jest największą przewagą nad drugim zawodnikiem w całej historii mistrzostw. Na tych samych mistrzostwach Wikström zajął czwarte miejsce w biegu na 18 km, przegrywając walkę o brązowy medal z Niemcem Viktorem Schneiderem o zaledwie 5 sekund. Wystartował także na mistrzostwach świata w Sollefteå w 1934 roku zajmując piąte miejsce w biegu na 50 km.
Nigdy nie startował na igrzyskach olimpijskich. W 1926 roku został mistrzem Szwecji w biegu na 30 km.
Jego bracia - Helge i Axel również reprezentowali Szwecję w biegach narciarskich.

</doc>
<doc id="1226661" url="https://pl.wikipedia.org/wiki?curid=1226661" title="John Wikstroem">
John Wikstroem



</doc>
<doc id="1226663" url="https://pl.wikipedia.org/wiki?curid=1226663" title="Broń balistyczna">
Broń balistyczna

Broń balistyczna - broń przeznaczona do badań balistycznych właściwości prochów i nabojów.
Broń balistyczna dzieli się na:
Ze względu na wymagania techniczne broń balistyczną dzieli się na trzy kategorie:
W oparciu o wyniki strzelań amunicją wzorcową przeprowadza się klasyfikację broni balistycznej.

</doc>
<doc id="1226667" url="https://pl.wikipedia.org/wiki?curid=1226667" title="Broń krótka">
Broń krótka

Broń krótka - rodzaj ręcznej broni strzeleckiej, charakteryzującej się niewielkimi gabarytami, której długość lufy nie przekracza 30 cm lub której długość całkowita nie przekracza 60 cm. Broń krótka wyposażona jest w chwyt umożliwiający strzelanie z jednej ręki. Zalicza się do niej rewolwery oraz pistolety (w tym pistolety automatyczne).
Broń krótka najczęściej wykorzystywana jest jako broń boczna.

</doc>
<doc id="1226673" url="https://pl.wikipedia.org/wiki?curid=1226673" title="Anton Koberger">
Anton Koberger

Anton Koberger, także Koburger, Coberger, Coburger (ur. między 1440 a 1445, zmarł 3 października 1513) – początkowo złotnik, później drukarz i księgarz norymberski. 
Życiorys.
Urodził się w zamożnej rodzinie piekarzy. Na listę mieszczan norymberskich został wpisany w 1464 roku. W 1470 ożenił się z Ursulą Ingram, a po jej śmierci, ponownie wziął ślub w 1491 z Margarete Holzschuher. Obie żony pochodziły z rodzin należących do patrycjatu miejskiego. Z obu małżeństw miał 25 dzieci z czego do wieku dorosłego dożyło 13 z nich. W 1488 roku Koberger został członkiem patrycjatu miejskiego i wszedł w skład rady miejskiej.
W 1470 roku zrezygnował ze złotnictwa i jako drugi w Norymberdze założył własną drukarnię. Od początku starał się drukować utwory poczytne i w dużych nakładach – pozwalało to obniżyć koszty własne i osiągać znaczne zyski. W latach 90. był już liczącym się w branży przedsiębiorcą (w tym czasie w Norymberdze działało ponad 100 drukarni), posiadał 24 prasy drukarskie i zatrudniał około stu różnych specjalności pracowników: drukarzy, składaczy, iluminatorów i introligatorów a także buchalterów i przedstawicieli handlowych. W szczytowym okresie działalności wydawniczej, na potrzeby swojej drukarni utrzymywał dwa młyny papiernicze.
Poza Niemcami miał 10 własnych filii drukarskich a dodatkowo, zwłaszcza po 1504 r. zajmował się dystrybucją książek w Polsce, Austrii, Francji i Włoszech. Brał udział w targach książki w Lipsku i Frankfurcie. W siedmiu głównych miastach Europy posiadał własne kanały dystrybucji książek. Jego drukarnia stała się największą do końca XV wieku. Od 1477 wydał co najmniej 15 edycji "Biblia Latina" lecz tylko jedną edycję w języku niemieckim – Biblia Germanica z 1483. Po jego śmierci, oficyna przetrwała tylko do 1526 roku.
Wydane publikacje.
W oficynie drukarskiej Kobergera powstało wiele cenionych dzisiaj inkunabułów:

</doc>
<doc id="1226675" url="https://pl.wikipedia.org/wiki?curid=1226675" title="Broń indywidualna">
Broń indywidualna

Broń indywidualna (osobista, ręczna) – broń obsługiwana i noszona przez jedną osobę. W wojsku stanowiąca etatowe wyposażenie pojedynczego żołnierza.
Zalicza się do niej:

</doc>
<doc id="1226677" url="https://pl.wikipedia.org/wiki?curid=1226677" title="Hassania Agadir">
Hassania Agadir

Hassania Agadir (arab. حسنية أكادير) – marokański klub piłkarski, grający obecnie w 1. lidze, mający siedzibę w mieście Agadir, leżącym nad Oceanem Atlantyckim.
Historia.
Klub został założony w 1946. Swój pierwszy sukces osiągnął w 1963, kiedy awansował do finału Coupe du Trône. W sezonie 2001/2002 zdobył mistrzostwo Maroka, a rok później powtórzył to osiągnięcie.

</doc>
<doc id="1226678" url="https://pl.wikipedia.org/wiki?curid=1226678" title="Anna Fiodorówna">
Anna Fiodorówna

Anna Fiodorówna, także Anna Holszańska (ur. lata 90 XIV w., zm. 25 maja 1458 w Czersku) – księżna mazowiecka.
Życiorys.
Była córką Fiodora Olgierdowica. Dawniejsza literatura uważała ją za córkę Iwana Holszańskiego.
Najprawdopodobniej w 1412 wyszła za mąż za księcia mazowieckiego Bolesława Januszowica. Syn Bolesław IV warszawski dwoma zapisami w 1431 i 1436 zabezpieczył jej na wypadek swej śmierci posiadanie ziemi warszawskiej tytułem dożywocia. 
Była fundatorką szpitala Św. Ducha przy kościele eremitów w Warszawie, który to szpital uposażyła własnymi nadaniami. Przeczy temu Julian Bartoszewicz (pisownia oryginalna z pominięciem akcentów é)::
I pomimo że ugodę tę spisaną w 1442 r, zatwierdził w 1444 papież Eugeniusz IV a wykonanie jej polecił nuncjuszowi Jędrzejowi Pallatio, księżna Anna ugody nie dotrzymała, na kościół i szpital nie łożyła, a w testamencie (1458) władzę nad szpitalem oddała lazarystom. Uposażyła kilka kaplic w warszawskiej kolegiacie św. Jana. W 1433 oddała na własność mansjonarzom nieruchomość, na której przed 1478 wzniesiono murowaną kamienicę nazwaną Mansjonarią, a także uczyniła zapis na ich utrzymanie. Ufundowała klasztor bernardynów z kościołem św. Anny, sprowadzając pierwszych zakonników z Krakowa w 1454.

</doc>
<doc id="1226680" url="https://pl.wikipedia.org/wiki?curid=1226680" title="Marsz śmierci (film)">
Marsz śmierci (film)

Marsz śmierci (tytuł oryginalny: "Igmanski marš", inny tytuł: Marsz na górę Igman) – jugosłowiański film fabularny z 1983 roku, na motywach powieści "Igmancy" Živojina Gavrilovicia.
Opis fabuły.
Pod koniec stycznia 1942 r. I Brygada Proletariacka Narodowej Armii Wyzwolenia Jugosławii została okrążona na górze Romanija niedaleko Sarajewa. Aby uratować jednostkę jej dowódcy podejmują decyzję o nocnym przejściu (27/28 stycznia) przez masyw Igman przy mrozie sięgającym 40 st.C, pod bokiem Niemców, tak aby możliwe stało się połączenie z głównymi siłami, dowodzonymi przez Josipa Broza Tito w rejonie Fočy.
Zasadnicza część filmu odtwarza w monotonny sposób marsz w śnieżnej zamieci. Jednym z najbardziej koszmarnych elementów filmu są sceny szpitalne, zwłaszcza pokazana z pełnym realizmem scena amputacji palców.
Film był rozpowszechniany w Polsce, także na kasetach VHS.

</doc>
<doc id="1226681" url="https://pl.wikipedia.org/wiki?curid=1226681" title="Muzeum-Pałac w Wilanowie">
Muzeum-Pałac w Wilanowie



</doc>
<doc id="1226682" url="https://pl.wikipedia.org/wiki?curid=1226682" title="Pacific Life Open 2007 (kobiety)">
Pacific Life Open 2007 (kobiety)

Tenisowy turniej WTA Pacific Life Open 2007 odbył się w dniach 5 - 18 marca w amerykańskim Indian Wells na kortach twardych. Pula nagród wyniosła 2 100 000 dolarów amerykańskich.

</doc>
<doc id="1226683" url="https://pl.wikipedia.org/wiki?curid=1226683" title="Trollfest">
Trollfest

Trollfest (często spotykany zapis TrollfesT) - norweska grupa folkmetalowa wywodząca się z Oslo. Debiutancki album grupy, "Willkommen Folk Tell Drekka Fest", wydała wytwórnia Solistitium Records 15 marca 2005. Kolejny, "Brakebein", wydała wytwórnia Omvina 24 maja 2006. Zespół początkowo wyłącznie studyjny po raz pierwszy zaprezentował się na scenie podczas festiwalu Barther Metal Openair w 2007. Większość tekstów do muzyki TrollfesT pisana jest w fikcyjnym języku "Trollspråk", będącym mieszanką norweskiego i niemieckiego.

</doc>
<doc id="1226685" url="https://pl.wikipedia.org/wiki?curid=1226685" title="Bateria AAA">
Bateria AAA

Bateria AAA – określenie komercyjnego ogniwa galwanicznego w kształcie walca o długości ok. 44,5 mm, średnicy ok. 10,5 mm i masie ok. 11,5 g. Baterie alkaliczne charakteryzują się napięciem wyjściowym 1,5 V i pojemnością rzędu 900–1155 mAh (3240–4158 kulombów). Nowoczesne akumulatory niklowo-metalowo-wodorkowe wykonane w rozmiarze AAA mogą cechować się pojemnością do 1000 mAh i napięciem wyjściowym 1,2 V. W Polsce popularnie nazywana "małym" lub "cienkim paluszkiem".
Baterii AAA nie należy mylić z akumulatorami AAA - czyli ogniwami wielokrotnego ładowania/rozładowania o tych samych wymiarach
Baterie AAA są również klasyfikowane jako "LR03" (IEC), "24A" (ANSI/NEDA), "R03", "MN2400", "AM4", "UM4", "HP16" oraz "micro".
Są powszechnie stosowane w małych urządzeniach elektronicznych takich jak piloty do telewizorów, odtwarzacze MP3 czy kamery cyfrowe. Urządzenia wymagające identycznego napięcia, ale mające większy pobór mocy, są często projektowane pod kątem użycia większych baterii, np. baterii AA, które odznaczają się niemal trzykrotnie większą pojemnością niż baterie AAA.
Wraz ze wzrostem wydajności nowoczesnych układów elektrycznych, wiele urządzeń uprzednio wykorzystujących baterie typu AA, np. piloty zdalnego sterowania, myszy komputerowe czy klawiatury, jest zastępowanych przez sprzęty wymagające mniejszej pojemności ogniw AAA.

</doc>
<doc id="1226686" url="https://pl.wikipedia.org/wiki?curid=1226686" title="Trika">
Trika

Trika (dosłownie „trójka”, „trójca”, „triada”) – jedna z głównych koncepcji w śiwaizmie kaszmirskim, który do początku XX w. był znany właśnie pod tą nazwą, gdyż charakterystyczną cechą są różne kategorie filozoficzne uporządkowane w trójki.
Niektóre z ważniejszych triad:
Śiwa, Śakti i Nara.
Ontologicznie rzecz ujmując, istnieją trzy podstawowe kategorie:

</doc>
<doc id="1226687" url="https://pl.wikipedia.org/wiki?curid=1226687" title="Broń bezodrzutowa">
Broń bezodrzutowa

Broń bezodrzutowa – broń palna, w której reakcja wypływu części gazów prochowych z lufy w kierunku przeciwnym do ruchu pocisku zapewnia równowagę broni podczas strzału.
W broni tej dzięki zastosowaniu częściowo otwartego zamka obniżono ciśnienie gazów prochowych w lufie podczas strzału. Takie rozwiązanie pozwoliło na zastosowanie luf cienkościennych o niewielkiej masie. Wyeliminowanie odrzutu pozwoliło na ustawianie broni na lekkich podstawach, a w przypadku mniejszych kalibrów do możliwości strzelania z ramienia. Gazy wypływające do tyłu zmniejszają sprawność układu miotającego i obniżają tym samym prędkość i donośność pocisków. Powstająca za bronią niebezpieczna strefa gorących gazów prochowych demaskuje stanowisko ogniowe.
Rozróżnia się najczęściej broń bezodrzutową w postaci:

</doc>
<doc id="1226688" url="https://pl.wikipedia.org/wiki?curid=1226688" title="Kārlis Daniševskis">
Kārlis Daniševskis

Kārlis Jūlijs Daniševskis, Karl Daniszewski, ros. Карл Юлий Христианович Данишевский (ur. w powiecie mitawskim guberni kurlandzkiej, zm. 8 stycznia 1938 w miejscu egzekucji Kommunarka pod Moskwą) − łotewski działacz komunistyczny, wicepremier rządu marionetkowego Łotewskiej SRR w 1919. Zastępca członka Komitetu Centralnego RKP(b) 1919-20.
Pochodził z rodziny ziemiańskiej o korzeniach polskich. W działalność rewolucyjną zaangażował się w wieku 16 lat, wstępując do SDPRR (od 8 maja 1906 do 8 stycznia 1912 członek jej KC). W latach 1908-1910 studiował w Instytucie Handlowym w Moskwie, relegowany z uczelni. Do wybuchu I wojny światowej pracował w Sankt Petersburgu, Rydze, Moskwie, Warszawie oraz na Kaukazie.
W 1917 roku podjął pracę w łotewskiej gazecie lewicowej "Cīņa", pisywał również do rosyjskojęzycznej "Okopnoj Prawdy". Należał do ścisłych władz łotewskiej partii bolszewickiej, od stycznia do maja 1919 roku sprawował urząd wiceprzewodniczącego Rady Komisarzy Ludowych Łotewskiej Socjalistycznej Republiki Radzieckiej.
Od maja 1919 do września 1920 roku przewodniczący Wojskowego Trybunału Rewolucyjnego RFSRR – bardzo krwawego organu represji, stosującego głównie karę śmierci wobec żołnierzy i oficerów Armii Czerwonej. Od 23 marca 1919 do 29 marca 1920 zastępca członka Komitetu Centralnego RKP(b).
Od sierpnia 1920 do połowy września pierwszy przewodniczący delegacji sowieckiej na rokowania o rozejm i pokój z Polską w wojnie polsko-bolszewickiej, prowadzone od 17 sierpnia w Mińsku, zastąpiony jako szef delegacji przez Adolfa Joffe.
Po traktacie ryskim działał na terenie RFSRR i ZSRR, m.in. w syberyjskim biurze RKP(b), nadzorował lokalny przemysł drzewny i eksport drzewa z ZSRR, w latach 1932-37 był wicekomisarzem Ludowego Komisariatu Przemysłu Drzewnego.
Podczas "wielkiej czystki" aresztowany przez NKWD 16 lipca 1937 pod zarzutem "udziału w kontrrewolucyjnej organizacji terrorystycznej". 8 stycznia 1938 skazany na karę śmierci przez Kolegium Wojskowe Sądu Najwyższego ZSRR, rozstrzelany tego samego dnia w miejscu egzekucji Kommunarka pod Moskwą i tam pochowany anonimowo.
Zrehabilitowany 18 lipca 1956 postanowieniem Kolegium Wojskowego SN ZSRR.

</doc>
<doc id="1226694" url="https://pl.wikipedia.org/wiki?curid=1226694" title="Bateria R03">
Bateria R03



</doc>
<doc id="1226698" url="https://pl.wikipedia.org/wiki?curid=1226698" title="Rudolf Burkert">
Rudolf Burkert

Rudolf Burkert (ur. 31 października 1904 w Polaun, zm. 7 czerwca 1985) − czechosłowacki kombinator norweski i skoczek narciarski pochodzenia niemieckiego, brązowy medalista olimpijski oraz dwukrotny medalista mistrzostw świata w narciarstwie klasycznym.
Kariera.
Startował w zawodach narciarskich w latach 20. i 30 XX wieku. W 1928, podczas igrzysk olimpijskich w Sankt Moritz wywalczył brązowy medal w skokach narciarskich, ulegając jedynie Alfowi Andersenowi i Sigmundowi Ruudowi. Został tym samym pierwszym reprezentantem Czechosłowacji, który zdobył medal na zimowych igrzyskach olimpijskich. Na tych samych igrzyskach zajął także 12. miejsce w kombinacji norweskiej. Na kolejnych igrzyskach już nie startował.
Zdobył także złoty medal w kombinacji norweskiej na mistrzostwach świata w Cortina d’Ampezzo, a sześć lat później, na mistrzostwach świata w Innsbrucku wywalczył srebrny medal w konkursie skoków. Wyprzedził go jedynie Marcel Reymond, a zaraz za Burkertem na trzecim miejscu uplasował się Sven Selånger.
W 1934, w związku z kontuzją stopy, musiał zakończyć karierę. Z uwagi na kontuzję został zwolniony ze służby wojskowej w armii niemieckiej podczas II wojny światowej. Po wojnie pracował w firmie TOFA Albrechtice w Jizerských Horách 6 jako kierowca i wyciągowy w regionie Tanvaldu, a pod koniec lat 60. wyemigrował do Niemiec Zachodnich, gdzie zmarł w 1985. Jego rodzina mieszka dalej w Niemczech. (Źródło: https://www.olympijskytym.cz/athlete/rudolf-burkert) 

</doc>
<doc id="1226701" url="https://pl.wikipedia.org/wiki?curid=1226701" title="Rozkłady okrętowe">
Rozkłady okrętowe

Rozkłady okrętowe – organizacyjne ustalenia mające na celu zapewnienie sprawnej obsługi okrętu i jego uzbrojenia, sprzętu i urządzeń technicznych podczas walki i w służbie codziennej.
Rozkłady okrętowe określają zakres czynności (obowiązków) dla poszczególnych grup lub pojedynczych członków załogi. Wykonuje się je w formie bezosobowej, tzn. w odniesieniu do pełnionych funkcji, np. dowódca działu, bosman okrętowy (dla oficerów i bosmanów okrętowych) lub przydzielonych numerów okrętowych (dla podoficerów i marynarzy).
Rozkłady okrętowe dzielą się na:
Rozkład bojowy.
Jest to zasadniczy dokument zawierający organizację działalności okrętu w czasie wykonywania określonego zadania bojowego. W rozkładzie bojowym dokonuje się podziału załogi według poszczególnych stanowisk dowodzenia i stanowisk bojowych oraz określa się zakres obowiązków służbowych.
Na okrętach wyróżnia się następujące rozkłady bojowe:
Rozkład codzienny.
Zawiera organizację codziennej działalności okrętu w ruchu i na postoju. W rozkładzie codziennym dokonuje się podziału załogi i określa się zakres obowiązków przypadających poszczególnym jej grupom i pojedynczym członkom. Wyróżnia się następujące rozkłady codzienne:
Rozkład manewrowy.
Zawiera organizację działalności okrętu w czasie wykonywania określonego manewru. W rozkładzie manewrowym dokonuje się podziału załogi na poszczególne grupy manewrowe (np. grupa manewrowa dziób, rufa, śródokręcie) i przydzielania stanowisk obsługi urządzeń manewrowych (np. steru awaryjnego) oraz określa się zakres obowiązków służbowych. Na okrętach wyróżnia się następujące rozkłady manewrowe:

</doc>
<doc id="1226702" url="https://pl.wikipedia.org/wiki?curid=1226702" title="Potsdam-Babelsberg (stacja kolejowa)">
Potsdam-Babelsberg (stacja kolejowa)

Potsdam-Babelsberg – stacja kolejowa w Poczdamie, w kraju związkowym Brandenburgia, w Niemczech. Znajduje się tu 1 peron.

</doc>
<doc id="1226704" url="https://pl.wikipedia.org/wiki?curid=1226704" title="Christopher Allport">
Christopher Allport

Christopher Allport, właściwie Alexander Wise Allport Jr. (ur. 17 czerwca 1947 w Bostonie, zm. 25 stycznia 2008 w Wrightwood) – amerykański aktor telewizyjny i filmowy. Występował m.in. w serialach "Bez śladu", "Felicity", "Siódme niebo", "Ostry dyżur", "M*A*S*H".
Śmierć.
Allport był jednym z trzech ludzi zabitych przez lawinę w pobliżu kurortu Mountain High w Wrightwood (Kalifornia). Pozostałymi pechowcami byli Michael McKay i Darin Coffey.

</doc>
<doc id="1226705" url="https://pl.wikipedia.org/wiki?curid=1226705" title="Metoda Pressio">
Metoda Pressio

Metoda Pressio – metoda korekcji skolioz, opracowana przez Andrzeja Zelszczuka, Janusza Łęczyńskiego, Wojciecha Nowaka i Rudolfa Ociepkę polegająca na wykonywaniu ćwiczeń na specjalnym przyrządzie – autokorektorze.
Punktem wyjścia w tej metodzie jest teoria Roafa, mówiąca, że decydujące znaczenie w progresji skolioz ma rotacja. Autokorektor oddziałuje jednocześnie na trzy płaszczyzny ciała i koryguje jednocześnie skrzywienie pierwotne i wtórne. Ćwiczący na autokorektorze jest ustabilizowany blokadami barkowymi i biodrowymi i wykonuje ćwiczenie zwane „kocim grzbietem”. Podczas wykonywania tego ćwiczenia naciska garbem żebrowym i wałem mięśniowym na peloty ustawione na wysokości łuków skrzywienia, które mają za zadanie powodować równoczesną derotację, korekcję i redresję kręgosłupa. Ćwiczenia łączy się z oddechem stosując 1-2 sekundowe wytrzymanie fazy wydechu w trakcie nacisku peloty. W przyrządzie ćwiczy się kilka razy dziennie po 20-30 powtórzeń. Metoda ta jest szczególnie wskazana w korekcji skolioz dwułukowych piersiowo-lędźwiowych i stosowana jest również w ramach przygotowań do zabiegu operacyjnego, kiedy ma na celu rozluźnienie kręgosłupa.
Obecnie do leczenia skolioz jest wykorzystywane urządzenie „Delfin” opracowane Tomasza Szurmika, Józefa Sitarza i Marka Segieta – jest to przykład znakomitej polskiej myśl na polu techniki medycznej. Aparat ten wykorzystuje zasadę terapii Pressio, ale jest znacznie bezpieczniejszy i skuteczniejszy od stosowanych wcześniej urządzeń.
Metoda ta jest porównywalna jeśli chodzi o skuteczność z metodami takimi jak FED, również opartej na zasadzie Roafa.

</doc>
<doc id="1226707" url="https://pl.wikipedia.org/wiki?curid=1226707" title="Tezale Archie">
Tezale Archie

Tezale Archie (ur. 14 marca 1977 roku) – amerykański koszykarz. W sezonie 2007/2008 grał w Górniku Wałbrzych.

</doc>
<doc id="1226710" url="https://pl.wikipedia.org/wiki?curid=1226710" title="Wojciech Halczyn">
Wojciech Halczyn

Wojciech Halczyn (ur. 4 października 1863 w Lendaku na Spiszu, zm. 5 sierpnia 1932 tamże) – polski działacz ludowy i niepodległościowy, członek (wraz z Piotrem Borowym z Orawy) polskiej delegacji na konferencji pokojowej w Paryżu w 1919 i do prezydenta Stanów Zjednoczonych Woodrowa Wilsona w sprawie przyłączenia Orawy i Spisza do Polski. Na Spiszu był zwany „Polskim Prezydentem”.
Był prostym gazdą, który w młodości pasał owce w Tatrach Bielskich i Dolinie Kieżmarskiej. Później wyemigrował do Stanów Zjednoczonych, gdzie pracował w latach 1897–1904. Podczas I wojny światowej walczył jako żołnierz w armii austro-węgierskiej.
Szerzył na Spiszu kulturę polską i patriotyzm. W 1919 roku, gdy decydowała się przynależność państwowa Spisza, włączył się w działalność Narodowego Komitetu Obrony Spisza, Orawy, Czadeckiego i Podhala. Wraz z Piotrem Borowym z Orawy, ks. Ferdynandem Machayem i Kazimierzem Rouppertem wziął udział – jako delegat Spisza – w paryskiej konferencji pokojowej. 11 kwietnia 1919 roku delegację na specjalnej audiencji przyjął prezydent USA Thomas Woodrow Wilson. Dzięki obecności Halczyna w składzie delegacji polskiej problematyka Orawy i Spisza była rozpatrywana na konferencji.
Po rozpisaniu plebiscytu na tych terenach Halczyn z Borowym brali udział w pracach Głównego Komitetu Plebiscytowego. Do plebiscytu jednakże nie doszło i po arbitralnej decyzji Rady Ambasadorów 28 lipca 1920 roku rodzinne wsie – Lendak Wojciecha Halczyna i Rabczyce Piotra Borowego – pozostały po drugiej stronie granicy. Wojciech Halczyn obawiając się czechosłowackich represji pozostał w Nowym Targu, pracował jako drwal w lasach pod Ludźmierzem. Kilka lat później skorzystał z ogłoszonej przez parlament czechosłowacki amnestii i powrócił do rodzinnej wsi.
Pochowany został na cmentarzu w Lendaku. Po jego śmierci z inicjatywy ks. Ferdynanda Machaya powstał komitet uczczenia jego pamięci, którego staraniem 18 października 1935 roku na grobie Halczyna stanął kamienny pomnik z tablicą w języku polskim o treści: "Wojciechowi Halczynowi Straconemu – przyjaciele z Polski. Błogosławieni umarli, którzy w Panu umierają" („Stracony” to rodzinny przydomek Halczyna). Kilka miesięcy później, 17 marca 1936 roku, z polecenia władz czechosłowackich tablica została usunięta i zastąpiona tablicą z napisem słowackim.
W 60. rocznicę śmierci, 2 sierpnia 1992 roku w Łapszach Niżnych, przy udziale wielu zaproszonych gości, posłów i senatorów odrodzonej Rzeczypospolitej, w kościele parafialnym odsłonięto i poświęcono tablicę jego pamięci.
W Krakowie, na Łobzowie, jego imieniem nazwano ulicę.

</doc>
<doc id="1226712" url="https://pl.wikipedia.org/wiki?curid=1226712" title="Kris Clarkson">
Kris Clarkson

Kristian Clarkson (ur. 23 lipca 1984) - amerykański koszykarz. Ma 202 cm wzrostu. Gra jako skrzydłowy/center. Były zawodnik Górnika Wałbrzych. 12.03.2008 klub rozwiązał z nim kontrakt z powodów dyscyplinarnych.

</doc>
<doc id="1226713" url="https://pl.wikipedia.org/wiki?curid=1226713" title="Spanda">
Spanda

Spanda (dewanagari स्पन्द „wibracja, pulsowanie”
) – jedna z podstawowych koncepcji w monistycznym śiwaizmie kaszmirskim, będąca zarazem źródłem, jak i manifestacją najwyższej rzeczywistości. Jest tożsama zarówno z czystą świadomością Śiwą, jak i stwórczą energią Śakti i światem materialnym Anu, Nara. Spanda to wibracja, która w niezmiennym Śiwie przyczynia się do pojawienia się, trwania i ustania wszechświata.
Najważniejszym tekstem eksponującym ten pogląd jest "Spandakarika" z komentarzem Kszemaradźi "Spandanirnaja".

</doc>
<doc id="1226715" url="https://pl.wikipedia.org/wiki?curid=1226715" title="Marina Heights Tower">
Marina Heights Tower

Marina Heights Tower – 55-piętrowy wieżowiec w Dubai Marina w Dubaju w Zjednoczonych Emiratach Arabskich. Budynek ma wysokość 208m (684ft), został ukończony w 2006 roku.

</doc>
<doc id="1226719" url="https://pl.wikipedia.org/wiki?curid=1226719" title="Gare de Saint-Cloud">
Gare de Saint-Cloud

Gare de Saint-Cloud – stacja kolejowa w Saint-Cloud, w regionie Île-de-France, we Francji. Znajdują się tu 2 perony.

</doc>
<doc id="1226720" url="https://pl.wikipedia.org/wiki?curid=1226720" title="Bertil Carlsson">
Bertil Carlsson

Ragnar Alfred Bertil Carlsson (ur. 25 sierpnia 1903 w Hägernäs, zm. 26 listopada 1953 w Sztokholmie) – szwedzki skoczek narciarski uczestniczący w zawodach w latach 20., brązowy medalista Mistrzostw Świata w Narciarstwie Klasycznym 1927 w Cortina d’Ampezzo, uczestnik Zimowych Igrzysk Olimpijskich 1928.
W konkursie olimpijskim w 1928 roku zajął 10. miejsce.

</doc>
<doc id="1226723" url="https://pl.wikipedia.org/wiki?curid=1226723" title="Konstantin Derjugin">
Konstantin Derjugin

Konstantin Michajłowicz Derjugin (ros. Константин Михайлович Дерюгин) (ur. 27 stycznia 1878 w Petersburgu, zm. 27 grudnia 1938 w Moskwie) – rosyjski zoolog i hydrobiolog, badacz hydrobiologii i fauny Morza Białego, Zatoki Kolskiej i Fińskiej, ujścia rzeki Newy jak i Jeziora Mogilnoje. 
W 1900 zakończył uniwersytet w St. Petersburgu, w 1915 roku zdobył tytuł doktora, a w 1918 został profesorem uniwersytetu w St. Petersburgu. W latach 1924-1931 kierował tamtejszym Instytutem Biologii. W 1925 organizował powstanie stacji badawczej nad Oceanem Spokojnym we Władywostoku, późniejszym Instytucie Badań Rybołówstwa i Oceanologii, którego był pierwszym dyrektorem. 
W swojej pracy stworzył metody kompleksowego badania wód morskich i geograficznego rozmieszczenia fauny morskiej jako podstaw dla wiedzy o ewolucji mórz. 
Najważniejsze publikacje:

</doc>
<doc id="1226725" url="https://pl.wikipedia.org/wiki?curid=1226725" title="Przedrzeźniacz smugowany">
Przedrzeźniacz smugowany

Przedrzeźniacz smugowany ("Oreoscoptes montanus") – gatunek średniej wielkości ptaka z rodziny przedrzeźniaczy (Mimidae).

</doc>
<doc id="1226726" url="https://pl.wikipedia.org/wiki?curid=1226726" title="Adrian Czerwonka">
Adrian Czerwonka

Adrian Czerwonka (ur. 30 marca 1981 w Tomaszowie Mazowieckim) – polski koszykarz. występujący na pozycji niskiego skrzydłowego.
Osiągnięcia.
Awans do PLK z Siarką Tarnobrzeg (2010), Górnikiem Wałbrzych (2007) oraz z Turowem Zgorzelec (2004).

</doc>
<doc id="1226727" url="https://pl.wikipedia.org/wiki?curid=1226727" title="Frascati (stacja kolejowa)">
Frascati (stacja kolejowa)

Frascati (wł. "Stazione di Frascati") – stacja kolejowa w Frascati, w regionie Lacjum, we Włoszech. Znajdują się tu 2 perony. Jest stacją końcową linii z Rzymu i linii FR4. Według klasyfikacji RFI ma kategorię "srebrną".

</doc>
<doc id="1226732" url="https://pl.wikipedia.org/wiki?curid=1226732" title="Brad Renfro">
Brad Renfro

Brad Barron Renfro (ur. 25 lipca 1982 w Knoxville, zm. 15 stycznia 2008 w Los Angeles) – amerykański aktor.
Debiutował w 1994 w tytułowej roli filmu "Klient". W czasie swojej kariery zagrał w 25 filmach, kilku filmach krótkometrażowych i w jednym serialu. Większość jego późniejszej kariery była związana z uzależnieniami i innymi problemami osobistymi. Zmarł w wieku 25 lat z powodu przypadkowego przedawkowania heroiny i morfiny.
Życiorys.
Wczesne lata.
Urodził się w Knoxville w stanie Tennessee jako syn Angeli i Marka Renfro, pracownika fabryki. Po rozwodzie rodziców, od piątego roku życia wychowywała go babcia ze strony ojca Joanne Barron Renfro. Miał przyrodnią siostrę Haley Rose Olsen. 
Uczęszczał do Lincoln Park Elementary School w Knoxville. Wziął udział w szkolnym przedstawieniu sponsorowanym przez DARE, programie, w którym młodzi ludzie dowiadują się o zagrożeniach, jakie niesie za sobą zażywanie narkotyków.
Kariera.
W 1994 jego babka zaprowadziła go na przesłuchanie do roli kluczowego świadka w sprawie zabójstwa prawnika w dreszczowcu sensacyjnym Joela Schumachera "Klient", gdzie został wybrany przez Mali Finn, dyrektora castingu, spośród tysięcy kandydatów, w tym odrzucono Macaulaya Culkina. Renfro zagrał u boku Susan Sarandon i Tommy’ego Lee Jonesa. Film okazał się jedną z najlepszych adaptacji sądowych powieści Johna Grishama i został uznany za jeden z najlepszych filmów 1994, zaś dla samego Renfro był wstępem do świata wielkiego kina i przyniosła mu nagrodę Young Artist Award.
W 1995 wygrał nagrodę magazynu „The Hollywood Reporter” – „Młoda gwiazda” i został nominowany do nagrody jako jeden z „30 poniżej 30” magazynu „People” – dzięki roli Hucka Finna w filmie "Tom i Huck", w którym zagrał wraz z Jonathanem Taylorem Thomasem.
W 1996 dostał rolę w filmie "Uśpieni" na podstawie powieści Lorenza Carcaterry. Film wyreżyserował Barry Levinson, ponadto zagrali w nim: Robert De Niro, Kevin Bacon, Dustin Hoffman i Brad Pitt.
W 1998 zagrał u boku Iana McKellena w "Uczniu szatana" w reżyserii Bryana Singera. W kolejnych latach był w obsadzie filmów takich jak "Zabić drania" ("Bully", 2001), "Ghost World" (2001), "Confessions of an American Girl" (2002) w roli nastoletniego geja i "Obłęd" (2005). Był na okładce „Seventeen” (w lipcu 1997) i „US Weekly” (w grudniu 1999).
Pojawił się także w odcinku serialu "Prawo i porządek" ("Law &amp; Order: Criminal Intent") i zakończył zdjęcia do jeszcze nie udostępnionego filmu "The Informers" zagrał u boku Winony Ryder i Billy’ego Boba Thorntona.
Życie prywatne.
Był sprawnym gitarzystą, a jego idolem był Jimmy Page, gitarzysta Led Zeppelin.
Romansował z Gaby Hoffmann (1997–1998) i Daryl Hannah (2006).
Miał jedno dziecko, syna o imieniu Yamato Renfro (ur. 2003), który zamieszkał z matką w Japonii.
Postępowania karne.
W czerwcu 1998 jako 15–letek wraz jego 19–letnim kuzynem został zatrzymany przez policję, która znalazła u niego dwie działki kokainy w pudełku po papierosach i woreczek marihuany w skarpecie. Zawarł ugodę, w której zgodził się na losowe testy narkotykowe. W 2000 próbował ukraść luksusowy jacht; został oskarżony i skazany na dwa lata w zawieszeniu, musiał też pokryć koszty śledztwa i naprawy jachtu. Renfro kilka miesięcy po ogłoszeniu wyroku znów złamał prawo. Spędził trzy miesiące w specjalnym ośrodku, uczestnicząc w programie leczenia uzależnień.
W grudniu 2005 został aresztowany przez funkcjonariuszy policji podczas przemytu narkotyków, został posądzony o próbę posiadania heroiny. Jego zdjęcie skutego kajdankami trafiło na pierwszą stronę „Los Angeles Times”. Renfro przyznał się do uzależnienia od heroiny, został skazany na karę trzech lat pozbawienia wolności z warunkowym zawieszeniem jej wykonania. W 2006 został skazany na 10 dni więzienia za jazdę pod wpływem alkoholu i posiadanie heroiny. W czerwcu 2007 sąd stwierdził, że aktor naruszył warunki zawieszenia kary, nie zgłaszając się na kurację odwykową, której miał się poddać po aresztowaniu za posiadanie heroiny. Renfro otrzymał jeszcze 2 szanse zgłoszenia się na terapię, która miała trwać od 18 miesięcy do 3 lat. Gdyby nie wykorzystał szansy, zostałby skazany na karę pozbawienia wolności lub przymusowe leczenie w klinice odwykowej.
Śmierć.
Renfro został znaleziony martwy 15 stycznia 2008 w wieku 25 lat w swoim mieszkaniu w Los Angeles. 8 lutego 2008 roku władze stwierdziły, że śmierć Renfro była przypadkowa i została spowodowana iniekcją zbyt dużej dawki heroiny/morfiny. Został pochowany 22 stycznia 2008 na cmentarzu Red House Cemetery na północ od Knoxville.

</doc>
<doc id="1226733" url="https://pl.wikipedia.org/wiki?curid=1226733" title="Heart (album Amandy Lear)">
Heart (album Amandy Lear)

Heart – album francuskiej piosenkarki Amandy Lear, wydany w 2001 roku.
Ogólne informacje.
Wydana pod koniec 2001 roku płyta "Heart" była pierwszą od sześciu lat studyjną płytą zawierającą premierowy materiał. Był to także jej pierwszy album nagrany w całości we Francji. Album promowały dwa single: "Love Boat" i "I Just Wanna Dance Again".
Muzycznie płyta była bardzo zróżnicowana. Choć zawierała głównie taneczne piosenki w stylu pop-dance, to znalazło się na niej też kilka jazzowych coverów (np. "The Look of Love") oraz piosenka "Porque me gusta", utrzymana w latynoskim stylu. Amanda nagrała też po raz trzeci w karierze własną wersję niemieckiego szlagiera "Lili Marleen" z nowym tekstem napisanym przez Norbert Schultze'a - oryginalnego kompozytora tej piosenki.
Płyta okazała się najlepiej sprzedającym się albumem gwiazdy w Niemczech i Francji od końca lat 70. Dwa lata później płytę reedytowano jako "Tendance" z bonusowymi piosenkami.

</doc>
<doc id="1226734" url="https://pl.wikipedia.org/wiki?curid=1226734" title="Tamani Hotel Marina">
Tamani Hotel Marina

Tamani Hotel Marina – 54-piętrowy wieżowiec w Dubai Marina w Dubaju (Zjednoczone Emiraty Arabskie). Budynek ma wysokość 207 m (679 ft). Budynek jest usytuowany blisko Dubai Media City i Dubai Internet City. Jego operatorem jest Tamani Hotels &amp; Resorts należąca do grupy KM Holding.
Pięciogwiazdkowy hotel oferuje dwu-, trzy- i czteropokojowe apartamenty, od 135 m² do 330 m². Dziewięć penthouse'ów czteropokojowych znajduje się na piętrach 48-50. W całym hotelu znajduje się 530 pokoi.

</doc>
<doc id="1226735" url="https://pl.wikipedia.org/wiki?curid=1226735" title="Mamie Eisenhower">
Mamie Eisenhower

Mary „Mamie” Geneva Doud Eisenhower (ur. 14 listopada 1896 w Boone, zm. 1 listopada 1979 w Waszyngtonie) – w latach 1953–1961 pierwsza dama Stanów Zjednoczonych, żona 34. prezydenta USA Dwighta Eisenhowera.
Życiorys.
Mary Geneva Doud urodziła się 14 listopada 1896 roku w Borne, jako córka Johna Sheltona Doud i jego żony Elviry Matildy Carlson. Była skandynawskiego pochodzenia. Miała trzy siostry, z czego dwie przedwcześnie zmarły. W domu rodzinnym była nazywana „Mamie”. W 1902 roku rodzina Doud przeniosła się do Colorado Springs, a następnie do Denver, gdzie Mary chodziła do szkoły. Była przeciętną uczennicą, jednak miała talent muzyczny.
Swojego przyszłego męża, Dwighta Eisenhowera, poznała w 1915 roku w San Antonio, wizytując Fort Sam Houston. Rok później, w walentynki 1916, Dwight się oświadczył i został przyjęty. Młodzi chcieli odłożyć uroczystość do czasu, gdy Mamie skończy 20 lat, jednak udział USA w I wojnie światowej i perspektywa ewentualnego wysłania Ike’a na front, przyspieszyły plany małżeńskie. Ślub miał miejsce 1 lipca 1916 w domu panny młodej. W podróż poślubną pojechali do Eldorado Springs, a następnie do Abilene.
W ciągu pierwszych lat małżeństwa Eisenhowerowie często się przeprowadzali, w związku z karierą wojskową Dwighta. Mieszkali m.in. w Camp Colt (Pensylwania), Camp Benning (Georgia), Camp Medea, Camp Gailard (Strefa Kanału Panamskiego), Fort Logan (Kolorado) czy Fort Leavenworth. Mamie zajmowała się domem i nie ingerowała w życie żołnierskie męża. Prowadziła domowe finanse i wykonywała wszystkie obowiązki domowe, z wyjątkiem gotowania.
Od 1936 do 1940 roku Eisenhowerowie przybywali na Filipinach, gdzie Dwight otrzymał Krzyż za Wybitną Służbę od prezydenta Manuela Quezona. W 1941 roku otrzymał stopień generalski i został oddelegowany na front II wojny światowej. Spowodowało to trzyletnią rozłąkę małżonków. W tym czasie Mamie angażowała się w działalność Czerwonego Krzyża. Po powrocie Ike’a z wojny i publikacji „Krucjaty europejskiej” sytuacja finansowa Eisenhowerów znacznie się poprawiła. Kupili wówczas farmę pod Gettysburgiem, w której zamieszkali.
Na początku lat 50. Partia Republikańska wystawiła jego kandydaturę w wyborach prezydenckich. Mamie początkowo była sceptycznie nastawiona do kariery politycznej, jednak potem chętnie wzięła aktywy udział w kampanii, redagując teksty przemówień i występując na wiecach.
Gdy została pierwszą damą, Mamie nie chciała wpływać na decyzje polityczne męża i nie robiła tego. Nie deklarowała także swoich poglądów publicznie. Elita waszyngtońska oczekiwała od nowej pierwszej damy większej aktywności od poprzedniczki, Bess Truman. Jednak organizowała ona niewiele więcej przyjęć i nie utrzymywała kontaktów z prasą. Przez osiem lat mieszkania w Białym Domu zorganizowała tylko jedną konferencję prasową, 11 marca 1953 roku. Ze względu na jej upodobanie do różowych strojów i dekoracji, nadano jej przydomek „różowa pierwsza dama”. Ze względu na słabe zdrowie Dwighta, Mary miała wątpliwości czy mąż powinien kandydować na drugą kadencję. Jednak gdy zdecydował się powalczyć o reelekcję, poparła tę decyzję.
Po opuszczeniu Białego Domu, Eisenhowerowie powrócili na farmę pod Gettysburgiem. Mary nadal zajmowała się domem i czuwała nad podupadłym na zdrowiu mężu. Były prezydent zmarł 28 marca 1969 roku. Mamie nie angażowała się już w życie publiczne, poza wzięciem udziału w otwarciu ośrodka studenckiego im. Eisenhowera w West Point. Jesienią 1979 roku miała udar mózgu. Zmarła 1 listopada 1979 w Waszyngtonie.
Życie prywatne.
Mary Doud wyszła za mąż za Dwighta Eisenhowera 1 lipca 1916 roku w Denver. Ślub odbył się w obrządku prezbiteriańskim. Mieli dwóch synów: Douda Dwighta (ur. 1917, zm. 1921) i Johna Sheldona Douda (ur. 1922, zm. 2013).
W czasie II wojny światowej prasa rozpisywała się na temat romansu Dwighta z Angielką, Kay Summersby. Eisenhower miał rozważać rozwód i poślubienie Sommerrsby w 1945 roku. Odstąpił jednak od tego zamiaru i zerwał znajomość z konkubiną, gdy generał George Marshall zagroził mu wydaleniem z wojska. Pogłoski o romansie negatywnie odbiły się na zdrowiu psychicznym Mary i po niedługim czasie popadła w chorobę alkoholową.

</doc>
<doc id="1226736" url="https://pl.wikipedia.org/wiki?curid=1226736" title="Przedrzeźniacz krzywodzioby">
Przedrzeźniacz krzywodzioby

Przedrzeźniacz krzywodzioby ("Toxostoma curvirostre") – gatunek średniej wielkości ptaka z rodziny przedrzeźniaczy (Mimidae), zamieszkujący południowe USA i Meksyk. Nie jest zagrożony wyginięciem.
Systematyka.
Wyróżniono kilka podgatunków "T. curvirostre":
Morfologia.
Długość ciała 24–29 cm. Wierzch ciała jasny, szarobrązowy; spód szaropłowy, z ciemnymi plamami układającymi się w podłużne rzędy. Wyraźne białe rogi długiego ogona oraz białe przepaski na skrzydłach można nie zaobserwować u niektórych osobników, szczególnie tych z południowej i zachodniej Arizony. Dziób ma długi, zakrzywiony, tęczówki jaskrawo pomarańczowoczerwone.
Zasięg, środowisko.
Pospolity w zakrzaczeniach i zaroślach kaktusowych suchych regionów południowo-zachodniej i południowo-środkowej Ameryki Północnej. Zimuje w południowej części zasięgu występowania.
Zachowanie.
Biega i skacze po ziemi, grzebiąc w niej dziobem. Lata nisko i szybko.
Gniazdo zwykle w krzewie lub na niewysokim drzewie, najczęściej na wysokości 0,9–1,5 m, choć odnotowano też gniazda w szczelinach dużego platana czy saguaro. W zniesieniu 3–5 jaj, ich inkubacja trwa 12–15 dni. Młode są w pełni opierzone po 11–16 dniach od wyklucia.
Status.
IUCN uznaje przedrzeźniacza krzywodziobego za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 3,4 miliona dorosłych osobników. Trend liczebności populacji uznawany jest za spadkowy.

</doc>
<doc id="1226738" url="https://pl.wikipedia.org/wiki?curid=1226738" title="Derjugin">
Derjugin

nazwisko osób: 

</doc>
<doc id="1226739" url="https://pl.wikipedia.org/wiki?curid=1226739" title="Kortrijk (stacja kolejowa)">
Kortrijk (stacja kolejowa)

Kortrijk – stacja kolejowa w Kortrijk, w regionie Flandria, w Belgii. Znajduje się tu 9 peronów.

</doc>
<doc id="1226742" url="https://pl.wikipedia.org/wiki?curid=1226742" title="Herb powiatu gostynińskiego">
Herb powiatu gostynińskiego

 
Herbem powiatu gostynińskiego jest tarcza herbowa trójdzielna tak, że tarcza jest dwudzielna w pas i pole górne jest dodatkowo dwudzielne w słup. W prawym górnym polu, na czerwonym tle znajduje się czarny orzeł ze złotym dziobem, językiem, nogami oraz złotą literą R na piersi. W lewym górnym polu, na pomarańczowym tle umieszczona jest czerwona mitra książęca. W polu dolnym, na niebieskim tle - srebrne ceglane i blankowane mury miejskie z otwartą bramą i trzema ceglanymi i blankowanymi wieżami, z jednym oknem łukowym każda (herb Gostynina).
Herb został ustanowiony "Uchwałą nr XIII/76/2000 Rady Powiatu Gostynińskiego z dnia 31 stycznia 2000 r." 

</doc>
<doc id="1226743" url="https://pl.wikipedia.org/wiki?curid=1226743" title="Rozkład manewrowy">
Rozkład manewrowy



</doc>
<doc id="1226744" url="https://pl.wikipedia.org/wiki?curid=1226744" title="Dziecięcy Zespół Pieśni i Tańca „Mikulczyce”">
Dziecięcy Zespół Pieśni i Tańca „Mikulczyce”

Dziecięcy Zespół Pieśni i Tańca „Mikulczyce” został założony w 1951 roku przez Janinę i Józefa Kolka.
W roku 1986 Zespół symbolicznie zakończył działalność zdejmując tablicę z napisem: Dziecięcy Zespół Pieśni i Tańca „Mikulczyce”.
Historia Zespołu.
DZPiT „Mikulczyce” został założony jako świetlica dla dzieci i młodzieży przy PGR „Nowy Dwór” w Zabrzu. Już w krótkim czasie udało się rodzinie Kolek z dziećmi Bogusławem, Iwoną i Januszem przy pomocy pierwszych z PGR-u wywodzących się uczestników i rodziców stworzyć Zespół, którego pierwszy występ odbył się 1 maja 1952 r. W ciągu pierwszego dziesięciolecia zespół z tańcem i piosenką dotarł do prawie wszystkich części Polski, występując w 78 miastach i miejscowościach np. w Warszawie, w Katowicach, w Zabrzu, w Sopocie. Koncert galowy z okazji dziesięciolecia DZPiT „Mikulczyce”, odbywający się 26 września 1962 roku w DMiT w Zabrzu, był 621 występem w historii istnienia zespołu. Sukces koncertu galowego ukierunkował dalszą drogę zespołu. Repertuar został wzbogacony nowymi programami folklorystycznymi oraz harcerskimi. Profesjonalne wykonawstwo przez członków dynamicznie rozwijającego się zespołu, otwarło drzwi na ważniejsze festiwale i koncerty w kraju, co kwalifikowało zespół do licznych wyjazdów za granicę. Z pierwszego wyjazdu na Węgry zespół wrócił, zdobywając pierwsze miejsce. W latach siedemdziesiątych działalność zespołu (ponad 1000 występów w historii zespołu) sięgnęła zenitu.
Szczep Drużyn Artystycznych.
W czerwcu 1960 r. zespół dołączył do szeregów ZHP i stał się Szczepem Drużyn Artystycznych ZHP pod patronatem Komendy Hufca ZHP w Zabrzu. Komendantem Szczepu i kierownikiem zespołu został Bogusław Kolek, najstarszy syn Janiny i Józefa. DZPiT „Mikulczyce” Szczep Drużyn Artystycznych przygotował obok dalszych programów folklorystycznych również programy związane z harcerstwem np. „Wszystko co nasze Polsce oddamy” (1961), „Dzień na obozie” (1963), „Harcerski zew” (1965).
Do występów DZPiT „Mikulczyce” doszły koncerty i festiwale związane z organizacją ZHP, np. coroczny przegląd Szczepów ZHP; koncerty z okazji zjazdów ZHP w Warszawie, w Katowicach i w Zabrzu; festiwale Harcerskie w Kielcach. Działalność w ZHP to nie tylko występy. Komendant Szczepu był aktywny również w życiu Komendy Hufca w Zabrzu, organizował obozy, zloty ZHP i inne akcje harcerskie. Za przykładową pracę organizacyjną i artystyczną Komendant hm. Bogusław Kolek, jak i Szczep Drużyn Artystycznych przy DZPiT „Mikulczyce” otrzymali najwyższe odznaczenie ZHP Krzyż „Za Zasługi dla ZHP” (1966). W roku 1967 hm. Bogusław Kolek został komendantem Hufca ZHP w Zabrzu. Szczep Drużyn Artystycznych otrzymał od władz miejskich medal i tytuł „Zasłużonemu dla miasta Zabrza”.
Obozy harcerskie: Ogólnopolski zlot ZHP – Pola Grunwaldu(1960); Obóz „Zamonit”; Międzynarodowa Akcja Letnia „MALTA” w Chorzowie, Akcja „Aurora”. Na obozach w kraju i za granicą Szczep Drużyn Artystycznych nawiązuje kontakty z innymi Szczepami i Zespołami, z których powstaje stała przyjaźń (Gawęda, Słoneczni, ZPiT „Lublin”, HZPiT „Dzieci Płocka”).
Ognisko Pracy Pozaszkolnej nr 1.
W roku 1962 DZPiT „Mikulczyce” uzyskał status Ogniska Pracy Pozaszkolnej. Status OPP zapewnił dzieciom i młodzieży oprócz edukacji artystycznej tańca i śpiewu, inne zajęcia w zorganizowanej formie. Dla zespołu oznaczało to obok patronatu Komendy Hufca w Zabrzu dodatkową pomoc ze strony oświaty i kultury miasta Zabrza. Placówka OPP Nr 1 w Zabrzu-Mikulczycach zapewniła do dnia dzisiejszego atrakcyjne zajęcia dla dzieci i młodzieży. Kółka o profilu artystycznym(Zespół Tańca Ludowego, Zespół Taneczny „Mak”) i rekreacyjno-sportowym. Idea założycieli Dziecięcego Zespołu Pieśni i Tańca „Mikulczyce” Janiny i Józefa Kolek przetrwała do chwili obecnej.
Repertuar.
Do repertuaru zespołu należą polskie tańce narodowe, jak krakowiak, kujawiak, polonez, oberek, mazurek, oraz pieśni i tańce ludowe z różnych regionów kraju(Górnego Śląska, Kaszub, Wielkopolski, Lubelszczyzny, Opolszczyzny, Beskidu Śląskiego, Rzeszowa) i z zagranicy(Ukrainy). Harcerskie programy artystyczne „Wszystko co nasze Polsce oddamy”, „Dzień na obozie”, „Harcerski zew”.
Stroje.
DZPiT „Mikulczyce” występuje w oryginalnych strojach ludowych. Stroje ludowe stanowią bardzo wysoką wartość dla kultury. Dzięki sukcesom i wyróżniającej pracy artystycznej DZPiT „Mikulczyce” otrzymał w 1971 roku w darze od zabrzańskiego Oddziału WSS „Społem” stroje ludowe.

</doc>
<doc id="1226746" url="https://pl.wikipedia.org/wiki?curid=1226746" title="Przedrzeźniacz rudy">
Przedrzeźniacz rudy

Przedrzeźniacz rudy ("Toxostoma rufum") – gatunek średniej wielkości ptaka z rodziny przedrzeźniaczy (Mimidae).
Systematyka.
Wyróżniono dwa podgatunki "T. rufum":
Morfologia.
Długość ciała około 29 cm. Wierzch ciała rdzawy; na skrzydłach widać dwa kremowe paski. Maska szarobrązowa; spód ciała z płowym odcieniem i gęstymi, ciemnymi kreskami. Tęczówki żółte do pomarańczowych. Dziób lekko zakrzywiony, ciemny, z jasną nasadą żuchwy.
Zasięg, środowisko.
Suche zarośla, zakrzaczone pastwiska, na południe od środkowo-wschodniej i środkowej części Ameryki Północnej. Zimuje w południowo-wschodniej części tego kontynentu.
Zachowanie.
Żywi się głównie owadami i innymi stawonogami, zjada też owoce, nasiona i orzechy. Zazwyczaj żeruje na ziemi. Przewraca dziobem warstwę opadłych liści w poszukiwaniu owadów.
Gniazdo zwykle nisko na drzewie lub w ciernistym krzewie, sporadycznie na ziemi. Budują je oba ptaki z pary, a materiałem budulcowym są gałązki, martwe liście, cienkie kawałki kory, łodygi traw i oczyszczone z piasku korzonki. W zniesieniu 2–6 jaj. Ich inkubacja trwa 10–14 dni. Młode są w pełni opierzone po 9–13 dniach od wyklucia.
Status.
IUCN uznaje przedrzeźniacza rudego za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 4,9 miliona dorosłych osobników. Trend liczebności populacji uznawany jest za spadkowy.
Ciekawostki.
Ptak był oficjalną maskotką klubu hokejowego Atlanta Thrashers (oficj. ang. "Brown Thrasher"), w latach 1999–2011 występującego w lidze NHL.

</doc>
<doc id="1226747" url="https://pl.wikipedia.org/wiki?curid=1226747" title="Jakub Hanecki">
Jakub Hanecki

Jakub Hanecki, ros. "Якуб Станиславович Ганецкий", właśc. Jakub Fürstenberg, ps. partyjne: "Kuba", "Mikoła", "Maszynist" (ur. 15 marca 1879 w Warszawie, zm. 26 listopada 1937 w Moskwie) – polski, rosyjski (a następnie radziecki) działacz komunistyczny, bliski współpracownik i skarbnik Lenina, wiceprzewodniczący Polrewkomu 1920, uczestnik negocjacji pokojowych w Rydze.
Rodzina.
Ojciec – Szaja Firsztenberg, matka – Chana z Gościnnych. 7 listopada 1913 roku poślubił w Krakowie Gitel Kelner wyznania mojżeszowego. Sam Jakub wylegitymował się w chwili ślubu świadectwem bezwyznaniowości.
Życiorys.
Od 1896 roku zaangażowany w działalność Socjaldemokracji Królestwa Polskiego. W młodości wyjechał by studiować w Europie Zachodniej (Berlin – Heidelberg – Zurych).
Jeden z czołowych działaczy Socjaldemokracji Królestwa Polskiego i Litwy (od 1902). Uczestniczył w pracach II, IV i V Zjazdu SDPRR reprezentując SDKPiL jako organizację autonomiczną SDPRR. W latach 1907–1910 zastępca członka Komitetu Centralnego SDPRR. W latach 1903–1909 był jednym z przywódców SDKPiL. Uczestnik rewolucji 1905 roku w Warszawie.
W latach 1912–1914 przebywał w Galicji, gdzie pomógł w uwolnieniu Włodzimierza Lenina z więzienia w Nowym Targu. W listopadzie 1913 roku mieszkał w Krakowie gdzie poślubił Gitel Kelner. Według aktu ślubu w gminie żydowskiej był „słuchaczem prawa”. W kwietniu 1917 roku uczestniczył wspólnie z Parvusem w operacji przewiezienia przyszłego wodza rewolucji ze Szwajcarii do Rosji, wspomagał finansowo SDPRR(b) prowadząc nielegalne interesy w Skandynawii i pośredniczył (również wspólnie z Parvusem) w transferze środków niemieckiego sztabu generalnego na działalność partii bolszewików w Rosji w roku 1917.
W 1918 roku otrzymał tekę ludowego wicekomisarza finansów, zarządzał Bankiem Ludowym RFSRR. W 1920 roku wszedł w skład Polrewkomu, parę miesięcy później uczestniczył w rokowaniach pokojowych w Mińsku i Rydze. W latach 1920–1922 radca handlowy RFSRR na Łotwie. 18 października 1921 podpisał w imieniu RFSRR traktat w Karsie (traktat przyjaźni pomiędzy Gruzińską SRR, Armeńską SRR i Azerbejdżańską SRR a kemalistowską Turcją, gwarantowany przez RFSRR).
Do roku 1923 był naczelnikiem wydziału zachodniego Ludowego Komisariatu Spraw Zagranicznych (Narkomindieł) RFSRR. W latach 1923–1925 członek kolegium komisariatu handlu zagranicznego ZSRR, w latach 1925–1930 członek kolegium handlu zagranicznego i wewnętrznego ZSRR. W latach 1929–1932 członek Prezydium Najwyższej Rady Gospodarki Narodowej ZSRR (WSNCh), członek prezydium Głównego Komitetu Koncesyjnego ZSRR.
W latach dwudziestych skutecznie pertraktował w Polsce o przekazanie ZSRR tzw. archiwum Lenina, czyli dokumentów z okresu pobytu Lenina w Polsce (osobistych, skonfiskowanych przez Austriaków w 1914 i dotyczących działalności partii bolszewickiej).
Od 1932 do 1935 roku stał na czele Państwowego Zjednoczenia Muzyki, Estrady i Cyrku ("Государственное объединение музыки, эстрады и цирка", Гoмэц), w latach 1935–1937 dyrektor Muzeum Rewolucji.
W okresie wielkiej czystki 18 lipca 1937 aresztowany przez NKWD. 26 listopada 1937 skazany na śmierć przez Kolegium Wojskowe Sądu Najwyższego ZSRR z zarzutu o "zdradę Ojczyzny, terroryzm i działalność kontrrewolucyjną", stracony tego samego dnia. Ciało skremowano w krematorium na Cmentarzu Dońskim, prochy pochowano anonimowo.
Zrehabilitowany postanowieniem Kolegium Wojskowego Sądu Najwyższego ZSRR 4 listopada 1954.

</doc>
<doc id="1226748" url="https://pl.wikipedia.org/wiki?curid=1226748" title="Naming">
Naming

Naming (z ang. "nazewnictwo") – dział marketingu zajmujący się tworzeniem firm, nazw usług i produktów. 
Osoba odpowiedzialna za ten etap brandingu ma za zadanie opracować nazwę chwytliwą i łatwą w zapamiętaniu. Fachowe opracowanie nazwy ma na celu zwiększenie sprzedaży oraz lepsze dotarcie i utrwalenie się w umyśle konsumenta. Dział ten często kojarzony jest z copywritingiem, choć są to dwie oddzielne dziedziny, wykorzystywane jednak w wielu przypadkach w tych samych projektach i przez te same osoby.

</doc>
<doc id="1226749" url="https://pl.wikipedia.org/wiki?curid=1226749" title="Jeronim De Rada">
Jeronim De Rada

Jeronim de Rada, wł. Girolamo de Rada (ur. 29 listopada 1814 we wsi Macchia w Kalabrii, zm. 28 lutego 1903) – albański pisarz, folklorysta, malarz i działacz narodowy.
Życiorys.
Pochodził z rodziny Arboreszów (albańskiej diaspory we Włoszech). Był synem księdza prawosławnego i nauczyciela Mikela de Rady, mieszkającego w rejonie Cosenzy i Mariany z d. Braile. J. de Rada uczył się w szkole św. Adriana w San Demetrio Corone. Zafascynowany albańską przeszłością swoich przodków, zaczął od wczesnych lat swojego życia zbierać materiały związane z folklorem albańskim. W październiku 1834 roku, zgodnie z życzeniem jego ojca, rozpoczął studia prawnicze na uniwersytecie w Neapolu, ale musiał je przerwać z powodu epidemii cholery. Głównym obszarem jego zainteresowań pozostał folklor i literatura. To właśnie w Neapolu, w 1836 roku J. de Rada opublikował pierwszy tomik poezji albańskiej, pod włoskim tytułem "Poesie albanesi del secolo XV. Canti di Milosao, figlio del despota di Scutari" (Poezja albańska od XV wieku. Pieśni Milosao, syna władcy Szkodry). W języku albańskim dzieło to jest znane jako: "Këngët e Milosaos".
W związku z epidemią cholery, panującą w Neapolu, de Rada opuścił uczelnię i powrócił do domu w Kalabrii. Drugie przygotowane przez niego w 1839 roku dzieło: "Canti storici albanesi di Serafina Thopia, moglie del principe Nicola Ducagino" (Albańskie pieśni historyczne Serafiny Thopii, żony księcia Nikolasa Dukagjini) zostało skonfiskowane przez władze burbońskie z powodu podejrzeń o związki de Rady z tajnymi stowarzyszeniami, działającymi na terenie Włoch, w okresie Risorgimento. Dzieło z 1839 zostało potem wydane jeszcze dwukrotnie (1843, 1897) pod innymi tytułami.
W jego twórczości można także odnaleźć dramaty, jak choćby "I Numidi" (Numidyjczycy), wydany w Neapolu, w 1846 roku. W 1848 roku de Rada założył dwujęzyczne pismo "L’Albanese d’Italia" (Włoscy Albańczycy), w którym zamieszczano artykuły poświęcone Albańczykom. Pismo to, o nakładzie 3200 egzemplarzy, było prawdopodobnie pierwszym pismem w języku albańskim wydawanym regularnie i ważnym forum dyskusji o problemie albańskim. W latach 60. Jeronim de Rada skupił się na wydawaniu prac w języku włoskim, poświęconych historii narodu albańskiego ("Antichità della nazione albanase"), które odegrały istotną rolę w popularyzacji wiedzy o Albańczykach w Europie. W 1878 roku poparł działania Ligi Prizreńskiej i w swoich artykułach wypowiadał się przeciwko planom podziału ziem zamieszkanych przez Albańczyków. Od 1883 wydawał dwujęzyczny półrocznik "Flamuri Arbërit – La bandiera dell’Albania". Zajmował się także malarstwem, tworząc głównie pejzaże.
Od 1892 uczył języka albańskiego w szkole św. Adriana w San Demetrio Corone. Tam też w 1895 zorganizował kongres języka albańskiego. Zmarł w nędzy w roku 1903.
Był żonaty (w 1849 poślubił Madalenę Melici, zm. 1883).
Pamięć.
W dziejach literatury albańskiej de Rada jest uznawany za jednego z najwybitniejszych przedstawicieli literatury romantycznej w okresie "Rilindja Kombetare" (Odrodzenia Narodowego). Najciekawszym przykładem jest opowieść o miłości Milosao, dostojnika pochodzącego ze Szkodry i Riny, córki pasterza. Różnice społeczne między kochankami przestają mieć znaczenie w obliczu trzęsienia ziemi, które dotyka całą społeczność. Imię Jeronima de Rady noszą ulice w Tiranie, Szkodrze, Wlorze, Cosenzy i Catanzaro, a także szkoły w Tiranie i w Ferizaju.

</doc>
<doc id="1226750" url="https://pl.wikipedia.org/wiki?curid=1226750" title="Barbara Olelkówna">
Barbara Olelkówna

Barbara (ur. ok. 1428, zm. między 25 lipca 1488 a 1492) – księżniczka kijowska, księżna warszawska.
Była córką księcia kijowskiego Aleksandra Włodzimierzowica, zwanego Olelkiem. Starsza literatura za Janem Długoszem uznawała ją za księżniczkę ruską nieznanego pochodzenia. Najprawdopodobniej między 1440 a 1444 została wydana za mąż za księcia mazowieckiego Bolesława IV. Po śmierci męża w 1454 i świekry Anny objęła regencję w imieniu małoletnich synów: Konrada, Kazimierza, Bolesława i Janusza. Została pochowana w kościele parafialnym pw. św. Trójcy w Nowym Mieście koło Płońska. W 2014 roku proboszcz parafii św. Anny - ks. kan. Wojciech Brzozowski odsłonił tablicę nagrobną. Zwłoki księżnej Barbary spoczywają pod bocznym ołtarzem św. Anny.

</doc>
<doc id="1226755" url="https://pl.wikipedia.org/wiki?curid=1226755" title="Jeremy Montgomery">
Jeremy Montgomery

Jeremy Montgomery (ur. 28 marca 1982 w Lufkin) - amerykański koszykarz. Zawodnik Rosy Radom. Występuje na pozycji niskiego skrzydłowego lub rzucającego obrońcy. 
Życiorys.
Od 2003 przez 2 sezony grał w lidze akademickiej w USA w zespole Uniwersytetu Arkansas. Później trafił do fińskiej drużyny Äänekosken Huima, gdzie zaskakiwał swoimi bardzo wysokimi zdobyczami punktowymi (rzucał średnio 33,3 punktu na mecz). W drugim sezonie w lidze fińskiej również dużo punktował, a ponadto był najskuteczniejszym graczem w zbiórkach i przechwytach w całej lidze. W listopadzie 2007 został pozyskany przez Górnik Wałbrzych. Na polskich parkietach popisywał się także wysoką skutecznością punktową. Został trzecim strzelcem ligi, rzucając średnio 19,3 punktu na mecz. Jako jedyny w sezonie 2007/2008 mógł się pochwalić ponad dziesięciopunktową zdobyczą we wszystkich 20 rozegranych meczach w polskiej lidze. Gdy drużynę Górnika Wałbrzych zaczęły nękać problemy finansowe, nie udało się zatrzymać w klubie amerykańskiego koszykarza mimo inicjatywy kibiców Górnika, którzy chcieli dopłacić do pensji zawodnika, aby tylko pozostał w Wałbrzychu. Ostatecznie nie doszło do tego i Montgomery trafił na Cypr do zespołu Kervanos Nikozja, ale niedługo po tym przeniósł się do MCB Mikołajów. Grając w ukraińskiej lidze w 9 meczach zdobywał średnio 5,1 punktu na mecz.

</doc>
<doc id="1226756" url="https://pl.wikipedia.org/wiki?curid=1226756" title="Gare de Le Raincy-Villemomble-Montfermeil">
Gare de Le Raincy-Villemomble-Montfermeil

Gare de Le Raincy-Villemomble-Montfermeil – stacja kolejowa w Villemomble na linii RER E E2, w regionie Île-de-France, we Francji. Znajdują się tu 2 perony.

</doc>
<doc id="1226760" url="https://pl.wikipedia.org/wiki?curid=1226760" title="Rozkład codzienny">
Rozkład codzienny



</doc>
<doc id="1226761" url="https://pl.wikipedia.org/wiki?curid=1226761" title="À l’Olympia">
À l’Olympia

À l’Olympia – drugi koncertowy francuskojęzyczny album Céline Dion, wydany 14 listopada 1994 roku. Album został nagrany podczas koncertów Dion w paryskiej Olympii 28 i 29 września 1994 roku. Materiał znajdujący się na płycie bazuje w głównej mierze na wydanej w 1991 roku płycie "Dion chante Plamondon". Można na niej znaleźć także kilka anglojęzycznych utworów z płyt "Unison", "Céline Dion" i "The Colour of My Love".

</doc>
<doc id="1226762" url="https://pl.wikipedia.org/wiki?curid=1226762" title="Rafał Glapiński">
Rafał Glapiński

Rafał Mariusz Glapiński (ur. 18 sierpnia 1982) – polski koszykarz występujący na pozycji rozgrywającego, wychowanek Górnika Wałbrzych, następnie zawodnik Śląska Wrocław, z którym w sezonie 2011/2012 wywalczył awans do I ligi oraz Puchar PZKosz, obecnie nauczyciel, samorządowiec.
Glapiński rozegrał najwięcej oficjalnych meczów w historii Górnika Wałbrzych.
21 grudnia 2020 został oficjalnie pożegnany przez klub z Wałbrzycha, kończąc definitywnie karierę sportową.
Działalność pozasportowa.
Jest nauczycielem wychowania fizycznego w Zespole Szkół Politechnicznych w Wałbrzychu. W 2018 został radnym wałbrzyskiej rady miejskiej, startując z listy komitetu prezydenta miasta Romana Szełemeja. W 2019 bez powodzenia kandydował do Sejmu z ramienia Koalicji Obywatelskiej.

</doc>
<doc id="1226764" url="https://pl.wikipedia.org/wiki?curid=1226764" title="Drozdek samotny">
Drozdek samotny

Drozdek samotny ("Catharus guttatus") – gatunek małego ptaka z rodziny drozdowatych (Turdidae), zamieszkujący Amerykę Północną. Nie jest zagrożony.
Podgatunki i zasięg występowania.
Drozdek samotny występuje w zależności od podgatunku:
Morfologia.
Długość ciała około 16–18 cm, rozpiętość skrzydeł 26–28 cm. Osiąga masę ciała 18–37 g. Wierzch ciała oliwkowobrązowy; ogon rdzawy. Maska szarobrązowa, z białą obrączką oczną. Spód ciała białopłowy, z dużymi, ciemnymi plamami na piersi, tworzącymi smugi na bokach gardła i bokach brzucha; brzuch biały. Obie płci podobne. Młode ptaki od spodu są płowe. Kiedy siedzi, często zadziera do góry ogon, a następnie wolno go opuszcza, często też strzepuje skrzydłami.
Środowisko.
Drozdki samotne zamieszkują różnorodne siedliska leśne, od lasów borealnych dalekiej północy po lasy liściaste, mieszane i górskie. Można je spotkać na otwartych przestrzeniach wewnątrz lasów, takich jak ścieżki, brzegi jezior, górskie polany lub obszary leśne z powalonymi drzewami. Zimą ptaki te często zamieszkują lasy położone na niższych wysokościach z gęstym podszytem i krzewami jagodowymi, w tym lasy sosnowe, liściaste oraz wiecznie zielone lasy liściaste. W Meksyku widywano je wokół strumieni i miejskich trawników.
Status.
Międzynarodowa Unia Ochrony Przyrody (IUCN) uznaje drozdka samotnego za gatunek najmniejszej troski (LC – "least concern") nieprzerwanie od 1988 roku. Organizacja Partners in Flight szacuje liczebność populacji lęgowej na 40 milionów osobników. Trend liczebności populacji jest wzrostowy.

</doc>
<doc id="1226765" url="https://pl.wikipedia.org/wiki?curid=1226765" title="Michał Saran">
Michał Saran

Michał Saran (ur. 10 kwietnia 1980 r.) – polski koszykarz pochodzący z Kłobucka, grający na pozycji skrzydłowego.

</doc>
<doc id="1226770" url="https://pl.wikipedia.org/wiki?curid=1226770" title="Bułgarski Związek Socjaldemokratyczny">
Bułgarski Związek Socjaldemokratyczny

Bułgarski Związek Socjaldemokratyczny (bułg. "Български социалдемократически съюз", BZS) – bułgarska partia polityczna założona w 1892 (według innych źródeł w 1893) przez socjaldemokratów o poglądach reformistycznych. W 1894 BZS połączył się z Bułgarską Partią Socjaldemokratyczną tworząc Bułgarską Robotniczą Partię Socjaldemokratyczną.
Historia.
W 1891 bułgarscy socjaldemokraci skupieni wokół Dimityra Błagojewa zorganizowali tzw. kongres buzłudżański, na którym zdecydowali o utworzeniu Bułgarskiej Partii Socjaldemokratycznej. Wkrótce po powstaniu partii wśród socjaldemokratów zarysowały się dwie frakcje ideologiczne. Grupa działaczy o poglądach marksistowsich, na czele z Błagojewem i Nikołem Gabrowskim, opowiadała się za powiązaniem ruchu socjalistycznego z robotniczym. Kierunek ten nie odpowiadał tzw. reformistom, którzy sprzeciwiali się natychmiastowemu włączeniu robotników w walkę polityczną uważając, iż należy kontynuować pracę nad budową ich świadomości klasy pracującej. Na czele frakcji reformistów stanęli: Janko Sakyzow, Sławi Bałabanow, Krystio Rakowski, Sawa Mutafow i Konstantin Bozwelijew. Frakcja ta, nazywana także "grupą genewską" (z uwagi na fakt, iż Bałabanow i Rakowski studiowali w Genewie, gdzie przygotowali swój program bułgarskiej socjaldemokracji) założyła własną partię, którą nazwała Bułgarskim Związkiem Socjaldemokratycznym. Organem prasowym BZS została gazeta "Towarzysz", (bułg. "Другар"), na łamach której prowadzono polemikę ze zwolennikami Błagojewa.
Ponieważ działacze obu partii zdawali sobie sprawę, że podziały wśród socjaldemokratów osłabiają znaczenie formacji na scenie politycznej, w 1894 zawarli porozumienie o połączeniu ugrupowań w Bułgarską Robotniczą Partię Socjaldemokratyczną. Konfliktu ideologicznego nie udało się jednak przezwyciężyć, w związku z czym w następnych latach doszło do kolejnego podziału: na tzw. "wąskich socjalistów" (bułg. "тесни социалисти"), którzy utworzyli Bułgarską Partię Komunistyczną i prodemokratycznych "szerokich socjalistów" (bułg. "широки социалисти"), do których należała większość działaczy byłego BZS.

</doc>
<doc id="1226775" url="https://pl.wikipedia.org/wiki?curid=1226775" title="Ime Oduok">
Ime Oduok

Inyang Ime Oduok (ur. 6 grudnia 1971 w Eket) - nigeryjski koszykarz, występujący na pozycjach silnego skrzydłowego lub środkowego.
Życiorys.
Mierzy 203 cm wzrostu. Gra jako center lub silny skrzydłowy.
Ukończył college Loyola Marymount. Przed przyjazdem do Polski grał głównie w Hiszpanii. Znany jest z występów w takich drużynach jak Fuenlabrada Madryt, Pamesa Valencia, czy KK Zadar. Do Polski przybył w 2006 roku. Jego pierwszym klubem był Znicz Jarosław. W trakcie sezonu jednak został zwolniony z zespołu z Podkarpacia. Sezon dokończył w Śląsku Wrocław. W sezonie 2007/2008 reprezentował barwy Górnika Wałbrzych. Na początku sezonu 2008/2009, w wyniku kontuzji Wojciecha Barycza i odejścia Steffona Bradforda zatrudniony przez AZS Koszalin.

</doc>
<doc id="1226778" url="https://pl.wikipedia.org/wiki?curid=1226778" title="Gare de Nancy-Ville">
Gare de Nancy-Ville

Gare de Nancy-Ville – stacja kolejowa w Nancy, w regionie Grand Est, we Francji. Znajduje się tu 5 peronów.

</doc>
<doc id="1226779" url="https://pl.wikipedia.org/wiki?curid=1226779" title="NiCd">
NiCd



</doc>
<doc id="1226780" url="https://pl.wikipedia.org/wiki?curid=1226780" title="Magdalena Kacprzak">
Magdalena Kacprzak

Magdalena Kacprzak-Wysocka (ur. 5 stycznia 1976 w Warszawie) – polska aktorka telewizyjna i filmowa.
Życiorys.
W latach 1991–1995 uczęszczała do Liceum Ogólnokształcącego im. Armii Krajowej w Białobrzegach. W latach 1995–1999 studiowała na Wydziale Aktorskim w warszawskiej Akademii Teatralnej im. Aleksandra Zelwerowicza, gdzie napisała pracę magisterską na temat „O sposobach uczenia sztuki aktorskiej dawniej a dziś”. W 1999 roku debiutowała na scenach miasta stołecznego Warszawy − Dramatycznym w przedstawieniu Antoniego Czechowa "Iwanow" w roli Saszy i Powszechnym im. Zygmunta Hübnera w spektaklu "Żelazna konstrukcja" w reżyserii Macieja Wojtyszki jako panna młoda Jadzia. Występowała potem także w teatrach: Komedia w Warszawie (2003–2005) i Prim w Szczecinie (2003–2004).

</doc>
<doc id="1226782" url="https://pl.wikipedia.org/wiki?curid=1226782" title="Rozkład bojowy">
Rozkład bojowy



</doc>
<doc id="1226783" url="https://pl.wikipedia.org/wiki?curid=1226783" title="Błękitnik rudogardły">
Błękitnik rudogardły

Błękitnik rudogardły ("Sialia sialis") – gatunek małego ptaka z rodziny drozdowatych (Turdidae), zamieszkujący Amerykę Północną. Nie jest zagrożony.
Podgatunki i zasięg występowania.
Błękitnik rudogardły występuje w zależności od podgatunku:
Podgatunek nominatywny wędrowny – zimę spędza w południowej części zasięgu i dalej na południe po północny Meksyk, niektóre osobniki zimują na Bermudach. Pozostałe podgatunki nie migrują.
Morfologia.
Długość ciała 16–21 cm, rozpiętość skrzydeł 25–32 cm. Masa ciała 28–32 g.
Głowa, grzbiet, skrzydła oraz ogon jaskrawoniebieskie (jest to barwa strukturalna, która nie wynika z obecności barwnika, ale z budowy pióra, które załamuje promienie słoneczne). Podbródek biały. Gardło, pierś i boki koloru kasztanowatego. Brzuch oraz pokrywy podogonowe są białe. Samica ma grzbiet brązowy, skrzydła i ogon niebieskie; wokół oczu niewyraźna płowa obrączka; gardło, pierś oraz boki jasnordzawe; brzuch wraz z pokrywami podogonowymi białe. Młode ptaki z szarymi plamkami, z niebieskimi skrzydłami i ogonem.
Ekologia i zachowanie.
Błękitnik rudogardły żyje na łąkach i innych terenach otwartych otoczonych drzewami, które oferują odpowiednie dziuple do założenia gniazda. Wraz z rozprzestrzenianiem się budek lęgowych ptaki te są obecnie powszechnie widywane wzdłuż dróg, na obrzeżach pól, pastwiskach, parkach podmiejskich, ogrodach, polach golfowych i innych otwartych przestrzeniach.
Odbywają od jednego do trzech lęgów w roku. Gniazdo umieszczają w dziuplach lub budkach lęgowych. Zazwyczaj wybierają stare dziuple dzięciołów w martwych sosnach lub dębach na wysokości do około 15 metrów nad ziemią. Starsze ptaki częściej niż młodsze gniazdują w budkach lęgowych. W zniesieniu 2–7 jaj, które są bladoniebieskie, rzadko białe. Okres inkubacji trwa 11–19 dni, a wysiadywaniem zajmuje się głównie samica. Karmieniem piskląt zajmują się oboje rodzice, niekiedy pomagają im osobniki młodociane z poprzednich lęgów. Młode są w pełni opierzone po 17–21 dniach od wyklucia.
Błękitnik rudogardły przez większą część roku żywi się głównie owadami (m.in. chrząszczami, świerszczami, konikami polnymi) i ich larwami, ale także ślimakami, dżdżownicami czy pająkami. Jesienią i zimą zjada duże ilości jagód. Rzadko odnotowywano jak ptaki te pożywiają się drobnymi kręgowcami, takimi jak salamandry, ryjówki, węże, jaszczurki czy żaby drzewne.
Przesiaduje przycupnięty w pionowej postawie. Zlatuje na ziemię, by schwytać owady, po czym wraca na czatownię.
W ornitologii służy za gatunek modelowy w badaniach związanych z rozrodem u ptaków oraz roli upierzenia i jego ścierania się w behawiorze błękitnika.
Status.
Międzynarodowa Unia Ochrony Przyrody (IUCN) uznaje błękitnika rudogardłego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznawany jest za wzrostowy. Organizacja Partners in Flight szacuje liczebność populacji lęgowej na 22 miliony osobników.

</doc>
<doc id="1226784" url="https://pl.wikipedia.org/wiki?curid=1226784" title="Breviarium Alarici">
Breviarium Alarici



</doc>
<doc id="1226786" url="https://pl.wikipedia.org/wiki?curid=1226786" title="Markus Carr">
Markus Carr

Markus Carr (ur. 20 lipca 1979 roku) – amerykański koszykarz. Były zawodnik Górnika Wałbrzych. Obecnie prawdopodobnie rozpocznie grę w Słowenii. Ma 185 cm wzrostu.

</doc>
<doc id="1226790" url="https://pl.wikipedia.org/wiki?curid=1226790" title="Breviarium Alaricianum">
Breviarium Alaricianum



</doc>
<doc id="1226791" url="https://pl.wikipedia.org/wiki?curid=1226791" title="Tielman Susato">
Tielman Susato

Tielman Susato, in. formy imienia także "Tielmann" lub "Tylman" (ur. ok. 1510/1515, zm. ok. 1570 w Sztokholmie) – kopista muzyczny, instrumentalista, kompozytor, wydawca muzyczny i dyplomata działający w Antwerpii.
Przodkowie Tielmana Susato prawdopodobnie pochodzili z Niemiec - nazwisko wskazuje na związek z miastem Soest w Westfalii (ok. 130 km od Kolonii). Pojawiają się niepewne przypuszczenia, że był on synem artysty malarza Johanna von Soest, autora fresków. Istnieją istotne powody, by przypuszczać, że przyszły kompozytor urodził się w Kolonii. W dwóch publikacjach jest wymieniany jako "Tilemannus Susato Agrippinus" (odwołanie do starorzymskiej nazwy Kolonii), zaś w r. 1561 jest wzmiankowany jako "Thielman Suzato, geboeren van Coeln" (urodzony w Kolonii).
Niewiele wiadomo o początkach jego życia. W dokumencie z r. 1565 mówi się o nim, że ma ok. 50 lat - stąd podawana data urodzenia ok. 1515, choć bardziej prawdopodobny wydaje się r. 1510, gdyż w r. 1529 został zatrudniony jako kopista muzyczny Bractwa Maryjnego przy katedrze w Antwerpii (a więc już wtedy mimo młodego wieku musiał mieć solidne przygotowanie muzyczne). Od tego momentu zaczyna się też udokumentowana wiedza o Susato, informacje o nim zaczynają pojawiać się w różnych archiwach w Antwerpii. W r. 1531 został członkiem elitarnej kapeli miejskiej jako jeden z 4 muzyków instrumentalistów. Działał w niej do r. 1549, grając na puzonie, trąbce, krummhornie, flecie poprzecznym i prostym. Często też grywał solo na puzonie na nabożeństwach Bractwa Maryjnego, towarzysząc małemu zespołowi wokalnemu (drzeworyt w jego "Liber primus missarum" z r. 1546 przedstawia czterech mężczyzn, trzech chłopców i puzonistę, najpewniej samego Susato). Jego związek z Bractem Maryjnym stał się jeszcze ściślejszy, kiedy ok. r. 1530 ożenił się z Elizabeth Peltz, siostrą przełożonego Bractwa.
Tielman Susato w r. 1541 nawiązał współpracę z dwoma drukarzami z Antwerpii. Byli nimi Hendrik ter Bruggen i Willem van Vissenaken, którzy jednak najpewniej nie mieli żadnego doświadczenia na polu wydawnictw muzycznych. Susato prawdopodobnie pełnił funkcję redaktora muzycznego. Dzięki tej współpracy w r. 1542 ukazała się pierwsza pozycja: "Quator vocum musicae modulationes", sygnowana przez Vissenakena, w której obok kompozycji różnych mistrzów niderlandzkich znalazł się też jeden motet autorstwa Susato. Po długim procesie sądowym Susato uzyskał wszystkie udziały w tym przedsiębiorstwie (ale nie czcionki nutowe) i założył własną drukarnię.
Od r. 1543 prowadził działalność wydawniczą, publikując utwory muzyczne zarówno własne, jak i innych znanych kompozytorów. Stworzył pierwsze wydawnictwo muzyczne w Niderlandach (wcześniej wydawnictwa muzyczne działały głównie we Włoszech, Francji i Niemczech). 20 lipca 1543 otrzymał pierwszy przywilej wydawniczy ważny na 3 lata. Swoją pierwszą publikację, "Vingt et six chansons musicales", dedykował Marii Habsburżance, namiestniczce Niderlandów. Od r. 1546, kiedy jego przywilej wygasł, Susato skierował swoje zainteresowania ku muzyce religijnej, wydając pierwszą księgę mszy i motetów. Prawdopodobnie w tym samym czasie Susato przeszedł do kalwinistów - dokumenty z ostatniego okresu życia Susato wskazują na jego silny związek z tym ruchem.
We wrześniu 1549 Susato wraz z innymi instrumentalistami otrzymał dymisję z kapeli miejskiej. Nic dziwnego, że uzyskanie w listopadzie 1549 kolejnego przywileju na wydanie 11 ksiąg chansons wymagało rekomendacji nadwornego kompozytora Benedictusa Appenzellera.
Wkrótce do Susato dołączyli inni wydawcy muzyczni: Pierre Phalèse w Leuven (1547) oraz Hubert Waelrant (1554-1555) i Christophe Plantin (1555-1557) w Antwerpii, dzięki czemu Niderlandy stały się regionalnym ośrodkiem wydawniczym dzieł muzycznych. Sam Susato odniósł duży sukces, co umożliwiło mu podjęcie inwestycji w nieruchomości oraz budowę własnego domu "Den Cromhorn", gdzie przeniósł w r. 1551 swoje wydawnictwo (łącznie ok. r. 1500 posiadał już 4 domy oraz ziemię w północnych Niderlandach). Sukces zawdzięczał w dużej mierze wysoko usytuowanym przyjaciołom i innym znaczącym osobistościom, którym często dedykował swe publikacje.
W latach 1543-1561 Susato wydał 22 księgi chansons (w dwóch seriach), 3 księgi mszy, 19 ksiąg motetów (w dwóch seriach) oraz 11 ksiąg w seriach zatytułowanych "Musyck boexken", obejmujących dwie kolekcje niderlandzkich pieśni świeckich, znaną księgę muzyki tanecznej "Het derde musyck boexken... alderhande danserye" (1551) oraz osiem ksiąg "souterliedekens" - opracowań psalmów. Jednak ta pozornie krótka lista jest złudna, gdyż wiele z tych wydań było powtarzanych bez zmian, z datą pierwszego wydania na stronie tytułowej.
Susato wydawał utwory wielu kompozytorów, którzy nigdy dotąd nie byli publikowani drukiem. Wśród nich są Thomas Crecquillon, Pierre Rocourt, Jean de Hollande, Jean Larchier, Philippe de Wildre, Johannes Castileti, Christian Hollander, Jean Crespe czy Eustache Barbion. Niekiedy całe księgi zawierały utwory tylko jednego kompozytora (np. Pierre'a de Manchicourt czy Thomasa Crecquillona). Szczególnie chętnie wydawał utwory kompozytorów flamandzkich z tekstami w języku niderlandzkim i zachęcał ich do pisania tego rodzaju pieśni. Najważniejszą jego publikacją z punktu widzenia rozpowszechnienia i oddziaływania były "Souterliedekens" Jacoba Clemensa non Papy - metryczne opracowania psalmów w języku niderlandzkim, wykorzystujące melodie ludowe. Były niezwykle popularne w Niderlandach w XVI w.
Susato wydawał też utwory Cipriano de Rore, Josquina des Prez oraz był jednym z pierwszych wydawców wielkiego kompozytora późnego renesansu, Orlando di Lasso, wybitnego przedstawiciela IV szkoły niderlandzkiej (obecnie cztery szkoły niderlandzkie zwane są zbiorczo szkołą flamandzką). Susato jako pierwszy wydawca muzyczny rozpowszechnił też na terytorium Niderlandów muzykę mistrzów niemieckich.
Susato był również utalentowanym kompozytorem. Wśród jego publikacji część stanowiła jego własne kompozycje, np. dwie księgi dydaktycznych chansons na 2 głosy z opcjonalnym basem, przeznaczone specjalnie dla młodych, niedoświadczonych śpiewaków. Był także płodnym kompozytorem muzyki instrumentalnej. Wiele z niej jest również dzisiaj wykonywanej i nagrywanej. Znany jest jako autor instrumentalnych cykli tanecznych, złożonych z typowych dla epoki Renesansu tańców jak galiarda, pawana, allemande i in. Wydana r. 1551 księga muzyki tanecznej "Danserye", zawiera popularne wówczas tańce, ale w artystycznym opracowaniu.
Jest prawdopodobne, że Susato zajmował się od r. 1551 też handlem instrumentami muzycznymi. Kilkakrotnie próbował nawiązać współpracę z innymi wydawcami, ale bezskutecznie.
Najpóźniej w r. 1558 do wydawnictwa Thielmana Susato dołączył jego syn, Jacob Susato. W r. 1561 przejął wydawnictwo, ale przed wczesną śmiercią w r. 1564, poprzedzającą śmierć ojca, zdążył wydać tylko jedną pozycję, "Le premier livre de chansons" Orlanda di Lasso. W rezultacie materiały nutowe zostały sprzedane w r. 1566 Christoferowi Plantin.
Po przekazaniu wydawnictwa Tielman Susato przeniósł się do Alkmaaru w północnych Niderlandach, gdzie zaczął nowe życie jako komornik i szeryf polderu w regionie Zijpe. Dołączyła do niego córka Klara i jej mąż, pochodzący z Kolonii antrwerpski prawnik i dyplomata Arnold Rosenberger, oboje aktywni kalwiniści. W r. 1564 Susato i jego żona sporządzili testament. 6 sierpnia tegoż roku żona Suzato zmarła. W r. 1567 władze skonfiskowały Susato oraz małżonkom Rosenberger ziemię. W tym czasie Arnold Rosenberger służył jako ambasador na dworze króla szwedzkiego Eryka XIV (na służbę szwedzką wstąpił w r. 1555, stąd pośrednie kontakty Susato ze Szwecją i jej dworem królewskim datują się już od tego czasu).
Po śmierci żony Susato został przez swego zięcia wciągnięty w intrygi dyplomatyczne i w latach 1565-1570 utrzymywał ścisłe związki z dworem szwedzkim. W marcu 1565 Susato opuścił północne Niderlandy, gdzie został wybrany "in absentia" na zarządcę śluz.
W lecie 1566 Susato trafił do Szwecji. W czerwcu tego roku uzyskał audiencję u króla Eryka XIV, przekazując mu ważne informacje polityczne, dotyczące misji wysłanników królewskich na dwór Lotaryngii, negocjujących planowane małżeństwo króla Szwecji i księżniczki Lotaryngii oraz śmierci sekretarza królewskiego, Lassa Knutssona. Ostatni znany zapis na temat Tielmana Susato pochodzi z r. czerwca 1570, kiedy to prawdopodobnie zmarł w Sztokholmie.

</doc>
<doc id="1226792" url="https://pl.wikipedia.org/wiki?curid=1226792" title="Jerzy Fryckowski">
Jerzy Fryckowski

Jerzy Fryckowski (ur. 16 lutego 1957 w Gorzowie Wlkp.) – polski poeta, krytyk literacki, zajmuje się teatrem i twórczością satyryczną (Król Łgarzy w 1991).
Studia ukończył w Wyższej Szkole Pedagogicznej w Słupsku. Obecnie pracuje jako nauczyciel-polonista w Dębnicy Kaszubskiej koło Słupska. Jego wiersze znajdują się w ponad 340 almanachach i antologiach, tłumaczony na angielski, niemiecki, francuski, hindi, litewski, czeski, serbski, słoweński, węgierski, rosyjski, ukraiński, grecki i esperanto. Współpracuje z Zeszytami Poetyckimi. 
Laureat Literackiej Nagrody im. Juliusza Słowackiego (2021) oraz wielu prestiżowych konkursów literackich m.in.:

</doc>
<doc id="1226794" url="https://pl.wikipedia.org/wiki?curid=1226794" title="Drozdek rudy">
Drozdek rudy

Drozdek rudy ("Hylocichla mustelina") – gatunek ptaka z rodziny drozdowatych (Turdidae), jedyny przedstawiciel rodzaju "Hylocichla". Nie wyróżnia się podgatunków.
Morfologia.
Długość ciała 19–21 cm, rozpiętość skrzydeł 30–34 cm, masa ciała 40–50 g.
Wierzch głowy oraz grzbiet cynamonowordzawe, przechodzące w oliwkowobrązowe pokrywy nadogonowe i ogon. Wokół oczu widoczna wąska, biała obrączka. Białe pokrywy uszne w delikatne brązowe kreski. Spód ciała biały z dużymi, ciemnymi, okrągłymi plamami na gardle, piersi, bokach oraz brzuchu. Obie płci są podobne. Młode ptaki podobnie ubarwione, lecz ze śniadooliwkowymi lub płowymi plamkami na głowie i wierzchu ciała; na pokrywach podskrzydłowych czasami widoczne 1 albo 2 niewyraźne białe paski.
Zasięg, środowisko.
Występuje w środkowo-wschodniej i środkowej Ameryce Północnej – w południowo-wschodniej Kanadzie oraz środkowych i wschodnich Stanach Zjednoczonych. Zimuje we wschodnim Meksyku i Ameryce Centralnej.
W sezonie lęgowym ptaki te zamieszkują dojrzałe lasy liściaste i mieszane, choć spotykane są też w lasach pofragmentowanych, a nawet w podmiejskich parkach. Na zimowiskach najliczniej występują w głębi dojrzałych, cienistych lasów tropikalnych na nizinach, ale także na obrzeżach lasów i w gęstym podszycie lasów wtórnych.
Status.
Międzynarodowa Unia Ochrony Przyrody (IUCN) od 2020 roku uznaje drozdka rudego za gatunek najmniejszej troski (LC – "least concern"); wcześniej, od 2014 roku miał on status gatunku bliskiego zagrożenia (NT – "near threatened"), a od 1988 roku – najmniejszej troski. Organizacja Partners in Flight szacuje liczebność populacji lęgowej na 12 milionów osobników. Trend liczebności populacji jest spadkowy.

</doc>
<doc id="1226796" url="https://pl.wikipedia.org/wiki?curid=1226796" title="Emily Greene Balch">
Emily Greene Balch

Emily Greene Balch (ur. 8 stycznia 1867 w Jamaica Plain (w pobliżu Bostonu), zm. 9 stycznia 1961 w Cambridge) – amerykańska pisarka i pacyfistka, laureatka pokojowej Nagrody Nobla.
W 1889 ukończyła Bryn Mawr College i uzyskała stypendium, które pozwoliło jej na podjęcie studiów w Europie. Studiowała ekonomię w Paryżu w latach 1890–1891, następnie kontynuowała studia na Uniwersytecie Harvarda i Uniwersytecie w Chicago, kończąc je w 1896 w Berlinie. Podjęła pracę w Wellesley College, gdzie w 1913 uzyskała stopień profesora ekonomii i socjologii. W 1915 brała udział w Międzynarodowym Kongresie Kobiet w Hadze, była jedną z założycielek Międzynarodowego Komitetu Kobiet, z którego w 1919 powstała Kobiecą Ligę na Rzecz Pokoju i Wolności. Była sekretarzem tej organizacji w latach 1919–1922.
Brała aktywny udział w kampanii przeciwko włączeniu się Stanów Zjednoczonych do I wojny światowej. W 1918 po rozwiązaniu kontraktu z nią przez Wellesley College, podjęła pracę w liberalnym magazynie "The Nation". Po wojnie zaangażowała się w projekty prowadzone przez Ligę Narodów. W 1926 opublikowała "Occupied Haiti" – raport dotyczący warunków życia na Haiti. W okresie II wojny światowej centrum jej zainteresowań przesunęło się z pacyfizmu na obronę praw człowieka. 
W 1946 otrzymała, wraz z Johnem Mottem, pokojową Nagrodę Nobla.
Międzynarodowa Unia Astronomiczna w 1994 uhonorowała Emily Greene Balch nadając jednemu z kraterów na Wenus nazwę Balch.

</doc>
<doc id="1226798" url="https://pl.wikipedia.org/wiki?curid=1226798" title="James Patrick Sinnott Devereux">
James Patrick Sinnott Devereux

James Patrick Sinnott Devereux (ur. 20 lutego 1903 w Cabanie na Kubie, zm. 5 sierpnia 1988 w Baltimore) – amerykański wojskowy i polityk, republikanin.
Zarys biografii.
Urodził się w miejscowości Cabana na Kubie. Uczęszczał do szkół w Waszyngtonie, Port Deposit w stanie Maryland, a także w Lozannie w Szwajcarii. W 1923 wstąpił do Korpusu Piechoty Morskiej Stanów Zjednoczonych, gdzie służył do 1948, osiągając stopień generała brygadiera. Służył między innymi na Kubie, w Nikaragui oraz Chinach. Podczas II wojny światowej dowodził obroną amerykańską podczas bitwy o wyspę Wake z Japończykami. W następstwie bitwy został przez nich wzięty do niewoli, gdzie przebywał od grudnia 1941 do stycznia 1945.
Po wystąpieniu z wojska w 1948 początkowo zajął się rolnictwem. W latach 1951–1959 przez cztery kadencje był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.
Zmarł 5 sierpnia 1988 w Baltimore. Pochowany jest na Cmentarzu Narodowym w Arlington w Wirginii.

</doc>
<doc id="1226800" url="https://pl.wikipedia.org/wiki?curid=1226800" title="Au cœur du stade">
Au cœur du stade

Au cœur du stade – czwarty koncertowy francuskojęzyczny album Céline Dion, wydany 3 września 1999 roku. Album został nagrany podczas występów artystki w ramach trasy "Let’s Talk About Love Tour" w Stade de France w Paryżu 19 i 20 czerwca 1999 roku. Obydwa całkowicie wyprzedane koncerty zgromadziły łącznie 180,000 widownię. Utwory wykonywane w trakcie koncertów pochodzą głównie z albumu "S’il suffisait ’aimer". Na krążku umieszczono także anglojęzyczne piosenki "Let’s Talk About Love" oraz "My Heart Will Go On". Równolegle z wydaniem płyty CD z wyborem wykonywanych na żywo utworów ukazała się także płyta DVD z zapisem całego, trwającego 90 minut koncertu.

</doc>
<doc id="1226802" url="https://pl.wikipedia.org/wiki?curid=1226802" title="Drozdek okularowy">
Drozdek okularowy

Drozdek okularowy ("Catharus ustulatus") – gatunek małego ptaka z rodziny drozdowatych (Turdidae). Zamieszkuje północną i zachodnią część Ameryki Północnej, zimuje od Meksyku po południową część Ameryki Południowej.
Zasięg występowania.
Drozdek okularowy występuje w zależności od podgatunku:
Morfologia.
Długość ciała 16–20 cm, masa ciała 25–45 g, rozpiętość skrzydeł 29–31 cm. Wierzch ciała oliwkowobrązowy (wschód zasięgu), do brunatnego (zachód). Kantarek, gardło i pierś kremowopłowe, z ciemnymi plamkami, brzuch biały. Boki ciała oliwkowoszare. Obie płci podobne. Młode ptaki z wierzchu całe ciemne, z płowymi plamami na grzbiecie.
Ekologia i zachowanie.
Środowisko.
Drozdki okularowe gniazdują głównie w lasach iglastych, z wyjątkiem wybrzeży Kalifornii, gdzie występują zwykle w nadrzecznych lasach liściastych, zaroślach z olszami lub wierzbami, a czasami w zaroślach przybrzeżnych. Podczas migracji zajmują różnorodne siedliska, poszukując głównie terenów z gęstym podszytem; spotkać je wtedy można zwłaszcza w lasach, na dnie kanionów, w młodych zadrzewieniach, lasach bagiennych, parkach czy na brzegach jezior. Na zimowiskach przebywają w pierwotnych i starych wtórnych lasach tropikalnych oraz na obrzeżach lasów i pastwisk.
Rozród.
Gniazdują w zacienionych miejscach w podszycie leśnym, zwłaszcza w zaroślach krzewów liściastych lub młodych iglastych drzewek, zwykle na wysokości 1–3 metry nad ziemią. Gniazdo to zwarta, otwarta miseczka zbudowana z cienkich gałązek, łodyg, trawy, mchu, strzępków kory i zbutwiałych liści, wewnątrz wyłożona liśćmi, korzonkami, porostami lub mchem. Jego budową zajmuje się samica. W zniesieniu 1–5 (zwykle 3–4) jaj koloru od niebieskiego do zielonkawoniebieskiego z czerwonawym lub brązowym plamkowaniem. Wysiadywaniem zajmuje się samica. Okres inkubacji trwa 10–14 dni, podobnie czas od wyklucia do pełnego opierzenia się młodych. Karmieniem młodych zajmują się oboje rodzice.
Pożywienie.
Drozdki okularowe w sezonie lęgowym zjadają głównie owady i inne stawonogi. Jedzą też owoce, zwłaszcza jesienią i zimą, preferując czerwone owoce jagodowe. W skład ich diety wchodzą m.in. chrząszcze, muchy, koniki polne czy gąsienice. Żywią się także mrówkami, co jest raczej nietypowe dla ptaków śpiewających klimatu umiarkowanego. Pisklęta karmione są głównie owadami, zwłaszcza gąsienicami, chrząszczami, ćmami i muchami.
Status.
Organizacja Partners in Flight szacuje liczebność populacji lęgowej drozdka okularowego na około 100 milionów osobników.
Międzynarodowa Unia Ochrony Przyrody (IUCN) uznaje drozdka okularowego za gatunek najmniejszej troski (LC – "least concern"). Od 2016 roku jako osobny gatunek klasyfikuje drozdka oliwkowogrzbietego i również zalicza go do kategorii najmniejszej troski.

</doc>
<doc id="1226804" url="https://pl.wikipedia.org/wiki?curid=1226804" title="Herb powiatu ostrowskiego (mazowieckiego)">
Herb powiatu ostrowskiego (mazowieckiego)

 
Herb powiatu ostrowskiego − określony został w załączniku nr 1 zgodnie z § 4 pkt 4 Statutu powiatu ostrowskiego uchwalonego 30 grudnia 2002 roku.
Opis herbu.
Na tarczy czwórdzielnej w krzyż, w polu pierwszym koloru czerwonego orzeł koloru srebrnego, w polu drugim zielonym ostrowa (ostrzew) złota, w polu trzecim zielonym jedenaście gwiazd złotych, w polu czwartym srebrnym smok skrzydlaty zielony.
Symbolika herbu.
Herb odwołuje się do historii i tradycji tych ziem należących do powiatu. Orzeł biały (srebrny) nawiązuje do historycznego herbu Mazowsza. Ostrowa (ostrzew) złota w polu nawiązuje do godła stolicy powiatu Ostrowi Mazowieckiej. Gwiazdy złote w polu trzecim symbolizują 11 gmin wchodzących w jego skład. W polu czwartym smok skrzydlaty o dwóch łapach nawiązuje do historycznego herbu księstwa czersko - warszawskiego, na którego dawnych terenach znajdują się obecnie ziemie powiatu. 
Pole pierwsze i pole czwarte tarczy herbu wraz z elementami na nich widniejącymi, są wzorowane na pieczęci Bolesława IV - księcia mazowieckiego, który nadał prawa miejskie Ostrowi i Nurowi w 1434 r. a leżącym na terenie powiatu. Czteropolowy podział herbu wiąże się z czteropolowy herb z orłem i smokiem na chorągwi księcia mazowieckiego.

</doc>
<doc id="1226810" url="https://pl.wikipedia.org/wiki?curid=1226810" title="Ser mazurski">
Ser mazurski

Ser mazurski - rodzaj polskiego sera produkowanego z krowiego mleka, w kształcie prostopadłościanu. Ser ten ma miąższ o barwie kremowej i jest miękki oraz elastyczny. Ser mazurski ma pikantny, lekko kwaśny smak i jest zaliczany do serów dojrzewających, podpuszczkowych oraz pełnotłustych.

</doc>
<doc id="1226813" url="https://pl.wikipedia.org/wiki?curid=1226813" title="Herb powiatu ostrowskiego">
Herb powiatu ostrowskiego



</doc>
<doc id="1226816" url="https://pl.wikipedia.org/wiki?curid=1226816" title="Sześcioszpar szary">
Sześcioszpar szary

Sześcioszpar szary, sześcioszpar, rekin szary ("Hexanchus griseus") – gatunek drapieżnego, morskiego rekina sześcioszparokształtnego z rodziny sześcioszparowatych (Hexanchidae). 
Opis
Jedna, mała płetwa grzbietowa w tylnej części tułowia, płetwa odbytowa bardzo mała, długi ogon z niezbyt dużą płetwą ogonową. Sześć szpar skrzelowych. Barwa szara, grzbiet znacznie ciemniejszy z przejściem do brązu. Boki dość jasne. Brak przesłony migawkowej. Tryskawka zaokrąglona. Prowadzi samotniczy, przydenny i nocny tryb życia.
Wielkość
Długość ciała przeciętnie 3 m, maksymalnie 5,9 m, dymorfizm płciowy pod względem wielkości niewyraźny. 
Występowanie
Wody przybrzeżne strefy tropikalnej do umiarkowanej wszystkich kontynentów, także przy większych wyspach oceanicznych. Nie występuje w wodach polarnych. 
Pokarm 
Głównie ryby, rzadziej morskie stawonogi, np. kraby, a także, choć rzadko, foki. 
Środowisko
Wyłącznie morskie wody, przybrzeżne, od powierzchniowych do głębokości 2000 m. 
Rozmnażanie
Jajożyworodne, samica rodzi od 22 do 108 młodych o długości ciała 40–60 cm. 
Ataki na ludzi
Nie atakuje, poza sporadycznymi przypadkami sprowokowania go.

</doc>
<doc id="1226817" url="https://pl.wikipedia.org/wiki?curid=1226817" title="Viktoras Gailius">
Viktoras Gailius

Viktoras Gailius (ur. 27 sierpnia 1893 w Berštininkai koło Pojegów, zm. 7 lipca 1956 w Pfullingen w RFN) – litewski polityk i działacz narodowy na terenie Małej Litwy, radny Kłajpedy, członek jej Sejmu oraz gubernator (1938–1939), dyplomata.
Życiorys.
Urodził się w rodzinie litewskich rolników w Prusach Wschodnich. W 1914 ukończył gimnazjum w Tylży, później studiował prawo w Królewcu, Heidelbergu i Berlinie. W czasie I wojny światowej służył w armii niemieckiej. W 1918 był sygnatariuszem Aktu z Tylży, który postanowił o zjednoczeniu Litwy właściwej z litewskojęzycznymi terenami Prus Wschodnich.
Rozpoczął działalność dyplomaty: od maja 1920 do lipca 1922 reprezentował państwo litewskie w Berlinie, później do lutego 1923 był posłem w Estonii.
Udzielał się w ruchu kłajpedzkim. W latach 1918–1924 pozostawał członkiem Rady Ludowej Małej Litwy. Od 1923 należał do towarzystwa „Aukuras”. Miał swój udział w odłączeniu kłajpedzkiego kościoła luterańskiego od konsystorza w Królewcu. Był jednym z liderów Związku Społecznego.
Od 1927 do 1930 kierował portem handlowym w Kłajpedzie, był również członkiem jego rady nadzorczej (1934–1937). Doradzał gubernatorowi okręgu w kwestiach prawnych (1930–1934).
Radny miasta w Kłajpedzie (1933–1938), deputowany do kłajpedzkiego Sejmu VI kadencji (1938–1939) oraz minister ds. prawnych przy ostatnim gubernatorze okręgu (listopad 1938 – marzec 1939). Od 1936 do 1938 redagował niemieckojęzyczne czasopismo dla pruskich Litwinów „Baltischer Beobachter”.
Po aneksji Litwy przez ZSRR przeprowadził się do Niemiec. Po wojnie działał wśród litewskiej emigracji w RFN.
Linki zewnętrzne.
 

</doc>
<doc id="1226820" url="https://pl.wikipedia.org/wiki?curid=1226820" title="Siwuszka ciemnobrewa">
Siwuszka ciemnobrewa

Siwuszka ciemnobrewa ("Polioptila caerulea") – gatunek małego ptaka z rodziny siwuszek (Polioptilidae), zamieszkujący Amerykę Północną. Nie jest zagrożony.
Systematyka.
Wyróżniono kilka podgatunków "P. caerulea":
Morfologia.
Długość ciała 11,5–12,5 cm. Drobna, smukła sylwetka. Dziób czarny. Wierzch ciała niebieskoszary; ciemne lotki biało obrzeżone. Spód ciała jasnoszary. Ogon długi, z białymi skrajnymi sterówkami; od spodu biały; ptak często nim podryguje. U obu płci widoczna biała, wąska obrączka oczna. Samiec ma brew oraz czoło czarne.
Zasięg, środowisko.
Korony drzew w wilgotnych lasach, dębowe zadrzewienia, luźne zadrzewienia jałowcowe oraz sosnowe w środkowej i południowej części Ameryki Północnej. Zimę spędza na południu USA, w Meksyku i Ameryce Środkowej. Południowe populacje nie migrują.
Status.
IUCN uznaje siwuszkę ciemnobrewą za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 160 milionów osobników. Trend liczebności populacji uznawany jest za wzrostowy.

</doc>
<doc id="1226822" url="https://pl.wikipedia.org/wiki?curid=1226822" title="Gotowość bojowa okrętu">
Gotowość bojowa okrętu

Gotowość bojowa okrętu - gotowość okrętu w ruchu lub na postoju do walki morskiej. W pływaniu samodzielnym określa ją dowódca okrętu, uwzględniając sytuację taktyczną, wykonywane zadania oraz czas niezbędny do użycia posiadanych środków ogniowych i techniki okrętowej. 
Wyróżnia się trzy stany gotowości bojowej okrętu:
W czasie postoju okrętów nawodnych na redzie wyznacza się dyżurne obsługi systemów obrony przeciwlotniczej lub utrzymuje się na stanowiskach wachtę lub burtę bojową.

</doc>
<doc id="1226824" url="https://pl.wikipedia.org/wiki?curid=1226824" title="Bess Truman">
Bess Truman

Elizabeth Virginia Wallace Truman (ur. 13 lutego 1885 w Independence, zm. 18 października 1982 tamże) – w 1945 druga, a od 1945 do 1953 pierwsza dama Stanów Zjednoczonych, żona 33. prezydenta USA Harry’ego S. Trumana.
Życiorys.
Elizabeth Virginia Wallace urodziła się 13 lutego 1885 roku w Independance, jako córka Davida Willocka Wallace’a i jego żony Madge Gates. Miała troje rodzeństwa, a w domu była nazywana „Bess”. Uczęszczała do lokalnej szkoły średniej, którą ukończyła w 1901 roku. Dwa lata później jej ojciec popełnił samobójstwo. Elizabeth, jako najstarsza z rodzeństwa, pomagała matce w obowiązkach domowych.
Swojego przyszłego męża, Harry’ego Trumana, poznała w 1890 roku w prezbiteriańskiej szkółce niedzielnej. Po śmierci ojca, jej kontakty z Trumanem były częstsze, choć początkowo nie wiązała z nim swojej przyszłości. W 1911 roku odrzuciła jego oświadczyny. Sześć lat później Truman ponowił propozycję małżeństwa i został przyjęty, a zaraz potem zmobilizowany do walki na froncie I wojny światowej we Francji. Po powrocie z wojny, wzięli ślub w dniu podpisania traktatu wersalskiego, 28 czerwca 1919. W podróż poślubną udali się do Chicago, Detroit i Port Huron, a następnie zamieszkali w rodzinnym Independance.
Gdy Truman został senatorem, w 1935 roku, oboje przeprowadzili się do Waszyngtonu. Ponieważ uposażenie w wysokości 10 tysięcy dolarów rocznie, nie wystarczało im na utrzymanie, Truman zatrudnił swoją żonę, jako sekretarkę, co spowodowało oskarżenia o nepotyzm. W tym czasie Bess pomagała pisać przemówienia i prowadziła korespondencję. Truman niemal wszystkie decyzje konsultował z żoną, także w czasie prezydentury.
W 1944 roku, Partia Demokratyczna wysunęła kandydaturę Trumana na wiceprezydenta. Spotkało się to ze sprzeciwem jego żony, lecz po nacisku Roosevelta, Truman zgodził się kandydować. Oboje odmówili wówczas przeprowadzenia się do rezydencji wiceprezydentów. Druga dama nie lubiła życia stolicy i trzymała się z dala od plotek i rozgłosu. Gdy 12 kwietnia 1945 roku, zmarł Franklin Delano Roosevelt, Truman został zaprzysiężony na prezydenta, a jego żona została nową pierwszą damą.
Dopóki Eleanor Roosevelt nie opuściła Białego Domu, Trumanowie mieszkali w Blair House. Ze względu na żałobę po zmarłym prezydencie, odbywało się mniej oficjalnych przyjęć i imprez, co odpowiadało nowej pierwszej damie. Bess nie lubiła także konferencji prasowych, które organizowała rzadko – najczęściej odpowiadała pisemnie na pytania do niej skierowane. Biuletyny prasowe i informacyjne były wydawane przez jej sekretarkę, Edith Helm. Pierwsza dama prowadziła księgi wydatków, sprawdzała czystość w Białym Domu, nadzorowała menu i osobiście robiła zakupy. W trakcie kadencji, obowiązki spowodowały, że prezydent coraz mniej czasu spędzał z żoną i rzadziej się jej radził. Informował ją jednak o przebiegu konferencji poczdamskiej i o planach użycia broni atomowej przeciwko Japonii.
W 1948 roku Bess była przeciwna ponownemu kandydowaniu męża na prezydenta. Zgodnie z przewidywaniami ośrodków badań opinii publicznej, Truman miał niewielkie szanse na zwycięstwo z republikaninem Thomasem Deweyem. Kiedy jednak prezydent postanowił wystartować w wyborach, pierwsza dama wsparła tę decyzję i uczestniczyła w kampanii. Druga kadencja była dużym obciążeniem dla Trumanów, ze względu na ataki republikanów, strajki w większości kraju i wybuch wojny koreańskiej w 1950 roku. Gdy w maju 1952 w Białym Domu rozpoczął się remont, para prezydencka przeniosła się do Blair House. W tym samym roku, zgodnie z 22. poprawką do Konstytucji, Truman mógł ubiegać się o jeszcze jedną kadencję prezydencką. Bess jednak wyraziła stanowczy sprzeciw i Harry nie zgodził się kandydować.
Po wyprowadzce z Białego Domu, Trumanowie powrócili do Independence. Była pierwsza dama unikała polityki i życia publicznego, zajęła się czytaniem kryminałów i pisaniem pamiętników. Harry zmarł 26 grudnia 1972 roku. Jako wdowa, Bess nie zmieniła swojego stylu życia, nadal strzegąc prywatności i utrzymując kontakt z córką i wnukami. Chorowała na artretyzm i stopniowo traciła wzrok. Zmarła 18 października 1982 roku.
Życie prywatne.
Elizabeth Virginia Wallace wyszła za mąż za Harry’ego Trumana 28 czerwca 1919 roku w Independence. Ślub odbył się w obrządku episkopalnym. Mieli jedną córkę, Margaret (ur. 17 lutego 1924).

</doc>
<doc id="1226825" url="https://pl.wikipedia.org/wiki?curid=1226825" title="Anselm Knuuttila">
Anselm Knuuttila

Anselm Knuuttila (ur. 1 lutego 1903 r. w Iitti, zm. 29 czerwca 1968 r.) – fiński biegacz narciarski, dwukrotny medalista mistrzostw świata.
Kariera.
Uczestniczył w zawodach w latach 20. XX wieku. W 1929 roku wystartował na mistrzostwach świata w Zakopanem zdobywając złoty medal w biegu na 50 km techniką klasyczną. Na tych samych mistrzostwach zdobył srebrny medal w biegu na 18 km, ulegając jedynie swemu rodakowi Veliemu Saarinenowi o 37 sekund. Nigdy nie startował na igrzyskach olimpijskich.

</doc>
<doc id="1226838" url="https://pl.wikipedia.org/wiki?curid=1226838" title="Operacja Samum">
Operacja Samum

Operacja Samum (ang. "Operation Simoom") – ściśle tajna ewakuacja funkcjonariuszy instytucji wywiadowczych USA, przeprowadzona w 1990 roku przez polski wywiad (Zarząd Wywiadu Urzędu Ochrony Państwa) w Iraku.
Przebieg.
W 1990 roku agenci Central Intelligence Agency (CIA) poprosili europejskie instytucje wywiadowcze o pomoc w ewakuacji sześciu amerykańskich funkcjonariuszy Centralnej Agencji Wywiadowczej, Defense Intelligence Agency (DIA) i National Security Agency (NSA), którzy śledzili ruchy irackich wojsk przed I wojną w Zatoce Perskiej. Państwa takie jak Związek Radziecki, Wielka Brytania i Francja odmówiły pomocy; tylko Polacy zgodzili się na udział.
Choć Polska była związana z Irakiem dzięki pracom budowlanym prowadzonym przez polskie firmy inżynierskie, władze polskie zleciły operację kilku funkcjonariuszom, w tym dyplomatom (wcześniej służącym w Służbie Bezpieczeństwa – Departament I Ministerstwa Spraw Wewnętrznych) w nowo powołanym Zarządzie Wywiadu Urzędu Ochrony Państwa. Dowódcą operacji – powołanym przez Ministra Spraw Wewnętrznych i Szefa Urzędu Ochrony Państwa Krzysztofa Kozłowskiego – został płk Gromosław Czempiński, współpracujący z pracującym pod przykryciem płk. Andrzejem Maronde, dyplomatycznym kierownikiem Wydziału Konsularnego Ambasady Rzeczypospolitej Polskiej w Bagdadzie i nowo powołanym szefem komórki organizacyjnej Zarządu Wywiadu Urzędu Ochrony Państwa w Ambasadzie Rzeczypospolitej Polskiej w Bagdadzie.
Głównym zadaniem było nawiązanie kontaktu ze szpiegami ze Stanów Zjednoczonych i przekazanie im polskich paszportów, dzięki czemu mogli oni opuścić Irak. Operacja była trudna, gdyż Irakijczycy zauważyli kontakty między Polakami a Amerykanami. Amerykańscy agenci otrzymali schronienie na polskiej budowie, zapewniono im paszporty i umieszczono w autobusie wyjeżdżającym z Iraku. Pogranicznik irakijski, który patrolował granicę, studiował w Polsce i dosyć dobrze znał język polski, w związku z czym odpytywał pasażerów. Amerykański funkcjonariusz nie znał języka polskiego, więc udawał nietrzeźwego (inna wersja mówi o tym, że zemdlał) bazując na stereotypie pijanych Polaków. Iracki funkcjonariusz odstąpił od dalszej kontroli, a autobus przekroczył granicę Iraku z Turcją ze wszystkimi pasażerami. Polski wywiad zdobył także tajne, szczegółowe mapy Bagdadu z instalacjami wojskowymi, przydatnymi przy operacji Pustynna Burza.
W nagrodę za tę pomoc członkowie administracji Stanów Zjednoczonych obiecali zwrócić się do pozostałych państw o to, by umorzyły połowę długu zagranicznego Polski zaciągniętego w okresie Polskiej Rzeczypospolitej Ludowej, czyli 16,5 miliarda dolarów amerykańskich. W rezultacie tej akcji Stany Zjednoczone Ameryki pomogły też w zorganizowaniu Jednostki Wojskowej GROM, a płk Gromosław Czempiński za tę akcję uzyskał odznakę Centralnej Agencji Wywiadowczej.
Media.
Informacja o tej akcji po raz pierwszy została ujawniona w 1995 roku na łamach dziennika „The Washington Post”. W 1999 roku polski reżyser Władysław Pasikowski nakręcił o niej film pod tytułem "Operacja Samum", pierwszy polski film współfinansowany przez Warner Bros. i trzeci przez HBO.
Wbrew doniesieniom mediów amerykańskich, ppłk Sławomir Petelicki w swojej książce zatytułowanej „GROM Siła i Honor” zaprzeczył temu, jakoby uczestniczył w tej operacji.
Wiosną 2002 roku na łamach witryny internetowej Urzędu Ochrony Państwa po raz pierwszy potwierdzono wyprowadzenie amerykańskich szpiegów z Iraku, bez podawania szczegółów.

</doc>
<doc id="1226840" url="https://pl.wikipedia.org/wiki?curid=1226840" title="Mysikrólik złotogłowy">
Mysikrólik złotogłowy

Mysikrólik złotogłowy ("Regulus satrapa") – gatunek małego ptaka z rodziny mysikrólików (Regulidae), wcześniej zaliczany do pokrzewkowatych.
Systematyka.
Wyróżniono kilka podgatunków "R. satrapa":
Morfologia i tryb życia.
Długość ciała 9–10 cm. Pasek ciemieniowy u samca pomarańczowy, u samicy żółty, u obu płci jest on obwiedziony; biała brew. Pióra oliwkowoszare, jaśniejsze od spodu. Na brązowych skrzydłach widoczne 2 białe paski. Ogon krótki. Nieustannie żeruje, często na krótki moment zawisa w powietrzu wokół gałązek. Charakterystycznie, nerwowo potrząsa skrzydłami.
Zasięg, środowisko.
Gniazda zakłada w cienistych lasach iglastych wschodniej, zachodniej i północnej części Ameryki Północnej. Zimę spędza w lasach środkowej i południowej części tego kontynentu. Izolowane, niemigrujące populacje w górach środkowego i południowego Meksyku oraz Gwatemali.
Status.
IUCN uznaje mysikrólika złotogłowego za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 100 milionów osobników.

</doc>
<doc id="1226841" url="https://pl.wikipedia.org/wiki?curid=1226841" title="Socjologia krytyczna">
Socjologia krytyczna

Socjologia krytyczna nazywana inaczej orientacja krytyczna rozwinęła się głównie w USA, a pojawiła w Niemczech.
W Europie, np. we Francji (z wyjątkiem Alaina Touraine’a) i Włoszech była mało popularna. Jej zmierzch nastąpił w latach siedemdziesiątych XX wieku, ale odradza się ona incydentalnie, od czasu do czasu wraz z nowymi problemami społecznymi.
Socjolog, by być krytycznym, skupia się na odkrywaniu tego, co dominujący system ideologiczny czy polityczny usiłuje ukryć przed społeczeństwem lub tego co jest trudne do dostrzeżenia. Socjologowie radykalni i krytyczni dążą do poznania własnego społeczeństwa nie tylko po to, aby je lepiej zrozumieć. Chcą je poznać by je zmienić, by ukształtować społeczeństwo nowego, lepszego typu. Wiążą więc wyraźnie badanie naukowe z aksjologią. W związku z tym przeciwstawiają się rozpowszechnionemu w głównym nurcie socjologii akademickiej dogmatowi „wolności od wartościowania” czy neutralności (za twórcę tego dogmatu uważany jest Max Weber).
Orientacja ta opiera się na „konfliktowym modelu społeczeństwa” i ma dwa istotne aspekty. Jeden to analiza socjologii czy szerzej – nauk społecznych: ich problemów filozoficznych, metodologicznych, teoretycznych, ich uwarunkowań i konsekwencji społecznych. Drugi to analiza społeczeństwa – głównie dorobek badawczy Charlesa Wrighta Millsa. Radykalizm socjologa musi więc łączyć mądrość z postawą czynną, działaniem zmieniającym to, co uznane jest za nieracjonalność społeczeństwa (Cropsey 1970).
Przez socjologię krytyczną czy radykalną wszyscy jej zwolennicy i komentatorzy rozumieją dokonywaną przez badaczy analizę ich własnego społeczeństwa.
Socjologowie krytyczni mają świadomość własnej odrębności od „głównego nurtu” nauk społecznych i nawiązują do prac Roberta S. Lynda oraz do „ojca” socjologii krytycznej i radykalnej C.W. Millsa. Krytykę istniejących stosunków badacz społeczeństwa powinien prowadzić z punktu widzenia wolności i racjonalności, będących istotnymi, czyli koniecznymi, cechami człowieka i społeczeństwa (Horkheimer 1972).
Paul Lazarsfeld (1972) zwracał uwagę na różnicę między badaniami krytycznymi a badaniami administracyjnymi.
Trzej twórcy nowoczesnych nauk społecznych: Henri de Saint-Simon, Auguste Comte, Karol Marks, kładli zdecydowany nacisk na funkcję krytyczną tych nauk.
Wybitny socjolog krytyczny Alvin Ward Gouldner i orientacja krytyczna w socjologii mogą istnieć tylko wtedy, gdy są powody do krytykowania. Jak dotąd, warunek ten spełniały wszelkie istniejące społeczeństwa, a nic nie wskazuje na to, aby kiedykolwiek mogło być inaczej. Badania uznać można za radykalne czy krytyczne, gdy prowadzone są z punktu widzenia grup upośledzonych, a jednocześnie ten punkt widzenia wykorzystywany jest do analiz całej hierarchii społecznej, ze szczególnym uwzględnieniem grup dominujących oraz strukturalnych powodów upośledzania innych grup.
Podstawowym paradygmatem socjologii krytycznej nie jest więc obserwacja, lecz dialog (Habermas 1983). Stąd tak wielkie ma tu znaczenie teoria kompetencji komunikacyjnej. Dla Millsa celami, których osiągnięcie ma przyspieszyć socjologia, są ludzka wolność i rozum. Jednakże rozum nie jest tutaj identyfikowany z biurokratyczną i technologiczną racjonalnością.
W krajach rozwiniętych ludzie stają się więc „radosnymi robotami”, nie zaś podmiotami, zdolnymi świadomie kształtować swe życie i dzieje świata, w którym żyją. Ludzie przestają już nawet pragnąć prawdziwej wolności, gdyż ta zmuszałaby ich do myślenia o celach, do myślenia, od którego się przecież odzwyczaili.
Teoria krytyczna to przede wszystkim krytyka dominacji, krytyka niekoniecznych ograniczeń ludzkiej wolności, próbuje służyć ludziom, nie manipulatorom. Socjologia krytyczna zainteresowana jest ukształtowaniem społeczeństwa, które może maksymalizować wolność ludzką. Chodzi jej o społeczeństwo równości władzy, zasobów ekonomicznych, szans życiowych, wiedzy. „Dobra socjologia to praca socjologiczna, która prezentuje znaczące opisy organizacji i wydarzeń, trafne wyjaśnienia tego, jak pojawiają się one i trwają oraz realistyczne sugestie dotyczące ich poprawy lub zmiany; jest ona często radykalna” (Becker, Horowitz 1972). Musi analizować, a potem demaskować przywileje, system dominacji, tajność życia politycznego. Prowadząc taką działalność socjologia krytyczna popada i popadać musi w konflikt z politykami i władzą.
Socjolog powinien umieć zmieniać perspektywy badania społeczeństwa. Indywidualne troski ludzkie powinny więc być w jego analizach powiązane z problemami strukturalnymi i historycznymi. Umiejętność owego łączenia perspektyw to podstawowa cecha wyobraźni socjologicznej.
Najważniejsza jednak dla socjologów krytycznych jest działalność edukacyjna, oświeceniowa, gdyż pojawienie się oświeconej publiczności pozwoli zrealizować program badawczy socjologii krytycznej, ku pełnej wolności społeczeństw.
Według Millsa badacz społeczny powinien być niezależnym uczonym samodzielnie formującym problemy badawcze, opierającym się wyłącznie na własnej wyobraźni socjologicznej. Sam powinien również kierować rozwiązaniami tych problemów i szeroko propagować wyniki swoich badań – prezentując je zarówno władzy jak i publiczności. Powinni prowadzić wielkie, publiczne dyskusje polityczne.
Warunkiem rozwoju tej orientacji jest możliwość niczym nieskrępowanej dyskusji naukowej, dostęp do źródeł, możliwość publikacji, swobodnego zrzeszania się w celu wspólnego prowadzenia badań teoretycznych i empirycznych.
Należy wspomnieć jeszcze, iż nurtem zbieżnym do socjologii tu opisywanej jest socjologia humanistyczna, której zwolennicy interesują się zasadniczo działaniem człowieka w jego najbliższym środowisku społecznym.

</doc>
<doc id="1226843" url="https://pl.wikipedia.org/wiki?curid=1226843" title="PMC-90">
PMC-90

PMC-90 – polski most czołgowy zbudowany na opancerzonym podwoziu czołgu PT-91 przeznaczony do szybkiego pokonywania z marszu naturalnych i sztucznych przeszkód terenowych (rzek, strumieni, wąwozów, rowów czołgowych, lejów po wybuchach pocisków i skarp o szerokości do 19 m). Pojazd produkowany jest przez zakłady Bumar-Łabędy w Gliwicach.
Na jego podstawie zbudowano nowocześniejszy PMC Leguan, będący częścią składową dostawy wozów bojowych m.in. PT-91M do Malezji.
Opis konstrukcji.
PMC-90 przystosowany został do wykonywania zadań w strefie bezpośredniej i pośredniej styczności z przeciwnikiem, w różnych warunkach terenowych i atmosferycznych przy max. prędkości wiatru do 18 m/s, w warunkach skażeń terenu bronią jądrową, chemiczną i biologiczną i w strefie masowych zniszczeń powstałych na skutek użycia broni jądrowej i konwencjonalnej.
Średnie gąsienicowe podwozie o masie 33 ton bez osprzętu zostało przystosowane do tej roli z czołgu PT-91. Główny napęd stanowi czterosuwowy, wielopaliwowy, wysokoprężny, silnik chłodzony cieczą z doładowaniem sprężarką, S-12U o mocy 625 kW (850 KM), który rozpędza pojazd mostowy do maksymalnej prędkości 60 km/h po szosie. Układ chłodzenia silnika jest cieczowy zamknięty z obiegiem wymuszonym z przedmuchem powietrza przez chłodnice za pomocą wentylatora. Na czepakach w tylniej części kadłuba zainstalowane są dwie 200-litrowe beczki paliwowe, które można automatycznie odrzucić w razie konieczności. Moment obrotowy przenoszony jest na gąsienice przez mechaniczny układ napędowy z przekładnią pośrednią, dwie skrzynie przekładniowe i przekładnie boczne. Dwutarczowe koła jezdne z gumowymi bandażami zawieszone są niezależnie na drążkach skrętnych.
Załogę wozu stanowią dwie osoby: kierowca/mechanik oraz dowódca. Chronieni oni są przed bronią stzrelecką i artyleryjską oraz przez przyrząd GO-27, zapewniający ochronę załogi i wyposażenia wewnętrznego wyrobu przed falą uderzeniową wybuchu jądrowego (broń ABC). Dodatkową ochronę zapewniają wyrzutnie granatów dymnych 902A oraz termiczne agregaty dymotwórcze.
Koleinowe przęsło mostowe waży niecałe 7 ton i ma nośność do 50 ton. Most złożony z 2 lub 3 przęseł ma mniejszą nośność ok. 40 ton. Wymiary mostu: szerokość mostu to 3,45 m bez zamków kotwicznych i 3,89 m z zamkami kotwicznymi. Natomiast długość przęsła złożonego wynosi 10,4 m. Parametry te pozwalają na utrzymanie czołgu PT-91 jak i wiele innych, lżejszych wozów bojowych na wyposażeniu Wojska Polskiego.

</doc>
<doc id="1226845" url="https://pl.wikipedia.org/wiki?curid=1226845" title="Wojskowa Komenda Kolejowa">
Wojskowa Komenda Kolejowa

Wojskowa Komenda Kolejowa – nieistniejący już organ służby komunikacji wojskowej podlegający szefostwu przewozów wojskowych odnośnej dyrekcji kolejowej, którego zadaniem było organizacyjne i nadzorcze zabezpieczenie w obsługiwanym przez siebie rejonie przewozów wojskowych planowania centralnego i okręgowego. Komendant Wojskowej Komendy Kolejowej posiadał uprawnienia rozkazodawcze w stosunku do komendantów transportów wojskowych odnośnie do przestrzegania przepisów, porządku i dyscypliny w czasie załadowania, przewozu i wyładowania transportów.

</doc>
<doc id="1226846" url="https://pl.wikipedia.org/wiki?curid=1226846" title="Bateria AA">
Bateria AA

Bateria AA – określenie komercyjnego ogniwa galwanicznego w kształcie walca o średnicy ok. 1,4 cm, powszechnie używana w sprzęcie elektronicznym. Bateria typu AA została znormalizowana przez ANSI w 1947 roku i jest znana także jako "R6" (węglowo-cynkowa), "LR6" (alkaliczna), "FR6" (litowo-żelazowa) oraz "Mignon". W Polsce popularnie nazywana "paluszkiem".
Baterii AA nie należy mylić z akumulatorami AA - czyli ogniwami wielokrotnego ładowania/rozładowania o tych samych wymiarach.
Wymiary i masa baterii.
Ogniwo AA ma kształt walca o długości całkowitej ok. 51 mm, średnicy rzędu 13,50–14,50 mm (zwykle 14,05 do 14,15 mm). Tradycyjne baterie alkaliczne odznaczają się masą w przybliżeniu 23 g, podczas gdy akumulatory niklowo-metalowo-wodorkowe ważą od 26 g do 31 g. Znacznie lżejsze są baterie litowe (o napięciu 1,7 V), które ważą ok. 15 g przy większej pojemności (3000 mAh) niż baterie alkaliczne czy akumulatory NiMH.
Baterie cynkowo-węglowe i alkaliczne typu AA cechują się nominalnym napięciem 1,5 wolta, podczas gdy akumulatory niklowo-kadmowe i niklowo-metalowo-wodorkowe charakteryzują się nominalnym napięciem 1,2 V.
Pojemność baterii AA.
Ze względu na wielkość baterie AA mają większą pojemność niż baterie AAA, a mniejszą niż baterie C i D. Producenci zasadniczo nie podają pojemności baterii (w przeciwieństwie do akumulatorów NiCd i NiMH). Powodem takiego postępowania jest trudność ustalenia pojemności baterii. Zależy ona w dużej mierze od warunków pomiarowych:
Orientacyjne porównanie pojemności ogniw i akumulatorów (kolejność chronologiczna) typu AA:
Producenci baterii podają w reklamach, że baterie alkaliczne działają do 10 razy dłużej od baterii cynkowo-węglowych, a baterie litowe działają do 7 razy dłużej niż baterie alkaliczne. 
Nietypowe warianty baterii/akumulatorów AA.
Dwie litowe baterie AA zapakowane obok siebie i połączone szeregowo w jednej obudowie w baterię ogniw to bateria CR-V3. Taki pakiet ma napięcie równe sumie dwóch baterii AA. Baterie takie są stosowane zamiennie z dwiema bateriami AA, w niektórych aparatach fotograficznych. 
Na rynku są też dostępne akumulatorki o rozmiarze AA zbudowane z o napięciu ok. 3,6 V. 
Dostępne na rynku są też baterie AA "połówkowe" i "dwie trzecie", czyli o tej samej średnicy ale odpowiednio o połowę lub 1/3 krótsze. Takie baterie mają napięcie 1,5 V lub 3,6 V, ale odpowiednio mniejszą pojemność.

</doc>
<doc id="1226848" url="https://pl.wikipedia.org/wiki?curid=1226848" title="Willy Busch">
Willy Busch

Wilhelm "Willy" Busch (ur. 4 stycznia 1907, zm. 1982) – niemiecki piłkarz, boczny obrońca. Brązowy medalista MŚ 34.
W reprezentacji Niemiec zagrał 13 razy. Debiutował 22 października 1933 w wygranym 8:1 meczu z Belgią, ostatni raz zagrał w 1936. Podczas MŚ 34 wystąpił w trzech meczach. Był wówczas piłkarzem TSV Duisburg 48/99.
Linki zewnętrzne.
Statystyki w bazie national-football-teams.com

</doc>
<doc id="1226851" url="https://pl.wikipedia.org/wiki?curid=1226851" title="Ustawa o nadzwyczajnej pomocy dla banków">
Ustawa o nadzwyczajnej pomocy dla banków

Ustawa o nadzwyczajnej pomocy dla banków (ang. "Emergency Banking Relief Act") – ustawa uchwalona przez amerykański Kongres 9 marca 1933 roku i tego samego dnia podpisana przez prezydenta Franklina Delano Roosevelta. 
Na jej mocy po zakończeniu tzw. wakacji bankowych banki, które normalnie działały, mogły ponownie być otwarte, z kolei te, które cierpiały na kłopoty finansowe - miały otrzymać zarządców.

</doc>
<doc id="1226852" url="https://pl.wikipedia.org/wiki?curid=1226852" title="Hedel">
Hedel

Hedel - miejscowość leżąca w prowincji Geldria, w Holandii. Miejscowość położona jest około 7 km na północ od ’s-Hertogenbosch, stolicy Brabancji Północnej.
Hedel było oddzielną gminą do 1999 roku, kiedy to połączyło się z gminą Maasdriel. 
W 2001 roku Hedel liczyło 4023 mieszkańców. Powierzchnia miasta wynosi 1,4 km² i zawiera 1567 domostw.

</doc>
<doc id="1226854" url="https://pl.wikipedia.org/wiki?curid=1226854" title="Ogniczek">
Ogniczek

Ogniczek ("Corthylio calendula") – gatunek małego ptaka z rodziny mysikrólików (Regulidae), wcześniej zaliczany do pokrzewkowatych. Zamieszkuje Amerykę Północną, nie jest zagrożony.
IUCN uznaje ogniczka za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 90 milionów osobników.

</doc>
<doc id="1226856" url="https://pl.wikipedia.org/wiki?curid=1226856" title="Siedmioszpar plamisty">
Siedmioszpar plamisty

Siedmioszpar plamisty ("Notorynchus cepedianus") – gatunek drapieżnego rekina z rodziny sześcioszparowatych (Hexanchidae). Jedyny współcześnie żyjący przedstawiciel rodzaju "Notorynchus". 
Opis.
Jedna, mała płetwa grzbietowa w tylnej części tułowia, płetwa odbytowa bardzo mała, długi ogon z niezbyt dużą płetwą ogonową. Siedem szpar skrzelowych. Barwa srebrzystoszara, brzuch jasny. 
Wielkość.
Do 2,4 m samice (sporadycznie do 3 m), samce do 1,9 m; dymorfizm płciowy pod względem wielkości wyraźny. 
Występowanie.
Wody przybrzeżne strefy tropikalnej do umiarkowanej wszystkich kontynentów, z wyjątkiem Europy i północnego Oceanu Atlantyckiego, także przy większych wyspach oceanicznych. Nie występuje w wodach polarnych. 
Pokarm.
Głównie ryby, rzadziej morskie stawonogi, np. kraby, a także, choć rzadko foki. 
Środowisko.
Głównie płytkie morskie wody przybrzeżne, od powierzchniowych do głębokości 135 m, zasiedla też wody półsłodkie (estuaria). 
Rozmnażanie.
Jajożyworodne, samica rodzi do 82 młodych; kopulacja latem lub wiosną. 
Ataki na ludzi.
Sporadycznie atakuje ludzi.

</doc>
<doc id="1226857" url="https://pl.wikipedia.org/wiki?curid=1226857" title="Bateria R6">
Bateria R6



</doc>
<doc id="1226858" url="https://pl.wikipedia.org/wiki?curid=1226858" title="Wojskowa Komenda Odcinka Kolejowego">
Wojskowa Komenda Odcinka Kolejowego

Wojskowa Komenda Odcinka Kolejowego - nieistniejący już polowy organ mobilizowany na czas wojny na potrzeby sieci kolejowej, przeznaczony do kierowania przewozami wojskowymi na określonym odcinku (zbiegających się odcinkach) kolejowych linii transportowej. 
Wojskową Komendę Odcinka Kolejowego umieszczało się na wyznaczonej stacji kolejowej. Podlegała ona szefowi służby komunikacji wojskowej, a na jej czele stał Komendant, który przy współpracy z organami służb kolejowych kierował przewozami wojskowymi.

</doc>
<doc id="1226862" url="https://pl.wikipedia.org/wiki?curid=1226862" title="Emergentyzm">
Emergentyzm

Emergentyzm – sposób wyjaśniania zjawisk przeciwstawny zarówno holizmowi jak i redukcjonizmowi; stanowisko głoszące, że własności zjawisk nie mogą być wywiedzione na podstawie znajomości cech ich składników. Przykładowo, właściwości grupy nie można ustalić na podstawie znajomości cech jej członków. Emergencja oznacza pojawienie się nowych cech i właściwości na wyższych poziomach organizacji. 
Jako stanowisko filozoficzne emergentyzm pojawił się na Wyspach Brytyjskich w połowie XIX wieku i przeżywał rozkwit aż do okresu międzywojennego. Udane przykłady redukcji w naukach przyrodniczych (wyjaśnienie procesów chemicznych na podstawie wiedzy o budowie atomu i odkrycie struktury DNA, dające chemiczną interpretację praw genetyki), osłabiły mocno jego atrakcyjność. Dodatkowo w latach 50. emergentyzm został poddany krytyce przez teoretyków metodologii badań naukowych związanych z tzw. analityczną filozofią nauki, takich jak m.in. Carl Gustav Hempel, Paul Oppenheim, Ernest Nagel. 
Po załamaniu się programu redukcjonistycznego w końcu lat 60. emergentyzm zaczął powracać do łask i stanowi obecnie dość powszechne narzędzie interpretacji autonomii własności przedmiotów czy też układów złożonych, których to własności nie daje się zredukować do ich tzw. mikrostruktury (części, z których są zbudowane, ich własności i wzajemnych relacji - przestrzennych lub przyczynowych.)
Jednocześnie trwa dyskusja nad właściwą definicją tego stanowiska. Jeden z poważniejszych sporów dotyczy natury niemożliwości, o której mowa w definicji. 
Ci, którzy stoją na stanowisku "emergentyzmu ontologicznego", uznają, że nie umiemy dokonać redukcji własności emergentnych do mikrostruktury przedmiotu, ponieważ ukonstytuowanie się złożonej całości wprowadza do obiektywnie istniejącej rzeczywistości jakąś zasadniczą nowość (np. nową jakość lub nowe siły przyczynowe).
Stanowiskiem przeciwnym jest "emergentyzm epistemologiczny", uznający, że wspomniana niemożliwość jest związana jedynie z ludzkimi ograniczeniami poznawczymi, a to, co jest uznawane za emergentne dzisiaj, może w miarę udoskonalania teorii naukowych okazać się w przyszłości własnością redukowalną, czyli, by odwołać się do języka filozofii emergentystycznej, własnością rezultantną.

</doc>
<doc id="1226865" url="https://pl.wikipedia.org/wiki?curid=1226865" title="Herb powiatu płockiego">
Herb powiatu płockiego

Herb powiatu płockiego w polu czerwonym dwudzielny orzeł „mazowiecko - płocki", (z prawej strony półorzeł srebrny, z lewej strony półorzeł czarny z literą P złotą na piersi).
Herb został ustanowiony "Uchwałą Nr 59/VII/99 Rady Powiatu w Płocku z dnia 10 maja 1999 r."

</doc>
<doc id="1226866" url="https://pl.wikipedia.org/wiki?curid=1226866" title="Kamera video">
Kamera video



</doc>
<doc id="1226869" url="https://pl.wikipedia.org/wiki?curid=1226869" title="Wojskowe zakłady remontowo-produkcyjne">
Wojskowe zakłady remontowo-produkcyjne

Wojskowe zakłady remontowo-produkcyjne – przedsiębiorstwo państwowe podległe Ministrowi Obrony Narodowej działające według zasad rozrachunku gospodarczego, zajmujące się remontem (naprawą) uzbrojenia i sprzętu wojskowego oraz produkcją części zamiennych, niektórych narzędzi i urządzeń technicznych.

</doc>
<doc id="1226871" url="https://pl.wikipedia.org/wiki?curid=1226871" title="Louis Welden Hawkins">
Louis Welden Hawkins

Louis Welden Hawkins (ur. 1849, zm. 1910) - francuski malarz symbolista, urodził się w Niemczech w rodzinie Anglików, w 1895 r. przyjął obywatelstwo francuskie.
Studiował w Paryżu w Académie Julian, początkowo tworzył w duchu realizmu. Zainteresował się symbolizmem pod wpływem Jules`a Bastien-Lepage`a. Wystawiał m.in. w Salon des Artistes Français (w latach 1881-91) i w Nationale Societé (od 1894 r.). Jego obrazy mają wiele wspólnego z twórczością prerafaelitów, są to bogate w szczegóły kompozycje, poruszające dziwne i egzotyczne tematy.

</doc>
<doc id="1226872" url="https://pl.wikipedia.org/wiki?curid=1226872" title="California Love">
California Love

California Love – utwór rapera 2Paca z gościnnym udziałem Dr. Dre oraz Rogera Troutmana. Został wydany jako powrotny singel 2Paca po jego wyjściu z więzienia. Remix do utworu znalazł się na dwupłytowym albumie All Eyez on Me. Jest to najpopularniejszy utwór 2Paca i został nominowany do pośmiertnego Grammy Awards w dwóch kategoriach w 1997.
Oryginalna wersja nie znajduje się na żadnym z albumów 2Paca, ale można ją znaleźć na płycie z jego największymi hitami zatytułowanej "Greatest Hits". Zarówno do oryginalnej wersji jak i do remiksu ukazał się teledysk. Akcja zremiksowanego teledysku rozpoczyna się zaraz po oryginalnej wersji.
Utwór został umieszczony na 320. miejscu listy 500 utworów wszech czasów według magazynu Rolling Stone.

</doc>
<doc id="1226873" url="https://pl.wikipedia.org/wiki?curid=1226873" title="Kowalik karoliński">
Kowalik karoliński

Kowalik karoliński ("Sitta carolinensis") – gatunek ptaka z rodziny kowalików (Sittidae), występujący w starych lasach, głównie na środkowym obszarze Ameryki Północnej. To krępy ptak, z wielką głową, krótkim ogonem, potężnym dziobem i silnymi nogami. Górne części ciała ubarwione są na niebiesko-szaro, głowa i dolne partie białe. Ptak ma czarny wierzch głowy oraz kasztanowo ubarwione podbrzusze. Siedem podgatunków różni się od siebie głównie kolorem upierzenia ciała.
Kowalik karoliński, tak jak inne gatunki zaliczane do rodziny kowalików, poszukuje owadów przemieszczając się po pniach i gałęziach. Będąc na drzewie może wisieć głową w dół. Nasiona stanowią znaczną część jego zimowej diety, szczególnie żołędzie i orzechy hikory, które są gromadzone przez ptaka jesienią. Gniazdo znajduje się w dziupli. Zasiedlająca je para może rozmazywać dookoła wejścia szczątki upolowanych owadów, co odstrasza wiewiórki. Zarówno osobniki dojrzałe, jak i młode mogą paść ofiarą jastrzębi, sów i węży. Także wylesianie stanowi dla nich poważny problem, gdyż może doprowadzić do miejscowej utraty siedliska. Jest to jednak pospolity gatunek, nieobjęty ochroną na większości obszaru występowania.
Taksonomia.
Kowaliki karolińskie współtworzą rodzaj "Sitta" – małych ptaków wróblowych, które czerpią swą angielską nazwę – "Nuthatch" – od skłonności kilku gatunków do umieszczania pokarmu (nasion, dużych owadów, czy orzechów) w szczelinach kory i rozgniatania go przy pomocy dzioba. "Sitta" pochodzi od "sittē" z greki klasycznej, gdzie było to określenie stosowane w odniesieniu do kowalika, natomiast pochodzący z łaciny epitet gatunkowy odnosi się do Karoliny. Kowalik karoliński został po raz pierwszy opisany przez angielskiego ornitologa Johna Lathama w jego pracy z 1790 roku, "Index Ornithologicus".
Systematyka kowalikowatych jest złożona. Geograficznie rozdzielone gatunki czasami są bardzo do siebie nawzajem podobne. Kowalik karoliński ma podobny wygląd i głos do kowalika białolicego, "Sitta leucopsis", występującego w Himalajach, toteż oba te ptaki były dawniej uznawane za ten sam gatunek.
Podgatunki.
Wyróżniono siedem podgatunków kowalika karolińskiego, choć różnice pomiędzy nimi są niewielkie i pojawiają się stopniowo, w miarę przechodzenia z jednego zasięgu do drugiego. Podgatunki są czasami traktowane jak trzy grupy – podział ten bazuje na bliskim podobieństwie co do morfologii, środowiska występowania i śpiewu. Grupy te występują kolejno: we wschodniej Ameryce Północnej, Wielkiej Kotlinie i centralnym Meksyku oraz okolicach przybrzeżnych Pacyfiku. Podgatunki z zachodnich terenów mają najciemniej ubarwione górne części ciała, podgatunek wschodni – "S. c. carolinensis" – ma najjaśniejszy grzbiet. Wschodnia forma ma także grubszy dziób i większy ciemny pas na czubku głowy, niż ptaki zasiedlające centralny obszar i te znad wybrzeży Pacyfiku. Śpiew trzech grup także się różni.
Niektóre ujęcia systematyczne wyróżniają jeszcze dwa podgatunki:
Morfologia.
Tak jak inni przedstawiciele tego rodzaju, kowalik karoliński ma dużą głowę, krótki ogon i skrzydła, silny dziób i nogi. Długość ciała 13–14 cm, rozpiętość skrzydeł 20–27 cm i masa ciała 18–30 g.
Dojrzałe samce z podgatunku nominatywnego, "S. c. carolinensis", mają blado-niebiesko-szare ubarwienie w górnych partiach ciała, połyskujące, czarne czubki głów i czarne obwódki na górnej części grzbietu. Pokrywy i lotki są bardzo ciemne z bledszymi frędzlami. Nierozłożone skrzydło jest bladoszare i czarne, z cienką, białą przegrodą. Głowa i dolne części ciała są białe. Z wierzchu pióra ogona są czarne z dużymi białymi pasami, biegnącymi wzdłuż, poprzez trzy pióra, co jest charakterystyczną, zauważalną w locie, cechą tych ptaków.
Samica jest matowoczarna, z szarym wierzchem ciała. Ma zwykle nieznacznie bardziej matowo ubarwione górne części ciała i bardziej płowożółte dolne partie w porównaniu do samca. Czubek jej głowy może być szary, choć u wielu samic jest czarny, przez co nie mogą być niezawodnie odróżniane od samców. W północno-wschodnich Stanach Zjednoczonych przynajmniej 10% samic ma czarne czubki głów, jednak wskaźnik ten wzrasta do 40–80% w Górach Skalistych, Meksyku i południowo-wschodnich stanach USA. Młode ptaki przypominają dorosłe osobniki, jednak ich upierzenie jest bardziej matowe.
Zakres występowania trzech innych, znacząco mniejszych gatunków kowalików zachodzi na tereny zasiedlone przez kowalika karolińskiego, jednak żaden z tych ptaków nie ma białego upierzenia, całkowicie otaczającego oko. Kolejne różnice wynikają z faktu, że kowalik czarnogłowy ("Sitta canadensis") ma czarne pasma przechodzące przez oczy i czerwonawo ubarwione dolne części ciała, natomiast kowalik malutki ("Sitta pusilla") i kowalik mały ("Sitta pygmaea") brązowe czubki głów i białą plamkę na szyi.
Występowanie.
Kowalik karoliński odbywa lęgi w lasach Ameryki Północnej – od południowej Kanady, po północną Florydę – na wschodzie i południowy Meksyk – na zachodzie. We wschodnim paśmie występowania preferuje siedliska ze starymi, liściastymi lub mieszanymi lasami, a także sady, parki, podmiejskie ogrody i cmentarze. Jest spotykany głównie na obszarach nizinnych, chociaż w stanie Tennessee gniazduje na wysokości 1675 m n.p.m. Na zachodnie i w Meksyku występuje na otwartych, górskich przestrzeniach, częściowo porośniętych sosnowo-dębowymi lasami. Może gniazdować nawet do wysokości 3200 m w Nevadzie, Kalifornii i Meksyku. Zdarza się, że zasiedla także lasy sosnowo-jałowcowe oraz lasy rosnące przy brzegach rzek, jeśli tylko są takie w okolicy. Kowalik karoliński jest jedynym północnoamerykańskim przedstawicielem rodziny kowalikowatych, mogącym żyć pośród drzew liściastych. Kowaliki: czarnogłowy, mały oraz malutki preferują sosny.
Niezbędna jest obecność starych lub rozkładających się drzew z otworami odpowiednimi na gniazda. Na wschodzie zasięgu wybierane są w tym celu dęby, buki i hikory, ponieważ dostarczają jadalnych nasion. Pomimo iż habitat jest rozmieszczony na kontynencie, to zasięgi występowań są poprzerywane. Z tego względu odseparowane populacje tego niemigrującego gatunku przekształciły się w różne regionalne podgatunki.
Kowalik ten, podobnie jak większość ptaków z tego rodzaju, nie migruje. Osobniki dorosłe zwykle pozostają na swych terytoriach przez cały rok. Mogą jednak odbywać wędrówki, gdy zabraknie nasion lub ze względu na dużą reprodukcję w danym roku. W takich okolicznościach gatunek zalatywał na wyspy Vancouver i Santa Cruz oraz na Bermudy. W październiku 1963 jeden z ptaków wylądował na RMS Queen Mary, żeglującej sześć godzin na wschód od Nowego Jorku.
Zachowanie.
Kowaliki karolińskie siedząc na pionowych powierzchniach, np. drzewach, często obracają się na bok lub do góry nogami. Potrafią schodzić z dużych wysokości głową w dół, przeszukując wąskie pęknięcia lub otwory w drzewach w celu znalezienia tam pokarmu. Gdy znajdą jakieś orzechy albo nasiona, upychają je w korze, a następnie otwierają. Przechowują jedzenie pojedynczo, pod luźną korą, ukrywają je w porostach, mchu czy w śniegu. Ptaki te odganiają inne osobniki ze swego gatunku, gdy tamte zbytnio zbliżą się do ich terytorium, natomiast na zimę dołączają do stad sikor i dzięciołów, by wspólnie żerować.
Rozród.
Kowalik karoliński jest gatunkiem monogamicznym. Dobiera się w pary po zalotach, w których samiec zabiega o względy samicy poprzez rozkładanie ogona i opuszczanie skrzydeł, przy jednoczesnym kołysaniu się w tył i przód. Dostarcza jej również pożywienie. Ptaki zakładają terytoria zajmujące od 0,10 do 0,15 kilometrów kwadratowych w lasach oraz powyżej 0,2 kilometrów kwadratowych w siedliskach częściowo zalesionych, pozostając tam razem całorocznie, do czasu, aż jeden z partnerów zginie. Zagłębienie, w którym tworzone jest gniazdo, to zwykle naturalna dziura w starym drzewie, choć czasem wykorzystywane są stare gniazda dzięciołowatych oraz okazjonalnie sztuczne gniazda przeznaczone dla błękitników rudogardłych.
Gniazdo znajduje się zwykle na wysokości 3–12 m i jest wyścielane piórami, trawą i rozdrobnioną korą. Samica składa od pięciu do dziewięciu kremowo-białych jaj, o wymiarach 19 × 14 mm, pokrytych czerwonawo-brązowymi łatami. Jaja są wysiadywane przez samice od 13 do 14 dni, zanim wyklują się z nich młode, które przebywają w gnieździe przez dalszych 18 do 26 dni, zanim nauczą się latać. Zarówno samiec jak i samica karmią pisklęta do około dwóch tygodni po pierwszym locie, ponadto samiec dostarcza pożywienie samicy, podczas gdy ta inkubuje. Kiedy młode dorastają, opuszczają terytoria rodziców i albo zakładają własne, albo pozostają bez partnera i bez terytorium rozrodczego. Prawdopodobnie to właśnie ptaki bez terytoriów są odpowiedzialne za nieregularne rozmieszczenie tego gatunku. Kowalik ten nocuje w dziuplach lub, poza sezonem lęgowym, za luźną korą, zazwyczaj samotnie, choć przy bardzo niskiej temperaturze kowaliki karolińskie mogą się gromadzić (nagrano razem aż do 29 ptaków). Ptak ten ma niezwykły zwyczaj usuwania rano odchodów z miejsca, w którym spędził noc.
Przetrwanie.
Na dorosłe osobniki polują sowy i prowadzące dzienny tryb życia ptaki drapieżne (takie jak krogulec zmienny czy krogulec czarnołbisty). Pisklęta oraz jaja są natomiast pożywieniem dla ptaków z rodziny dzięciołowatych, małych wiewiórek i potrafiących wchodzić na drzewa węży, jak "Opheodrys vernalis". Kowalik karoliński reaguje na pojawienie się drapieżników w okolicy gniazda przez trzepotanie skrzydłami i wydawanie dźwięku „hn-hn”. Kiedy ptak opuszcza dziuplę, czyści okolice wejścia z piór i kawałków roślin, co czyni gniazdo trudniejszym do zlokalizowania na podstawie zapachu. Kowaliki mogą także rozsmarowywać wokół otworu chrząszcze z rodziny oleicowatych, co zasugerowało, że nieprzyjemny zapach rozgniecionych owadów odstrasza wiewiórki, które są głównymi konkurentami do zajęcia naturalnego zagłębienia w drzewie. Średnia długość życia kowalika karolińskiego wynosi dwa lata, jednak rekord to dwanaście lat i dziewięć miesięcy.
Reakcje tego kowalika na drapieżniki mogą być związane z jego strategią rozrodczą. Przeprowadzono badania polegające na porównaniu zachowań kowalika karolińskiego i czarnogłowego w warunkach gotowości samców do dostarczenia pożywienia wysiadującej samicy, w sytuacji, gdy gniazdu zagrażają drapieżniki, takie jak krogulec zmienny, który poluje na dorosłe kowaliki, oraz strzyżyk śpiewny, który niszczy jaja tych ptaków. Kowalik karoliński żyje krócej niż kowalik czarnogłowy, jednak ma więcej młodych. Zaobserwowano, że reaguje gwałtowniej w stosunku do drapieżnika zagrażającego jajom. Z kolei kowalik czarnogłowy bardziej koncentruje się na krogulcu. To przemawia za teorią, wedle której żyjące dłużej gatunki odnoszą korzyści z przetrwania osobników dojrzałych płciowo, które w przyszłości będą miały szansę na rozród, podczas gdy ptaki krócej żyjące koncentrują się na przetrwaniu swych lęgów.
Głos.
Podobnie jak inne kowaliki, jest to ptak hałaśliwy z szerokim zakresem wydawanych odgłosów. Piosenka godowa samca to szybkie nosowe "qui qui qui qui qui qui qui". Kowaliki karolińskie, dobrane w pary, często kontaktują się ze sobą na jesieni i w zimie poprzez piskliwe odgłosy, wydawane do 30 razy na minutę. Wyróżniające je dźwięki to ostre "kri", szybko powtarzane, gdy ptak jest zaniepokojony lub wydawane w stanie ekscytacji "kri kri kri kri kri kri kri kri". Podgatunki z Gór Skalistych i Wielkiej Kotliny wydają wyższy i szybszy odgłos, natomiast ptaki znad Pacyfiku bardziej nosowy.
Pożywienie.
Kowalik karoliński odżywia się, zaczepiony na pniach i gałęziach drzew, w podobny sposób jak dzięciołowate i pełzaczowate z rodzaju "Certhia". Nie używa jednak ogona jako dodatkowego podparcia. Czepia się drzewa swymi silnymi stopami. Cechą charakterystyczną wszystkich kowalików jest sposób żerowania. Są w stanie schodzić po pniach drzew głową w dół i zawisać do góry nogami pod gałęziami.
Ptak jest zwierzęciem wszystkożernym, zjada zarówno owady jak i nasiona. Umieszcza dużo żywności, np. żołędzi czy nasion hikory, w szczelinach w pniach drzew, następnie uderza swym silnym dziobem, otwierając je. Nadwyżki nasion są ukrywane w korze i szczelinach. Zimowa dieta może składać się w blisko 70% z nasion, ale w lecie pożywienie stanowią głównie owady. Te zjadane przez kowalika karolińskiego to np. gąsienice, mrówki i szkodniki takie jak szeliniaki sosnowe, "Lepidosaphes ulmi" i inne czerwce oraz miodówki z rodziny "Psyllidae". Ptaki sporadycznie odżywiają się na ziemi i chętnie odwiedzają karmniki, w których mogą znaleźć orzechy, łój czy nasiona słonecznika, przy czym te ostatnie są zwykle zabierane i magazynowane.
Kowalik karoliński często w zimie podróżuje w mieszanych stadach (różnogatunkowych). Stada te są prowadzone przez sikory. Kowaliki i dzięcioły kosmate często im towarzyszą. Uważa się, że życie w takich stadach przynosi korzyści pod względem zdobywania pokarmu i unikania drapieżników. Prawdopodobne jest, że gatunki skupione w stadach sikor także nasłuchują informacji przez nie przekazywanych, przez co mogą zmniejszyć swój własny poziom czujności.
Ochrona.
Kowalik karoliński to pospolity gatunek, występujący na znacznym obszarze, szacowanym na 8,6 mln kilometrów kwadratowych. Całkowitą liczebność populacji ocenia się na 10 milionów osobników. Istnieją dowody na ogólny wzrost wielkości populacji, dlatego też nie przypuszcza się, by wartość ta zbliżyła się do kryterium rozmiaru (mniej niż 10000 dojrzałych osobników), czy spadku liczebności (utrata ponad 30% osobników w ciągu dziesięciu lat lub trzech pokoleń), określonych przez Czerwoną Księgę Gatunków Zagrożonych. Z tych powodów gatunek jest opisany jako "najmniejszej troski".
Lokalnie problemy kowalikom może sprawiać usuwanie obumarłych drzew, ponieważ ptaki potrzebują wgłębień na gniazda. Spadki liczebności zostały zanotowane w Waszyngtonie, Florydzie i szerzej w południowo-wschodnich Stanach Zjednoczonych (po Teksas na zachodzie). Natomiast w Albercie obszar rozrodczy powiększa się – liczba osobników rośnie na północnym wschodzie z powodu odrastania lasu. Kowalik karoliński jest chroniony przez Migratory Bird Treaty Act, którego trzy kraje, w których występuje (Kanada, Meksyk i Stany Zjednoczone), są sygnatariuszami.

</doc>
<doc id="1226875" url="https://pl.wikipedia.org/wiki?curid=1226875" title="Rudolf Gramlich">
Rudolf Gramlich

Rudolf "Rudi" Gramlich (ur. 6 czerwca 1908 we Frankfurcie, zm. 14 marca 1988), niemiecki piłkarz, pomocnik. Brązowy medalista MŚ 34. Długoletni zawodnik Eintrachtu Frankfurt. Podczas II wojny światowej oficer SS w okupowanym Krakowie.
W Eintrachtcie grał w latach 1929-1939 oraz 1943-1944. Pełnił także funkcję prezesa klubu, w latach 1939-1942 oraz 1955-1970.
W reprezentacji Niemiec zagrał 22 razy. Debiutował 27 września 1931 w meczu z Danią, ostatni raz zagrał w 1936. Podczas MŚ 34 wystąpił w jednym meczu. Brał udział w IO 36.
Po kampanii wrześniowej stacjonował w okupowanym Krakowie jako SS-Untersturmführer oddziałów Trupiej Czaszki. Był kapitanem i trenerem drużyny klubu piłkarskiego krakowskich oddziałów SS pod nazwą Sportgemeinschaft SS Krakau (SG SS). Klub brał udział w mistrzostwach Gauliga Generalgouvernement (Liga okręgowa Generalnego Gubernatorstwa). W Krakowie nie tylko grał w piłkę nożną, ale brał też udział w akcjach SS przeciw Żydom.
Po wojnie Gramlich został aresztowany we Frankfurcie nad Menem przez amerykańskie władze okupacyjne z powodu podejrzeń, że brał udział w zbrodniach wojennych. W 1947 roku został zwolniony z braku wystarczających dowodów, sprzyjające mu zeznania złożyli jego dawni towarzysze z SS.

</doc>
<doc id="1226876" url="https://pl.wikipedia.org/wiki?curid=1226876" title="Otto Sperling">
Otto Sperling

Otto Sperling (ur. 1913, zm. ?) – cywilny nadzorca więźniów w podobozie KL Dachau – Mühldorf i zbrodniarz wojenny.
Był nadzorcą więźniów w Mühldorf od 10 maja 1944 do 2 maja 1945 zatrudnionym na mocy umowy z Organizacją Todt. Sperling przyznał po wojnie, że bił więźniów wszystkimi narzędziami, jakie miał pod ręką (zwłaszcza kijem czy pałką). Kilku więźniów zakatował na śmierć, wielu okaleczył lub pobił do nieprzytomności.
Sperling został osądzony w procesie załogi Mühldorf przez amerykański Trybunał Wojskowy w Dachau. Podczas procesu nie był w stanie przedstawić żadnych dowodów na swoją obronę. Skazany został na karę śmierci przez powieszenie, ale wyrok zamieniono w akcie łaski na dożywocie. Więzienie w Landsbergu opuścił 5 lutego 1954.

</doc>
<doc id="1226878" url="https://pl.wikipedia.org/wiki?curid=1226878" title="Epifenomen">
Epifenomen

Epifenomen — w znaczeniu słownikowym zjawisko (fenomen) wtórne, współwystępujące ze zjawiskiem podstawowym, lecz nie wywierające istotnego wpływu na jego przebieg. Jako termin teoretyczny obecny początkowo głównie w medycynie, współcześnie posługuje się nim epifenomenalizm, stanowisko w filozofii umysłu. 
Sens słownikowy i etymologia.
Przykładem epifenomenu w sensie słownikowym może być błysk światła podczas wyładowania atmosferycznego, który jest epifenomenem przepływu prądu elektrycznego między chmurami a powierzchnią ziemi. W znaczeniu słownikowym mieszczą się także epifenomeny w sensie medycznym (takie objawy towarzyszącego chorobie, który nie warunkują jej przyczynowo) oraz (zapewne wywiedzione ze znaczenia medycznego) epifenomeny w sensie filozoficznym.
Według Władysława Kopalińskiego słowo "epifenomen" pochodzi od późnołacińskiego "epiphania", wywodzącego się poprzez grecki rzeczownik "epipháneia" ("ukazanie się", por. epifania) od czasownika "epiphaínein" ("ukazywać się", złożenie "epi"- i "phaínein"). Podobna jest etymologia słowa "fenomen" (także od czasownika "phaínein" pochodzi słowo "phainómenon" — "zjawiający się", "widoczny").
Pochodzenie terminu.
Jako termin teoretyczny poza językiem potocznym pojęcie "epifenomenu" obecne jest współcześnie głównie w filozofii umysłu, w której posługuje się nim jedno z obecnych w niej stanowisk — epifenomenalizm. Nie jest całkowicie jasne, jak ukształtowało się słownikowe i filozoficzne znaczenie terminu "epifenomen", w XIX wieku posługiwały się nim nauki medyczne. Według Williama Robinsona, który w artykule "Epiphenomenalism" zamieszcza notę historyczną dotyczącą terminów "epifenomenalizm" i "epifenomen" (jako uzupełnienie do wcześniejszej wersji artykułu), z ich pochodzeniem i zaistnieniem w filozofii umysłu i psychologii wiążą się pewne niejasności.
Początkowo pewne stanowiska znane dziś jako "epifenomenalizm" określano jako "automatyzm" czy też "teoria świadomego automatu". Wydaje się, że do filozofii i psychologii termin "epifenomenalizm" wprowadził William James w "Zasadach psychologii" ("The Principles of Psychology", 1890), który wprawdzie użył go tylko raz, poza tym posługując się terminami dawniejszymi. Być może James przejął go z medycyny — w wieku XIX w medycynie posługiwano się terminem "epifenomen" na określenie takiego objawu towarzyszącego chorobie, który nie warunkuje jej przyczynowo.
Liczne opracowania, w tym pochodzących z początku XX wieku (np. artykuł "Psychology" w "Encyclopedia Britannica", 1902) podają, że terminem "epifenomen" posługiwał się wyrażający poglądy mieszczące się w obrębie epifenomenalizmu Thomas Henry Huxley, czy też nawet, że wprowadził on do filozofii sam termin "epifenomenalizm" (np. W. McDougall, "Body and Mind. A History and Defense of Animism", 1911). William Robinson nie odnalazł jednak owych terminów ani w poświęconej tym zagadnieniom pracy Huxleya z 1874, ani w ogóle w żadnych jego pracach. Istnieje wiele późnodziewiętnastowiecznych prac filozoficznych jasno wyrażających stanowisko epifenomenologiczne, żadna z nich jednak (prócz Jamesa) nie posługuje się terminem "epifenomenalizm". 
Robinson konkluduje, że wprowadzenie terminu należy wiązać z Jamesem, który jednak używa go tylko raz i przygodnie, odwołując się przy tym do medycznego znaczenia terminu. Jeszcze słowniki wczesnodwudziestowieczne podają jedynie znaczenie medyczne. Termin "epifenomenalizm" rozpowszechnił się w filozofii szeroko w połowie XX wieku, wtedy to słowniki umieszczają już znaczenie filozoficzne jako znaczenie główne. Ostatecznie jest więc prawdopodobne, ale nie pewne, że termin upowszechnił się pod wpływem Williama Jamesa, który przejął go z medycyny, błędny jest natomiast rozpowszechniony pogląd przypisujący jego wprowadzenie Huxleyowi.
Znaczenie filozoficzne.
Pojęcie epifenomenu w filozofii obecne jest na gruncie epifenomenalizmu, stanowiska w filozofii umysłu, według którego zdarzenia o charakterze mentalnym stanowią epifenomeny zdarzeń o charakterze fizjologicznym, w szczególności neurologicznym. Jako epifenomeny zdarzenia mentalne nie mają charakteru przyczynowego (nie stanowią ani przyczyny zdarzeń fizjologicznych czy zewnętrznych, ani przyczyny innych zdarzeń mentalnych). Przyczynami samych zdarzeń mentalnych są natomiast wyłącznie zdarzenia fizjologiczne, które przy tym w pewnych wersjach epifenomenalizmu posiadać mogą obok fizjologicznej także charakterystykę mentalną.

</doc>
<doc id="1226879" url="https://pl.wikipedia.org/wiki?curid=1226879" title="Łuk brwiowy">
Łuk brwiowy

Łuk brwiowy () – struktura kostna tworzona przez kość czołową ("os frontale"), poprzecznie biegnący wał położony nad oczodołem. W znaczeniu potocznym przez łuk brwiowy rozumie się skórę pokrywającą właściwy, kostny łuk brwiowy i do niej odnosi się uszkodzenia powstałe w wyniku urazu mechanicznego (np. u bokserów w trakcie walki). Jest to struktura stosunkowo łatwo ulegająca uszkodzeniu ze względu na niewielką grubość skóry w tym miejscu oraz leżący pod nią twardy i ostry brzeg oczodołu.

</doc>
<doc id="1226884" url="https://pl.wikipedia.org/wiki?curid=1226884" title="Wewnątrzwspólnotowa dostawa towaru">
Wewnątrzwspólnotowa dostawa towaru



</doc>
<doc id="1226887" url="https://pl.wikipedia.org/wiki?curid=1226887" title="WDT">
WDT



</doc>
<doc id="1226890" url="https://pl.wikipedia.org/wiki?curid=1226890" title="Kowalik czarnogłowy">
Kowalik czarnogłowy

Kowalik czarnogłowy ("Sitta canadensis") – gatunek małego ptaka z rodziny kowalików (Sittidae), zamieszkujący Amerykę Północną.

</doc>
<doc id="1226892" url="https://pl.wikipedia.org/wiki?curid=1226892" title="Gładzizna">
Gładzizna

Gładzizna – jeden z punktów antropometrycznych na czaszce ludzkiej, niewielka wyniosłość leżąca w płaszczyźnie pośrodkowej ciała pomiędzy łukami brwiowymi. Jest to najbardziej do przodu wysunięty punkt sklepienia czaszki.

</doc>
<doc id="1226893" url="https://pl.wikipedia.org/wiki?curid=1226893" title="Djoliba Athletic Club">
Djoliba Athletic Club

Djoliba Athletic Club – malijski klub piłkarski, grający obecnie w pierwszej lidze, mający siedzibę w mieście Bamako, stolicy kraju.
Historia.
Klub został założony w 1960 roku. Jego nazwa „Djoliba” to w tamtejszym języku bambara przepływająca przez Mali rzeka Niger. Gdy Mali było kolonią francuską, zespół nosił przydomek „Foyer du Soudan”.
Swój pierwszy tytuł mistrza kraju zespół wywalczył w 1966 roku. W latach 70. największą gwiazdą klubu był jego kapitan Tiekoro Bagayoko. Djoliba był wspierany także przez ówczesnego dyktatora Mali, Moussę Traoré i w tamtej dekadzie 6-krotnie był mistrzem kraju, a 8 razy zdobywał Puchar Mali. Obecnie jest najbardziej utytułowanym klubem w kraju (stan na styczeń 2010) – ma na koncie 21 tytułów mistrzowskich i 19 krajowych pucharów.

</doc>
<doc id="1226897" url="https://pl.wikipedia.org/wiki?curid=1226897" title="Mangoky">
Mangoky

Mangoky – rzeka na Madagaskarze, o długości ok. 550 km, powierzchnia dorzecza wynosi ok. 58 tys. km². Wypływa jako Matsiatra z Płaskowyżu Centralnego, na wschód od miasta Fianarantsoa. Uchodzi do Kanału Mozambickiego tworząc deltę, niedaleko miejscowości Morombe. Mangoky jest wykorzystywana do nawadniania (w dolinie rzeki uprawia się ryż i bawełnę) i żeglugi (na odcinku o długości ok. 250 km).

</doc>
<doc id="1226898" url="https://pl.wikipedia.org/wiki?curid=1226898" title="Wóz dowodzenia">
Wóz dowodzenia

Wóz dowodzenia - pojazd mechaniczny wyposażony w zespół technicznych środków łączności i stanowiska pracy, zapewniające kierowniczym osobom funkcyjnym dowodzenie podległymi wojskami

</doc>
<doc id="1226899" url="https://pl.wikipedia.org/wiki?curid=1226899" title="Djoliba AC">
Djoliba AC



</doc>
<doc id="1226900" url="https://pl.wikipedia.org/wiki?curid=1226900" title="Djoliba AC Bamako">
Djoliba AC Bamako



</doc>
<doc id="1226901" url="https://pl.wikipedia.org/wiki?curid=1226901" title="Glabella">
Glabella



</doc>
<doc id="1226902" url="https://pl.wikipedia.org/wiki?curid=1226902" title="Centrophorus moluccensis">
Centrophorus moluccensis

Centrophorus moluccensis – gatunek drapieżnego, morskiego rekina z rodziny Centrophoridae. 
Morfologia.
Dwie płetwy grzbietowe, tylna mała, przednia duża, obie z kolcami, płetwa odbytowa nie występuje, płetwy piersiowe duże. Dość długi ogon z dużą płetwą ogonową. Oczy duże. Barwa szara, brązowawa, brzuch biały. Na górnym płacie płetwy ogonowej i na wierzchołku przedniej płetwy grzbietowej pokaźna czarna plama. 
Samice dorastają do 0,98 m, natomiast samce do 0,86 m; dymorfizm płciowy pod względem wielkości dość wyraźny. 
Występowanie.
Wody przybrzeżne strefy tropikalnej południowej Azji, także w wodach przybrzeżnych południowej Afryki, Australii i południowej Japonii. 
Ekologia.
Pokarm 
Drobne ryby, głowonogi, skorupiaki i osłonice.
Środowisko
Morskie wody przybrzeżne, głębokości od 135 m do 820 (batial). 
Rozmnażanie
Jajożyworodne, w miocie 2 młode wielkości do 38 cm; ciąża do 2 lat. 
Ataki na ludzi
Nie atakuje.

</doc>
<doc id="1226904" url="https://pl.wikipedia.org/wiki?curid=1226904" title="Dharamsala">
Dharamsala

Dharamsala (lub też "Dharamśala", hindi: धर्मशाला) – miasto w północnych Indiach w stanie Himachal Pradesh, w zachodnich Himalajach.
Populacja miasta w 2015 roku wynosiła 62,596 mieszkańców. Jest to również zimowa stolica prowincji. Służy jako siedziba siedziby administracyjnej dystryktu Kangra po przeniesieniu ich z Kangra, miasta położonego 18 kilometrów od Dharamsali, w 1855 roku.
W pobliżu Dharamsali, w McLeod Ganj, położony jest główny ośrodek tybetańskiej emigracji w Indiach, nazywany niekiedy "Małą Lhasą", który od 1960 roku jest miejscem zamieszkania XIV Dalajlamy i siedzibą Tybetańskiego Rządu na Uchodźstwie.
Demografia.
Według spisu powszechnego w Indiach z 2001 r. Dharamszala liczyła 30 764 mieszkańców. Według stanu na 2015 r. ma 62 596 mieszkańców, ze względu na wzrost to że, jego powierzchnia wzrosła, gdy stała się korporacją komunalną. Mężczyźni stanowią 55% populacji, a kobiety 45%. Dharamsala ma średni wskaźnik alfabetyzmu wynoszący 87%, wyższy niż średnia krajowa wynosząca 74,04%: alfabetyzm mężczyzn wynosi 90%, a alfabetyzm kobiet 83%. W Dharamsali tylko 9% populacji ma mniej niż 6 lat.
Według spisu powszechnego Indii z i Municipal Corporation 2015w Dharamsala:
Języki, którymi najczęściej posługują się mieszkańcy Dharamsali to hindi, angielski, tybetański, nepalski i pahari.
Galeria.
&lt;br&gt;

</doc>
<doc id="1226907" url="https://pl.wikipedia.org/wiki?curid=1226907" title="Sigmund Haringer">
Sigmund Haringer

Sigmund Haringer (ur. 9 grudnia 1908 w Monachium, zm. 23 lutego 1975), niemiecki piłkarz, obrońca. Brązowy medalista MŚ 34.
Grał w klubach z rodzinnego miasta: Bayernie (1928-1934) oraz Wackerze (1934-1939), a także Norymberdze (1939-1940).
W reprezentacji Niemiec zagrał 15 razy. Debiutował 15 marca 1931 w meczu z Francją, ostatni raz zagrał w 1937. Podczas MŚ 34 wystąpił w trzech meczach.

</doc>
<doc id="1226910" url="https://pl.wikipedia.org/wiki?curid=1226910" title="Lista odcinków serialu animowanego Muminki">
Lista odcinków serialu animowanego Muminki

W artykule znajduje się opis odcinków serialu animowanego "Muminki", emitowanego w TVP1.

</doc>
<doc id="1226911" url="https://pl.wikipedia.org/wiki?curid=1226911" title="Margaret Truman">
Margaret Truman

Margaret Truman Daniel (ur. 17 lutego 1924 w Independence w Missouri, zm. 29 stycznia 2008 w Chicago w Illinois) - amerykańska piosenkarka, a następnie pisarka.
Była jedynym dzieckiem Bess i Harry'ego S. Trumana. Urodziła się 17 lutego 1924 jako Mary Margaret Truman. 21 kwietnia 1956 poślubiła reportera Cliftona Daniela (1912 - 2000), z którym miała czterech synów: 
Margaret Truman była autorką książek z zakresu historii Stanów Zjednoczonych (m.in. "Pierwsze Damy: Kulisy Białego Domu" z 1995).
Była również autorką powieści kryminalnych np. "Morderstwo w CIA" oraz "Morderstwo w Sądzie Najwyższym".

</doc>
<doc id="1226915" url="https://pl.wikipedia.org/wiki?curid=1226915" title="Wewnątrzwspólnotowe Nabycie Towaru">
Wewnątrzwspólnotowe Nabycie Towaru



</doc>
<doc id="1226916" url="https://pl.wikipedia.org/wiki?curid=1226916" title="Wireonek siwy">
Wireonek siwy

Wireonek siwy ("Vireo solitarius") – gatunek małego ptaka z rodziny wireonkowatych (Vireonidae), zamieszkujący Amerykę Północną. Nie jest zagrożony.
Zasięg, środowisko.
Lasy iglaste i mieszane w północnej i wschodniej części Ameryki Północnej. Zimę spędza w południowo-wschodniej oraz południowo-środkowej części USA, w Meksyku i w Ameryce Środkowej. Ptaki migrujące i zimujące odwiedzają wiele typów lasów i zadrzewień, w tym podmiejskie parki, przybrzeżne bagna, plantacje kawy, lasy deszczowe i lasy mgliste.
Systematyka.
Takson ten bywał łączony w jeden gatunek z wireonkiem ołowianym ("V. plumbeus") i wireonkiem oliwkowogrzbietym ("V. cassinii"), ale badania genetyczne wskazują, że należy je traktować jako osobne gatunki. Hybrydy "V. solitarius" i "V. flavifrons" (wireonek żółtogardły) z zimowisk na południu Meksyku i w Gwatemali błędnie opisano jako odrębny gatunek "V. propinquus". Wyróżnia się dwa podgatunki "V. solitarius":
Morfologia.
Długość ciała 12,5–15 cm, rozpiętość skrzydeł 22,2–24,2 cm. Masa ciała 13,2–17,2 g.
Głowa szara. Grzbiet oliwkowozielony. Brew oraz obrączka oczna białe. Na skrzydłach widoczne 2 białe paski. Spód ciała biały, na bokach żółty i oliwkowoszary nalot. Podgatunek nominatywny jest z wierzchu bardziej zielony i ma więcej żółtego koloru na bokach; podgatunek "alticola" z Appalachów jest na grzbiecie bardziej szary. Obie płci są podobne.
Status.
IUCN uznaje wireonka siwego za gatunek najmniejszej troski (LC, "Least Concern") nieprzerwanie od 1988 roku. Według szacunków organizacji Partners in Flight, liczebność populacji wynosi około 13 milionów dorosłych osobników. Trend liczebności populacji uznawany jest za wzrostowy.

</doc>
<doc id="1226917" url="https://pl.wikipedia.org/wiki?curid=1226917" title="Zabezpieczenie komunikacyjne">
Zabezpieczenie komunikacyjne

Zabezpieczenie komunikacyjne - całokształt przedsięwzięć (planistycznych, organizacyjnych, inwestycyjnych, materiałowych, produkcyjnych i innych) obejmujących przygotowanie na obszarze teatru działań wojennych (TDW) sieci transportowej i poszczególnych rodzajów transportu do realizacji, na wypadek wojny, planowanych zadań przewozowych na potrzeby sił zbrojnych i zaplecza. Głównym celem tych przedsięwzięć jest utrzymanie żywotności systemu transportowego i zapewnienie ciągłości przewozów. W realizacji tych przedsięwzięć uczestniczy, poza Ministerstwem Obrony Narodowej, szereg resortów gospodarki narodowej oraz siły i środki militarne i pozamilitarne. Poziom przygotowania zabezpieczenia komunikacyjnego zależy od aktualnego etapu rozwoju kraju, przede wszystkim od rozbudowy infrastruktury komunikacyjnej.

</doc>
<doc id="1226919" url="https://pl.wikipedia.org/wiki?curid=1226919" title="Matthias Heidemann">
Matthias Heidemann

Matthias Heidemann (ur. 7 lutego 1912, zm. 30 listopada 1970), niemiecki piłkarz, napastnik. Brązowy medalista MŚ 34.
W reprezentacji Niemiec zagrał 3 razy. Debiutował 19 listopada 1933 w meczu ze Szwajcarią, ostatni raz zagrał w 1935. Podczas MŚ 34 wystąpił w jednym meczu (o brązowy medal). Był wówczas zawodnikiem Werderu Brema, grał także w Bonner FV.

</doc>
<doc id="1226920" url="https://pl.wikipedia.org/wiki?curid=1226920" title="Perry Como">
Perry Como

Pierino Ronald „Perry” Como (ur. 18 maja 1912 w Canonsburgu w Pensylwanii, zm. 12 maja 2001 w Jupiter Inlet Colony, Floryda) – amerykański piosenkarz i osobowość telewizyjna pochodzenia włoskiego. Uważany za jednego z najbardziej popularnych amerykańskich piosenkarzy solowych wszech czasów (często stawiany pod tym względem obok Franka Sinatry, Binga Crosby’ego czy Elvisa Presleya). Karierę rozpoczął w roku 1933 śpiewając w zespole Freddy Carlone’s Dance Band. Okres jego największej sławy przypada na lata 40. i 50.
W 1958 otrzymał nagrodę Grammy dla najlepszego wokalisty, a w 2002 – za całokształt kariery (pośmiertnie).

</doc>
<doc id="1226921" url="https://pl.wikipedia.org/wiki?curid=1226921" title="Bankowy plan kont">
Bankowy plan kont

Bankowy plan kont – wprowadzony przez zarządzenie prezesa NBP, zgodny z normami europejskimi plan zawierający wszystkie konta jakie służą do księgowania operacji bankowych. Pozwala na publikowanie bilansu strat i zysków banku i zapewnia niezbędne informacje dla władz monetarnych i kierownictwa banków w celu analizy globalnej struktury finansowej oraz kontroli ryzyka bankowego; stanowi podstawę badań biegłych rewidentów, audytorów czy nadzoru bankowego. Ewidencja bilansowa i pozabilansowa na kontach ogólnych przedstawia aktualną sytuację banku i pogrupowana jest na 10 zespołów. 
Zespoły bankowego planu kont.
Bankowy plan kont obejmuje także tzw. wyznaczniki, czyli elementy opisowe, które umożliwiają analizę. Stanowią uzupełnienie informacji dotyczących zdarzeń gospodarczych. Podstawowymi wyznacznikami są: rodzaj waluty, partner operacji (rezydent, nierezydent), rodzaj operacji przeciwstawnej, pierwotny okres umowy operacji, okres zapadalności, rodzaj oprocentowania (stałe, zmienne), refinansowanie przez NBP, klasyfikacja podmiotów ekonomicznych, kredyty gwarantowane lub niegwarantowane przez państwo.

</doc>
<doc id="1226922" url="https://pl.wikipedia.org/wiki?curid=1226922" title="Renault UE">
Renault UE

Renault UE – francuski uniwersalny pojazd gąsienicowy wprowadzony na uzbrojenie w latach 30. XX wieku.
Historia konstrukcji.
Na przełomie lat 20. i 30. dowództwo armii francuskiej podjęło decyzję o wprowadzeniu na uzbrojenie lekkiego pojazdu gąsienicowego mogącego pełnić rolę tankietki, ciągnika artyleryjskiego, czy wozu rozpoznawczego. Po próbach do produkcji skierowano wzorowaną na tankietkach Carden-Lloyd konstrukcję koncernu Renault. W 1931 roku pojazd o oznaczeniu fabrycznym "Renault UE" został wprowadzony na uzbrojenie jako "Chenillette de ravitaillement d'Infanterie Modèle 1931 R". Do 1937 roku wyprodukowano 4496 tych pojazdów używanych głównie jako ciągniki artyleryjskie armat przeciwpancernych Canon léger de 25 antichar S.A.-L mle 1934 oraz transportery amunicji. Poza pojazdami przeznaczonymi dla armii francuskiej wyprodukowano 10 pojazdów dla Republiki Chińskiej i Rumunii.
Po klęsce Francji w 1940 roku znaczna liczba pojazdów Renault UE została zdobyta przez siły zbrojne III Rzeszy. Część z nich została przekazana sojusznikom, ale większość została wcielona do jednostek Wehrmachtu. Pełniły w nich rolę ciągników armat przeciwpancernych jako "Infanterie UE-Schlepper 630(f)", transporterów amunicji jako "Munitionsschlepper Renault UE(f)". Część pojazdów była używana do ochrony lotnisk i szlaków komunikacyjnych. Kilkaset przebudowano na niszczyciele czołgów "Selbstfahrlafette für 3.7cm Pak36 auf Renault UE(f)", kilkadziesiąt na wyrzutnie rakietowe "Selbstfahrlafette für 28/32cm Wurfrahmen auf Infanterie-Schlepper UE(f)".
Po wojnie nieliczne Renault UE zostały wyremontowane i ponownie wcielone do armii francuskiej. Część z nich została uzbrojona w karabin maszynowy i użyta przez siły francuskie stacjonujące w Indochinach.

</doc>
<doc id="1226923" url="https://pl.wikipedia.org/wiki?curid=1226923" title="4 Suwalska Brygada Kawalerii Pancernej">
4 Suwalska Brygada Kawalerii Pancernej



</doc>
<doc id="1226925" url="https://pl.wikipedia.org/wiki?curid=1226925" title="Regi Blinker">
Regi Blinker

Reginald Waldi „Regi” Blinker (ur. 4 czerwca 1969 w Paramaribo) – holenderski piłkarz pochodzący z Surinamu, grał na pozycji lewego skrzydłowego.
Życiorys.
Karierę piłkarską rozpoczął w Feyenoordzie w 1986 roku i na De Kuip spędził 10 sezonów, z wyjątkiem jednego wypożyczenia do Den Bosch. Przed sezonem 1995–1996 dołączył do Sheffield Wednesday, by za rok podpisać kontrakt z Celtikiem. Blinker przeniósł się do Szkocji za namową legendy Feyenoordu, Wima Jansena, który wówczas był trenerem The Bhoys.
W Szkocji rozegrał trzy sezony i powrócił do kraju w 2000 roku. Przez sezon grał w RBC Roosendaal, następnie w Sparcie Rotterdam, gdzie też zakończył zawodową karierę. W 2003 roku związał się z amatorską drużyną Deltasport Vlaardingen, a ostatecznie zaprzestał gry w 2006 roku.

</doc>
<doc id="1226927" url="https://pl.wikipedia.org/wiki?curid=1226927" title="Bitwa o wyspę Wake">
Bitwa o wyspę Wake

Bitwa o wyspę Wake – bitwa mająca miejsce na atolu Wake i jego wodach przybrzeżnych pomiędzy Japonią a Stanami Zjednoczonymi w dniach 8–23 grudnia 1941.
Przebieg bitwy.
Na wyspie Wake w styczniu 1941 r. rozpoczęto budowę bazy amerykańskiego lotnictwa morskiego. Stacjonowało tu około 520 marynarzy i żołnierzy oraz 70 pracowników linii Pan American World Airways (zatrzymywały się tam łodzie latające tej linii) i 1140 pracowników budowlanych. W chwili ataku było tam 449 żołnierzy i lotników piechoty morskiej (w tym 27 oficerów) oraz 68 marynarzy (w tym 10 oficerów). Wyspa była broniona przez baterie nadbrzeżne kalibru 127 mm i 76 mm, a na lotnisku stacjonowała eskadra lotnictwa piechoty morskiej VMF-211 z myśliwcami F4F-3 Wildcat. Już 8 grudnia 1941 r. wyspę zaatakowały samoloty japońskie, niemal równocześnie z atakiem na Pearl Harbor. 11 grudnia nadpłynęła 4. Flota wiceadmirała Inoue, z atolu Kwajalein. W skład japońskiego zespołu morskiego wchodziły małe krążowniki lekkie „Yūbari”, „Tenryū”, „Tatsuta”, niszczyciele „Yayoi”, „Mutsuki”, „Kisaragi”, „Hayate”, „Oite” i „Asanagi”, dwa patrolowce przebudowane ze starych niszczycieli nr 32 i nr 33 transportujące 450 żołnierzy japońskiej piechoty morskiej, oraz dwa statki transportowe.
Walki o Wake 11 grudnia były bardzo zacięte, w ich wyniku udało się odeprzeć pierwszy japoński atak. Atak rozpoczął się rano od ostrzeliwania wyspy przez japońskie okręty, płynące w szyku torowym. Nie przyniosło ono większych strat, natomiast japońskie okręty same stały się celem ostrzału baterii nadbrzeżnych, które zdołały zatopić niszczyciel „Hayate” i uszkodzić „Yayoi” i „Oite”. Drugi japoński niszczyciel – „Kisaragi” – został zatopiony bombą przez amerykański myśliwiec F4F-3 Wildcat startujący z lotniska na wyspie. Drobne uszkodzenia od ognia karabinów maszynowych myśliwców odniosły też krążowniki „Tenryū” i „Tatsuta”. W efekcie, japoński zespół odstąpił i powrócił na Kwajalein 13 grudnia, nie podejmując próby desantu.
21 grudnia zespół japoński powtórnie wypłynął z Kwajalein przeciwko Wake. Tym razem został wzmocniony przez wracający z ataku na Pearl Harbor 2. Dywizjon Lotniskowców w osłonie dwóch krążowników ciężkich 8. Eskadry (typu "Tone") i dwóch niszczycieli, oraz cztery krążowniki ciężkie 6. Eskadry (typów "Furutaka" i "Aoba"), które wypłynęły 13 grudnia z Truk. Od 21 grudnia pozycje obrońców były bombardowane przez samoloty startujące z lotniskowców „Sōryū” i „Hiryū”. Decydujące uderzenie nastąpiło 23 grudnia 1941 r. Pod osłoną myśliwców Zero flocie desantowej udało się podpłynąć do brzegu Wake. Obrońcy wyposażeni głównie w karabiny powtarzalne i pistolety nie byli w stanie zatrzymać zmasowanego natarcia. Na kilkunastu stanowiskach bojowych nie przeżył ani jeden człowiek. Po godzinie walki, gdy zestrzelony został ostatni amerykański samolot, obrońcy zostali zmuszeni do kapitulacji.
Amerykanie postanowili jednak kontratakować – admirał Husband Kimmel wysłał trzy posiadane lotniskowce na pomoc obrońcom wyspy. Jeden z nich – USS „Saratoga” (dowódca zespołu – wiceadmirał Frank Jack Fletcher) – był w odległości około 420 mil morskich od Wake. Pozostałe lotniskowce tj. USS „Lexington” i USS „Enterprise” były dalej. Operacja została jednak odwołana przez wiceadmirała Williama Pye’a, który do czasu przybycia admirała Chestera Nimitza dowodził Flotą Pacyfiku po zdymisjonowaniu admirała Kimmela. 
W japońskiej niewoli znalazło się ponad 1600 jeńców. Większość etapami ewakuowano do różnych obozów jenieckich. 7 października 1943 roku w masowej egzekucji Japończycy rozstrzelali na Wake ostatnich 97 jeńców.
5-6 października 1943 amerykański zespół TF-16 w składzie 6 lotniskowców kadm. Alfreda Montogmery'ego z bombowcami nurkującymi SBD Dauntless na pokładach, dokonał rajdu na Wake. Wyspa ta, pozbawiona znaczenia strategicznego dla Amerykanów, została wyzwolona dopiero 4 września 1945.

</doc>
<doc id="1226928" url="https://pl.wikipedia.org/wiki?curid=1226928" title="Aspidella (skamieniałość)">
Aspidella (skamieniałość)

Aspidella ("Aspidella") – dyskokształtna skamieniałość z Ediacara; przedstawiciel fauny ediakarańskiej
Występowanie.
Aspidella żyła 610-550 mln lat temu.
Odkrycie.
Opisana przez Elkanaha Billingsa w 1872 z Nowej Fundlandii. Są to pierwsze ediakarskie szczątki opisane przez naukowca.

</doc>
<doc id="1226930" url="https://pl.wikipedia.org/wiki?curid=1226930" title="Etmopteridae">
Etmopteridae

Etmopteridae – rodzina ryb chrzęstnoszkieletowych z rzędu koleniokształtnych (Squaliformes). Czasem włączana jako podrodzina Etmopterinae do rodziny scymnowatych (Dalatiidae).
Zasięg występowania.
Ocean Indyjski, Ocean Spokojny i w niektórych częściach Oceanu Atlantyckiego. Zasiedlają wody głębokie, wiodą przydenny tryb życia.
Cechy charakterystyczne.
Ciało cylindrowate. Małe i bardzo małe, zwykle nie przekraczają 90 cm długości. Kolce w płetwach grzbietowych. Mają narządy świetlne. Większość gatunków cechuje wcięcie na górnym płacie płetwy ogonowej.
Ich podstawowym pokarmem są ryby i głowonogi.
Klasyfikacja.
Rodzaje zaliczane do tej rodziny:
"Aculeola" — "Centroscyllium" — "Etmopterus" — "Miroscyllium" — "Trigonognathus"

</doc>
<doc id="1226941" url="https://pl.wikipedia.org/wiki?curid=1226941" title="Urządzenie wirtualne">
Urządzenie wirtualne

Urządzenie wirtualne - urządzenie dające możliwość oddziaływania na rzeczywiste urządzenia pomiarowe (np. czujniki wielkości fizycznych) przy pomocy komputera (mysz, klawiatura), oraz dające możliwość udostępniania danych pomiarowych użytkownikowi. Urządzenia wirtualne dają możliwość zbierania danych, ich przetwarzania, analizy, wizualnego przedstawienia oraz sterowania pomiarami.

</doc>
<doc id="1226944" url="https://pl.wikipedia.org/wiki?curid=1226944" title="Ołeś Honczar">
Ołeś Honczar

Ołeś Terentijowycz Honczar (ukr. Олесь Терентійович Гончар; ur. 3 kwietnia 1918 w obwodzie połtawskim, zm. 14 lipca 1995 w Kijowie) – ukraiński pisarz i działacz polityczny, autor opowiadań, nowel oraz powieści w przeważającej mierze związanych z okresem II wojny światowej.
Życiorys.
Po śmierci matki opiekowali się nim dziadkowie, z nimi spędził dzieciństwo w obwodzie połtawskim. Uczył się w charkowskim Technikum Dziennikarskim im. M. Ostrowskiego, później przez krótki czas pracował w jednej z charkowskich gazet. W 1938 wstąpił na Wydział Filologiczny Uniwersytetu w Charkowie. Będąc na trzecim roku studiów jesienią 1941 r. poszedł jako ochotnik do wojska. Został ranny, trafił do obozu jenieckiego, skąd uciekł i wrócił na front. W szeregach jednej z gwardyjskich dywizji 2 Frontu Ukraińskiego brał udział w walkach na terenie Rumunii, Węgier, Czechosłowacji i Austrii.
Po powrocie z frontu oraz napisaniu powieści "Zemla hude" ("Земля гуде", 1946) zakończył studia na uniwersytecie. W latach 1959-1971 był przewodniczącym zarządu Związku Pisarzy Ukrainy, od 1978 członkiem Akademii Nauk USRR, a od 1959 do 1986 roku sekretarzem Związku Pisarzy ZSRR. Był deputowanym do Rady Najwyższej USRR i ZSRR oraz członkiem Światowej Rady Pokoju.
Na przełomie lat 80. i 90. współpracował z Ludowym Ruchem Ukrainy, popierał strajki studenckie, występował w obronie języka i kultury ukraińskiej. W 1990 roku złożył legitymację partyjną.
Twórczość.
Zadebiutował trylogią powieściową "Chorążowie" ("Прапороносці", 1946-1948, pol. wyd. 1951), która od razu zyskała uznanie krytyków, a niespełna trzydziestoletniego Honczara okrzyknięto "dojrzałym artystą". Powieść "Chorążowie" pisał przez trzy powojenne lata w Dnipropietrowsku, w domu swojej siostry. Trylogię uhonorowano dwiema nagrodami stalinowskimi (1947, 1948). Utwór wyróżniał się nie tylko poetycką wzniosłością, ale w dokumentalno-emocjonalny sposób przedstawiał realia wojny. Każdą część trylogii rozpoczyna motto ze "Słowa o wyprawie Igora", co nadaje jej patriotycznego uduchowienia. Wszystkie trzy części publikowano na łamach czasopisma "Ojczyzna" ("Alpy" 1946; "Modry Dunaj" 1947, "Złota Praga" 1948). Kompozycja i fabuła są mało skomplikowane, w przeciwieństwie do treści (młodość jest przeciwstawiona wojnie).
Na przełomie lat 40. i 50. powstały nowele: "Modry kameń" ("Модри камень"), "Wesna za Morawoju" ("Весна за Моравою"), "Iłonka" ("Ілонка"), "Hory spiwajut’" ("Гори співають"), "Usman ta Marta" ("Усман та Марта"). Wydane w latach 50. nowele "Południe" ("Південь", 1951), "Doroha za chmary" ("Дорога за хмари", 1953), "Czary komyszi" ("Чари комиші", 1958), powieści "Mykyta Bratuś" ("Микита Братусь", 1951) i "Szczob switywsia wohnyk" ("Щоб світився вогник", 1955) były poświęcone życiu ludzi w czasie pokoju, moralnym aspektom ich wzajemnych relacji. Utwory "Tawrija" ("Таврія", 1952) oraz "Perekop" ("Перекоп", 1957) dotyczyły tematyki historyczno-rewolucyjnej.
Swoje opowiadania i powieści Honczar poświęcił ludziom, których dobrze znał. W latach 30. XX w. z własnej woli udał się na front (wojna domowa w Hiszpanii). Ta historia stała się osnową powieści "Człowiek i broń" ("Людина і зброя", 1960, wyd. pol. 1963), za którą został nagrodzony państwową nagrodą im. T. Szewczenki. Pomimo niesprzyjających twórczości literackiej ciężkich wojennych warunków (zadań starszego sierżanta) nie zaprzestał pisania. Wiesze powstawały w przerwach między walkami, sam autor nazywał je "lirycznymi szkicami dla przyszłych utworów".
Nowatorstwo powieści "Człowiek i broń" oraz "Cyklon" ("Циклон", 1970) polegało na zaakcentowaniu w nich najistotniejszych pytań dotyczących życia i śmierci. Zagłębienie się w tematykę życia autor zademonstrował w utworach, które ukazały się w ciągu l. 60 i 70. – to powieści: "Tronka" ("Тронка", 1963), "Sobor" ("Собор", 1968), "Bereh lubowi" ("Берег любові", 1976), "Twoja zoria" ("Твоя зоря", 1980), "Brihantina" ("Бригантина", 1972), nowele: "Kresaft" ("Кресафт", 1963), "Na kosi" ("На косі", 1966), "Pid dałekymy sosnamy" ("Під далекими соснами", 1970), "Piznie prozrinnia" ("Пізнє прозріння", 1974).
Za powieść "Tronka" Honczar otrzymał nagrodę leninowską (1964), natomiast los najważniejszej z jego książek "Soboru" był dramatyczny. Powieść opublikowano w czasopiśmie "Ojczyzna" ("Вітчизна") w 1968. Pierwsze recenzje były przychylne, jednak niedługo potem autor został poddany przez krytykę ostracyzmowi, a utwór "wyłączono z obiegu" na dwadzieścia lat. "Sobor" był jednym z czynników, które przyczyniły się do otwarcia oczu zaślepionych totalitarną ideologią pisarzy.
Utwory Honczara przełożono na 67 języków.

</doc>
<doc id="1226945" url="https://pl.wikipedia.org/wiki?curid=1226945" title="Dekametr">
Dekametr

Dekametr (symbol: dam) – wielokrotność metra, podstawowej jednostki długości w układzie SI. Jeden dekametr równa się 10 metrom. W notacji naukowej można go zapisać jako 1 E+1 m oznaczający 10 × 1 m.
Nie jest powszechnie używany jako jednostka odległości. Dekametrów używa się czasami w meteorologii do określenia wysokości geopotencjału.

</doc>
<doc id="1226946" url="https://pl.wikipedia.org/wiki?curid=1226946" title="Szamal Bahr al-Ghazal">
Szamal Bahr al-Ghazal



</doc>
<doc id="1226947" url="https://pl.wikipedia.org/wiki?curid=1226947" title="Etsy">
Etsy

Etsy – serwis internetowy o zasięgu międzynarodowym, umożliwiający dokonywanie sprzedaży i zakupów wyrobów wykonywanych w sposób tradycyjny – począwszy od zapachowych świeczek po krzesło wymoszczone piłeczkami tenisowymi.
Historia.
Strona została upubliczniona 18 czerwca 2005, będąc własnością Iospace – małego przedsiębiorstwa, którego współudziałowcami byli: Robert Kalin, Chris Maguire and Haim Schoppik. Później dołączył do nich Jared Tarbell.
Etsy od czerwca 2005 do stycznia 2007 pozyskało ponad 100 tys. sprzedawców z całego świata i kilka razy tyle zarejestrowanych kupujących, stając się jednocześnie przedsiębiorstwem generującym bardzo duże obroty. Przez cały czas trwały prace nad usprawnieniem strony pod kątem wygody potencjalnego użytkownika. Wyszukiwanie produktów jest aktualnie mocno ułatwione. Są one bardzo dobrze skategoryzowane, czemu służy kilkustopniowa hierarchia kategorii.
W grudniu 2007 strona przekroczyła liczbę 2 milionów transakcji. O dynamice rozwoju świadczy 43% wzrost sprzedaży, który miał miejsce pomiędzy dwoma kolejnymi miesiącami – październikiem i listopadem 2007, w którym kupujący wydali 4,3 mln USD, nabywając około 300 tys. towarów wystawionych na Etsy.
Działalność.
Siedziba przedsiębiorstwa nazywa się "Etsy Labs" i znajduje się na Brooklynie w Nowym Jorku.
Etsy zarabia pobierając prowizję w wysokości 20 centów za każdy wystawiony przedmiot oraz 3,5% od każdej transakcji. Etsy jest jednym z głównych członków Handmade Consortium.

</doc>
<doc id="1226949" url="https://pl.wikipedia.org/wiki?curid=1226949" title="Karl Hohmann">
Karl Hohmann

Karl Hohmann (ur. 18 czerwca 1908 w Benrath, zm. 31 marca 1974 w Düsseldorfie) – niemiecki piłkarz występujący na pozycji napastnika, reprezentant Niemiec w latach 1930–1937, olimpijczyk, brązowy medalista Mistrzostw Świata 1934, trener piłkarski.
Kariera klubowa.
Występował w VfL 06 Benrath oraz FK Pirmasens.
Kariera reprezentacyjna.
W reprezentacji Niemiec zagrał 26 razy i strzelił 20 bramek. Debiutował 7 września 1930 w meczu z Danią, ostatni raz zagrał w 1937 roku. Podczas Mistrzostw Świata 1934, na których Niemcy wywalczyli brązowy medal, wystąpił w dwóch meczach i strzelił 2 gole w meczu ze Szwecją. Brał udział w Igrzyskach Olimpijskich 1936.
Kariera trenerska.
W trakcie kariery trenerskiej prowadził Union Ohligs, TSG Vohwinkel 80, Rot-Weiss Essen oraz Rheydter Spielverein. Z Rot-Weiss Essen zdobył Puchar RFN.

</doc>
<doc id="1226950" url="https://pl.wikipedia.org/wiki?curid=1226950" title="Etmopterus lucifer">
Etmopterus lucifer

Etmopterus lucifer – gatunek drapieżnego, morskiego rekina z rodziny Etmopteridae. 
Występowanie.
Wody przybrzeżne Australii, Nowej Zelandii i południowej Azji aż do Japonii. 
Środowisko.
Morskie wody, przybrzeżna strefa batialu na głębokości 150-1200 m.
Opis.
Dwie płetwy grzbietowe, tylna duża, przednia mała, obie z kolcami, płetwa odbytowa nie występuje, płetwy piersiowe duże. Długi ogon z małą płetwą ogonową. Oczy duże, pysk krótki. Barwa brązowa, brzuch czarny, wzorzysty. Ma narządy świetlne.
Dorasta do 47 cm długości. 
Pokarm.
Drobne ryby i głowonogi.
Rozmnażanie.
Prawdopodobnie jajożyworodne, wielkość miotu nieznana.

</doc>
<doc id="1226955" url="https://pl.wikipedia.org/wiki?curid=1226955" title="Charnia">
Charnia

Charnia ("Charnia") – rodzaj prekambryjskich zwierząt należących do fauny ediakarańskej, przypominających kształtem liść paproci.
Wielkość.
Zwierzę to, wśród innych stworzeń prekambryjskiego morza, wyróżniało się dużym rozmiarem – osiągało 2 m długości – żaden inny przedstawiciel fauny ediakarańskiej nie osiągał podobnej wielkości.
Pożywienie.
Prawdopodobnie filtrowała cząstki pokarmowe z wody lub dna morskiego.
Występowanie.
Najbardziej rozpowszechniona spośród fauny ediakarskiej. Duża liczba osobników, prawdopodobnie najstarszych znanych obecnie okazów z tejże fauny, znajdowana jest w rejonie południowowschodniego wybrzeża Nowej Fundlandii.
Najprawdopodobniej zaliczyć ją można do fauny bentosowej, spędzającej życie na dnie morza. Obecnie rozpowszechniła się hipoteza, iż Charnia żyła w wodach głębokich, poniżej burzliwego ruchu fal.
Opis.
Ciało segmentowane, kształtu liścia. Segmenty lewe i prawe niesymetryczne.
Odkrycie.
"Ch. masoni" odkryta została w 1957 w Bradgate Park w Leicestershire przez ucznia, przyszłego profesora petrologii, Rogera Masona. Natomiast drugi gatunek, "Ch. wardi", odkryto w 1978 w Nowej Fundlandii. W 2009 roku gatunek ten został jednak zaliczony do rodzaju "Trepassia" ("Trepassia wardae" Narbonne et al., 2009).
Klasyfikacja.
Trudna do ustalenia.

</doc>
<doc id="1226956" url="https://pl.wikipedia.org/wiki?curid=1226956" title="Betsiboka">
Betsiboka

Betsiboka – rzeka na Madagaskarze o długości 520 km.
Rzeka ma źródła na Płaskowyżu Centralnym. Gleby na Madagaskarze są bogate w lateryty. W wyniku wylesianie wyspy w latach 50. XX wieku następuje erozja gleby, które są wymywane przez deszcze. Muł rzeczny, który gromadzi się w ujściu rzeki nadaje jej czerwony kolor. Betsiboka uchodzi do zatoki Helodrano Bombetoka w Kanale Mozambickim. W dolnym biegu zdatna do żeglugi. Przyczyną erozji i powodzi jest wycinanie naturalnych lasów namorzynowych. Dlatego w 2014 roku Madagaskar otrzymał w ramach Programu Środowiskowego Organizacji Narodów Zjednoczonych dotację na rekultywację w estuarium Betsiboki 400 ha lasów namorzynowych.

</doc>
<doc id="1226959" url="https://pl.wikipedia.org/wiki?curid=1226959" title="3,5-Bisfosforan fosfatydyloinozytolu">
3,5-Bisfosforan fosfatydyloinozytolu

3,5-Bisfosforan fosfatydyloinozytolu (PtdIns(3,5)"P"2, PI(3,5)P2) – pomniejszy, fosfolipidowy składnik błon biologicznych, fosforylowana pochodna fosfatydyloinozytolu. Cząsteczka sygnalna, której produkcja przez kinazę PIKfyve, uwalnia kaskadę zdarzeń rekrutującą białka zaangażowane w regulację transportu wewnątrzkomórkowego.
PtdIns(3,5)"P"2 jest defosforylowana przez białka z rodziny miotubulowych fosfataz lipidowych w pozycji 3 pierścienia inozytolowego, czego wynikiem jest produkcja 5-fosforanu fosfatydyloinozytolu (PtdIns5"P").
PtdIns(3,5)"P"2 jest wiązane przez domeny wiązania fosfatydyloinozytoli szeregu białek, takich jak domena PH w centaurinie-β2, domena PX w białku SNX1 czy domenę białka Atg18p.

</doc>
<doc id="1226960" url="https://pl.wikipedia.org/wiki?curid=1226960" title="Obserwacja morza">
Obserwacja morza

Obserwacja morza - działalność polegająca na wykrywaniu, identyfikacji, lokalizacji i śledzeniu celów morskich. 
Obserwacja morza może być wzrokowa i techniczna; prowadzi się ją z okrętów (jednostek pływających), samolotów lub brzegowych punktów obserwacyjnych.

</doc>
<doc id="1226962" url="https://pl.wikipedia.org/wiki?curid=1226962" title="Hans Jakob">
Hans Jakob

Hans Jakob (ur. 16 czerwca 1908 w Monachium, zm. 24 marca 1994 w Ratyzbonie) – niemiecki piłkarz, bramkarz. Brązowy medalista MŚ 34.
W reprezentacji Niemiec zagrał 38 razy. Debiutował 2 listopada 1930 w meczu z Norwegią, ostatni raz zagrał w 1939. Podczas MŚ 34 wystąpił w jednym meczu (o brązowy medal). Był wówczas zawodnikiem SSV Jahn Regensburg. Brał udział w IO 36 i znajdował się w kadrze na MŚ 38. W czasie wojny przez trzy lata był piłkarzem Bayernu Monachium.

</doc>
<doc id="1226964" url="https://pl.wikipedia.org/wiki?curid=1226964" title="Miralem Sulejmani">
Miralem Sulejmani

Miralem Sulejmani (ur. 5 grudnia 1988 w Belgradzie) – serbski piłkarz pochodzenia gorańskiego, grający na pozycji pomocnika lub napastnika w szwajcarskim klubie BSC Young Boys. Wychował się w Partizanie Belgrad, w sezonie 2006–2007 był wolnym zawodnikiem i latem ubiegłego roku podpisał kontrakt z Heerenveen. 6 lutego zadebiutował w reprezentacji (Serbia – Macedonia 1:1). 4 lipca 2008 roku zasilił AFC Ajax (za rekordową kwotę 16,25 mln euro). W letnim okienku transferowym na zasadzie wolnego transferu podpisał pięcioletnią umowę z Benfiką. W 2015 przeszedł do BSC Young Boys.

</doc>
<doc id="1226967" url="https://pl.wikipedia.org/wiki?curid=1226967" title="Ochraniacz pola minowego">
Ochraniacz pola minowego

Ochraniacz pola minowego - urządzenie techniczne do niszczenia trałów kontaktowych, stawiane przed polem minowym lub między minami na określonej głębokości.
Budowa.
Ochraniacz pola minowego zbudowany jest podobnie, jak mina kotwiczna (kotwica, minlina, pływak-korpus). Korpus jednak nie jest wypełniony materiałem wybuchowym. Daje to mu większy udźwig w związku z tym minlina może być wykonana z łańcucha, powodującego przerwanie liny trału. Minlina ochraniacza może być też wyposażona w specjalne przecinaki, przecinające linę trału albo ładunki wybuchowe do niszczenia liny trału. Bardziej zaawansowane ochraniacze zapewniają wielokrotne działanie (mogą zniszczyć kilka lin trałowych).

</doc>
<doc id="1226970" url="https://pl.wikipedia.org/wiki?curid=1226970" title="Inaria">
Inaria

Inaria – rodzaj wczesnego koralowca żyjącego w późnym prekambrze na obecnych terenach Australii, przedstawiciel fauny ediakarańskiej. Został opisany przez Jamesa Gehlinga w 1988 roku na podstawie skamieniałości 51 okazów, spośród których 29 było kompletnych. Holotypem jest okaz oznaczony numerem katalogowym SAMP27913, a paratypami SAMP27914, SAMP27924 i SAMP27926 – szczątki osobników w różnym wieku i różnym stopniu zachowania. "Inaria" była delikatnie zbudowanym zwierzęciem, o szerokiej okrągłej podstawie, zwężającej się ku górze w wyrostek przypominający tubę. Osobniki opisane przez Gehlinga różniły się rozmiarami – u najmniejszych podstawa mierzyła 21 x 18 mm, a u największych – 106 x 86 mm. Ściana zewnętrzna była zbudowana z mezoglei i cienkiej warstwy naskórka. Macki nie występowały. Prawdopodobnie "Inaria" jest wczesnym ukwiałem, niezagrzebującym się w podłożu. Gehling spekulował, że mogła być przodkiem współczesnych ukwiałów.
Nazwa "Inaria" pochodzi od imienia żony Jamesa Gehlinga – Inary, a nazwa gatunkowa gatunku typowego, "karli", honoruje Karla Gehlinga, syna Jamesa, który pomógł w zebraniu wielu okazów inarii.

</doc>
<doc id="1226972" url="https://pl.wikipedia.org/wiki?curid=1226972" title="Senon (geologia)">
Senon (geologia)



</doc>
<doc id="1226973" url="https://pl.wikipedia.org/wiki?curid=1226973" title="Fałdówka porostówka">
Fałdówka porostówka

Fałdówka porostówka ("Eilema complana") - motyl z rodziny mrocznicowatych (Erebidae) i podrodziny niedźwiedziówkowatych (Arctiinae).
Wygląd.
Skrzydła mają rozpiętość od 3 do 4 cm. Przednie skrzydła są lśniąco szare i mają zółtozłocisty przedni brzeg. Motyle mają omarańczową głowę i kołnierz. Koniec odwłoka jest koloru żółtego.
Stadia rozwojowe.
Gąsienica jest silnie owłosiona. Jest szara z rzędami białych i pomarańczowych plamek. Z boku ciała posiada żółty pasek. Żeruja na porostach.
Występowanie.
Ameryka Północna, Azja, Europa.

</doc>
<doc id="1226975" url="https://pl.wikipedia.org/wiki?curid=1226975" title="Senon (stratygrafia)">
Senon (stratygrafia)

Senon – nieformalna jednostka stratygraficzna górnej kredy.
Najczęściej do senonu zalicza się trzy najwyższe piętra kredy: santon, kampan i mastrycht. Część badaczy nie wliczała do senonu mastrychtu, np. Alcide d’Orbigny, który był autorem pojęcia i wprowadził w 1842 tę jednostkę do stratygrafii. Nieliczni autorzy dodawali zaś koniak. Głównie z powodu stosowania tego terminu przez różnych badaczy do skał o różnym zasięgu wiekowym, obecnie dość rzadko stosuje się nazwę senon, operując raczej formalnymi nazwami pięter. 
Najczęściej senon występuje w literaturze niemieckiej, służąc do określania zespołu skał facji kredy piszącej, ewentualnie stosuje się go wtedy, gdy nie można określić dokładnego piętra z zakresu santon – mastrycht. 
Nazwa jednostki pochodzi od rzymskiej nazwy plemienia Senonów, zasiedlającego kiedyś rejon miasta Sens w centralnej Francji.

</doc>
<doc id="1226976" url="https://pl.wikipedia.org/wiki?curid=1226976" title="Hjalmar Bergström">
Hjalmar Bergström

Hjalmar Karl Bergström (ur. 19 stycznia 1907 w Lövön, zm. 30 marca 2000 w Umeå) − szwedzki biegacz narciarski, czterokrotny medalista mistrzostw świata.
Kariera.
Igrzyska olimpijskie w Garmisch-Partenkirchen w 1936 roku były pierwszymi i zarazem ostatnimi w jego karierze. W swoim jedynym starcie na tych igrzyskach, w biegu na 50 km techniką klasyczną zajął czwarte miejsce, przegrywając walkę o brązowy medal ze swoim rodakiem Nilsem-Joelem Englundem.
W 1929 roku wystartował na mistrzostwach świata w Zakopanem zdobywając brązowy medal w biegu na 17 km. Lepsi od niego okazali się jedynie dwaj Finowie: zwycięzca Veli Saarinen oraz drugi na mecie Anselm Knuuttila. Na tych samych mistrzostwach był szósty w biegu na 50 km stylem klasycznym. Cztery lata później, podczas mistrzostw świata w Innsbrucku osiągnął największy sukces w swojej karierze wspólnie Perem-Erikiem Hedlundem, Nilsem-Joelem Englundem i Svenem Utterströmem zdobywając złoty medal w sztafecie 4x10 km. Był to debiut tej konkurencji na mistrzostwach siata więc Szwedzi zostali pierwszymi mistrzami świata w historii. W indywidualnych startach Bergström zdobył kolejne dwa medale: srebrny w biegu na 18 km oraz brązowy na dystansie 50 km techniką klasyczną.
Bergström był ponadto mistrzem Szwecji w biegu na 50 km w 1932 roku oraz na 30 km w 1936 roku.

</doc>
<doc id="1226978" url="https://pl.wikipedia.org/wiki?curid=1226978" title="Hektometr">
Hektometr

Hektometr (symbol: hm) – wielokrotność metra, podstawowej jednostki długości w układzie SI. Jeden hektometr równa się 100 m. Jednostka może być zapisana w notacji naukowej jako 1 E+2 m, co równa się 100 × 1 m.
Nie jest powszechnie używany jako jednostka odległości. Hektometrami odmierza się pikietaż na liniach kolejowych i drogach, zaznaczając go słupkami hektometrowymi.

</doc>
<doc id="1226979" url="https://pl.wikipedia.org/wiki?curid=1226979" title="Oprzędnica jesienna">
Oprzędnica jesienna

Oprzędnica jesienna ("Hyphantria cunea") – gatunek motyla z rodziny mrocznicowatych (Erebidae) i podrodziny niedźwiedziówkowatych (Arctiinae). Klasyfikowany w podplemieniu Arctiina lub Spilosomiina.
Wygląd.
Imago.
Głowa wraz z głaszczkami wargowymi oraz tułów białe. Odwłok zwykle biały, ale może być też żółty. Skrzydła mają rozpiętość od 2,5 do 4 cm, a długość skrzydła przedniego wynosi od 15 do 22 mm. Skrzydła są koloru białego. Na przednich skrzydłach mogą występować szarobrązowe (lub brunatnawe) plamki, a na tylnych - czarne.
Gąsienica.
Gąsienica czarnobrunatna z żółtymi pasami przygrzbietowymi, na których obecne są ciemnożółte kropki i czarne prążki a według innych źródeł zielona w czarne plamki. Opatrzona jest pęczkami białych i brunatnych włosków
Rozprzestrzenienie.
Gatunek północnoamerykański, gdzie zamieszkuje południową Kanadę i Stany Zjednoczone. W Europie odkryty po raz pierwszy na Węgrzech w 1940, obecnie rozprzestrzeniony na większości kontynentu, w tym w Polsce. Zasiedlił również Japonię.
Biologia i ekologia.
Parazytoidem tego gatunku jest błonkówka "Aleiodes sanctihyacinthi".

</doc>
<doc id="1226981" url="https://pl.wikipedia.org/wiki?curid=1226981" title="Oficer flagowy">
Oficer flagowy

Oficer flagowy – adiutant dowódcy flotylli.
Przymiotnik „flagowy” zastosowany do osób oznacza przynależność ich do sztabu dowódcy flotylli np.
W języku polskim nieużywany z wyjątkiem wyrażenia „oficer flagowy”.

</doc>
<doc id="1226983" url="https://pl.wikipedia.org/wiki?curid=1226983" title="Szewnica miętówka">
Szewnica miętówka

Szewnica miętówka ("Spilosoma lubricipeda") – gatunek motyla z rodziny mrocznicowatych (Erebidae) i podrodziny niedźwiedziówkowatych.
Opis.
Owad dorosły.
Tułów ciemnożółty z kremowym odcieniem. Głowa barwy tułowia, z wyjątkiem brunatoczarnych boków czoła i w większości takiej barwy głaszczków wargowcyh, które tylko od spodu są ochrowe. Skrzydła mają rozpiętość od 3 do 5 cm. Przednie skrzydło długości od 17 do 20 mm, mniej więcej trójkątne, żółtobiałe lub ciemnożółte z małymi czarnymi kropkami. Plamki mogą niekiedy łączyć się w smugi lub całkiem zanikać.
Gąsienica.
Gąsienica jest silnie owłosiona, różnie ubarwiona. Zwykle brunatnożółta z jasnym pasem na grzbiecie i białawymi po bokach lub szarobrązowa z czerwonym lub pomarańczowym paskiem wzdłuż grzbietu. Potrafi się szybko poruszać.
Biologia i ekologia.
Polifag roślin zielnych i krzewów, żerujący m.in. na borówkach, pokrzywach, bzie czarnym i ligustrze pospolitym. W Polsce gąsienice żerują do września. Motyl nocny.
Rozprzestrzenienie.
Gatunek palearktyczny o rozsiedleniu euroazjatyckim, od środkowej i północnej Europy po Japonię. W Polsce stosunkowo pospolity.

</doc>
<doc id="1226985" url="https://pl.wikipedia.org/wiki?curid=1226985" title="Rosyjska Federacja">
Rosyjska Federacja



</doc>
<doc id="1226986" url="https://pl.wikipedia.org/wiki?curid=1226986" title="Torzyśniad kasztanówka">
Torzyśniad kasztanówka

Torzyśniad kasztanówka ("Zeuzera pyrina") – owad z rzędu motyli, z rodziny trociniarkowatych (Cossidae).
Wygląd.
Skrzydła mają rozpiętość od 4,5 do 7,5 cm. Przednie skrzydła są białe z licznymi małymi plamkami w kolorze czarnym. Tylne skrzydła są półprzezroczyste. Na białym tułowiu znajduje się sześć dużych czarnych plamek. Samice są większe od samców.
Stadia rozwojowe.
Rozwój gąsienicy trwa dwa lub trzy lata. Jest ona żółtobiała.
Występowanie.
Afryka, Ameryka Północna, Azja, Europa.

</doc>
<doc id="1226989" url="https://pl.wikipedia.org/wiki?curid=1226989" title="Plamówka malinówka">
Plamówka malinówka

Plamówka malinówka, odrzyca malinówka ("Thyatira batis") – gatunek motyla, z rodziny wycinkowatych (Drepanidae) i podrodziny falicowatych (Thyatirinae).
Opis.
Skrzydła mają rozpiętość od 32 do 35 mm (według innego źródła od 30 do 40 mm). Przednie skrzydła są czekoladowobrązowe (czarnobrązowe z odcieniem oliwkowym) z różowo obwiedzionymi plamami barwy żółtobrązowej lub różowej w liczbie czterech na każdym. Skrzydła tylne są lśniące, jasnoszrobrązowe czy też szarobrunatne, opatrzone pojedynczą, jaśniejszą przepaską. Tułów motyla jest owłosiony.
Czerwonobrązowa gąsienica ma jasne trójkątne plamki. Grzbietowa strona jej ciała opatrzona jest rzędem skierowanych ku przodowi garbków.
Biologia i ekologia.
Roślinami żywicielskimi gąsienic są maliny i jeżyny ("Rubus"). Imagines aktywne są po zachodzie słońca. Zasiedlają poręby, skraje lasów, ogrody i parki. W Europie Środkowej występują od maja do początku lipca, a ponadto w sierpniu pojawiać się może niepełne drugie pokolenie. W Hongkongu daje trzy pokolenia: pierwsze lata od stycznia do marca, drugie od maja do czerwca, a trzecie w sierpniu.
Rozprzestrzenienie.
Strefa o klimacie umiarkowanym Eurazji. Zasięg obejmuje znaczną część Europy, Zakaukazie, Syberię, północne Indie i Japonię. Jeżeli traktować "Thyartia vicina" jako synonim (lub podgatunek) tego gatunku, to zasięg obejmować krainę orientalną po Jawę, Sumatrę i Borneo
Systematyka.
G. M. Lazlo i inni wyróżniają w swojej monografii cztery podgatunki tego motyla:

</doc>
<doc id="1226992" url="https://pl.wikipedia.org/wiki?curid=1226992" title="Fairchild C-119 Flying Boxcar">
Fairchild C-119 Flying Boxcar

Fairchild C-119 Flying Boxcar – amerykański samolot transportowy skonstruowany w 1947 roku. W latach 1949-1955 wyprodukowano 1112 szt. C-119. Mógł transportować do 78 żołnierzy z wyposażeniem lub 35 rannych. Używany przez US Air Force (jako C-119), US Navy i US Marine Corps (jako R4Q). Eksportowany do Brazylii, Belgii, Kanady, Etiopii, Indii, Włoch, Norwegii, Maroka, Republiki Chińskiej i Republiki Wietnamu.

</doc>
<doc id="1226993" url="https://pl.wikipedia.org/wiki?curid=1226993" title="Bodzieniec bzowiak">
Bodzieniec bzowiak

Bodzieniec bzowiak ("Ourapteryx sambucaria") - owad z rzędu motyli, z rodziny miernikowcowatych (Geometridae).
Wygląd.
Skrzydła mają rozpiętość od 4,5 do 6 cm. Są koloru jasnożółtego. Na przednich skrzydłach mają po dwie ciemne wąskie paski.
Stadia rozwojowe.
Gąsienice są brązowe. Po bokach mają jasne paski.
Występowanie.
Umiarkowana strefa Azji i Europy.

</doc>
<doc id="1226994" url="https://pl.wikipedia.org/wiki?curid=1226994" title="C-119 Flying Boxcar">
C-119 Flying Boxcar



</doc>
<doc id="1226995" url="https://pl.wikipedia.org/wiki?curid=1226995" title="Krępak brzozowiec">
Krępak brzozowiec



</doc>
<doc id="1226997" url="https://pl.wikipedia.org/wiki?curid=1226997" title="C-119">
C-119



</doc>
<doc id="1226999" url="https://pl.wikipedia.org/wiki?curid=1226999" title="Krępak nalipek">
Krępak nalipek

Krępak nalipek, włochacz nalipek ("Lycia hirtaria") – motyl z rodziny miernikowcowatych (Geometridae).
Wygląd.
Skrzydła mają rozpiętość od 4 do 5 cm. Biało-brązowy wzór na skrzydłach zapewnia motylowi doskonały kamuflaż. W rejonach przemysłowych motyle są koloru czarnego.
Stadia rozwojowe.
Gąsienica ma kolor brązowo-zielonoszary. Posiada czarne cętki i żółte plamki.
Występowanie.
Europa

</doc>
<doc id="1227000" url="https://pl.wikipedia.org/wiki?curid=1227000" title="R4Q">
R4Q



</doc>
<doc id="1227001" url="https://pl.wikipedia.org/wiki?curid=1227001" title="Paśnik chrzaniak">
Paśnik chrzaniak

Paśnik chrzaniak ("Xanthorhoe fluctuata") - owad z rzędu motyli, z rodziny miernikowcowatych (Geometridae).
Wygląd.
Rozpiętość skrzydeł wynosi od 2,5 do 3 cm. Istnieją formy od jasnych do prawie czarnych. Przednie skrzydła mają na brzegach czarne kanciaste plamy.
Stadia rozwojowe.
Gąsienice brązowe, szare lub zielone. Żerują na kapuście i roślinach pokrewnych.
Występowanie.
Północna Afryka, Azja i Europa.

</doc>
<doc id="1227002" url="https://pl.wikipedia.org/wiki?curid=1227002" title="Olle Hansson">
Olle Hansson

Olle Hansson (ur. 22 kwietnia 1904 r., zm. 22 stycznia 1991 r.) – szwedzki biegacz narciarski, brązowy medalista mistrzostw świata.
Kariera.
Uczestniczył w zawodach w latach 20. i 30. XX wieku. W 1929 roku wystartował na mistrzostwach świata w Zakopanem zdobywając brązowy medal w biegu na 50 km techniką klasyczną, ulegając jedynie dwóm Finom: zwycięzcy Veliemu Saarinenowi oraz drugiemu na mecie Anselmowi Knuuttili. Na tych samych mistrzostwach zajął czwarte miejsce w biegu na 17 km, walkę o brązowy medal przegrywając ze swym rodakiem Hjalmarem Bergströmem. Nigdy nie startował na igrzyskach olimpijskich.
Ponadto Hansson zdobył mistrzostwo Szwecji w biegu na 50 km w 1931 roku.

</doc>
<doc id="1227003" url="https://pl.wikipedia.org/wiki?curid=1227003" title="Piędzik przedzimek">
Piędzik przedzimek

Piędzik przedzimek ("Operophtera brumata") – owad z rzędu motyli, z rodziny miernikowcowatych (Geometridae).
Morfologia.
Rozpiętość skrzydeł wynosi od 2,5 do 3 cm. Są koloru szarobrązowego. Występuje dymorfizm płciowy. Samce mają skrzydła szarobrunatne do żółtobrunatnego z delikatnymi ciemnymi liniami. Samice mają silnie zredukowane skrzydła, do postaci szczątkowych kikutów. Posiadają gruby odwłok wypełniony jajami. 
Tryb życia.
Dorosłe osobniki występują od października do połowy grudnia. W przeciwieństwie do większości motyli, zaczynają latać wraz z nadejściem chłodów. Samice pozostają w pobliżu otoczki poczwarkowej, po zapłodnieniu wkrótce giną. Zimują jaja na korze drzew. Gąsienice wykluwają się w maju i czerwcu.
Stadia rozwojowe.
Gąsienice są zielone z ciemnym paskiem. Żerują m.in. na jabłoni, gruszy i wrzosie.
Środowisko.
Występują głównie w lasach, ale obserwuje się je także w otwartym terenie. Zamieszkują również zakrzewione brzegi strumieni oraz łąki nadrzeczne. Ponadto obecny w ogrodach, sadach i parkach.
Występowanie.
Szeroko rozpowszechniony. Występuje w Europie aż do strefy polarnej, na Bliskim Wschodzie i w Ameryce Północnej. W Stanach Zjednoczonych i Kanadzie uważany za gatunek inwazyjny.

</doc>
<doc id="1227004" url="https://pl.wikipedia.org/wiki?curid=1227004" title="Przylepek nadębek">
Przylepek nadębek

Przylepek nadębek ("Boarmia roboraria") - owad z rzędu motyli, z rodziny miernikowcowatych (Geometridae).

</doc>
<doc id="1227006" url="https://pl.wikipedia.org/wiki?curid=1227006" title="Sykrzytek dereniak">
Sykrzytek dereniak

Sykrzytek dereniak ("Selenia tetralunaria") - owad z rzędu motyli, z rodziny miernikowcowatych (Geometridae).

</doc>
<doc id="1227007" url="https://pl.wikipedia.org/wiki?curid=1227007" title="Zimowek ogołotniak">
Zimowek ogołotniak

Zimowek ogołotniak ("Erannis defoliaria") – owad z rzędu motyli, z rodziny miernikowcowatych (Geometridae). Pospolity motyl o rozpiętości skrzydeł 40 mm. W lesie pojawia się dopiero jesienią. Samice są bezskrzydłe, barwy białoszarej (czarno nakrapiane). Zimą składają jaja na gałązkach głównie dębów. Przepoczwarczenie następuje na ziemi w luźnym kokonie.

</doc>
<doc id="1227008" url="https://pl.wikipedia.org/wiki?curid=1227008" title="Niesobka chmielanka">
Niesobka chmielanka

Niesobka chmielanka ("Hepialus humuli") – owad z rzędu motyli, z rodziny niesobkowatych (Hepialidae).
Wygląd.
Skrzydła mają rozpiętość od 4,5 do 6 cm. Samice różnią się znacznie od samców. Samce są mniejsze od samic. Ich skrzydła są srebrzystoszare. Przednie, jasnożółte skrzydła samic mają wzór koloru różowego lub różowobrązowego. Tylne skrzydła samic mają kolor różowoszary.
Stadia rozwojowe.
Gąsienice są żółtobiałe w ciemnobrązowe plamki. Żerują na korzeniach traw i innych roślin.
Występowanie.
Azja, Europa.

</doc>
<doc id="1227009" url="https://pl.wikipedia.org/wiki?curid=1227009" title="Karłątek kniejnik">
Karłątek kniejnik

Karłątek kniejnik ("Ochlodes venatus" = "Ochlodes sylvanus" = "Ochlodes faunus") – owad z rzędu motyli, z rodziny powszelatkowatych (= warcabnikowatych) ("Hesperiidae"). 
Przednie skrzydła samczyka są w kolorze ochry i mają czarne prążki zapachowe. Na skrzydłach samiczki znajdują się jaśniejsze kwadratowe plamki. Rozpiętość skrzydeł wynosi od 28 do 32 mm. Okres lotu motyla to czerwiec i lipiec. Występuje on na łąkach, śródleśnych polanach oraz w lasach. Niebieskozielona gąsienica ma czarnobrązową głowę i żeruje na różnych gatunkach traw. Gąsienica oplata kilka liści razem i zimuje by przepoczwarzyć się w następnym roku.

</doc>
<doc id="1227010" url="https://pl.wikipedia.org/wiki?curid=1227010" title="Kosternik palemon">
Kosternik palemon

Kosternik palemon ("Carterocephalus palaemon") – motyl z rodziny powszelatkowatych (Hesperiidae).
Wygląd.
Rozpiętość skrzydeł od 26 do 28 mm, dymorfizm płciowy słabo zaznaczony.
Siedlisko.
Obrzeża lasów, drogi w lasach, polany, niezwarte zarośla, m.in. kserotermiczne.
Biologia i rozwój.
W Polsce wykształca jedno pokolenie w roku (połowa maja-koniec czerwca). Rośliny żywicielskie to m.in. trzęślica modra, trzcinnik piaskowy, kłosownica leśna, kłosownica pierzasta, tymotka łąkowa, kupkówka pospolita. Jaja barwy białozielonkawej składane są pojedynczo na wierzchniej stronie liścia rośliny żywicielskiej. Larwy wylęgają się po 1,5 tygodnia; zimują w hibernakulum utworzonym z kilku sprzędzonych liści. Wiosną nie żerują, lecz przepoczwarzają się wśród trawiastej roślinności. Motyle wylęgają się po 3-4 tygodniach.
Rozmieszczenie geograficzne.
Gatunek holarktyczny, w Polsce występuje w południowej, zachodniej i wschodniej części kraju.

</doc>
<doc id="1227012" url="https://pl.wikipedia.org/wiki?curid=1227012" title="Powszelatek brunatek">
Powszelatek brunatek

Powszelatek brunatek ("Erynnis tages") – owad z rzędu motyli, z rodziny powszelatkowatych (Hesperiidae).
Wygląd.
Rozpiętość skrzydeł od 25 do 28 mm, dymorfizm płciowy słabo zaznaczony.
Siedlisko.
Suche łąki i stepy, drogi polne, miedze, polany, drogi leśne, kamieniołomy, wydmy, tereny ruderalne.
Biologia i rozwój.
W Polsce wykształca dwa pokolenia w roku (maj-czerwiec, lipiec-sierpień). Rośliny żywicielskie: komonica zwyczajna, cieciorka pstra. Jaja składane są pojedynczo na wierzchniej stronie liścia rośliny żywicielskiej. Larwy wylęgają się po 1-2 tygodniach; przepoczwarzają się w oprzędzie u podstawy rośliny żywicielskiej lub w jej pobliżu. Motyle wylęgają się po 2-3 tygodniach.
Rozmieszczenie geograficzne.
Gatunek eurosyberyjski, w Polsce występuje na terenie całego kraju, ale na północy jest nieco rzadszy.

</doc>
<doc id="1227013" url="https://pl.wikipedia.org/wiki?curid=1227013" title="Selita Ebanks">
Selita Ebanks

Selita Ebanks (ur. 15 lutego 1983 w George Town na Kajmanach) – modelka, najbardziej znana ze współpracy z marką Victoria’s Secret, której „aniołkiem” była w latach 2005-2008.
Życiorys.
Obok Adriany Limy, Izabel Goulart, Heidi Klum, Alessandry Ambrosio, Karolíny Kurková, Mirandy Kerr i Marisy Miller należała do Victoria’s Secret Angels (do 2009 roku). Występuje również w corocznych kalendarzach czasopisma o sporcie Sports Illustrated.
W 2010 roku wystąpiła w krótkometrażowym filmie stworzonym przez Kanye Westa pod tytułem Runaway. Gra w nim spadającego na Ziemię Feniksa, w którym zakochuje się w postać grana przez Kanye Westa.

</doc>
<doc id="1227015" url="https://pl.wikipedia.org/wiki?curid=1227015" title="Pomrowica leszczynówka">
Pomrowica leszczynówka

Pomrowica leszczynówka ("Apoda avellana") – owad z rzędu motyli, z rodziny pomrowicowatych (Limacodidae).

</doc>
<doc id="1227016" url="https://pl.wikipedia.org/wiki?curid=1227016" title="Czerwończyk płomieniec">
Czerwończyk płomieniec

Czerwończyk płomieniec ("Lycaena hippothoe") − gatunek owada z rzędu motyli, z rodziny modraszkowatych (Lycaenidae).
Rozprzestrzeniony od Półwyspu Iberyjskiego przez całą Europę, Syberię po rosyjski Daleki Wschód.

</doc>
<doc id="1227017" url="https://pl.wikipedia.org/wiki?curid=1227017" title="Oxynotus bruniensis">
Oxynotus bruniensis

Oxynotus bruniensis – gatunek drapieżnych, morskich rekinów z rodziny brązoszowatych (Oxynotidae). 
Morfologia.
Bardzo nietypowy, jak na rekina, kształt ciała – bardzo wysoki, w przekroju poprzecznym trójkątny z krótkim ogonem i płetwą ogonową dużą, ale niepodzieloną na płaty dolny i górny, w praktyce jednorodną. Dwie duże i wysokie płetwy grzbietowe, tylna mniejsza od przedniej, obie z kolcami, płetwa odbytowa nie występuje, płetwy piersiowe duże. Oczy duże, głowa krótka, usta małe. Barwa szaro-brązowa. Brzegi płetw białe. Na brzuchu listwa skórna. Skóra bardzo szorstka dzięki licznym zębom skórnym (plakoidalnym). Samice osiągają długość ciała do 73 cm; samce do 60 cm; dymorfizm płciowy pod względem wielkości dość wyraźny. 
Występowanie.
Wody przybrzeżne, denne południowej Australii i całej Nowej Zelandii. 
Ekologia.
Pokarm
Bentoniczne bezkręgowce, raczej nie poluje na ryby. 
Środowisko
Morskie wody przybrzeżne, głębokości od 50 do 500 m. 
Rozmnażanie
Jajożyworodne, samica rodzi do siedmiu młodych. 
Ataki na ludzi
Nie atakuje.

</doc>
<doc id="1227018" url="https://pl.wikipedia.org/wiki?curid=1227018" title="Modraszek adonis">
Modraszek adonis

Modraszek adonis ("Lysandra bellargus", "Polyommatus bellargus") − motyl z rodziny modraszkowatych (Lycaenidae).
Wygląd.
Rozpiętość skrzydeł od 28 do 34 mm, dymorfizm płciowy wyraźny: wierzch skrzydeł samca jest połyskująco błękitny, skrzydła samicy brunatne z pomarańczowymi plamami przy brzegach.
Siedlisko.
Murawy kserotermiczne.
Biologia i rozwój.
Wykształca dwa pokolenia w roku (koniec maja-koniec czerwca, oraz sierpień-początek września). Roślina żywicielska: cieciorka pstra. Jaja barwy białej składane są pojedynczo na różnych częściach roślin żywicielskich. Gąsienice wylęgają się po 2 tygodniach. Rozwój trwa 1,5 miesiąca, przepoczwarczenie ma miejsce na ziemi w oprzędzie. Motyle wylęgają się po 3-4 tygodniach.
Rozmieszczenie geograficzne.
Gatunek pontyjsko-śródziemnomorski, w Polsce występuje głównie w południowo-wschodniej części kraju. W ostatnich dziesięcioleciach zanikło wiele stanowisk tego motyla.

</doc>
<doc id="1227019" url="https://pl.wikipedia.org/wiki?curid=1227019" title="Modraszek agestis">
Modraszek agestis

Modraszek agestis ("Aricia agestis") − modraszek iglicznik, owad z rzędu motyli, z rodziny modraszkowatych (Lycaenidae).

</doc>
<doc id="1227020" url="https://pl.wikipedia.org/wiki?curid=1227020" title="Modraszek aleksis">
Modraszek aleksis

Modraszek aleksis ("Glaucopsyche alexis") − gatunek owada z rzędu motyli, z rodziny modraszkowatych (Lycaenidae).
Wygląd.
Rozpiętość skrzydeł od 30 do 33 mm, dymorfizm płciowy wyraźny.
Siedlisko.
Łąki, suche murawy, skraje lasów, nasypy kolejowe, przydroża, polany.
Biologia i rozwój.
Wykształca jedno pokolenie w roku (maj-lipiec). Rośliny żywicielskie: janowiec barwierski, nostrzyk biały, nostrzyk żółty, lucerna siewna, cieciorka pstra, sparceta siewna, wyka ptasia, traganek szerokolistny i inne gatunki z rodziny bobowatych. Jaja barwy białej składane są pojedynczo, lub w skupieniach na wierzchołkach i kwiatostanach roślin żywicielskich. Myrmekofilia fakultatywna. Larwy rozwijają się 3-4 tygodnie; poczwarki zimują u nasady rośliny żywicielskiej lub w jej pobliżu.
Rozmieszczenie geograficzne.
Gatunek palearktyczny; w Polsce ma rozproszone stanowiska, przeważnie we wschodniej części kraju. Izolowane populacje występują w Sudetach i Wielkopolsce. Gatunek zagrożony i zanikający.

</doc>
<doc id="1227021" url="https://pl.wikipedia.org/wiki?curid=1227021" title="Modraszek argus">
Modraszek argus

Modraszek argus ("Plebejus argus") − gatunek motyla z rodziny modraszkowatych (Lycaenidae).
Występowanie.
Od Półwyspu Iberyjskiego, aż po Japonię. Zamieszkuje całą Polskę.
Wygląd.
Rozpiętość skrzydeł 25-28 mm, bardzo wyraźnie zaznaczony dymorfizm płciowy. Samiec ma wierzch skrzydeł błękitny z grubym, czarnym pasem z białym obrzeżeniem na strzępinie. Samica ma wierzch brunatny z pomarańczową, obwódką, przy brzegu skrzydeł. Wygląda ona jakby była złamana. Spód u obu płci szary z czarnymi plamkami. Strzępina z pomarańczowym pasem z czarnymi, białymi i niebieskimi plamkami. Samica od spodu zamiast szarego ma jasnobrązowy. Gąsiennica zielona lub szaro-brunatna. Na grzbiecie znajduje się ciemnobrunatna, biało obrzeżona linia. Poczwarka szaro-żółta z ciemniejszą linią na grzbiecie.
Bionomia.
Jajo białe, mocno spłaszczone z jamkami w chorionie. Składane są pojedynczo na roślinie pokarmowej, ewentualnie innych roślinach lub przy ziemi. Zimuje tylko jajo. Motyl pojawia się w okresie 2V-3/VI i 2/VII-3/VIII. Gąsiennica żyje na wrzosie, komonicy oraz cieciorce pstrej. Aktywne są o zmierzchu i nad rankiem. Co ciekawe, są pielęgnowane prze mrówki Lasius niger L. By się przepoczwarzyć, wędrują do gniazd mrówek. Pożywieniem jest nektar, a w jego poszukiwaniu odwiedza komonicę, chabra łąkowego, wykę ptasią, jasienieca piaskowego oraz macierzankę piaskową. Chętnie siadają na wrzosie lub mokrej ziemi.
Ochrona.
W Polsce gatunek najmniejszej troski, choć zagraża mu niszczenie wrzosowisk i zarastanie muraw.

</doc>
<doc id="1227022" url="https://pl.wikipedia.org/wiki?curid=1227022" title="Ogończyk wiązowiec">
Ogończyk wiązowiec

Ogończyk wiązowiec ("Satyrium w-album") − gatunek owada z rzędu motyli, z rodziny modraszkowatych (Lycaenidae). Występuje jedno pokolenie (czerwiec-sierpień). Zasiedla wilgotne lasy liściaste, przede wszystkim łęgi, ale też przydrożne zadrzewienia, termofilne zarośla na zboczach i tereny zieleni miejskiej. Imago odwiedza kwiaty, przeważnie należące do roślin z rodziny selerowatych, czasem siada też na wilgotnej ziemi. Gąsienica rozwija się na wiązach, w Polsce na wiązie szypułkowym, wiązie pospolitym (polnym) i wiązie górskim. Występuje w całym kraju ale postać dorosła jest rzadko obserwowana, łatwiej odnaleźć gąsienice. Zimuje jajo.
Motyl rozprzestrzeniony od Półwyspu Iberyjskiego przez większość Europy, południe Syberii, Turcję, Kaukaz po rosyjski Daleki Wschód, Japonię, Koreę i północno-wschodnie Chiny.

</doc>
<doc id="1227023" url="https://pl.wikipedia.org/wiki?curid=1227023" title="Pazik brzozowiec">
Pazik brzozowiec

Pazik brzozowiec ("Thecla betulae") - owad z rzędu motyli, z rodziny modraszkowatych (Lycaenidae). 
Wygląd.
Rozpiętość skrzydeł 32-38 mm. Łatwy do rozpoznania, choć samce czasem sprawiają trudności. Wierzch brunatny, u samic z nerkowatą, pomarańczową plamą, u samców zredukowaną lub znikomą. Na tylnym skrzydle znajduje się ogonek i pomarańczowa plamka w kącie tylnym. Spód ochrowożółty z ciemniejszymi, brunatno czarnymi obrzeżeniami. Gąsienica jasnozielona z dwoma żółtymi liniami na grzbiecie, przed przepoczwarzeniem się zmienia na różowy. Poczwarka posiada krępą sylwetkę, natomiast jej ubarwienie jest brunatne z czarnym przyprószeniem.
Bionomia.
Jajo o sferycznym kształcie, kredowe z jamkowanym chorionem. Składane są zazwyczaj pojedynczo, zdarza się po dwa na gałązce rośliny pokarmowej, zazwyczaj w ich rozwidleniu. Zimuje jajo, które łatwo znaleźć w tym okresie. Pojawia się w jednym pokoleniu w drugiej dekadzie lipca i drugiej dekadzie września. Prowadzi koczowniczy tryb życia. Gąsienica żyje na tarninie, śliwie domowej, ałyczy oraz czereśni, natomiast jej pokarmem są liście i kwiaty. Wtedy często towarzyszą jej mrówki. Przepoczwarzenie się ma miejsce w ściółce, sporadycznie na gałęzi. Chętnie siada na owocach, zwłaszcza tych gnijących. Rzadko odwiedza kwiaty, głównie penetrowane są ostrożenie łąkowe, sadźce konopniaste, nawłoć kanadyjska, nawłoć późna oraz budleja Davida. Spotykany w zaniedbanych sadach, sródpolnych zaroślach tarniny i skrajach lasów. Nieco rzadziej w ogrodach.
Status i ochrona.
W Polsce gatunek nie zagrożony, gdyż błyskawicznie przystosował do życia z człowiekiem. Poza tym niekorzystny wpływ na niego ma niszczenie zarośli tarniny.

</doc>
<doc id="1227024" url="https://pl.wikipedia.org/wiki?curid=1227024" title="Pazik dębowiec">
Pazik dębowiec

Pazik dębowiec ("Favonius quercus") − gatunek owada z rzędu motyli, z rodziny modraszkowatych (Lycaenidae).
Wygląd.
Rozpiętość skrzydeł od 26 do 35 mm, dymorfizm płciowy wyraźny: u samca skrzydła z jednolitym fioletowym połyskiem, a u samic na skrzydle fioletowa plama.
Siedlisko.
Lasy liściaste z udziałem dębów, zadrzewienia śródpolne i parkowe w miastach.
Biologia i rozwój.
Wykształca jedno pokolenie w roku (połowa czerwca-sierpień). Rośliny żywicielskie: dąb szypułkowy i dąb bezszypułkowy. Jaja składane są pojedynczo, bądź po dwa na podstawie pąków liściowych lub na końcach gałązek roślin żywicielskich. Larwy zimują wewnątrz osłonek; wylęgają się wraz z pękaniem pąków kwiatowych dębu. Gąsienice o zmiennym ubarwieniu. Stadium poczwarki trwa 2-3 tygodnie. 
Rozmieszczenie geograficzne.
Gatunek zachodniopalearktyczny, występuje w całej Polsce.

</doc>
<doc id="1227025" url="https://pl.wikipedia.org/wiki?curid=1227025" title="Wielena plamowstęg">
Wielena plamowstęg

Wielena plamowstęg ("Hamearis lucina") – owad z rzędu motyli, z rodziny wielenowatych (Riodinidae).
Wygląd.
Rozpiętość skrzydeł od 28 do 30 mm, dymorfizm płciowy niezbyt wyraźny: samice są zwykle trochę większe od samców.
Siedlisko.
Kwieciste leśne polany, skraje lasów, leśne drogi, łąki porośnięte krzewami.
Biologia i rozwój.
Wykształca jedno pokolenie w roku (połowa maja-połowa czerwca). Rośliny żywicielskie: pierwiosnek lekarski i pierwiosnek wyniosły. Jaja składane są pojedynczo, lub w skupieniach na spodniej stronie liści roślin żywicielskich. Larwy wylęgają się po 10 dniach, żerują nocą. Poczwarka zimuje.
Rozmieszczenie geograficzne.
Gatunek o zasięgu europejskim; w Polsce występuje w rozproszeniu we wschodniej i południowej części kraju, a także w okolicach Poznania. Gatunek rzadki i zanikający.

</doc>
<doc id="1227026" url="https://pl.wikipedia.org/wiki?curid=1227026" title="Zieleńczyk ostrężyniec">
Zieleńczyk ostrężyniec

Zieleńczyk ostrężyniec ("Callophrys rubi") − gatunek owada z rzędu motyli, z rodziny modraszkowatych (Lycaenidae). Pojawia się w jednym pokoleniu (kwiecień-maj). Występuje na otwartych przestrzeniach w kompleksach leśnych, zwłaszcza wśród borów świeżych i borów bagiennych, a także na torfowiskach wysokich, wrzosowiskach i murawach kserotermicznych. Rozprzestrzeniony w całej Polsce, pospolity. Gąsienica jest polifagiem spotykanym między innymi na kruszynie pospolitej, borówce brusznicy, borówce bagiennej, dereniu świdwie, posłonku rozesłanym, komonicy zwyczajnej, żarnowcu miotlastym i janowcu barwierskim. Zjada kwiaty i niedojrzałe owoce. Poczwarka zimuje w ściółce na ziemi.
Zasiedla większość Palearktyki, od Półwyspu Iberyjskiego i Maroka, przez całą Europę, Kaukaz, Iran, Ałtaj i Syberię po Półwysep Czukocki i Sachalin.

</doc>
<doc id="1227027" url="https://pl.wikipedia.org/wiki?curid=1227027" title="Błyszczka jarzynówka">
Błyszczka jarzynówka

Błyszczka jarzynówka, literówka jarzynówka ("Autographa gamma") – gatunek motyla z rodziny sówkowatych i podrodziny błyszczek.
Motyl o brunatnych, szaro opylonych: głowie, tułowiu i głaszczkach wargowych. Osiąga od 35 do 43 mm rozpiętości skrzydeł. Przednie skrzydło jest szarobrunatne z żółtobiałymi przepaskami oraz perłowosrebrzyście połyskującym rysunkiem złożonym z γ-kształtnej plamki i sąsiadującej z nią kropki. Przepaska falista występuje tylko w przedniej części skrzydła. U samca wezyka edeagusa ma dwa ciernie. Samice charakteryzuje silnie zesklerotyzowana i inkrustowana ziarenkowatymi sklerytami dystalna część korpusu torebki kopulacyjnej.
Gąsienice są polifagami roślin zielnych, notowanymi jako szkodniki warzyw, zwłaszcza przy występujących niekiedy masowych pojawach. Do przepoczwarczenia gąsienice budują oprzędy.
Owad rozprzestrzeniony od południowej Grenlandii, przez Europę i Syberię po rosyjski Daleki Wschód. W Polsce pospolity, najpowszechniejszy z grupy błyszczek, pojawiający się w dwóch pokoleniach latających odpowiednio: w maju–lipcu i lipcu–październiku. Pierwsze pokolenie przylatuje z południa, natomiast drugie to osobniki wyklute w Polsce.

</doc>
<doc id="1227028" url="https://pl.wikipedia.org/wiki?curid=1227028" title="Błyszczka ni">
Błyszczka ni

Błyszczka ni ("Trichoplusia ni") – gatunek motyla z rodziny sówkowatych.
Gatunek ten opisany został w 1803 roku przez Jacoba Hübnera jako "Noctua ni".
Motyl o szarobrunatnych: tułowiu, głowie i głaszczkach wargowych. Rysunek wąskiego skrzydła przedniego obejmuje m.in. perłowo-srebrzyście połyskującą plamkę γ-kształtną oraz wąskie, białawe z ciemnymi obwódkami przepaski. Tło przedniego skrzydła jest szarobrunatne, a zewnętrzny brzeg falisty. Barwa tylnych skrzydeł szarobrunatna, jaśniejsza u nasady. Samica ma torebkę kopulacyjną o gruszkowatym, pozbawionym inkrustacji korpusie, zawiniętym przewodzie i silnie zesklerotyzowanym wejściu. Samiec ma edeagus o silnie poszerzonym cekum i z pojedynczym cierniem na wezyce.
Gąsienice mają silnie zredukowane posuwki trzeciego i czwartego segmentu odwłoka oraz 10 żeberek na raduloidzie w "hypopharynx". Ich pożywieniem są różne rośliny zielne, w tym gatunki uprawne.
Owad kosmopolityczny, rozsiedlony od tropików po strefy umiarkowane. Znany ze wszystkich kontynentów prócz Australii i Antarktydy.

</doc>
<doc id="1227029" url="https://pl.wikipedia.org/wiki?curid=1227029" title="Kosiczka łąkowa">
Kosiczka łąkowa

Kosiczka łąkowa ("Cerapteryx graminis") – gatunek motyla z rodziny sówkowatych.
Motyl o rozpiętości skrzydeł od 28 do 35 mm. Głowa z krótkimi głaszczkami wargowymi, a czułkami szczeciniastymi u samic i pierzastymi u samców. Ubarwienie głowy, tułowia i tła skrzydeł przednich brązowe. Na owym tle widoczne jaśniejsze plamki: nerkowata, okrągła i czopkowata – ta ostatnia w formie smugi. Na zewnętrznym polu ciemniejsze formy mają rząd czarnych plamek (zobacz wzór skrzydeł sówek). Tylne skrzydła brunatne z jaśniejszymi nasadami.
Gatunek holarktyczny, w Polsce pospolity. Gąsienice żerują na trawach. Dorosłe pojawiają się w dwóch pokoleniach, chętnie odwiedzają osty. 

</doc>
<doc id="1227030" url="https://pl.wikipedia.org/wiki?curid=1227030" title="Piętnówka kapustnica">
Piętnówka kapustnica

Piętnówka kapustnica ("Mamestra brassicae") – gatunek motyla z rodziny sówkowatych i podrodziny piętnówek.
Motyl o rozpiętości skrzydeł od 37 do 45 mm lub 50 mm. Przednie skrzydła ma ciemnobrązowe z ciemniejszymi kropkami i lśniącobiałymi plamkami i kreskami. Ich przepaska falista jest żółtobiała, plamka nerkowata jasno obwiedziona, a przepaski zewnętrzna i wewnętrzna ciemne. Barwa tylnych skrzydeł jest ciemnoszarobrązowa, jaśniejsza u nasady. Pierwsza para odnóży ma goleń i stopę tej samej długości.
Gąsienica jest najpierw zielona, potem brązowa z pomarańczowymi pasami po bokach ciała. Żeruje m.in. na kapuście.
Piętnówka ta występuje w Europie oraz w Azji od Indii po Japonię.

</doc>
<doc id="1227032" url="https://pl.wikipedia.org/wiki?curid=1227032" title="Rolnica gwoździówka">
Rolnica gwoździówka

Rolnica gwoździówka, rolnica gwoździarka ("Agrotis ipsilon") – gatunek motyla z rodziny sówkowatych.
Motyl ten ma skrzydła przednie długości od 18 do 25 mm, ubarwione jasnobrunatnie z czarnym deseniem, zaś skrzydła tylne białawoczarne. Cechy charakterystyczne znajdują się głównie w narządach rozrodczych samców. Walwa ma część zewnętrzną wydłużoną, niemniejszą niż część nasadowa lub środkowa, zewnętrzną krawędź prawie prostą, a brzuszną z wypukłością tworzącą tylny wierzchołek. Ponadto na walwie znajduje się cienki, ostry wyrostek. Klawus również z wyrostkiem – małym, ale dobrze widocznym. Na edeagusie ciernie tworzą niewielką szczoteczkę.
Gąsienice żywią się korzeniami traw i notowane są jako szkodniki zbóż oraz buraków.
Gatunek kosmopolityczny, pospolity w całej Polsce.

</doc>
<doc id="1227033" url="https://pl.wikipedia.org/wiki?curid=1227033" title="Rolnica tasiemka">
Rolnica tasiemka

Rolnica tasiemka ("Noctua pronuba") – gatunek motyla z rodziny sówkowatych.
Motyl o rozpiętości skrzydeł od 5 do 6 cm. Tylna ich para jest ciemnożółta z czarną przepaską wzdłuż brzegu zewnętrznego, natomiast barwa przedniej pary jest zmienna: u samców brązowa do brązowoczarnej, u samic zaś czerwono-, żółto- lub szarobrązowa. Gąsienice od jasnozielonych po szarobrązowe, zawsze z dwoma rzędami czarnych plamek wzdłuż grzbietu.
Gąsienice są polifagami. Żerują na roślinach z takich rodzajów jak: czosnek, burak, kapusta, nagietek, złocień, dalia, marchew, goździk, poziomka, frezja, mieczyk, jastrzębiec, sałata, pomidor, babka, rabarbar, pierwiosnek, psianka, szpinak, mniszek, fiołek i winorośl oraz różnych wiechlinowatych.
Gatunek holarktyczny. Znany z Europy, Wysp Kanaryjskich, Afryki Północnej, Kaukazu, Zakaukazia, Turcji, Azji Środkowej, Iraku, Iranu, Afganistanu, północno-zachodnich Indii i Syberii. Zawleczony do Ameryki Północnej, gdzie występuje od Nowej Fundlandii po Karolinę Południową, Ontario i Wisconsin.

</doc>
<doc id="1227034" url="https://pl.wikipedia.org/wiki?curid=1227034" title="Rozszczepka śnicianka">
Rozszczepka śnicianka

Rozszczepka śnicianka ("Hypena proboscidalis") – gatunek motyla z rodziny mrocznicowatych.
Motyl o rozpiętości skrzydeł od 27 do 38 mm, a według innego źródła od 40 do 45 mm. Charakteryzują go długie, wystające daleko przed głowę głaszczki wargowe. Przednie skrzydła ma brązowe o ostrych wierzchołkach, tylne zaś duże, szarobrązowe, o zaokrąglonych krawędziach. Na przednich skrzydłach ponadto obecne S-kształtne, czerwono zakończone linie. Gąsienica ma długie, zielone ciało z żółtymi pierścieniami i jasnymi plamkami.
Gąsienice żerują na pokrzywie zwyczajnej, jasnotach, chmielu zwyczajnym, babkach, podagrycznikach i czyśćcach.
Owad eurazjatycki, znany z całej Polski.

</doc>
<doc id="1227035" url="https://pl.wikipedia.org/wiki?curid=1227035" title="Światłówka naziemnica">
Światłówka naziemnica

Światłówka naziemnica ("Spodoptera exigua") – gatunek motyla z rodziny sówkowatych (Noctuidae).
Motyl o rozpiętości skrzydeł od 26 do 32 mm, a według innego źródła od 25 do 30 mm. Przednie skrzydła ma szarobrązowe, cętkowane, zaś tylne prześwitujące, perłowobiałe z użyłkowaniem i obrzeżeniem koloru ciemnobrązowego.
Wśród roślin żywicielskich gąsienic wymienia się buraka cukrowego, tytoń, szparaga, selery, sałatę, ziemniaka, pomidora zwyczajnego i bawełnę.
Gatunek kosmopolityczny.

</doc>
<doc id="1227037" url="https://pl.wikipedia.org/wiki?curid=1227037" title="Vilanella">
Vilanella

Vilanella (fr. "villanelle") – utwór wierszowany wywodzący się z włoskiego folkloru, ale rozwijany od XV do XVII wieku we Francji. Tam też został skodyfikowany przez poetę Jeana Passerata (1534-1602). Po dwustu latach rozwoju gatunek ten został zarzucony, aby się odrodzić w XIX wieku w poezji angielskiej. Rozwijana przez takich autorów jak Austin Dobson czy Oscar Wilde vilanella nabrała cech filozoficzno-refleksyjnych. W XX wieku vilanelle pisali min. W.H. Auden, Dylan Thomas czy Elizabeth Bishop. W polskiej literaturze ten gatunek uprawiał min. Stanisław Barańczak.
Vilanelle cechuje kunsztowna konstrukcja, na którą składa się pięć trzywersowych strof rymowanych w układzie aba. Szósta, ostatnia strofa, zbudowana jest z czterech wersów w sekwencji abaa. Układ wersów musi spełniać sztywne warunki. Pierwszy wers, lekko zmodyfikowany, musi się pojawić jako trzeci w drugiej, czwartej i szóstej strofie, a wers trzeci na końcu strof trzeciej, piątej i szóstej. Sens powtórzonych wersów może być zmieniony, natomiast rym, rytm i brzmienie powinny zostać zachowane.

</doc>
<doc id="1227039" url="https://pl.wikipedia.org/wiki?curid=1227039" title="Michael Bradley">
Michael Bradley

Michael Bradley (ur. 31 lipca 1987 w Princeton, New Jersey) – amerykański piłkarz grający na pozycji pomocnika w kanadyjskim Toronto. Jego ojcem jest były trener reprezentacji piłkarskiej USA Bob Bradley
Młodość.
Urodził się w Pricenton, w dzielnicy New Jersey. Jego ojciec chciał wykreować swojego syna na piłkarza i Michael w młodym wieku został zapisany do klubu Sockers F.C. Chicago. Później wyjechał na Florydę, gdzie trenował z reprezentacją Stanów Zjednoczonych U-17.
Kariera.
Bradley po opuszczeniu szkółki w Bradenton, podpisał profesjonalny kontrakt z New York MetroStars, a miał zaledwie 16 lat. Tam był trenowany przez swojego ojca, ale nawet to nie pomogło mu w grze, ponieważ w pierwszym sezonie ciągle prześladowany był przez kontuzję stopy. Mimo to, nie załamywał się i w 2005 roku otrzymał szansę gry, a niedługo potem zdobył nawet pierwszą bramkę.
W styczniu 2006 Bradley stał się najmłodszym piłkarzem w historii MLS sprzedanym do zagranicznego klubu. Wówczas sięgnęło po niego SC Heerenveen. Jego pierwszy mecz na boiskach holenderskich miał miejsce 16 kwietnia ówczesnego roku, kiedy to trener dał mu szansę w spotkaniu przeciwko AZ Alkmaar. Młodziutki Amerykanin już od początku miał wielkie zadatki na gwiazdę, gdyż dostając szansę na krótki okres zawsze ją wykorzystywał, co zaowocowało później wywalczeniem sobie miejsce w pierwszej jedenastce. Przed sezonem 2006-2007 zajął miejsce Paula Bosvelta na środku pola, który zakończył karierę i dotychczas ma pewne miejsce w jedenastce, a ponadto jest jednym z najlepszych strzelców swojej drużyny.
W styczniu 2008 roku Bradley pobił rekord jeżeli chodzi o liczbę strzelonych bramek przez amerykańskich piłkarzy w Europie. Jak dotąd, najlepszy był Brian McBride, który miał na koncie 13 trafień w barwach Fulham, natomiast Bradley ogółem ma 15 goli na swoim koncie.
31 sierpnia 2008 podpisał 4-letni kontrakt z Borussią Mönchengladbach, przechodząc tam za nieujawnioną kwotę.
31 sierpnia 2011 przeszedł do włoskiego Chievo Werona, kwota transferu na razie nie jest znana.
16 lipca 2012 roku dołączył do klubu AS Roma za 3,75 milionów euro.
W 2014 roku przeniósł się do Toronto FC. W klubie rozegrał już ponad 150 meczy.
Reprezentacja.
W maju 2006 Bradley dowiedział się, że pojedzie na finały mistrzostw świata do Niemiec. Zanim jednak zaliczył mecz na Weltmeisterschaft, trener dał mu szansę w towarzyskim meczu z Wenezuelą, gdzie był zmiennikiem jednego z podstawowych piłkarzy.
Po raz pierwszy od początku zagrał jednak 28 marca 2007 roku w meczu z Gwatemalą. Brał udział w turnieju CONCACAF oraz Mistrzostwach Świata U-20 w Kanadzie.

</doc>
<doc id="1227041" url="https://pl.wikipedia.org/wiki?curid=1227041" title="Wieczernica strzałówka">
Wieczernica strzałówka

Wieczernica strzałówka ("Acronicta psi") – gatunek motyla z rodziny sówkowatych.
Motyl o rozpiętości skrzydeł od 36 do 40 mm. Przednie skrzydła o tle srebrzysto- do ciemnoszarego z odcieniem żółtawym i ciemnym nalotem, nieprzyciemnione pośrodku. Na skrzydłach tych przepaska falista jest cienka, czarna, przerywana na żyłkach, a pozostałe przepaski są słabo widoczne. Plamki okrągła i nerkowata są niekompletne, zbliżone ku sobie i złączone czarną kreską (zobacz: wzór skrzydeł sówek). Na jasnoszarych lub szarych skrzydłach tylnych obecna wąska, ciemna przepaska.
Wzdłuż grzbietu ciemnoniebieskoszarego ciała gąsienicy biegnie żółty pas, a po jej bokach znajdują się czerwone plamki. Roślinami żywicielskimi są różne drzewa i krzewy liściaste.
Gatunek palearktyczny, rozprzestrzeniony od Europy i północnej Afryki po Azję Środkową, pospolity w Polsce.

</doc>
<doc id="1227043" url="https://pl.wikipedia.org/wiki?curid=1227043" title="Wstęgówka jesionka">
Wstęgówka jesionka

Wstęgówka jesionka ("Catocala fraxini") – gatunek motyla z rodziny mrocznicowatych i podrodziny Erebinae. Występuje w całej palearktyce, znany też z Ameryki Północnej. W Polsce notowany w całym kraju. 
Największy środkowoeuropejski przedstawiciel swojej rodziny. Rozpiętość skrzydeł dochodzi do 10 cm. Przednie skrzydła o zmiennym ubarwieniu, od jednolicie ciemnoszarego do jasnoszarego z ciemnym deseniem. Tylne skrzydła czarne z pojedynczą niebieską przepaską oraz białym paskiem przy krawędzie zewnętrznej. Dorosłe motyle latają od końca lipca do początku października. 
W Polsce gąsienice żywią się liśćmi topoli, rzadziej jesionu, wierzb, dębów, buka, brzóz i olszy.

</doc>
<doc id="1227044" url="https://pl.wikipedia.org/wiki?curid=1227044" title="Ksenofilius Lovegood">
Ksenofilius Lovegood



</doc>
<doc id="1227045" url="https://pl.wikipedia.org/wiki?curid=1227045" title="Klimatostratygrafia">
Klimatostratygrafia

Klimatostratygrafia – dziedzina stratygrafii, stosowana w badaniach czwartorzędu (ostatnich 2,6 mln lat). Polega na obserwacji w osadach szczątków organicznych świadczących o charakterze zbiorowisk roślinnych i zwierzęcych oraz ich zmianach w czasie. Występowanie w kolejnych warstwach osadu szczątków organizmów, które miały określone wymagania termiczne i wilgotnościowe, pozwala na odtworzenie zmian warunków klimatycznych w okresie powstawania osadu.
Klimatostratygrafia używa odpowiednich jednostek:

</doc>
<doc id="1227046" url="https://pl.wikipedia.org/wiki?curid=1227046" title="Dyan Cannon">
Dyan Cannon

Dyan Cannon, właśc. Samille Diane Friesen (ur. 4 stycznia 1937 w Tacoma) – amerykańska aktorka, reżyserka, scenarzystka, montażystka i producentka filmowa. Była trzykrotnie nominowana do Oscara.
Życiorys.
Wczesne lata.
Urodziła się w Tacoma w stanie Waszyngton jako córka Claire (z domu Portnoy), Żydówki, rosyjskiej emigrantki, i Bena Friesena, który był baptystą. Jej młodszy brat David Friesen został uznanym muzykiem jazzowym. Ukończyła West Seattle High School. Uczęszczała potem do University of Washington. Studiowała aktorstwo pod kierunkiem Sanforda Meisnera. Dorabiała jako modelka.
Kariera.
Po gościnnym występie w seryjnym westernie NBC "Bat Masterson" jako Mary Lowery w odcinku „Lady Luck” (1959) i jako Diane Jansen w odcinku „The Price of Paradise” (1959) oraz CBS "Poszukiwany: Żywy lub martwy" ("Wanted: Dead or Alive", 1959) z udziałem Steve’a McQueena w 54. odcinku „Vanishing Act” jako Nicole McCready, zadebiutowała na dużym ekranie w biograficznym dramacie kryminalnym Budda Boettichera "Wielkość i upadek Legsa Diamonda" ("The Rise and Fall of Legs Diamond", 1960).
Za rolę Alice Henderson w komediodramacie Paula Mazursky’ego "Bob i Carol i Ted i Alice" ("Bob &amp; Carol &amp; Ted &amp; Alice", 1969) otrzymała nominację do Oscara w kategorii Najlepsza Aktorka Druplanowa. Jej kolejna kreacja Julie Messinger w komediodramacie Otto Premingera "Such Good Friends" (1972) była nominowana do Złotego Globu. Z kolei rola Julii Farnsworth w komedii "Niebiosa mogą zaczekać" ("Heaven Can Wait", 1978) przyniosła jej kolejną nominację do Oscara i Złoty Glob dla najlepszej aktorki drugoplanowej.
W 1985 wystąpiła na nowojorskiej scenie Radio City Music Hall w widowisku "Night of 100 Stars II" ("Night of One Hundred Stars"), a później także znalazła się w broadwayowskich produkcjach, m.in. "The Fun Couple and Ninety-Day Mistress".
Była również pierwszą aktorką nominowaną do Oscara, która otrzymała nominację w kategorii Najlepszy Film Aktorski Krótkometrażowy za "Number One" – projekt, który Cannon sama wyprodukowała, wyreżyserowała, zmontowała i, do którego napisała scenariusz. Jest to historia o nastoletniej, seksualnej ciekawości.
Pojawiała się także na małym ekranie – w jednym z odcinków "Beverly Hills 90210" – znajdowała się w tłumie kibiców podczas meczu Lakersów, w serialu "Ally McBeal" (1997–2000) jako sędzina Jennifer „Whipper” Cone i sitcomie NBC "Trzy siostry" (2001-2002). W 2005 znalazła się w obsadzie komedii romantycznej "Pora na romans" ("The Boynton Beach Bereavement Club"), filmie o starzejących się mieszkańcach Florydy, którzy stracili swoich bliskich.
Życie osobiste.
22 lipca 1965 poślubiła Cary'ego Granta i została jego czwartą żoną. Para doczekała się córki – Jennifer Diane (ur. 26 lutego 1966). 21 marca 1968 roku rozwiedli się. W kwietniu 1985 wyszła za mąż za prawnika Stanleya Finberga, jednak w roku 1991 doszło do rozwodu.
Została fanką Los Angeles Lakers.

</doc>
<doc id="1227052" url="https://pl.wikipedia.org/wiki?curid=1227052" title="Garbatka dromaderka">
Garbatka dromaderka

Garbatka dromaderka, garbatka wielbłądka ("Notodonta dromedarius") – gatunek motyla z rodziny garbatkowatych. Zamieszkuje Palearktykę, od Półwyspu Iberyjskiego po Rosyjski Daleki Wschód. Osobniki dorosłe są aktywne nocą.
Taksonomia.
Gatunek ten opisany został po raz pierwszy w 1767 roku przez Karola Linneusza pod nazwą "Phalaena dromedarius" na łamach dwunastego wydania "Systema Naturae". W 1810 roku Ferdinand Ochsenheimer wyznaczył go gatunkiem typowym rodzaju "Notodonta". W jego obrębie wyróżnia się podgatunki:
Morfologia.
Motyl o krępym ciele i rozpiętości skrzydeł sięgającej od 45 do 58 mm. Głowa jest zaopatrzona w niecałkowicie owłosione oczy złożone, krótkie głaszczki i uwstecznioną ssawkę, natomiast pozbawiona jest przyoczek. Czułki osiągają ⅓ długości przedniego skrzydła i wykazują znaczny dymorfizm płciowy w budowie, będąc obustronnie grzebykowanymi u samca, zaś piłkowanymi lub ząbkowanymi u samicy. Owłosienie krótkiego i szerokiego tułowia jest gęste, ale nie formuje czuba pośrodku grzbietu. Skrzydło przedniej pary osiąga od 18 do 22 mm długości, ma wydłużony wierzchołek, skośną krawędź zewnętrzną i ząb na krawędzi tylnej. Tło tegoż skrzydła jest brunatne z fioletowoszarym odcieniem i żółtobiało rozjaśnioną nasadą. Na tle tym występują: żółtawa plama nerkowata z ciemną kreską pośrodku, cienkie, ząbkowane przepaski białawej barwy oraz rdzawe plamki w zewnętrznej części skrzydła. Barwa strzępiny jest szarawa z ciemnym nakrapianiem. Dość małe, owalne skrzydło tylne ma kolor szary, czasem z żółtawym odcieniem. Występuje na nim cienka biaława przepaska, ciemna obwódka wzdłuż zewnętrznej krawędzi i ciemna plamka w tylnym kącie. Odnóża są silnie owłosione, te tylnej pary mają dwie pary ostróg na goleniach. Duży odwłok ma cylindryczny kształt i gęste owłosienie.
Gąsienica charakteryzuje się obecnością czterech mięsistych garbów zlokalizowanych na grzbietowych częściach segmentów ciała: czwartego, piątego, szóstego i siódmego. Poza tym występuje też garbek na końcu ciała. Przetchlinki na bokach ciała są wyraźnie widoczne. Ubarwienie gąsienicy jest zmienne, może mieć różne odcienie zieleni, brązu, a nawet bieli.
Biologia i ekologia.
Owad ten zasiedla lasy liściaste, zwłaszcza brzeziny, lasy mieszane, parki oraz ogrody. Gąsienice są foliofagami żerującymi na liściach brzóz (w tym brzozy brodawkowatej), olsz (w tym olszy czarnej i szarej) i wierzb, a rzadziej topól (w tym osiki), leszczyny pospolitej i bzu koralowego. Owady dorosłe nie pobierają pokarmu i są aktywne nocą. Przylatują do sztucznych źródeł światła.
W Europie Środkowej występują dwa pokolenia w ciągu roku. Motyle pierwszego z nich latają w drugiej połowie kwietnia i maju, a wydane przez nie gąsienice żerują w czerwcu i lipcu. Motyle drugiego pokolenia aktywne są od lipca do sierpnia. Gąsienice drugiego pokolenia żerują w sierpniu i wrześniu. Gdy są wyrośnięte schodzą na glebę. Płytko pod jej powierzchnią konstruują oprzęd, w którym następuje przepoczwarczenie. Stadium zimującym jest poczwarka drugiego pokolenia.
Rozprzestrzenienie.
Gatunek palearktyczny. W Europie znany jest z Portugalii, Hiszpanii, Andory, Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Bułgarii, Słowenii, Chorwacji, Bośni i Hercegowiny, Serbii, Czarnogóry, Macedonii Północnej oraz europejskich części Rosji i Turcji. W Polsce jest owadem nierzadko spotykanym.
W Azji podgatunek nominatywny zamieszkuje Armenię, natomiast podgatunek "N. d. sibirica" rozsiedlony jest od Uralu Południowego przez Syberię i Ałtaj po Sinciang i Bajkał. Nieokreślony podgatunek podawany był z Rosyjskiego Dalekiego Wschodu.

</doc>
<doc id="1227054" url="https://pl.wikipedia.org/wiki?curid=1227054" title="Wasyl Paczowski">
Wasyl Paczowski

Wasyl Paczowski (ukr. Василь Пачовський, ur. w 1878 w Żułyczach k. Złoczowa, zm. w 1942 we Lwowie) — ukraiński poeta, dramaturg, przedstawiciel modernistycznego ugrupowania Mołoda Muza skupionego w latach 1906—09 wokół wydawnictwa Swit, pedagog. Ojciec Romana Paczowskiego, malarza.
Życiorys.
Pochodził z Galicji, z rodziny kapłańskiej. Uczył się krótko w gimnazjum polskim w Złoczowie, a następnie pracował w gimnazjach we Lwowie i w Stanisławowie jako nauczyciel języka ukraińskiego, potem w latach 1920—29 na Ukrainie Zakarpackiej, w Berehowie, by pod koniec życia powrócić do pracy w Przemyślu i we Lwowie, gdzie zmarł. 
Jako literat zadebiutował w 1901 r. zbiorem wierszy miłosnych "Rozsypani perły". Był autorem również innych utworów, takich jak "Na stoci hir" (1907), czy "Ładi i Mareni: ternowyj ohon’ mij" (1912); wiersze te stylizowane były na pieśni ukraińskie. Tworzył również dramaty: "Son ukr. noči" (1903), "Sonce rujiny" (1911), "Sfinks Jewropy" (1914), "Roman Wełykyj" (1918), "Hetman Mazepa" (1933). Utwory te uznawane są za trudne do przedstawienia na scenie ze względu na swój publicystyczny charakter i przesadny liryzm. Kolejny jego utwór, "Zołoti Worota", choć zakrojony na większą skalę, zakończony został po napisaniu dwóch zaledwie części: "Pekło Ukrajiny" i "Preispodnia". Głównym bohaterem cyklu został Marek Przeklęty (Mapкo Пpoклятий) — duch zrujnowanej Ukrainy. 
Paczowski był również autorem prac historycznych, z których wymienić należy: "Narys istoriji minijatjury porukopyscjam" (1913), "Istorija Podkarpatskoj Rusi", (1921), "Sribna Zeml’a" (1938), "Istorija Zakarpatt’a" (1946). Jest autorem pracy histriozoficznej "Switowa misija Ukrajiny" (1933), w której wieszczy zmartwychwstanie ojczyzny. Spod jego pióra wyszło również kilkanaście utworów literatury dziecięcej i popularnej. W sumie opublikował około 30 utworów, z których duża część w ogóle nie ukazała się za jego życia.

</doc>
<doc id="1227055" url="https://pl.wikipedia.org/wiki?curid=1227055" title="Potwora buczynówka">
Potwora buczynówka

Potwora buczynówka, widłogonka bukówka ("Stauropus fagi") – gatunek motyla z rodziny garbatkowatych. Zamieszkuje Palearktykę, od Półwyspu Iberyjskiego po Wyspy Japońskie. Gąsienice żerują na drzewach liściastych. Osobniki dorosłe aktywne nocą.
Taksonomia.
Gatunek ten opisany został po raz pierwszy w 1758 roku przez Karola Linneusza na łamach dziesiątego wydania "Systema Naturae" pod nazwą "Phalaena fagi". Współcześnie jest gatunkiem typowym rodzaju "Stauropus", w którym to umieścił go w 1812 roku Ernst Friedrich Germar. W obrębie tego gatunku wyróżnia się dwa podgatunki:
Morfologia.
Owad dorosły.
Motyl o krępym ciele i rozpiętości skrzydeł sięgającej od 58 do 65 lub 70 mm. Głowa jest zaopatrzona w łyse oczy złożone, uwstecznioną ssawkę i krótkie głaszczki, natomiast pozbawiona jest przyoczek. Czułki nie przekraczają połowy długości przedniego skrzydła, u samca są obustronnie grzebykowane, zaś u samicy cienkie i ząbkowane. Owłosienie głowy, tułowia i odwłoka jest gęste i wełniste, najobfitsze na spodniej stronie. Skrzydło przedniej pary jest długie i wąskie, osiąga od 23 do 25 mm u samca i od 25 do 30 mm u samicy. Tło przedniego skrzydła jest barwy szarobrązowej lub ciemnoszarej, czasem z odcieniem oliwkowym, przy nasadzie rozjaśnione. Pole środkowe obwiedzione jest czarnymi prążkami na żółtawym tle. Wzdłuż zewnętrznego brzegu skrzydła rozmieszczone są czarne kropki z jasnymi obrzeżeniami po stronie wewnętrznej. Ponadto występują białawe przepaski zębate. Skrzydło tylnej pary jest małe i okrągławe. Tło ma taką barwę jak w skrzydle przednim, ale u nasady jest wyraźnie rozjaśnione, a w części zewnętrznej trochę przyciemnione. Jasna przepaska na tym tle widoczna jest tylko w części przedniej tylnego skrzydła. Strzępina obu par skrzydeł jest jasna. Tylne odnóża mają jedną parę ostróg na goleniach. Długi i równomiernie ku tyłowi zwężony odwłok wieńczą kępki popielatych włosków.
Stadia rozwojowe.
Jaja mają kształt spłaszczony grzbietowo-brzusznie z głęboko zapadniętą częścią mikropylową. Osiągają od 1,6 do 1,8 mm średnicy. Nie są przykrywane łuskami z odwłoka samicy. Ubarwienie mają początkowo białe z odcieniem jasnozielonym, jednak przed wykluciem gąsienicy zmieniają barwę na jasnofioletową i błyszczącą. Powierzchnia chorionu pokryta jest dołeczkami o kształcie różniącym się w zależności od części jaja.
Gąsienice upodobnione są do mrówek. Ubarwione bywają czarnofioletowo, czekoladowo, rudobrązowo czy jasnożółtawobrązowo. Oskórek przez większość trwania stadium jest gładki i połyskujący, jednak po ostatniej wylince matowieje. Głowę mają dużą. Odnóża są wydłużone. Segmenty od czwartego do siódmego zaopatrzone są w wyniesione garbki. Ostatni, analny segment odwłoka jest silnie powiększony i nabrzmiały. Zaopatrzony jest w parę długich i cienkich wyrostków. W razie zaniepokojenia unoszony jest do góry.
Ekologia i występowanie.
Owad ten zasiedla przede wszystkim buczyny, rzadziej inne lasy liściaste i mieszane. Gąsienice aktywne są od czerwca do września. Są foliofagami żerującymi na liściach brzóz, buków, dębów, głogów, grabów, jabłoni, leszczyn, lip, jarzębu pospolitego, olszy japońskiej, topoli "Populus davidiana" oraz wierzb. Wyrośnięta gąsienica konstruuje między liśćmi na roślinie lub na ziemi cienki, ale mocny, jasnobrązowo zabarwiony kokon, w którym następuje przepoczwarczenie. Stadium zimującym jest poczwarka. Zimowanie może odbywać się wielokrotnie.
Owady dorosłe w warunkach środkowoeuropejskich latają od kwietnia do początku czerwca, a częściowe drugie ich pokolenie pojawiać się może w lipcu i pierwszej połowie sierpnia. W warunkach hodowlanych trzecie pokolenie pojawia się we wrześniu i październiku. Nie pobierają pokarmu. Aktywne są nocą, kiedy to przylatują do sztucznych źródeł światła. Dzień spędzają na pniach drzew.
Gatunek palearktyczny. W Europie znany jest z Portugalii, Hiszpanii, Andory, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Mołdawii, Bułgarii, Słowenii, Chorwacji, Bośni i Hercegowiny, Serbii, Czarnogóry, Macedonii Północnej, Grecji oraz europejskich części Rosji i Turcji. Występuje na niektórych wyspach Morza Śródziemnego, w tym Korsyce, Sardynii, Sycylii. W Europie jest jedynym przedstawicielem rodzaju potwora. Dalej na wschód zamieszkuje azjatycką część Rosji od Uralu po Kraj Nadmorski, azjatycką część Turcji, Armenię, Azję Środkową, Iran, Mongolię, Chiny oraz Japonię. W tym ostatnim kraju występuje podgatunek "S. f. persimilis". W Polsce motyl ten jest rzadko spotykany.

</doc>
<doc id="1227057" url="https://pl.wikipedia.org/wiki?curid=1227057" title="Okuninek">
Okuninek

2 jeziora w Polsce:

</doc>
<doc id="1227058" url="https://pl.wikipedia.org/wiki?curid=1227058" title="Dostojka ino">
Dostojka ino

Dostojka ino ("Brenthis ino") – gatunek motyla dziennego z rodziny rusałkowatych (Nymphalidae).
Wygląd.
Rozpiętość skrzydeł od 38 do 42 mm, dymorfizm płciowy niewielki.
Siedlisko.
Torfiaste łąki i wilgotne polany, skraje lasów liściastych, zwłaszcza łęgów i olsów.
Biologia i rozwój.
Wykształca jedno pokolenie w roku (czerwiec-lipiec). Patrolują siedlisko nisko nad roślinami. Rośliny żywicielskie to: wiązówka błotna, krwiściąg lekarski a także kukułka krwista. Jaja składane pojedynczo na liściach. Larwy wylęgają się po 2 tygodniach; żerują głównie w nocy; zimują. Przepoczwarczenie następuje na roślinie żywicielskiej lub w jej pobliżu. Imago wylęga się po 2-3 tygodniach.
Rozmieszczenie geograficzne.
Gatunek eurosyberyjski, zasiedla cały obszar Polski, ale pospolity jest tylko lokalnie.

</doc>
<doc id="1227059" url="https://pl.wikipedia.org/wiki?curid=1227059" title="Megametr">
Megametr

Megametr (symbol: Mm) – wielokrotność metra, podstawowej jednostki długości w układzie SI. Jeden megametr równa 1 000 000 m. Jednostka może być zapisana jako 1 E+6 m (notacja naukowa) lub 1×106 m (notacja wykładnicza), co równa się 1 000 000 × 1 m.
Nie jest powszechnie używany jako jednostka odległości. Czasami używany w literaturze s-f.

</doc>
<doc id="1227061" url="https://pl.wikipedia.org/wiki?curid=1227061" title="Dostojka latonia">
Dostojka latonia

Dostojka latonia, perłowiec mniejszy ("Issoria lathonia") gatunek motyla dziennego z rodziny rusałkowatych (Nymphalidae).
Opis.
Rozpiętość skrzydeł od 40 do 48 mm. Wierzchnia strona skrzydeł ochrowożółta lub ruda z rzędami czarnych plamek. Na spodzie przedniego skrzydła w części wierzchołkowej znajdują się dwie lub trzy małe srebrne plamki. Na spodzie tylnego skrzydła duże srebrne plamy. Dymorfizm płciowy niewielki.
Biologia i ekologia.
Jaja składane pojedynczo na liściach rośliny żywicielskiej. Gąsienice wylęgają się po 1–2 tygodniach. Żerują na fiołku polnym, początkowo na kwiatach później na liściach. Zimują gąsienice na różnym etapie rozwoju czasami poczwarki. W obrębie zasięgu motyle mogą migrować na duże odległości. Owady dorosłe są dobrymi lotnikami, często można je spotkać gdy wygrzewają się na kamieniach lub na ziemi.
Okres lotu.
W dwóch lub trzech pokoleniach, od końca kwietnia do początku października.
Rozmieszczenie geograficzne.
Od zachodnich granic Palearktyki po Mongolię wszędzie pospolity. Występuje w całej Polsce.
Biotop.
Tereny otwarte. Preferuje siedliska suche, murawy kserotermiczne, suche łąki, miedze, wrzosowiska, ugory, skraje pół.

</doc>
<doc id="1227062" url="https://pl.wikipedia.org/wiki?curid=1227062" title="Dostojka selene">
Dostojka selene

Dostojka selene ("Boloria selene") – owad z rzędu motyli, z rodziny rusałkowatych (Nymphalidae).
Cechy.
Skrzydła o rozpiętości 38–41 mm. Wierzch skrzydeł rudy z rysunkiem z czarnych plamek. Przy zewnętrznym brzegu, spodu tylnego skrzydła, występuje rząd żółtawych, trójkątnych, czarno obrzeżonych od wewnątrz plamek. W komórce środkowej tylnego skrzydła od wewnątrz i z zewnątrz występuje duża czarna plama. Gąsienica szaro-brunatna z czarnymi plamkami z białym przyprószeniem. Przez grzbiet przebiegają dwie białe linie. Wyrostki na ciele szaro-żółte lub jasno-brunatne. Poczwarka również szaro-brunatna, lekko połyskująca z dwoma rzędami kolców na grzbiecie, które silnie połyskują w przedniej części ciała.
Biologia i ekologia.
jajo blado-żółte lub zielonkawo-żółte, stożkowate, wierzchołek równo ścięty. Chorion z żeberkami. Motyl pojawia się w okresie 2/V-3/VI i 3/VII--1/IX. Gąsienica dorasta na fiołku błotnym, psim i kosmatym. Jaja składane są pojedynczo na liściach rośliny, na której żerują oraz na innych roślinach w jej pobliżu. Czasem się zdarza, że są po prostu składane na ziemi. Zimuje gąsienica w średnim stadium wzrosotowym. Żerują na liściach. Przepoczwarzenie ma miejsce na ogonku liściowym lub łodydze rośliny pokarmowej oraz innych roślinach. Pokarmem dostojki selene jest nektar i w tym celu odwiedza różne róśliny, m.in. ostrożenia błotnego, dąbrówkę rozłogową, siedmiopalecznika błotnego, rdesta wężownika, firletka poszarpaną, jaskra ostrego i świerzbnicę polną. Zamieszkuje wilgotne łąki śródleśne, torfowiska niskie i przejściowe, najczęściej ich obrzeża, natomiast w górach występuje w suchszych miejscach. 
Rozmieszczenie geograficzne.
Gatunek palearktyczny, włącznie z obszarami podbiegunowymi. występuje również w Ameryce Północnej. W Polsce pospolity, występuje w całym kraju.
Status i ochrona.
W Polsce nie jest zagrożony, nie wymaga ochrony. Uznawany jest za gatunek najmniejszej troski.
Zobacz też.
motyle dzienne Polski

</doc>
<doc id="1227063" url="https://pl.wikipedia.org/wiki?curid=1227063" title="Osadnik egeria">
Osadnik egeria

Osadnik egeria ("Pararge aegeria") – owad z rzędu motyli, z rodziny rusałkowatych (Nymphalidae).
Wygląd.
Skrzydła o rozpiętości 40–42 mm. Dosyć wyraźnie zaznaczony dymorfizm płciowy; samce mają mniej liczne i mniejsze żółtawe plamy na wierzchu skrzydeł niż samice. W północnej i wschodniej części Europy występuje podgatunek tego motyla: "P. a. tircis " – brązowy z żółtawymi plamami, natomiast w Europie południowo-zachodniej: "P. a. aegeria" z pomarańczowymi plamami.
Siedlisko.
Lasy mieszane i liściaste, preferuje siedliska wilgotniejsze, zacienione z wysokimi drzewami. 
Biologia i rozwój.
Owady dorosłe pojawiają się w dwóch – trzech pokoleniach, od połowy kwietnia do połowy października. Motyle odżywiają się głównie spadzią mszyc w koronach drzew. Gąsienice żywią się różnymi rodzajami traw o szerokich liściach rosnącymi w lasach.
Rozmieszczenie geograficzne.
Zachodnia Palearktyka. Rozszerza swój zasięg na północ. Występuje w całej Polsce.

</doc>
<doc id="1227065" url="https://pl.wikipedia.org/wiki?curid=1227065" title="Wysokogórskie Obserwatorium Meteorologiczne IMGW-PIB na Kasprowym Wierchu">
Wysokogórskie Obserwatorium Meteorologiczne IMGW-PIB na Kasprowym Wierchu

Wysokogórskie Obserwatorium Meteorologiczne IMGW-PIB na Kasprowym Wierchu – komórka organizacyjna Instytutu Meteorologii i Gospodarki Wodnej podległa Działowi Służby Hydrologiczno-Meteorologicznej Oddziału IMGW w Krakowie. Obserwatorium mieści się w najwyżej położonym budynku w Polsce, znajdującym się na wysokości 1987 m n.p.m., na szczycie Kasprowego Wierchu.
Historia.
Budynek obserwatorium meteorologicznego na Kasprowym Wierchu wzniesiony został w latach 1936–1937 według projektu Aleksandra Kodelskiego i Anny Kodelskiej zaś najwyżej położonym budynkiem w Polsce stał się we wrześniu 1939 r. po zajęciu przez ZSRR obserwatorium astronomicznego na Popie Iwanie.
Poświęcenie i otwarcie obserwatorium miało miejsce 22 lub 23 stycznia 1938.
Wniosek o budowę wysokogórskiego obserwatorium meteorologicznego wysunął w lipcu 1934 r. J. Lugeon, ówczesny dyrektor Państwowego Instytutu Meteorologicznego. W związku z planowaną budową kolei linowej na Kasprowy Wierch zaproponowano, aby budynek zbudowano właśnie na tym szczycie. Od grudnia 1935 r. były prowadzone niektóre obserwacje meteorologiczne. Właściwe prace budowlane rozpoczęto jesienią 1936 r. i zakończono po roku. 22 grudnia 1937 r. nastąpił odbiór budynku. Stacja zaczęła działać w pełnym zakresie z początkiem 1938 r. W styczniu owego roku odbyło się uroczyste otwarcie tego, szóstego wówczas w Europie co do wysokości, obserwatorium meteorologicznego. Pierwszym kierownikiem stacji został Edward Stenz.
Obserwatorium wykonuje pomiary synoptyczne oraz klimatologiczne, a także obserwacje zlodzenia, opadów, natężenia promieniowania słonecznego, zjawisk optycznych, radioaktywności, oraz grawimetryczne i astrofizyczne. Przekazuje też informacje dotyczące osłony przeciwpowodziowej, jak również komunikaty dla Polskich Kolei Linowych i Tatrzańskiego Ochotniczego Pogotowia Ratunkowego. 
Od lat 90. XX w. w obserwatorium działa Laboratorium Pomiaru Gazów Cieplarnianych KASLAB, jednostka utworzona przez IMGW-PIB we współpracy z Wydziałem Fizyki i Informatyki Stosowanej Akademii Górniczo-Hutniczej w Krakowie, Instytutem Fizyki Jądrowej PAN w Krakowie oraz Instytutem Fizyki Atmosfery Uniwersytetu w Heidelbergu. W laboratorium rejestrowane są stężenia atmosferyczne dwutlenku węgla i metanu. 
Do czasów obecnych największy poryw wiatru oficjalnie zmierzony na Kasprowym Wierchu to 288 km/h. Miał on miejsce 6 maja 1968. Historyczny rekord pokrywy śnieżnej pochodzi z 31 marca 1939. Wówczas na Kasprowym Wierchu zanotowano 388 cm śniegu.

</doc>
<doc id="1227066" url="https://pl.wikipedia.org/wiki?curid=1227066" title="Pasyn debrak">
Pasyn debrak

Pasyn debrak ("Neptis sappho") – owad z rzędu motyli, z rodziny rusałkowatych (Nymphalidae).
Wygląd.
Rozpiętość skrzydeł od 42 do 46 mm. Dymorfizm płciowy niemal niewidoczny. 
Siedlisko.
Widne lasy liściaste.
Biologia i rozwój.
Wykształca dwa pokolenia w roku (maj-czerwiec, lipiec-sierpień). Rośliny żywicielskie: groszek wiosenny, groszek czerniejący, w drugiej połowie XX wieku zaczął również wykorzystywać robinię akacjową. Samica składa jaja pojedynczo na liściach roślin żywicielskich; gąsienice zimują.
Rozmieszczenie geograficzne.
Gatunek euro-syberyjski, w Polsce oficjalnie odnotowany na Pogórzu Dynowskim (okolice Pruchnika) do roku 1967. Ponownie zaobserwowany w 2019 i 2020 roku w kilku miejscach w Polsce: w okolicach Przemyśla i polskich Bieszczadach. Wymarł w Czechach. Najbliższe Polski populacje utrzymują się na Ukrainie i Słowacji.

</doc>
<doc id="1227067" url="https://pl.wikipedia.org/wiki?curid=1227067" title="Jerzy Fryderyk Steiner">
Jerzy Fryderyk Steiner



</doc>
<doc id="1227070" url="https://pl.wikipedia.org/wiki?curid=1227070" title="Przeplatka aurinia">
Przeplatka aurinia

Przeplatka aurinia ("Euphydryas aurinia") – motyl z rodziny rusałkowatych (Nymphalidae).
Wygląd.
Rozpiętość skrzydeł od 36 do 40 mm, dymorfizm płciowy niewielki.
Siedlisko.
Wilgotne łąki i polany, obrzeża torfowisk niskich.
Biologia i rozwój.
Wykształca jedno pokolenie w roku (koniec maja-koniec czerwca). Roślina żywicielska: w Polsce wyłącznie czarcikęs łąkowy. Jaja składane są w kilkuwarstwowych skupiskach na spodniej stronie rośliny żywicielskiej. Larwy wylęgają się po 3-4 tygodniach, żerują gromadnie. Przepoczwarzają się nisko wśród roślin. Stadium poczwarki trwa 2-4 tygodnie.
Rozmieszczenie geograficzne.
Gatunek palearktyczny. W Polsce najczęściej spotykany na Lubelszczyźnie oraz w okolicach Kielc, ale izolowane populacje występują także w innych regionach kraju. Na wielu stanowiskach w Polsce gatunek wymarł, m.in. wskutek zarastania łąki i intensyfikacji ich użytkowania.
Zagrożenie i ochrona.
W Polsce gatunek objęty ochroną ścisłą. Zamieszczony również w załączniku II i IV dyrektywy siedliskowej.

</doc>
<doc id="1227071" url="https://pl.wikipedia.org/wiki?curid=1227071" title="Hjalmar Bergstrom">
Hjalmar Bergstrom



</doc>
<doc id="1227072" url="https://pl.wikipedia.org/wiki?curid=1227072" title="Przeplatka didyma">
Przeplatka didyma

Przeplatka didyma ("Melitaea didyma") – owad z rzędu motyli, z rodziny rusałkowatych (Nymphalidae).
Rozmieszczenie geograficzne.
Gatunek palearktyczny, zasięg jego występowania obejmuje obszary od gór Ałtaj przez Europę po Afrykę północną. W Europie zasiedla większość obszaru kontynentu najdalej na północ docierając do Estonii. Brak go na północy, między innymi na Wyspach Brytyjskich, w Danii, Szwecji, Norwegii, Finlandii oraz północnych terenach europejskiego terytorium Rosji. Nie występuje też na wielu wyspach w południowej części Europy, w tym na Krecie, Sardynii i Korsyce. Status gatunku w Mołdawii nieustalony.
Dawniej gatunek zasiedlał tereny nizinne w całym obszarze Polski z wyjątkiem Pomorza Zachodniego. Obecnie populacje przeplatki didymy zachowały się jedynie na wschodzie kraju.
Ekologia i cykl rozwojowy.
Przeplatka didyma zasiedla murawy kserotermiczne oraz inne suche ekosystemy, takie jak wrzosowiska, zręby i suchsze śródleśne polany. Dorosłe motyle latają od połowy czerwca do końca lipca chętnie odwiedzając kwiaty koloru fioletowego, w tym między innymi kwiaty chabra łąkowego, goździka kartuzka, świerzbnicy polnej i macierzanki piaskowej. 
Samice składają jaja w złożach liczących do kilkudziesięciu sztuk na spodniej powierzchni liści roślin pokarmowych gąsienic. Wykorzystywane są różne gatunki roślin zielnych (gatunek polifagiczny), w tym lnica pospolita, babka lancetowata, czyściec prosty, przetacznik ożankowy oraz gatunki z rodzaju dziewanna. Gąsienice początkowo żyją w licznych grupach budując wspólny oprzęd, potem zimują pojedynczo lub w niewielkich skupieniach. Starsze gąsienice po przezimowaniu żerują samotnie a następnie przepoczwarzają się na różnych przedmiotach w pobliżu rośliny żywicielskiej.
Zagrożenia.
Na Czerwonej liście zwierząt ginących i zagrożonych w Polsce gatunek ujęty jako narażony na wyginięcie (kategoria VU). Na przestrzeni kilkudziesięciu lat doszło do zaniku wszystkich populacji w zachodniej Polsce, natomiast na wschodzie kraju znacznie zmniejszyła się liczba znanych stanowisk. Spadek krajowych zasobów przeplatki didymy w latach 1974-1999 oceniono na 50-75%. Przyczyny zanikania motyla w Polsce nie są obecnie znane, a opracowanie planu jego ochrony wymaga szczegółowych badań.

</doc>
<doc id="1227073" url="https://pl.wikipedia.org/wiki?curid=1227073" title="Hjalmar Bergstroem">
Hjalmar Bergstroem



</doc>
<doc id="1227074" url="https://pl.wikipedia.org/wiki?curid=1227074" title="Kople">
Kople



</doc>
<doc id="1227075" url="https://pl.wikipedia.org/wiki?curid=1227075" title="Elizabeth Berkley">
Elizabeth Berkley

Elizabeth Berkley (ur. 28 lipca 1972 w Farmington Hills) – amerykańska aktorka telewizyjna, filmowa i teatralna.
Wczesne lata.
Przyszła na świat w rodzinie żydowskiej jako córka Jere i Freda Berkleyów. Ma starszego brata Jasona. Mając pięć lat pobierała lekcje tańca w Detroit Dance Company, pojawiła się w klasycznej inscenizacji baletowej "Jezioro łabędzie" z muzyką Piotra Czajkowskiego. Ukończyła do North Farmington High School w Farmington Hills i uczęszczała do Calabasas High School w Calabasas, w hrabstwie Los Angeles. W wieku trzynastu lat rozpoczęła pracę jako modelka dla prestiżowej agencji Elite. Ukończyła studia na wydziale literatury angielskiej na Uniwersytecie Kalifornijskim w Los Angeles (UCLA).
Kariera.
W 1983 występowała w musicalach, śpiewanych również w języku włoskim. Swoją przygodę na małym ekranie rozpoczęła od gościnnego występu w dwóch sitcomach NBC – "Gimme a Break!" (1986) z Matthew Lawrence’em i Rosie O’Donnell oraz "Srebrne łyżeczki" ("Silver Spoons", 1986) z Matthew Perrym. Popularność zdobyła jako Jessica „Jessie” Myrtle Spano w sitcomie NBC "Byle do dzwonka" ("Saved by the Bell", 1989-93). Pojawiła się także w serialu "Słoneczny patrol" ("Baywatch", 1992), sitcomie ABC "Krok za krokiem" ("Step by Step", 1992) z Suzanne Somers i Patrickiem Duffym i "Raven" (1992) u boku Jeffreya Meeka.
Debiutowała na dużym ekranie w dramacie "Molly i Gina" ("Molly &amp; Gina", 1994) z udziałem Frances Fisher i Petera Fondy. Jej kreacja Nomi Malone, dziewczyny z nieciekawą przeszłością, która wyrusza autostopem na podbój Las Vegas, zostaje tancerką "lap dance" w klubie Cheetah, a następnie gwiazdą rewii klubu Stardust w dramacie erotycznym Paula Verhoevena "Showgirls" (1995) zebrała złe recenzje i przyniosła dwie Złote Maliny dla najgorszej nowej gwiazdy i najgorszej aktorki, a w 2000 była dwukrotnie nominowana do Złotej Maliny dla najgorszej nowej gwiazdy dekady i najgorszej aktorki stulecia.
W 1994 użyczyła głosu w anglojęzycznej wersji japońskiego anime "Armitage III", gdzie dubbingowała główną bohaterkę, androidkę Naomi Armitage. Zagrała w komedii "Zmowa pierwszych żon" ("The First Wives Club", 1996) z Bette Midler, Goldie Hawn i Diane Keaton, komedio-dramacie "Prawdziwa blondynka" ("The Real Blonde", 1997) u boku Maxwella Caulfielda i Matthew Modine’a, niezależnym dreszczowcu "Poborca" ("Taxman ", 1998) z Joem Pantolianem, dramacie sportowym Olivera Stone’a "Męska gra" ("Any Given Sunday ", 1999) u boku Ala Pacino, Cameron Diaz i Dennisa Quaida, komedii kryminalnej Woody’ego Allena "Klątwa skorpiona" ("The Curse of the Jade Scorpion", 2001) oraz komedii noir "Lawirant" ("Roger Dodger", 2002) z Isabellą Rossellini i Jennifer Beals.
W 1999 zagrała na londyńskiej scenie w roli Honey Bruce w sztuce "Lenny" u boku Eddiego Izzarda. W 2004 pojawiła się także na Broadwayu jako Pani Truckle w spektaklu "Sly Fox" z Richardem Dreyfussem. W 2005 zastąpiła Catherine Kellner w roli Bonnie na Off-Broadwayu w przedstawieniu Davida Rabe’a "Zamęt albo harmider" ("Hurlyburly") z Ethanem Hawkiem.
Wystąpiła w serialach CBS: ' ("CSI: Crime Scene Investigation", 2003), "Bez śladu" ("Without A Trace", 2004), "Threshold" (2005) i ' ("CSI: Miami", 2008) jako Julia Winston, ex-dziewczyna Horatio Caine’a (David Caruso) oraz ABC "Nowojorscy gliniarze" ("NYPD Blue", 2000) i NBC "Prawo i bezprawie" ("Law &amp; Order: Criminal Intent", 2006).
Życie prywatne.
W kwietniu 2000 związała się z aktorem, artystą malarzem i projektantem mody Gregiem Laurenem, za którego wyszła za mąż 1 listopada 2003 w Esperanza Resort w Cabo San Lucas w Meksyku. Berkley oficjalnie zmieniła nazwisko na Elizabeth Berkley Lauren; jednak wciąż używa nazwisko panieńskie. 5 marca 2012 ogłosiła, że spodziewa się pierwszego dziecka latem. Berkley 8 dni przed swoimi 40. urodzinami, 20 lipca 2012 urodziła syna Sky Cole’a.

</doc>
<doc id="1227079" url="https://pl.wikipedia.org/wiki?curid=1227079" title="Mario Kart 64">
Mario Kart 64

Mario Kart 64 – druga gra z serii "Mario Kart", gra została wydana na konsolę Nintendo 64.

</doc>
<doc id="1227081" url="https://pl.wikipedia.org/wiki?curid=1227081" title="Medal Holmenkollen">
Medal Holmenkollen

Medal Holmenkollen (norw. "Holmenkollmedaljen") – norweska nagroda dla zawodowych narciarzy przyznawana przez Związek Promocji Narciarstwa – Skiforeningen. Wyróżnieni nią zostają zawodnicy osiągający najlepsze wyniki na imprezach rangi mistrzostw świata, igrzysk olimpijskich oraz innych zawodach międzynarodowych (włączając w to „Tydzień Holmenkollen” – "Holmenkollen Ski Festival"). Pierwszy medal przyznano w 1895, a otrzymał go norweski dwuboista Viktor Thorn.
Nagroda ta jest najczęściej przyznawana zawodnikom konkurencji narciarstwa klasycznego. W 1952 medal otrzymał Stein Eriksen jako pierwszy z dwudziestu pięciu osób nieuprawiających narciarstwa klasycznego. Pozostali to Szwed Ingemar Stenmark, Martin Fourcade i Marie Dorin Habert z Francji, Michael Greis, Andrea Henkel i Magdalena Neuner z Niemiec, Białorusinka Darja Domraczawa, Finka Kaisa Mäkäräinen, Haakon VII Norweski, Borghild Niskin, Inger Bjørnbakken, Astrid Sandvik, Olaf V Norweski, Erik Håker, Jacob Vaage, Harald V Norweski, królowa Sonja, Ole Einar Bjørndalen, Emil Hegle Svendsen, Tora Berger, Tarjei Bø, Astrid, Johannes Thingnes Bø, Tiril Eckhoff i Marte Olsbu Røiseland (wszyscy z Norwegii).
Według stanu na 2023 przyznano 191 medale, w tym 154 dla mężczyzn oraz 37 dla kobiet. Najwięcej laureatów tej nagrody pochodzi z Norwegii (122 osób), Finlandii (17 osób) oraz Niemiec (13 osób, wliczając reprezentantów RFN i NRD). Medalem Holmenkollen zostało wyróżnionych dwóch Polaków - Adam Małysz w 2001 roku i Kamil Stoch w 2015.

</doc>
<doc id="1227082" url="https://pl.wikipedia.org/wiki?curid=1227082" title="Jezioro Zakrzewskie">
Jezioro Zakrzewskie



</doc>
<doc id="1227083" url="https://pl.wikipedia.org/wiki?curid=1227083" title="Przestrojnik jurtina">
Przestrojnik jurtina

Przestrojnik jurtina ("Maniola jurtina") – owad z rzędu motyli, z rodziny rusałkowatych (Nymphalidae).
Cechy.
Skrzydła o rozpiętości 40–52 mm. Wyraźnie zaznaczony dymorfizm płciowy. Wierzch skrzydeł samca ciemnobrunatny z ukośną, ciemniejszą smugą zawierającą łuski zapachowe. Na wierzchołku przedniego skrzydła niewielkie czarne oczko z żółtą obwódką i niekiedy białą kropką w środku. Samica większa od samca z brunatnym wierzchem skrzydeł. Na przednim skrzydle występuje pomarańczowe rozjaśnienie; oczko na wierzchołku duże z białą kropką. Zewnętrzny brzeg tylnego skrzydła mocno pofalowany.
Biologia i ekologia.
Zimuje w stadium gąsienicy. Gąsienice żerują na wielu gatunkach traw np. życicy trwałej, kostrzewie czerwonej czy wiechlinie łąkowej. Przepoczwarcza się na liściach lub źdźbłach traw nisko nad ziemią. Dorosłe pojawiają się w jednym pokoleniu od końca czerwca do końca sierpnia. Można go spotkać na leśnych drogach, polanach, zrębach, śródleśnych łąkach; zarówno na siedliskach wilgotnych jak i suchych.
Rozmieszczenie geograficzne.
Od Półwyspu Iberyjskiego po Japonię. W Polsce pospolity i szeroko rozpowszechniony.

</doc>
<doc id="1227084" url="https://pl.wikipedia.org/wiki?curid=1227084" title="Arcybiskupi haliccy">
Arcybiskupi haliccy



</doc>
<doc id="1227087" url="https://pl.wikipedia.org/wiki?curid=1227087" title="Biskupi chełmscy (prawosławni)">
Biskupi chełmscy (prawosławni)



</doc>
<doc id="1227088" url="https://pl.wikipedia.org/wiki?curid=1227088" title="Przepływomierz turbinowy">
Przepływomierz turbinowy

Przepływomierz turbinowy – przyrząd pomiarowy służący do pomiaru natężenia przepływu płynów. W tego typu przepływomierzach wykorzystana jest liniowa zależność prędkość obrotowej wirnika od objętościowego natężenia przepływu.
W zależności od natężenia przepływów stosuje się różne konstrukcje przepływomierzy. W przypadku niewielkich natężeń wykorzystuje się tzw. przepływomierze skrzydełkowe, gdzie wirniki znajduje się prostopadle do kierunku przepływu płynu (np. pomiar wody w gospodarstwach domowych). Przy większych natężeniach stosuje się wirniki o łopatkach śrubowych, które obracają się wokół osi zgodnie z osią przepływu.

</doc>
<doc id="1227089" url="https://pl.wikipedia.org/wiki?curid=1227089" title="Rada Partnerstwa Euroatlantyckiego">
Rada Partnerstwa Euroatlantyckiego

Rada Partnerstwa Euroatlantyckiego (ang. "Euro-Atlantic Partnership Council"; EAPC) powstała w maju 1997 r. Wcześniej współpraca NATO z państwami partnerskimi odbywała się w ramach istniejącej od 1991 roku Rady Paktu Północnoatlantyckiego ("North Atlantic Cooperation Council" – NACC).
W założeniu Rada Partnerstwa Euroatlantyckiego miała stanowić kontynuację działalności NACC i była wyrazem woli przyjęcia do NATO nowych członków. Stała się także organem, który nadzorował rozwój dialogu, współpracy i konsultacji między Paktem a partnerami "Partnerstwa dla Pokoju". Ustalono, że EAPC zbierać się będzie dwa razy w roku na szczeblu ministrów spraw zagranicznych i obrony oraz raz w miesiącu w Brukseli w gronie ambasadorów.
Przedsięwzięcia podejmowane w ramach EAPC wynikają ze wspólnie wypracowywanego Planu Działań EAPC ("EAPC Action Plan"') oraz z Indywidualnych Programów Partnerskich ("Individual Partnership Programme" – "IPP"). Rada Partnerstwa Euroatlantyckiego otwarta jest dla wszystkich państw deklarujących wolę współpracy z Sojuszem w dążeniu do poprawy bezpieczeństwa międzynarodowego. Zakres i poziom współpracy definiowany jest indywidualnie z zainteresowanymi państwami.
Plan działania EAPC zawierał szczegółowe tematy konsultacji politycznych, jak: bezpieczeństwo, sytuacje kryzysowe, problemy regionalne, kontrola zbrojeń, proliferacja broni jądrowej, biologicznej i chemicznej oraz szerokie spektrum dotykające obronności (taktyka obronna, terroryzm, planowanie obronne, budżet wojskowy itp.). W ramach EAPC utworzono Ośrodek Koordynacyjny Pomocy w Klęskach Żywiołowych (EADRCC) oraz Euroatlantycką Jednostkę Pomocy w Klęskach Żywiołowych (EADEUR), które 29 maja 1998 roku zostały zatwierdzone przez ministrów spraw zagranicznych EAPC.

</doc>
<doc id="1227091" url="https://pl.wikipedia.org/wiki?curid=1227091" title="Skalnik bryzeida">
Skalnik bryzeida

Skalnik bryzeida ("Chazara briseis") – owad z rzędu motyli z rodziny rusałkowatych (Nymphalidae). W Polsce gatunek objęty jest częściową ochroną gatunkową. Umieszczony w Polskiej czerwonej księdze zwierząt. Bezkręgowce – ze statusem CR (ang. Critically Endangered – skrajnie zagrożony).
Cechy.
Skrzydła o rozpiętości 45–60 mm. Wierzch przedniego skrzydła z białożółtawymi plamami, na których znajdują się dwa duże oczka. W komórce środkowej spodu przedniego skrzydła znajduje się czarna plama na białożółtawym tle. Słabo zaznaczony dymorfizm płciowy; u samców biała przepaska na wierzchu przedniego skrzydła jest węższa.
Biologia i ekologia.
Stadium zimującym są gąsienice. Żerują na trawach z rodzaju sesleria ("Sesleria"), kostrzewa ("Festuca"), ostnica ("Stipa"), wiechlina ("Poa"), kłosownica ("Brachypodium"), życica ("Lolium"). Owady dorosłe pojawiają się w jednym pokoleniu od końca czerwca do połowy września. Jest gatunkiem kserotermofilnym. Jego siedliskiem są murawy kserotermiczne na wapiennych wzgórzach, skałki wapienne, kamieniołomy wapienia. 
Rozmieszczenie geograficzne.
Gatunek występuje w południowej i częściowo środkowej Europie, Afryce północnej i Azji zachodnie po góry Ałtaj i Pamir. W Polsce przebiega północna granica zasięgu tego gatunku. Spotykany na wyżynach w południowej części kraju; ostatnie obserwacje z okolic Kielc pochodzą z 2004 roku. 

</doc>
<doc id="1227092" url="https://pl.wikipedia.org/wiki?curid=1227092" title="Stara Synagoga w Malborku">
Stara Synagoga w Malborku

Stara Synagoga w Malborku – pierwsza synagoga znajdująca się w Malborku przy ulicy Szewskiej, za czasów niemieckich zwanej Schuhgassse.
Synagoga została założona w 1826 roku w prywatnym pomieszczeniu, należącego do nieznanego z imienia i nazwiska członka malborskiej gminy żydowskiej. Prawdopodobnie był nim Benjamin Isaacsohn, ale te informacje nigdy nie zostały potwierdzone. Synagoga znajdowała się poniżej poziomu ulicy; posiadała dwa osobne, nieogrzewane pomieszczenia: główną salę modlitewną i babiniec. Po wybudowaniu nowej synagogi, dom modlitwy zlikwidowano.

</doc>
<doc id="1227093" url="https://pl.wikipedia.org/wiki?curid=1227093" title="Istvan Gulyas">
Istvan Gulyas



</doc>
<doc id="1227094" url="https://pl.wikipedia.org/wiki?curid=1227094" title="Skalnik driada">
Skalnik driada

Skalnik driada ("Minois dryas") - owad z rzędu motyli, z rodziny rusałkowatych (Nymphalidae).
Wygląd.
Skrzydła o karbowanych brzegach mają rozpiętość od 5 do 7 cm. Są koloru brązowego. Na przednich skrzydłach znajdują się po dwie niebieskie plamki oczne z grubą czarną obwódką. Samce są mniejsze od samic, są od nich ciemniejsze i mają mniejsze plamki oczne.
Biotop.
Wilgotne łąki trzęślicowe w dolinach rzek oraz lasy liściaste na stokach pagórków.
Stadia rozwojowe.
Gąsienice są białe w ciemne plamki. Mają dwa ciemnobrązowe paski. Gąsienica żeruje na trawach, głównie na trzęślicy modrej. 
Występowanie.
Motyl o euro-syberyjskim zasięgu występowania w umiarkowanej strefie Azji i Europy. Zasięg rozciąga się od północnej części Półwyspu Iberyjskiego, poprzez Europę aż do Japonii. W Polsce motyl jest rzadki. Występuje w Krakowie na terenie Rezerwatu Skołczanka, Uroczyska Wielkanoc i ich otoczeniu. Motyl został także introdukowany do rezerwatu Kajasówka. Na początku XXI wieku odnotowano jego występowanie w Bieszczadach.
Ochrona.
W Polsce gatunek ten objęty jest częściową ochroną gatunkową.

</doc>
<doc id="1227095" url="https://pl.wikipedia.org/wiki?curid=1227095" title="Jurgis Kubilius">
Jurgis Kubilius

Jurgis Juras Kubilius (ur. 27 kwietnia 1890 w Grumšliai koło Birżów, zm. 4 listopada 1942 w Swierdłowsku) – litewski wojskowy i polityk, działacz społeczny, gubernator kraju Kłajpedy.
W 1911 roku ukończył seminarium nauczycielskie w Poniewieżu. W czasie I wojny światowej zmobilizowany do armii rosyjskiej, kształcił się w Akademii Wojennej w Moskwie. Po 1919 roku walczył w armii niepodległej Litwy, następnie pracował w ministerstwie obrony i administracji publicznej. W 1927 roku ukończył prawo na Uniwersytecie im. Witolda Wielkiego w Kownie. 
W latach 1930-33 pełnił urząd zwierzchnika powiatu Szawle. Od 1936 do 1938 roku sprawował funkcję gubernatora Kłajpedy. Od listopada 1938 roku członek Rady Państwa przy prezydencie Litwy. W czerwcu 1941 roku aresztowany przez NKWD i wywieziony do łagru pod Swierdłowskiem. W październiku 1942 roku skazany na karę śmierci i rozstrzelany miesiąc później.

</doc>
<doc id="1227096" url="https://pl.wikipedia.org/wiki?curid=1227096" title="Pawica gruszówka">
Pawica gruszówka

Pawica gruszówka ("Saturnia pyri") - owad z rzędu motyli, z rodziny pawicowatych (Saturnidae).
Wygląd.
Pawica gruszówka jest największym motylem Europy; długość jej przedniego skrzydła osiąga 5-7 cm. Na górnej powierzchni obu par skrzydeł znajduje się po jednym dużym "oczku" z czarnym środkiem i obrzeżeniem. Przez tylne i przednie skrzydła biegnie szeroka czarna wstęga ograniczona jasną opaską. Czułki są grzebykowate.
Środowisko, rozmieszczenie i gęstość zasiedlenia.
Gatunek zasiedla zarośla, brzegi lasów, parki i zdziczałe sady. W Europie Południowej rozmieszczony jest dosyć regularnie; im dalej na północ tym miejsca jego występowania stają się coraz rzadsze. Najdalej wysunięty w tym kierunku fragment zasięgu gruszówki leży na terenie Dolnej Austrii, a wyspowe stanowiska odnotowano na Morawach, na Węgrzech, w południowych wlotach dolin alpejskich i w zachodniej Szwajcarii. Choć w niektórych latach gruszówka może być częsta, a nawet wyrządzać szkody w sadownictwie, na ogół jest gatunkiem rzadkim, a jej liczebność stale się zmniejsza.
Okres występowania.
Motyle latają w maju i czerwcu. Wykazują aktywność nocną (samce niekiedy także dzienną). Gąsienice występują od czerwca do sierpnia. Jak wszystkie larwy pawicowatych, posiadają na ciele liczne barwne brodawki; u gruszówki są one błękitne. Do przepoczwarczenia gąsienice budują gęsty, ciemny oprzęd o gruszkowatym kształcie.
Rośliny żywicielskie.
Gąsienice żerują na drzewach owocowych.

</doc>
<doc id="1227097" url="https://pl.wikipedia.org/wiki?curid=1227097" title="Dystans ucieczki">
Dystans ucieczki

Dystans ucieczki – najmniejsza odległość, na którą zwierzęta pozwalają zbliżyć się swoim naturalnym wrogom, drapieżnikom lub człowiekowi w swoim siedlisku. Jest to pojęcie z etologii związane z instynktem ucieczki zwierząt. Dystans ucieczki mierzony jest w metrach, np. dystans ucieczki bielika wynosi od 200 do 400 metrów.
Dystans ucieczki może być różny w zależności od płochliwości poszczególnych populacji tego samego gatunku: populacje kosów żyjących w lasach mają większy dystans ucieczki niż żyjące w parkach miejskich, przyzwyczajone do obecności człowieka. Populacje zwierząt zamieszkujące odizolowane wyspy mają mniejszy dystans ucieczki niż populacje występujące na lądzie. Poza tym dystans może zmieniać się w zależności od pór w cyklu życiowym zwierząt. Podczas lęgów zwierzęta są zazwyczaj bardziej płochliwe niż np. w okresie godowym.
Ucieczka jest instynktowną odpowiedzią na stres, który pobudza produkcję kortykosteronu. Dystans ucieczki może się wydłużyć wraz ze wzrostem doświadczenia, które zwierzęta zbierają po przeżyciu kolejnych momentów stresujących. Te powtarzając się doprowadzają do coraz szybszego wzrostu produkcji kortykosteronu. Badania zachowania legwanów morskich z wysp Galapagos, które do niedawna nie doświadczały spotkań z drapieżnikami lądowymi, wykazały, że gady te doznawały uczucia stresu jedynie po schwytaniu. Dystans ucieczki zaczął się zwiększać u osobników, które zostały schwytane po raz kolejny. Jednak ten wyuczony, zwiększony dystans ucieczki nie wystarczał, aby uciec przed kolejnym schwytaniem przez człowieka. Brak wrodzonego instynktu ucieczki doprowadza do tego, że wprowadzone przez człowieka na wyspy koty i psy zagrażają jako nowe drapieżniki populacjom legwanów na niektórych wyspach archipelagu.

</doc>
<doc id="1227098" url="https://pl.wikipedia.org/wiki?curid=1227098" title="Nastrosz lipowiec">
Nastrosz lipowiec

Nastrosz lipowiec ("Mimas tiliae") – gatunek motyla z rodziny zawisakowatych ("Sphingidae"). Występuje w całej Europie. Rozpiętość skrzydeł waha się między 50-75 mm. Przednie skrzydła barwy zielonkawej do ochrowych i lekko wcięte. Skrzydła tylne żółtawe. W Europie środkowej i północnej motyl wydaje jedno pokolenie (od końca kwietnia do końca czerwca). Na południu Europy wydaje także drugie pokolenie (od VIII do X).
Nastrosz lipowiec aktywny jest wieczorem nad alejami lipowymi. Dzień spędza w podszycie na korze drzew. Samica składa zielonkawe jaja na spodzie liści lip, wiązów, olsz, brzóz, klonów, jesionów, dębów bądź innych drzew. Po dwóch tygodniach wylęgają się zielone gąsienice, które po okresie żerowania przepoczwarzają się w ziemi w brązowoczarnych, matowych kokonach.

</doc>
<doc id="1227099" url="https://pl.wikipedia.org/wiki?curid=1227099" title="Jezioro Gąsiorowskie">
Jezioro Gąsiorowskie



</doc>
<doc id="1227101" url="https://pl.wikipedia.org/wiki?curid=1227101" title="Zmrocznik liguryjski">
Zmrocznik liguryjski

Zmrocznik liguryjski ("Hyles livornica") - owad z rzędu motyli, z rodziny zawisakowate (Sphingidae).

</doc>
<doc id="1227102" url="https://pl.wikipedia.org/wiki?curid=1227102" title="Zmrocznik oleandrowiec">
Zmrocznik oleandrowiec

Zmrocznik oleandrowiec ("Daphnis nerii") – owad z rzędu motyli, z rodziny zawisakowatych (Sphingidae).

</doc>
<doc id="1227104" url="https://pl.wikipedia.org/wiki?curid=1227104" title="Zmrocznik winniczak">
Zmrocznik winniczak

Zmrocznik winniczak ("Hippotion celerio") - owad z rzędu motyli, z rodziny zawisakowatych (Sphingidae).

</doc>
<doc id="1227106" url="https://pl.wikipedia.org/wiki?curid=1227106" title="Kraśnik goryszowiec">
Kraśnik goryszowiec

Kraśnik goryszowiec, kraśnik zmienny ("Zygaena ephialtes") – gatunek motyla z rodziny kraśnikowatych.
Motyl ten ma krępe ciało o całkowicie czarnych patagiach i tegulach i czerwonej lub żółtej, nieoprószonej czarnymi łuskami obrączce na odwłoku. Drobno piłkowane czułki mają biały ostatni człon. Przednie skrzydło ma długość od 15 do 18 mm i czarną barwę tła z niebieskogranatowym połyskiem. Na owym skrzydle występuje typowo sześć plam o barwie białej, żółtej lub czerwonej, przy czym plama szósta zwykle jest zredukowana. Tylne skrzydło ma tło jak poprzednie i białą plamkę lub jest czerwone z czarną obwódką. Samiec ma w edeagusie dużą, zaokrągloną, pozbawioną kolców, drobnoziarniście rzeźbioną płytkę. Ponadto jego genitalia cechują proste brzegi łożyska edeagusa i wąsko rozstawione, stopniowo zwężone ku szczytom wyrostki unkusa. Samica ma ósmy tergit odwłoka silniej zesklerotyzowany na krawędzi niż pozostałej części, a w jej torebce kopulacyjnej znajduje się znamię z kolcami wykształconymi w formie silnie zesklerotyzowanych, różnokształtynych płytek umieszczonych w dwóch równoległych smugach.
Żółte lub zielonożółte ciało gąsienicy odznacza się czarnymi plamkami i podłużną linią na stronie grzbietowej.
Owad ten preferuje leśne łąki i murawy kserotermiczne. Imagines latają w lipcu i pierwszej połowie sierpnia. Są aktywne za dnia. Gąsienica zimuje, po czym od czerwca żeruje na cieciorce pstrej i skorpionowatej, koniklecy czubatej i koniczynach. 
Występuje na większości obszaru Europy, z wyjątkiem jej części północnej, a ponadto na Syberii, Zakaukaziu i w Turcji.

</doc>
<doc id="1227107" url="https://pl.wikipedia.org/wiki?curid=1227107" title="Lśniak szmaragdek">
Lśniak szmaragdek

Lśniak szmaragdek ("Adscita statices") – gatunek motyla z rodziny kraśnikowatych.
Motyl o krępym ciele. Czułki są bułwakowato zakończone, u samic drobno piłkowane, a u samców grzebykowate. Odwłok pozbawiony jest barwnych obrączek. Przednie skrzydła mają długość u samców od 11 do 13 mm, a u samic od 8 do 11 mm. Barwa tychże skrzydeł jest jednolita, metaliczna, jasnozielona lub niebieska, przy czym odcienie zielone częstsze są u populacji górskich. Genitalia samca cechuje brak sakulusa oraz zakrzywiony cierń w rurce prąciowej dorównujący długością unkusowi. Narządy rozrodcze samicy odznaczają się szerokim i tylko częściowo silnie zesklerotyzowanym przewodem torebki kopulacyjnej.
Jasnozielone lub zielonobiałe ciało gąsienicy ma brązowe, owłosione brodawki, a po bokach różowobrązowy nalot.
Owady dorosłe spotyka się od czerwca do sierpnia na suchych murawach kserotermicznych jak i wilgotnych łąkach śródleśnych. Gąsienice zimują w poskręcanych zeschłych liściach, pustych łodygach i pęknięciach kory, po czym od czerwca do jesieni pożywiają się szczawiem zwyczajnym, szczawiem polnym i kulnikiem pospolitym. Owady dorosłe są aktywne za dnia, natomiast gąsienice dzień spędzają w ukryciu.
Gatunek ten znany jest z prawie wszystkich krajów Europy. W Polsce sięga od nizin do wysokości około 1500 m n.p.m..

</doc>
<doc id="1227108" url="https://pl.wikipedia.org/wiki?curid=1227108" title="Gaładuś">
Gaładuś

Gaładuś () – drugie pod względem wielkości jezioro Suwalszczyzny. Położone jest w północno-wschodniej Polsce, na pograniczu polsko-litewskim, znajduje się w granicach administracyjnych województwa podlaskiego na terenie gminy Sejny oraz (część) w granicach Republiki Litewskiej w rejonie łoździejskim. Brzegi wysokie, bezleśne. Jezioro i jego zlewnia znajdują się w dorzeczu Niemna, w szczytowej strefie zlewni Białej Hańczy. Jezioro jest najpiękniejszym akwenem ziemi sejnejskiej. Ma kształt wyciągniętej, lekko skręcającej na północny zachód wstęgi, rozszerzającej się w południowej części. Im dalej na południe, tym kilkunastometrowe pagórkowate brzegi stają się wyższe. Porastają je łąki ozdobione szpalerem drzew, lasankami i jarami. Roztaczają się stąd piękne widoki na wąską taflę, łagodnie zarysowane zatoki i cyple oraz mniejsze i większe wyspy. Dobre warunki naturalne (jakość wód II klasa z tendencją w kierunku I klasy). Dno akwenu jest piaszczyste i kamieniste urozmaicone niezliczoną ilością zagłębień i podwodnych górek. Zakaz pływania łodziami z silnikami o mocy powyżej 5 KM.

</doc>
<doc id="1227110" url="https://pl.wikipedia.org/wiki?curid=1227110" title="Stanisław Pytko">
Stanisław Pytko

Stanisław Jerzy Pytko (ur. 19 października 1929 w Pacanowie, zm. 20 marca 2018) – polski tribolog, profesor zwyczajny, dr habilitowany, inżynier. W ramach działalności naukowej zajmował się przede wszystkim problemami tribologii, a także podstaw konstrukcji maszyn.
Życiorys.
Studia wyższe rozpoczął na Wydziale Elektromechanicznym Akademii Górniczo-Hutniczej w Krakowie w 1948 i ukończył: studia pierwszego stopnia na kierunku mechanicznym w 1952, a drugiego stopnia w 1954. Od 1950, jeszcze jako student, rozpoczął pracę w Katedrze Obróbki Skrawaniem AGH, jako zastępca asystenta.
Przepracował na AGH 50 lat, to jest od 1 grudnia 1950 do 31 grudnia 2000, piastując stanowiska od asystenta do profesora zwyczajnego. Po 1970 przez 20 lat był z-cą Dyrektora Instytutu Podstaw Budowy Maszyn AGH pełniąc w tym czasie przez 4 lata funkcję Z-cy Dyrektora ds. dydaktycznych, a następnie ds. naukowych. Członek kilku rad naukowych: Instytutu Maszyn Przepływowych PAN, OBR-Huty Stalowa Wola, Instytutu Technologii Nafty, OBR Budowy Urządzeń Chemicznych CEBEA w Krakowie. Od 1990 był prezesem Polskiego Towarzystwa Tribologicznego a po 2005 roku został jego Honorowym Prezesem. Od 1991 był wiceprezydentem Międzynarodowej Rady Tribologicznej w Londynie. Od roku 1970 był zastępcą, a następnie od 1990 redaktorem naczelnym kwartalnika Komitetu Budowy Maszyn PAN „Zagadnienia Eksploatacji Maszyn”, a w latach 2003–2006 wiceprzewodniczącym tego Komitetu, jak również członkiem Komisji Motoryzacji Oddziału PAN w Krakowie i Komisji Mechaniki Stosowanej PAN. Od 1985 przewodniczący Komitetu Naukowego, a później Rady Programowej dwumiesięcznika „Tribologia”. Był stałym recenzentem czasopisma międzynarodowego „Wear” w Wielkiej Brytanii oraz amerykańskiego czasopisma naukowego "Tribology and Lubrication Technology". Ponadto był członkiem międzynarodowych rad naukowych czasopism tribologicznych w Rosji, Białorusi i Jugosławii.
Opublikował ponad 400 prac naukowych (z czego ponad 100 publikacji zostało wydanych za granicą), 4 monografie, 2 skrypty i uzyskał 9 patentów. Opublikował także 30 publikacji i 6 monografii z tematyki historycznej i turystycznej, którą interesował się przez wiele lat. Monografie dotyczą zabytkowych kościołów w Pacanowie, Zborówku, Beszowej i Biechowie.
Wypromował 11 doktorów nauk technicznych i kilkudziesięciu inżynierów. Wyspecjalizował na Studium Podyplomowym z „Techniki Smarowniczej” dziesiątki inżynierów. Recenzował ponad 60 prac doktorskich, dziesiątki prac habilitacyjnych i opiniował dziesiątki wniosków na tytuły naukowe. W uznaniu osiągnięć naukowych, wdrożeniowych, kształcenia w zakresie tribologii, Międzynarodowa Rada Tribologiczna w Londynie przyznała mu w 1995 „Złoty Medal” za osiągnięcia w Tribologii, 24. medal przyznany na świecie i pierwszy Polakowi. Za wkład w rozwój tribologii i pomoc naukowcom innych krajów został wyróżniony tytułem Honorowego Profesora (odp. w Polsce doktor honoris causa) przez Rybińską Państwową Lotniczo-Technologiczną Akademię w Rosji oraz Politechnikę Chakaską w Abakanie (Rosja) oraz tytułem doktora honoris causa przez Instytut Badawczy Metalo-Polimerów w Homlu – Narodowej Akademii Nauk Białorusi.
Za osiągnięcia naukowe wdrożeniowe i dydaktyczne, został przyjęty do: Nowojorskiej Akademii Nauk, Akademii Inżynierskiej w Polsce, Akademii Inżynierskiej Transportu Ukrainy, Akademii Inżynierskiej ds. Jakości w Rosji. Był również członkiem honorowym Rosyjskiego Towarzystwa Tribologicznego.
Był organizatorem Sympozjów tribologicznych pod nazwą „INSYCONT”, które co 4 lata odbywają się na AGH od 1982 roku oraz członkiem rady programowej konferencji "Mechanika w Medycynie” w Rzeszowie.
Współpraca z uczelniami.
W Polsce.
Pytko współpracował z wieloma naukowcami z następujących Politechnik: Rzeszowskiej, Lubelskiej, Krakowskiej, Świętokrzyskiej, Warszawskiej, Gdańskiej, Śląskiej, Częstochowskiej, Wrocławskiej, Poznańskiej, Zielonogórskiej i Szczecińskiej oraz Uniwersytetem Śląskim i Technologiczno-Humanistycznym w Radomiu. Współpraca obejmowała m.in. konsultacje i recenzje prac przed obronami prac doktorskich i habilitacyjnych.
Za granicą.
Rybiński Państwowy Uniwersytet Lotniczo-Technologiczny; Moskiewski Uniwersytet Transportu; Międzynarodowy Uniwersytet Lotniczy w Kijowie; Uniwersytet Techniczny w Koszycach (Słowacja), Rochester Institute of Technology w USA, Instytut Technologii i Studiów Wyższych w Monterrey – Meksyk; uniwersytet w Miszkolcu – Węgry; Uniwersytet Techniczny w Ostrawie – Czechy; Instytut Mikrotribologiczny Ohio – USA i inne.
Odznaczenia i wyróżnienia.
Został wyróżniony odznaczeniami państwowymi i innymi jak: Krzyżem Kawalerskim i Oficerskim (2001) Orderu Odrodzenia Polski, Medalem Komisji Edukacji Narodowej, Brązowym Medalem Za zasługi dla obronności kraju, Odznakami „Zasłużony Opolszczyźnie”, „Zasłużony dla Ziemi Krakowskiej”, „Zasłużony w Rozwoju Województwa Katowickiego”, „Zasłużony za pracę społeczną dla Miasta Krakowa”.
Otrzymał: Honorowy Medal Stowarzyszenia Polskich Wynalazców i Racjonalizatorów, Medal „Za Zasłuhy o Rozvoj Vedy a Techniki” Zvaz Slovenskich Vedeckotechnickych Spolocnosti, Medal „50-lecia Politechniki Łódzkiej”, Medal Rektora „Za Zasługi dla AGH”, Złoty Medal 40-lecia Stowarzyszenia Wychowanków AGH, Medal Jubileuszowy „Za zasługi dla Rozwoju Stowarzyszenia Wychowanków AGH”, Medal Wydziału Metalurgii i Inżynierii Materiałowej „Za zasługi dla Wydziału”, Honorową Odznakę Politechniki Krakowskiej.
Prof. Stanisław Pytko jest pierwszym Honorowym Obywatelem Gminy Pacanów. 27 stycznia 2019 Rada Miejska w Pacanowie podjęła uchwałę o zmianie nazwy ulicy Bocznej Słupskiej na Profesora Stanisława Pytko.

</doc>
<doc id="1227115" url="https://pl.wikipedia.org/wiki?curid=1227115" title="Deklaracja podatkowa">
Deklaracja podatkowa

Deklaracja podatkowa – forma obowiązkowego przekazywania informacji dla celów podatkowych, a według ustawy "Ordynacja podatkowa" również zeznania, wykazy oraz informacje, do których składania obowiązani są, na podstawie przepisów prawa podatkowego, podatnicy, płatnicy i inkasenci.
Przykładowe deklaracje podatkowe obowiązujące w Polsce:

</doc>
<doc id="1227118" url="https://pl.wikipedia.org/wiki?curid=1227118" title="Mosty wojskowe">
Mosty wojskowe

Mosty wojskowe – obiekty komunikacyjne zapewniające ciągłość przekraczania przeszkód terenowych (rzek, wąwozów itp.), składające się z konstrukcji nośnej (przęseł) opartej na podporach (filarach, przyczółkach, pontonach, barkach). Mosty wojskowe dzielą się ze względu na:
istnieje szereg innych podziałów mostów wojskowych pod względem konstrukcji podpór, ustrojów niosących przęseł i ich poszczególnych elementów, wytrzymałości i warunków użytkowania.

</doc>
<doc id="1227119" url="https://pl.wikipedia.org/wiki?curid=1227119" title="Jerónimo de Sousa">
Jerónimo de Sousa

Jerónimo Carvalho de Sousa (ur. 13 kwietnia 1947 w Loures) – portugalski polityk, od 2004 do 2022 sekretarz generalny Portugalskiej Partii Komunistycznej (PCP), poseł do Zgromadzenia Republiki.
Życiorys.
Urodził się w rodzinie robotniczej. W wieku 14 lat podjął pracę w odlewni stali MEC w okolicach Lizbony. We wczesnej młodości zaangażował się w działalność ruchu komunistycznego. W latach 1969–1971 brał udział w wojnie Portugalii z ruchami niepodległościowymi na terenie Afryki, służąc w Gwinei Bissau. Po powrocie do kraju wziął udział w związkowych wyborach w 1973 i został wybrany na przewodniczącego związku metalowców Sindicato dos Metalúrgicos de Lisboa. Od 1974 do 1995 był również przedstawicielem pracowników w radzie zarządzającej MEC.
Po rewolucji goździków wstąpił do Portugalskiej Partii Komunistycznej, z ramienia której uzyskał w 1975 mandat posła do konstytuanty. W portugalskim parlamencie zasiadał następnie do 1993 jako poseł I, II, III, IV, V i VI kadencji. W 1999 powrócił do Zgromadzenia Republiki IX kadencji, uzyskując następnie reelekcję na X, XI, XII, XIII, XIV i XV kadencję.
W 1979 wybrano go w skład komitetu centralnego PCP, a w 1992 został członkiem komitetu politycznego partii. W 2004 zastąpił Carlosa Carvalhasa na funkcji sekretarza generalnego PCP. Portugalskimi komunistami kierował do 2022.
Zarejestrował swoją kandydaturę w wyborach prezydenckich w 1996, zrezygnował jednak przed głosowaniem, popierając Jorge Sampaio. Wystartował następnie w wyborach w 2006, otrzymując 8,6% głosów (zajął 4. miejsce wśród 6 kandydatów).

</doc>
<doc id="1227121" url="https://pl.wikipedia.org/wiki?curid=1227121" title="Jezioro Zaleskie">
Jezioro Zaleskie



</doc>
<doc id="1227122" url="https://pl.wikipedia.org/wiki?curid=1227122" title="Granatnik samopowtarzalny">
Granatnik samopowtarzalny



</doc>
<doc id="1227123" url="https://pl.wikipedia.org/wiki?curid=1227123" title="Kehlen (stacja kolejowa)">
Kehlen (stacja kolejowa)

Friedrichshafen Flughafen – przystanek kolejowy w Kehlen (gmina Meckenbeuren), w kraju związkowym Badenia-Wirtembergia, w Niemczech.
Przystanek zlokalizowano przy Funkenweg.

</doc>
<doc id="1227124" url="https://pl.wikipedia.org/wiki?curid=1227124" title="Paul Janes">
Paul Janes

Paul Janes (ur. 11 marca 1912 w Küppersteg, zm. 12 czerwca 1987 w Düsseldorfie) – niemiecki piłkarz, pomocnik. Brązowy medalista MŚ 34.
W reprezentacji Niemiec zagrał 71 razy i strzelił 7 bramek. Debiutował 30 października 1932 w meczu z Węgrami, ostatni raz zagrał w 1942. Podczas MŚ 34 wystąpił w dwóch meczach. Brał udział w MŚ 38.
Jego rekord występów w kadrze poprawił dopiero Uwe Seeler. Przez wiele lat był piłkarzem Fortuny Düsseldorf, w 1933 zdobył tytuł mistrza Niemiec. Jego imieniem jest nazwany jeden ze stadionów w tym mieście.

</doc>
<doc id="1227125" url="https://pl.wikipedia.org/wiki?curid=1227125" title="Dekanat tłuchowski">
Dekanat tłuchowski

Dekanat tłuchowski – dekanat diecezji płockiej z siedzibą w Tłuchowie.
Lista parafii.
"stan na dzień 17.09.2016"

</doc>
<doc id="1227126" url="https://pl.wikipedia.org/wiki?curid=1227126" title="Scars Remain">
Scars Remain

Scars Remain – siódmy album amerykańskiego zespołu Disciple grającej chrześcijański hard rock. Wydany został 7 listopada 2006 roku. Producentem płyty jest Travis Wyrick.
W kwietniu 2008 płyta mianowana najlepszym rockowym albumem roku 2007 ("Rock album of the Year").
w ramach Dove Awards.
Lista utworów.
Opracowano na podstawie materiału źródłowego
Przypis: *- utwór dostępny tylko na specjalnej edycji albumu "Scars Remain"

</doc>
<doc id="1227127" url="https://pl.wikipedia.org/wiki?curid=1227127" title="Jezioro Żabie">
Jezioro Żabie



</doc>
<doc id="1227128" url="https://pl.wikipedia.org/wiki?curid=1227128" title="Florentyna Golec">
Florentyna Golec

Florentyna Paulina Golec, także Goletz (ur. 14 czerwca 1859 w Starym Chorzowie, zm. 24 lutego 1953 w Bytomiu) – krzewicielka kultury polskiej na Śląsku, aktorka amatorka.
Była córką górnika Daniela i Heleny z domu Fritsch. Od dzieciństwa była związana z polskimi amatorskimi zespołami teatralnymi występującymi w Królewskiej Hucie, najpierw w Kasynie Polsko-Katolickim, potem w Kółku Towarzyskim. Miała okazję występować u boku poety Jana Ligonia oraz folklorysty Józefa Gallusa; wiodącą postacią Kółka Towarzyskiego był Juliusz Ligoń, ojciec Jana, poeta i polski działacz narodowy, z zawodu kowal. 
Debiutowała na scenie już w styczniu 1870 w dramacie Karola Miarki "Żuawi". Miała również w repertuarze liczne role komediowe, zazwyczaj w duecie z Janem Ligoniem. Jej występy, wśród których były kreacje m.in. w sztukach "Takich więcej" Wincentego Wdowiszewskiego czy "Telefon" kolejnego z przedstawicieli rodziny Ligoniów Adolfa, przyczyniły się do zdobycia dużej popularności przez amatorski zespół. Przedstawienia Kółka Towarzyskiego gromadziły przeszło 400 widzów, nie tylko z Królewskiej Huty, ale i Szopienic, Mysłowic, Piekar Śląskich, Lipin, Laurahuty (Siemianowic). Popularność ta pozwalała polskim amatorom skutecznie rywalizować z niemieckimi aktorami profesjonalnymi.
"Na deski sceniczne przenosiła umiłowanie piękna języka polskiego i dumę z polskiej kultury" (R. Hanke). Uczucia te towarzyszyły jej także w późniejszych latach; w 1884 wyszła za mąż za Józefa Gallusa i wspierała męża w pracach nad gromadzeniem oraz publikowaniem polskich pieśni śpiewanych na Śląsku. Zmarła w wieku 93 lat w lutym 1953.

</doc>
<doc id="1227129" url="https://pl.wikipedia.org/wiki?curid=1227129" title="George Habasz">
George Habasz

Georges Habasz, ps. "al-Hakim" (ur. 2 sierpnia 1926 w Loddzie, zm. 26 stycznia 2008 w Ammanie) – palestyński działacz polityczny.
Życiorys.
Urodził się w 1926 roku w mieście Lidda (dzisiejsze Lod). Pochodził z rodziny palestyńskich chrześcijan, a jego ojciec był bogatym przedsiębiorcą. W 1948 roku został zmuszony przez Izrael do opuszczenia rodzinnej miejscowości. Wyjechał do Bejrutu. W 1951 roku ukończył studia na Uniwersytecie Amerykańskim w Bejrucie i rozpoczął pracę lekarza. W 1952 roku wraz z Wadi Haddadem założył Arabski Ruch Narodowy. W 1967 roku utworzył Ludowy Front Wyzwolenia Palestyny (LFWP). W swoim programie odwoływał się do marksizmu-leninizmu.
W listopadzie 1968 roku został aresztowany w Syrii. Oskarżono go o planowanie w tym państwie zamachu stanu. Po wypuszczeniu na wolność opuścił Syrię i udał się do Jordanii. Tam rozpoczął organizowanie partyzancko-terrorystycznej działalności Ludowego Frontu. W 1970 roku po konflikcie palestyńsko-jordańskim (Czarny Wrzesień), opuścił Jordanię i wyjechał do Libanu. W 1993 roku skrytykował porozumienia z Oslo. W 2000 roku ze względów zdrowotnych zrezygnował z przywództwa w LFWP. Ostatnie lata życia spędził w Jordanii. Zmarł w 2008 roku na atak serca.
Był w Palestynie powszechnie szanowany. Przez rodaków nazywany był "al-Hakim", czyli „Doktor“ lub „Mędrzec”.

</doc>
<doc id="1227132" url="https://pl.wikipedia.org/wiki?curid=1227132" title="Meckenbeuren (stacja kolejowa)">
Meckenbeuren (stacja kolejowa)

Meckenbeuren – stacja kolejowa w centrum Meckenbeuren, w kraju związkowym Badenia-Wirtembergia, w Niemczech. Posiada 2 perony.

</doc>
<doc id="1227133" url="https://pl.wikipedia.org/wiki?curid=1227133" title="Stade Malien">
Stade Malien

Stade Malien – malijski klub piłkarski, grający obecnie w pierwszej lidze, mający siedzibę w mieście Bamako, stolicy kraju.
Historia.
Klub został założony w 1960 roku w wyniku fuzji dwóch innych klubów z Bamako, Jeanne d’Arc oraz Espérance de Bamako. Już rok później wywalczył swoje pierwsze trofeum – Puchar Mali. Natomiast swój premierowy tytuł mistrzowski Stade Malien zdobył w 1970 roku. W 2007 roku świętował triumf w lidze po raz czternasty (więcej triumfów ma tylko rywal z Bamako, Djoliba AC).

</doc>
<doc id="1227134" url="https://pl.wikipedia.org/wiki?curid=1227134" title="Jezierza">
Jezierza

Jezierza ("Najas" ) – rodzaj roślin wodnych z rodziny żabiściekowatych ("Hydrocharitaceae"), w dawniejszych systemach wyłączany zwykle w odrębną rodzinę jezierzowatych ("Najadaceae"). Obejmuje 39 gatunków występujących na całym świecie poza obszarami okołobiegunowymi. W Europie występują cztery gatunki rodzime i dwa naturalizowane. Wszystkie gatunki europejskie należą także do flory Polski, aczkolwiek jezierza giętka "N. flexilis" ma już status gatunku wymarłego w kraju. Wciąż występują: jezierza morska "Najas marina", jezierza mniejsza "N. minor" i jezierza większa "N. major".
Są to rośliny wodne związane z różnymi siedliskami, w tym rosnące na głębokościach poniżej 5 m. Liczne gatunki występują na polach ryżowych, w tym także jako chwasty. Wykorzystywane bywają jako nawóz zielony i istotne rośliny pokarmowe dla ryb (w tym użytkowych z rodzaju tilapia). Bywają też stosowane jako surowiec do wypełniania opakowań. Zarastając rowy stanowić mogą problem w utrzymaniu urządzeń melioracyjnych. 
Systematyka.
W dawniejszych systemach rodzaj wyodrębniany był w monotypową rodzinę jezierzowatych ("Najadaceae") – np. w systemie Cronquista z 1981, ale też jeszcze w systemie Takhtajana z 2009. Badania molekularne potwierdziły zagnieżdżenie rodzaju w obrębie rodziny żabiściekowatych "Hydrocharitaceae" i tak też jest ujmowany współcześnie.
Jeden z 8 rodzajów wyróżnianych w obrębie podrodziny "Hydrilloideae" wchodzącej w skład rodziny żabiściekowatych ("Hydrocharitaceae"), która należy z kolei do rzędu żabieńcowców ("Alismatales").

</doc>
<doc id="1227137" url="https://pl.wikipedia.org/wiki?curid=1227137" title="Denis Guedj">
Denis Guedj

Denis Guedj (ur. w 1940 roku, w Satif, w północnej Algierii, zm. 24 kwietnia 2010 roku – matematyk, wykładowca akademicki, publicysta i pisarz.
Życiorys.
Ukończył studia matematyczne. Aktywnie uczestniczył w wydarzeniach maja 1968 roku w Paryżu. Pracował na paryskim Uniwersytecie VIII. Prowadził tam zajęcia z historii nauki. Od lat publikował w dzienniku Libération swoje prace poświęcone matematyce. Napisał kilkanaście książek propagujących tę dziedzinę nauki. Jego najsłynniejszym dziełem jest „Twierdzenie papugi” – wydana w roku 1998 publikacja mająca charakter przygodowy stała się bestsellerem w wielu krajach.

</doc>
<doc id="1227138" url="https://pl.wikipedia.org/wiki?curid=1227138" title="Hans Vinjarengen">
Hans Vinjarengen

Hans Vinjarengen (ur. 20 sierpnia 1905 w Nordre Land, zm. 1 lutego 1984 w Oslo) – norweski dwuboista klasyczny, dwukrotny medalista olimpijski oraz czterokrotny medalista mistrzostw świata.
Kariera.
Uczestniczył w zawodach w latach 20. i 30. XX wieku. Zdobył indywidualnie srebrny medal na igrzyskach olimpijskich w Sankt Moritz w 1928 roku oraz brązowy medal na igrzyskach w Lake Placid cztery lata później.
Vinjarengen zdobył także cztery medale mistrzostw świata: złote na mistrzostwach świata w Zakopanem w 1929 roku oraz rok później na mistrzostwach w Oslo, a także dwa brązowe: na mistrzostwach świata w Sollefteå w 1934 roku oraz mistrzostwach w Lahti w 1938 roku.
Wygrywał zawody w kombinacji podczas Holmenkollen Ski Festival w 1930 i 1933 roku, a w latach 1929 i 1934 był mistrzem kraju. Za swoje osiągnięcia sportowe Hans Vinjarengen został nagrodzony w 1931 roku medalem Holmenkollen razem ze swoim rodakiem Ole Stenenem.

</doc>
<doc id="1227140" url="https://pl.wikipedia.org/wiki?curid=1227140" title="Fiodor Briedow">
Fiodor Briedow

Fiodor Emiliewicz Briedow, ros. Федор Эмнльевич Бредов (ur. 22 kwietnia 1884 w Iwangorodzie w Rosji, zm. 15 marca 1959 w San Francisco) – rosyjski wojskowy, generał major, emigracyjny działacz kombatancki, brat Nikołaja Emiliewicza Briedowa.
W 1901 ukończył 1 Korpus Kadetów, zaś w 1903 Pawłowską Szkołę Wojskową. Od 1903 służył w Finlandzkim Pułku Lejbgwardii. W 1909 ukończył Mikołajewską Akademię Sztabu Generalnego. Został dowódcą kompanii w swoim macierzystym pułku. Od lutego 1912 był zastępcą starszego adiutanta w sztabie Irkuckiego Okręgu Wojskowego.
Brał udział w I wojnie światowej. Był szefem sztabu 63 Dywizji Piechoty. Na początku 1915 w stopniu podpułkownika został szefem sztabu 8 Dywizji Piechoty. Latem tego roku weszła ona w skład garnizonu Twierdzy Nowogieorgiewskiej, po czym w sierpniu wraz z garnizonem twierdzy poddała się armii niemieckiej.
Pod koniec 1918 uwolniony z niewoli niemieckiej przystąpił do Białych. Od lutego 1919 służył w sztabie Frontu Południowo-Zachodniego Sił Zbrojnych Południa Rosji gen. Antona Denikina. Od 22 lipca tego roku pełnił funkcję szefa sztabu 3 Dywizji Piechoty gen. Michaiła G. Drozdowskiego. Uczestniczył w walkach z bolszewikami podczas natarcia na Orzeł i odwrotu do Noworosyjska. Awansował do stopnia pułkownika. W sierpniu 1920 został szefem sztabu II Korpusu Armijnego. Po ewakuacji wojsk białych z Krymu do Gallipoli w listopadzie tego roku, został tam wyznaczony szefem sztabu 1 Dywizji Piechoty. Na początku 1921 awansował na generała majora. W kwietniu 1922 zamieszkał w Bułgarii, gdzie pełnił nominalną funkcję szefa sztabu 1 Dywizji Piechoty.
W okresie II wojny światowej podjął współpracę z Niemcami. Wstąpił do Rosyjskiego Korpusu Ochronnego, zostając adiutantem w 1 junkierskim batalionie. Następnie był kolejno adiutantem w 2 batalionie 2 pułku, adiutantem w 3 pułku, dowódcą 5 kompanii 3 pułku, dowódcą 1 batalionu 5 pułku. Na początku 1945 został ranny. Był odznaczony Żelaznym Krzyżem 2 klasy. Po zakończeniu wojny wyjechał do USA, gdzie stał na czele zrzeszenia byłych żołnierzy Finlandzkiego Pułku Lejbgwardii. Zmarł 15 marca 1959.

</doc>
<doc id="1227141" url="https://pl.wikipedia.org/wiki?curid=1227141" title="Uniwersytet Witolda Wielkiego">
Uniwersytet Witolda Wielkiego

Uniwersytet Witolda Wielkiego w Kownie (lit. "Vytauto Didžiojo universitetas") – publiczna uczelnia założona w 1922 przez rząd litewski jako Uniwersytet Litewski w Kownie ("Lietuvos universitetas"), i funkcjonująca do 1950 roku. W 1989 Uniwersytet został ponownie otwarty.
Historia.
Powstanie i rozwój uczelni.
W 1918 roku Taryba zadecydowała o wskrzeszeniu Uniwersytetu Wileńskiego, jednak zajęcie Wilna przez Polaków w kwietniu 1919, a później w październiku 1920 roku, uniemożliwiło ponowną organizację placówki.
Pierwszym krokiem do utworzenia alternatywnego wobec Uniwersytetu Stefana Batorego ośrodka akademickiego było powołanie do życia wyższych kursów naukowych w Kownie. Formalna decyzja o przekształceniu ich w uniwersytet zapadła na posiedzeniu rządu 13 lutego 1922 roku, a uroczystego otwarcia placówki dokonano trzy dni później (w czwartą rocznicę deklaracji niepodległości Litwy).
12 kwietnia prezydent Stulginskis zaakceptował statut uczelni, która składała się z pięciu wydziałów: teologii i filozofii, humanistycznego, matematyki i nauk ścisłych, medycyny oraz techniki. Na ich czele stali odpowiednio: Jonas Maironis (teologia), Augustinas Voldemaras (humanistyka), Petras Avižonis (medycyna), Zigmas Žemaitis (matematyka i nauki ścisłe) oraz Pranas Jodelė (technika).
W 1923 założono uniwersytecki ogród botaniczny.
Wśród wykładowców znaleźli się wybitni przedstawiciele litewskiego życia kulturalnego – na czele Wydziału Humanistycznego stał Vincas Krėvė-Mickevičius (1925–1937), pracowali tam m.in. pisarz i teatrolog Balys Sruoga, późniejszy prezydent Republiki Antanas Smetona (wykładowca etyki i filozofii) czy ks. Mečislovas Reinys, znawca teologii i psychologii.
Uczelnia stała się miejscem kształcenia kadr nowo powstałego państwa – dominowali na niej studenci-Litwini (ponad 2/3 ogółu w 1929 roku), bardzo liczną grupę stanowili Żydzi (29%), inne mniejszości (Polacy, Rosjanie i Niemcy) reprezentowane były symbolicznie, co wynikało z prowadzonej przez rząd litewski polityki wspierania etnicznej ludności litewskiej, która na skutek długiej dominacji polskojęzycznych i niemieckojęzycznych elit była poszkodowana.
Związana z Uniwersytetem Akademia Rolnicza została powołana w 1924 roku na bazie Instytutu Agronomii i Leśnictwa Wydziału Matematyki i Nauk Ścisłych. W 1936 roku zdecydowano o powstaniu Akademii Weterynaryjnej na bazie Fakultetu Medycyny.
Rektorami uczelni w dwudziestoleciu międzywojennym byli kolejno: Jonas Šimkus, Vincas Čepinskis, Pranciškus Būčys, Petras Avižonis, Mykolas Biržiška, Michał Römer, Pranas Jodelė, po 1930 roku: Vincas Čepinskis, Michał Römer, Stasys Šalkauskis, Antanas Purėnas i Julijonas Gravgorkas (ostatni dwaj w latach 1940–1943).
Przekształcenie uczelni w Uniwersytet Witolda Wielkiego.
7 czerwca 1930 roku z okazji 500 rocznicy śmierci księcia Witolda dokonano uroczystej zmiany nazwy uczelni na Uniwersytet im. Witolda Wielkiego. Istniało już wtedy siedem wydziałów: poza pięcioma z 1922 roku doszła teologia ewangelicka i prawo. Łącznie na uczelni studiowało wówczas ponad 4 tys. studentów i wolnych słuchaczy.
Polscy studenci.
Mimo słabej reprezentacji Polaków wśród studentów Uniwersytetu część absolwentów polskich gimnazjów w Wiłkomierzu, Poniewieżu i Kownie decydowała się na podjęcie studiów w placówce. W 1929 roku uczyło się tu ok. 90 Polaków, na kilka miesięcy przed utratą przez Litwę niepodległości w 1940 roku polskich studentów było 53. Brali oni aktywny udział w życiu akademickim, zasiadając m.in. w ławach samorządu studenckiego. Polacy jednoczyli się w dwóch organizacjach: Zjednoczenie Polaków Studentów Uniwersytetu im. Witolda Wielkiego i Związek Polskiej Młodzieży Akademickiej Litwy (ZPMAL). W 1928 roku na bazie Zjednoczenia powstała polska korporacja akademicka "„Lauda”", rok później powołano korporację "„Antewię”". Przez krótki czas istniała również wzorowana na korporacji organizacja żeńska „Znicz”.
Ostatnie lata uczelni w Litwie niepodległej.
Po włączeniu Wilna w skład Litwy w 1939 roku Uniwersytet Witolda posłużył za wzór do zorganizowania podobnej placówki w nowej stolicy państwa – na bazie b. Uniwersytetu Stefana Batorego. W styczniu 1940 roku do Wilna przeniesiono wydziały Humanistyczny i Prawa, a w lecie tego roku Matematyki i Nauk Ścisłych. W tym też okresie – z powodów ideologicznych – uczelnia zmieniła nazwę na Uniwersytet Kowieński.
Na początku 1941 roku profesorowie Uniwersytetu pomogli w organizacji Akademii Nauk Litewskiej SRR.
Po wyzwoleniu Litwy spod okupacji radzieckiej w czerwcu 1941 roku uniwersytet wrócił do nazwy sprzed 1940 roku, jednak w marcu 1943 roku został zamknięty przez kolejnych okupantów na skutek niepowodzenia akcji werbunku młodych Litwinów do SS. Wielu z pracowników i studentów było represjonowanych przez władze niemieckie.
Na jesieni 1944 roku działalność uczelni została przywrócona – składała się ona odtąd z czterech fakultetów: Historyczno-Filologicznego, Medycznego, Architektury i Technologii. Po przeniesieniu Wydziału Filozofii do Wilna w 1949 roku, władze radzieckie zadecydowały o zamknięciu uczelni, a następnie przekształceniu jej w Kowieński Instytut Politechniczny oraz Kowieński Instytut Medyczny (w październiku 1950).
Ponowne otwarcie w 1989.
Przywrócenie Kownu statusu ośrodka uniwersyteckiego było jednym z postulatów ruchu na rzecz przebudowy Litwy w 1988 roku. Formalna decyzja została podjęta 28 kwietnia 1989 roku, Rada Najwyższa LSRR zaakceptowała ją 4 czerwca, a w lipcu rząd opracował tymczasowy statut uczelni.
Pierwszy od pięćdziesięciu lat semestr nauki rozpoczął się 1 września 1989 roku na wydziałach Ekonomii, Nauki oraz Humanistycznym. UWW był pierwszą na terenie ZSRR szkołą wyższą cieszącą się względną niezależnością od rządu.
Stosunki międzynarodowe.
Uczelnia utrzymuje ścisłe więzi z licznymi uniwersytetami w USA, Europie i Azji. Wykłada na niej prof. dr hab. Dariusz Szpoper.
Struktura.
Obecnie uniwersytet składa się z 6 wydziałów i 4 instytutów, obejmujących 29 katedr i centrów oraz Kowieński Ogród Botaniczny.

</doc>
<doc id="1227142" url="https://pl.wikipedia.org/wiki?curid=1227142" title="Hermann Parzinger">
Hermann Parzinger

Hermann Parzinger, (ur. 12 marca 1959 w Monachium) – niemiecki archeolog i prehistoryk.
Studiował na uczelniach w Monachium, Saarbrücken i w Lublanie. Prowadził stanowiska archeologiczne kolejno w Iranie, Kazachstanie, Rosji, Turcji, Hiszpanii, Rosji. Jest specjalistą w zakresie kultury scytyjskiej. Odkrył m.in. mumię wojownika (Ałtaj) oraz grób książęcy (Suwa, Rosja).
Od 1995 roku dyrektor oddziału Eurazji w Niemieckim Instytucie Archeologicznym w Berlinie. W 1998 roku otrzymał "nagrodę Leibnitza" za działalność badawczą. W 2003 roku został prezesem Instytutu. W 2006 roku został wyznaczony na następcę prezesa Fundacji Pruskiego Dziedzictwa Kulturalnego, którym został w 2008 roku.
Hobby tego naukowca to judo. W tej dyscyplinie jest posiadaczem czarnego pasa.

</doc>
<doc id="1227143" url="https://pl.wikipedia.org/wiki?curid=1227143" title="Stanislaus Kobierski">
Stanislaus Kobierski

Stanislaus Kobierski (ur. 15 listopada 1910, zm. 18 listopada 1972) − niemiecki piłkarz polskiego pochodzenia, napastnik. Brązowy medalista MŚ 34.
Jego rodzice pochodzili z Lennowa, do centrum Niemiec trafili przed I wojną światową w poszukiwaniu pracy.
W reprezentacji Niemiec zagrał 26 razy i strzelił 9 bramek. Debiutował 27 września 1931 w meczu z Danią, ostatni raz zagrał w 1941. Podczas MŚ 34 wystąpił w trzech meczach, strzelił 1 gola. Niemcy wygrały 5:2 z Belgią w pierwszej rundzie mistrzostw świata, a Kobierski zdobył pierwszego gola dla Niemiec w finałach. Był wówczas piłkarzem Fortuny Düsseldorf, w 1933 został mistrzem kraju.
Jesienią 1941 roku został oddelegowany od klubu sportowego policji w Berlinie do klubu sportowego SS i policji niemieckiej w okupowanej Warszawie. Pod koniec II wojny światowej został sowieckim jeńcem wojennym. Musiał wykonywać prace przymusowe w kopalni na kole podbiegunowym. W 1949 roku został zwolniony z niewoli i mógł powrócić do Niemiec Zachodnich.

</doc>
<doc id="1227144" url="https://pl.wikipedia.org/wiki?curid=1227144" title="Jules Bastien-Lepage">
Jules Bastien-Lepage

Jules Bastien-Lepage (ur. 1 listopada 1848 w Damvillers, zm. 10 grudnia 1884 w Paryżu) – francuski malarz naturalista.
Życiorys.
Studiował w Państwowej Wyższej Szkole Sztuk Pięknych w Paryżu u Alexandre Cabanela. Jego debiut w Salonie Paryskim w 1870 nie został szczególnie dobrze przyjęty przez krytykę.
Podczas wojny francusko-pruskiej (1870–1871) wstąpił do pułku strzelców wyborowych i został ciężko ranny podczas oblężenia Paryża. Musiał przez dwa lata przebywać na rekonwalescencji w Damvillers. W 1872 wrócił do Paryża i bezskutecznie próbował znaleźć pracę jako ilustrator.
W 1874 wystawił dwa płótna w Salonie Paryskim: pierwsze – "La Chanson du Printemps" (1874), zakupione przez państwo francuskie, okazało się jego pierwszym krokiem w kierunku stylu rustykalnego, dzięki któremu ostatecznie wyrobił sobie nazwisko, zaś drugie – "Portrait du grand-père de l’artiste" (1874) był pierwszym z długiej serii portretów, które stały się jego znakiem rozpoznawczym. W 1875 zdobył stypendium Prix de Rome i srebrny medal za "L’Annonciation aux Bergers" (1875), dzieło, które spotkało się z jednomyślnym uznaniem krytyków.
W 1879 został odznaczony kawalerią Legii Honorowej.
Twórczość.
Bastien-Lepage wniósł duży wkład w styl naturalistyczny poprzez podniesienie motywów chłopskich i rustykalnych do rangi tematu głównego. Malował wieśniaków z Lotaryngii (Moza) w ich naturalnym środowisku i uchwycił istotę ich codziennego życia. Mimo że w jego obrazach dostrzec można wyraźne wpływy Jean-Françoisa Milleta, Gustave’a Courbeta, Jamesa McNeilla Whistler i prawdopodobnie Johna Singera Sargenta, jego technika i tematyka jego obrazów nosiły rys nowoczesności, widoczny zwłaszcza w licznych portretach, często inspirowanych technikami fotograficznymi. Jako wybitny portrecista potrafił uchwycić nie tylko fizyczność, ale także duchowość portretowanej osoby. Wśród jego najlepszych portretów znajdują się wizerunki członków jego rodziny, a także takich osobistości, jak Sarah Bernhardt, André Theuriet, Juliette Drouet, Albert Edward, książę Walii, Léon Gambetta czy Albert Wolff.

</doc>
<doc id="1227145" url="https://pl.wikipedia.org/wiki?curid=1227145" title="Jezioro Dąb">
Jezioro Dąb



</doc>
<doc id="1227146" url="https://pl.wikipedia.org/wiki?curid=1227146" title="Rudolf Purkert">
Rudolf Purkert



</doc>
<doc id="1227150" url="https://pl.wikipedia.org/wiki?curid=1227150" title="Georg Osterholt">
Georg Osterholt



</doc>
<doc id="1227153" url="https://pl.wikipedia.org/wiki?curid=1227153" title="Trombocytopenia samoistna">
Trombocytopenia samoistna



</doc>
<doc id="1227156" url="https://pl.wikipedia.org/wiki?curid=1227156" title="Krąpsko Średnie">
Krąpsko Średnie



</doc>
<doc id="1227160" url="https://pl.wikipedia.org/wiki?curid=1227160" title="Krąpsko Górne">
Krąpsko Górne



</doc>
<doc id="1227162" url="https://pl.wikipedia.org/wiki?curid=1227162" title="Jan Skaradziński">
Jan Skaradziński

Jan Skaradziński (ur. 1963) – polski dziennikarz muzyczny, autor książek: "Dżem. Ballada o dziwnym zespole" (1994, 2 wyd. 1998, 3 wyd. 2009), "Rysiek" (1999, biografia Ryszarda Riedla), "Encyklopedia polskiego rocka" (1996, kilka wznowień, współautor: Leszek Gnoiński).

</doc>
<doc id="1227164" url="https://pl.wikipedia.org/wiki?curid=1227164" title="Jezioro Świdno">
Jezioro Świdno



</doc>
<doc id="1227165" url="https://pl.wikipedia.org/wiki?curid=1227165" title="Jezierza giętka">
Jezierza giętka

Jezierza giętka ("Najas flexilis" (Willd.) Rostk. &amp; W.L.E. Schmidt) – gatunek roślin z rodziny żabiściekowatych ("Hydrocharitaceae").
Rozmieszczenie geograficzne.
Występuje w północnej Europie, północnej Azji oraz w Ameryce Północnej. W Polsce gatunek prawdopodobnie wyginął. Znany był z czterech stanowisk położonych w północnej części kraju. 
Biologia i ekologia.
Roślina jednoroczna, hydrofit. Rośnie w płytkich jeziorach mezotroficznych. Kwitnie w lipcu i sierpniu. Gatunek charakterystyczny związku "Potamion".
Zagrożenia i ochrona.
Roślina objęta w Polsce ścisłą ochroną gatunkową. Umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię RE (wymarły na obszarze Polski).
Znajduje się także w Polskiej Czerwonej Księdze Roślin w kategorii EX (całkowicie wymarły).

</doc>
<doc id="1227166" url="https://pl.wikipedia.org/wiki?curid=1227166" title="Mitrush Kuteli">
Mitrush Kuteli

Mitrush Kuteli, właśc. Dhimitër Pasko, inne pseudonimy: Izedin Jashar Kutrulla, Dr Pas. (ur. 13 września 1907 w Pogradcu, zm. 4 maja 1967 w Tiranie) – albański pisarz, tłumacz i ekonomista.
Życiorys.
Był synem szewca Pasko (Pashka) Kuteliego, Wołocha pochodzącego z Czamerii. W 1921 wyjechał do Salonik, gdzie ukończył średnią szkołę handlową prowadzoną przez Rumunów. W 1928 rozpoczął studia ekonomiczne w Bukareszcie, w czasie studiów kierował organizacją skupiającą studentów albańskich. W 1934 Kuteli obronił pracę doktorską z zakresu bankowości. W rumuńskiej Konstancy był współpracownikiem albańskojęzycznego pisma "Shqipëri' e re" (Nowa Albania), opozycyjnego wobec rządów Ahmeda Zogu. W 1942 wrócił do kraju. Pracował jako urzędnik Albańskiego Banku Państwowego. 15 lutego 1944 wraz z Vedatem Kokoną i Sterjo Spasse założył magazyn literacki "Revista letrare" (Przegląd Literacki), który był wydawany przez krótki okres, ale odegrał istotną rolę w kształtowaniu się środowiska literackiego. Kuteli był jednym z założycieli Albańskiego Związku Pisarzy i współpracownikiem czasopisma "Bota e Re" (Nowy Świat).
W 1947 Kuteli wyjechał wraz z oficjalną delegacją albańską do Jugosławii, gdzie spotkał się z Ivo Andriciem, ale także wyraził swoje negatywne stanowisko wobec przejęcia Kosowa przez Jugosławię. Podobne stanowisko wyraził wcześniej w utworze "Poem kosovar" (Wiersz o Kosowie), wydanym w 1944. Sytuację Kuteliego pogorszył dodatkowo jego sprzeciw wobec propozycji unii celnej i monetarnej Albanii z Jugosławią. Po powrocie z Jugosławii, 16 maja 1947 został aresztowany i skazany na 15 lat więzienia. W latach 1947–1949 odbywał karę w obozie pracy k. Korczy, gdzie pracował przy osuszaniu bagien w rejonie Maliq. W tym czasie próbował popełnić samobójstwo. Po zerwaniu Albanii z Jugosławią został zwolniony z więzienia. Powrócił do Tirany, ale jako politycznie podejrzany mógł pracować tylko jako tłumacz w czasopiśmie "Zëri i Popullit", a następnie w wydawnictwie Naim Frashëri. Dzięki tłumaczeniom Kuteliego albańscy czytelnicy mogli poznać dzieła Gorkiego, Aleksieja Tołstoja, Paustowskiego i Ostrowskiego, ale także dziewiętnastowiecznych pisarzy rosyjskich Turgieniewa, Gogola i Sałtykowa-Szczedrina. Oprócz tłumaczeń z literatury rosyjskiej w jego dorobku były także tłumaczenia literatury rumuńskiej (Mihai Eminescu, Mihail Sadoveanu), a także hiszpańskiej (Pablo Neruda) i francuskiej (André Maurois, Paul Éluard)
Mitrush Kuteli obok Ernesta Koliqiego był prekursorem nowoczesnej prozy albańskiej. W swojej prozie często odwoływał się do opowieści z albańskiego południa, a szczególnie z okolic bliskiego Pogradecu. Pierwszy zbiór opowiadań "Nete shqipëtare" (Albańskie noce), wydał jeszcze w czasie pobytu w Rumunii. Większość nakładu spaliła się w czasie pożaru, zanim trafiła do sprzedaży. Dzieło to wydano ponownie w 1944. Po wojnie pozbawiony możliwości tworzenia ograniczył się do zbierania bajek i opowieści ludowych.
Kuteli był także autorem pierwszych prac albańskich z zakresu krytyki literackiej – w 1937 wydał pracę poświęconą twórczości Lasgusha Poradeciego, a w 1944 tom "Shenime letrare" (Refleksje literackie).
Był żonaty (żona Efterpi). Zmarł na atak serca w Tiranie. Pomnik Kuteliego stanął w Pogradcu, jego imię noszą ulice w Tiranie, Kamzie, Pogradcu, Prisztinie i w Uroševacu.

</doc>
<doc id="1227167" url="https://pl.wikipedia.org/wiki?curid=1227167" title="Raufarhöfn">
Raufarhöfn

Raufarhöfn – miejscowość w północno-wschodniej Islandii, na półwyspie Melrakkaslétta, blisko północnego koła podbiegunowego. Jest najdalej wysuniętą na północ miejscowością na wyspie. Wchodzi w skład gminy Norðurþing, w regionie Norðurland eystra. Od najbliższej miejscowości Kópasker dzieli ją około 40 km drogą nr 85, a od najbliższego miasta Húsavík, siedziby gminy – około 130 km. Na początku 2018 r. zamieszkiwało ją 186 osób.
Raufarhöfn oferuje dostęp do podstawowych usług dla okolicznych mieszkańców. Oferta turystyczna obejmuje wycieczki łodziami po Oceanie Arktycznym oraz obserwacje ptaków na półwyspie Melrakkaslétta.

</doc>
<doc id="1227169" url="https://pl.wikipedia.org/wiki?curid=1227169" title="Ernst Lehner">
Ernst Lehner

Ernst Lehner (ur. 7 listopada 1912 w Augsburgu, zm. 10 stycznia 1986 w Aschaffenburgu) – niemiecki piłkarz występujący na pozycji napastnika, reprezentant Niemiec w latach 1933–1942, olimpijczyk, brązowy medalista Mistrzostw Świata 1934, trener piłkarski.
Kariera klubowa.
Grał w klubach SV Schwaben Augsburg, Blau-Weiß 90 Berlin oraz Viktoria Aschaffenburg. Jego imieniem nazwano stadion w rodzinnym mieście.
Kariera reprezentacyjna.
W reprezentacji Niemiec zagrał 65 razy i strzelił 31 bramek. Debiutował 19 listopada 1933 w meczu ze Szwajcarią, ostatni raz zagrał w 1942 roku. Wziął udział w Mistrzostwach Świata 1934 (brązowy medal), Mistrzostwach Świata 1938 oraz Igrzyskach Olimpijskich 1936.
Kariera trenerska.
Prowadził kluby Viktoria Aschaffenburg oraz SV Darmstadt 98.

</doc>
<doc id="1227175" url="https://pl.wikipedia.org/wiki?curid=1227175" title="Markdorf (Baden) (stacja kolejowa)">
Markdorf (Baden) (stacja kolejowa)

Markdorf (Baden) – stacja kolejowa w Markdorf, w kraju związkowym Badenia-Wirtembergia, w Niemczech. Posiada status kategorii 5.

</doc>
<doc id="1227176" url="https://pl.wikipedia.org/wiki?curid=1227176" title="Zestaw minerski">
Zestaw minerski

Zestaw minerski - komplet sprzętu do budowy oraz pokonywania zapór minowych i niszczeń. Pod względem ukompletowania i przeznaczenia rozróżnia się zestawy minerskie małe (kompanijne), do niszczenia wykopów itp.

</doc>
<doc id="1227179" url="https://pl.wikipedia.org/wiki?curid=1227179" title="AS Marsa">
AS Marsa

Avenir Sportif de La Marsa (arab. لمستقبل الرياضي بالمرسى) – tunezyjski klub piłkarski, grający obecnie w pierwszej lidze, mający siedzibę w mieście Marsa, leżącym nad Morzem Śródziemnym.
Historia.
Klub został założony w 1939 roku jako "Club Musulman", czyli „Klub Muzułmański”. Przez lata występował w pierwszej lidze, ale nigdy nie wywalczył mistrzostwa kraju. Swój pierwszy sukces osiągnął w 1961 roku, kiedy po raz pierwszy zdobył Puchar Tunezji. Sukces ten powtórzył jeszcze czterokrotnie.
Swoje domowe mecze AS Marsa rozgrywa na stadionie Stade Abdelaziz Chtioui, który może pomieścić 6 tysięcy widzów.

</doc>
<doc id="1227180" url="https://pl.wikipedia.org/wiki?curid=1227180" title="Odsetki budżetowe">
Odsetki budżetowe

Odsetki budżetowe, odsetki od zaległości budżetowych nazywane również odsetkami podatkowymi lub odsetkami za zwłokę od zaległości podatkowych – odsetki pobierane od wszystkich podatków i innych należności budżetowych z tytułu ich nieterminowych wpłat. Stawki odsetek budżetowych ustalane i ogłaszane są przez Ministra Finansów w Monitorze Polskim. Stanowią 200 proc. podstawowej stopy oprocentowania kredytu lombardowego. Odsetki budżetowe zaliczane są w rachunkowości finansowej do kosztów finansowych. Nie stanowią kosztu uzyskania przychodów.
Obliczanie odsetek.
Odsetki budżetowe obliczane są według wzoru:
gdzie:
W przypadku obliczania odsetek za okres, w którym nastąpiła zmiana ich wysokości należy obliczyć odsetki do dnia zmiany, używając dotychczasowej wysokości, a od dnia następnego – z uwzględnieniem nowej wartości.
Zaokrąglenia.
Kwotę obliczonych odsetek zaokrągla się do pełnych złotych w ten sposób, że końcówki kwot wynoszące mniej niż 50 groszy pomija się, a końcówki kwot wynoszące 50 i więcej groszy podwyższa się do pełnych złotych.
Przykład:
Kwota zaległości podatkowej wynosi 150 zł, termin wpłaty upłynął 30 kwietnia 2007, wpłaty podatku dokonano 30 czerwca 2007. Obliczenie odsetek obejmuje okres od 1 maja do 27 czerwca 2007 (zmiana wysokości odsetek) według stawki 11,5% i od 28 czerwca do 30 czerwca 2007 według stawki 12%:
Po zaokrągleniu kwota odsetek wynosi 3 zł.
Odsetki minimalne.
Zgodnie z art. 54 § 1 pkt 5 "Ordynacji podatkowej" odsetek za zwłokę nie nalicza się, jeżeli wysokość odsetek nie przekraczałaby trzykrotności wartości opłaty dodatkowej pobieranej przez Pocztę Polską za polecenie przesyłki listowej.
Wysokość odsetek.
Wysokość odsetek od zaległości budżetowych w poszczególnych okresach od 1 marca 2006 wyrażona w procentach w stosunku rocznym (podstawa prawna: Obwieszczenie Ministra Finansów w sprawie stawki odsetek za zwłokę od zaległości podatkowych oraz obniżonej stawki odsetek za zwłokę od zaległości podatkowych):

</doc>
<doc id="1227181" url="https://pl.wikipedia.org/wiki?curid=1227181" title="Avenir Sportif de La Marsa">
Avenir Sportif de La Marsa



</doc>
<doc id="1227182" url="https://pl.wikipedia.org/wiki?curid=1227182" title="Jeż metalowy">
Jeż metalowy



</doc>
<doc id="1227183" url="https://pl.wikipedia.org/wiki?curid=1227183" title="Homozłącze">
Homozłącze

Homozłącze to złącze p-n, które powstaje w strukturze jednego półprzewodnika (np. krzemu, germanu) rozgraniczając obszar typu p, domieszkowany akceptorami, od obszaru typu n, domieszkowanego donorami.
Zobacz też: heterozłącze

</doc>
<doc id="1227184" url="https://pl.wikipedia.org/wiki?curid=1227184" title="Jeż żelbetowy">
Jeż żelbetowy



</doc>
<doc id="1227185" url="https://pl.wikipedia.org/wiki?curid=1227185" title="Raczek (ujednoznacznienie)">
Raczek (ujednoznacznienie)



</doc>
<doc id="1227186" url="https://pl.wikipedia.org/wiki?curid=1227186" title="Jezioro Bagienne">
Jezioro Bagienne



</doc>
<doc id="1227191" url="https://pl.wikipedia.org/wiki?curid=1227191" title="Obiekt fortyfikacyjny">
Obiekt fortyfikacyjny

Obiekt fortyfikacyjny – budowla inżynieryjna, która pozwala efektywnie prowadzić ogień, walkę i obserwację, a także osłaniać wojska, sprzęt bojowy i urządzenia tyłowe przed środkami rażenia wroga. 
Ogólnie obiekty fortyfikacyjne dzielą się w zależności od:
Istnieje również podział obiektów fortyfikacyjnych na rzeczywiste i pozorne.

</doc>
<doc id="1227192" url="https://pl.wikipedia.org/wiki?curid=1227192" title="Oskar Minkowski">
Oskar Minkowski

Oskar Minkowski (ur. 13 stycznia 1858 w Aleksocie, zm. 18 czerwca 1931 w Fürstenburg an der Havel) – niemiecki lekarz, mający korzenie żydowskie, odkrywca roli trzustki w powstawaniu cukrzycy, brat matematyka Hermanna Minkowskiego i ojciec astrofizyka Rudolfa Minkowskiego.
Życiorys.
Urodzony 13 stycznia 1858 r. w Aleksocie w guberni suwalskiej Królestwa Polskiego (obecnie dzielnica Kowna, na Litwie) w rodzinie przedsiębiorcy Lewina Minkowskiego i Racheli z domu Taubmann. W 1872 r. kampania antysemicka w Imperium Rosyjskim zmusiła rodzinę Minkowskich do emigracji do Królewca, gdzie ukończył rozpoczętą w Kownie naukę gimnazjalną. Następnie kształcił się na Uniwersytecie w Królewcu (1876–1881). W 1881 został doktorem medycyny na podstawie rozprawy "Ueber die Aenderungen der elektrischen Erregbarkeiten des Gehirns nach Verschluss der Kopfarterien".
Następnie w 1888 r. podążył za swoim nauczycielem i mentorem Bernhardem Naunynem do Strasburga, gdzie pracował do 1904 roku, w tym ostatnie lata jako profesor interny. W następnym roku pracował w szpitalu w Kolonii, a po kolejnym przeniósł się do Greifswaldu, gdzie objął profesurę interny. W 1909 r. został profesorem Uniwersytetu Wrocławskiego i pozostał w tym mieście do 1926 roku. Pod koniec życia przeniósł się do Wiesbaden. Przeszedł na emeryturę w 1926 roku.
Jego młodszym bratem był matematyk Hermann Minkowski, jeden z nauczycieli Alberta Einsteina. W 1894 Oskar ożenił się z Marie Johanną Siegel. Mieli córkę Laurę i dwóch synów. Jednym z nich był astrofizyk Rudolph Minkowski. Do 1938 jego dzieci – a żona w 1940 – wyemigrowały do Stanów Zjednoczonych i Argentyny przed prześladowaniami antysemickimi w Niemczech.
Dorobek naukowy.
Minkowski z Josephem von Meringiem prowadzili badania nad cukrzycą na Uniwersytecie w Strasburgu. W 1889 dowiedli, że usunięcie trzustki wywołuje cukrzycę u psów. Wykazali przez to, że to trzustka zawiera regulator poziomu glukozy we krwi. Pierwszą pracę wydał na ten temat jeszcze w 1889, następną w 1893. Ich badania spowodowały zogniskowanie wysiłków innych naukowców w tym kierunku, co zaowocowało wyodrębnieniem insuliny przez Fredericka Bantinga, Charlesa Besta oraz Jamesa Collipa i zastosowaniu jej w leczeniu cukrzycy. 
Po wyizolowaniu insuliny Minkowski zaangażował się we wdrożenie jej lecznictwie. W jego klinice podjęto w 1913 roku próby doustnego podawania wczesnego leku insulinowego "Synthalin". Założył w 1923 komitet insulinowy w Niemczech. Kilkukrotnie wybierany był na przewodniczącego Niemieckiego Towarzystwa Chorób Wewnętrznych.
W 1900 opisał sferocytozę wrodzoną, zespół wrodzonej niedokrwistości hemolitycznej występujący w Europie Północnej. Zajmował się także żółtaczką hemolityczną. Wykrył, że przyczyną akromegalii jest przerost przysadki. Uczył francuskiego neurochirurga, Clovisa Vincenta. 
W latach 1902–1932 był 12 razy nominowany do nagrody Nobla w dziedzinie fizjologii lub medycyny.
Upamiętnienie.
Dla uczczenia pamięci o Oskarze Minkowskim "European Association for the Study of Diabetes" (EASD) ustanowiła w 1966 r. doroczną nagrodę dla naukowców zajmujących się badaniami w dziedzinie diabetologii. Od nazwisk odkrywców sferocytoza wrodzona określana jest jako choroba Minkowskiego-Chauffarda. We Wrocławiu znajduje się ulica jego imienia, zaś w Kownie na Aleksocie ulica braci Minkowskich.

</doc>
<doc id="1227193" url="https://pl.wikipedia.org/wiki?curid=1227193" title="Jezierza mniejsza">
Jezierza mniejsza

Jezierza mniejsza ("Najas minor" All.) – gatunek roślin z rodziny żabiściekowatych ("Hydrocharitaceae").
Rozmieszczenie geograficzne.
Jako gatunek rodzimy występuje w Europie, Azji i północnej Afryce. Poza tym zawleczony do Ameryki Północnej. W interglacjałach plejstoceńskich występowała w miejscach dziś niezajmowanych (Wielka Brytania, północno-wschodnia Polska). Współcześnie dość pospolicie występuje w Indiach, podczas gdy w pozostałej części Eurazji na rozproszonych stanowiskach. W Polsce jest gatunkiem rzadkim; rośnie w rozproszeniu, raczej w zachodniej połowie kraju. Jej stanowiska z XIX i XX w. skupiają się głównie w dolinach Odry i Wisły (dość duże zagęszczenie w Kotlinie Oświęcimskiej). We wschodniej Polsce pojedyncze stanowiska notowano na Wyżynie Lubelskiej. Brak w górach i na północno-wschodnich krańcach kraju, a w centralnej części występuje na izolowanych stanowiskach. W Stanach Zjednoczonych występuje we wschodniej części kraju.
Biologia i ekologia.
Roślina jednoroczna, jednopienna. Rośnie w jeziorach i stawach. Kwitnie od czerwca do września. Gatunek charakterystyczny zespołu "Parvopotamo-Zannichellietum". Liczba chromosomów 2n = 24.
Zagrożenia i ochrona.
Roślina objęta w Polsce ścisłą ochroną gatunkową. Umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię CR (krytycznie zagrożony). 
Znajduje się także w Polskiej Czerwonej Księdze Roślin w kategorii CR (krytycznie zagrożony).
Synonimy.
Gatunek opisany przez Carla Allioniego. Jako publikację podaje się "Auct. Syn. Stirp. Horti Taur. 3 1773" lub "Flora Pedemontana. 2: 221. 1785". Synonimy: "Caulinia fragilis" Willd., "Caulinia minor" (All.) Coss. &amp; Germ., "Fluvialis minor" (All.) Pers., "Ittnera minor" (All.) C.C.Gmel., "Najas dichotoma" Roxb., "Najas fragilis" (Willd.) Delile, "Najas moshanensis" N.Z.Wang, "Najas subulata" Thuill., "Najas ternata" Roxb. ex Griff.

</doc>
<doc id="1227196" url="https://pl.wikipedia.org/wiki?curid=1227196" title="Władimir Wasylakij">
Władimir Wasylakij

Władimir Piotrowicz Wasilakij, ros. Владимир Петрович Василакий (ur. w 1904 r., zm. po 1955 r. w ZSRR) – radziecki wykładowca akademicki, przewodniczący sekcji ukraińskiej Komitetu Wyzwolenia Narodów Rosji pod koniec II wojny światowej, emigracyjny ukraiński działacz antykomunistyczny.
Ukończył historię na uniwersytecie w Charkowie. Wykładał nauki historyczne na tym uniwersytecie jako profesor. Po zajęciu Charkowa przez wojska niemieckie podjął kolaborację z okupantami. W 1942 r. wstąpił do oświatowej ukraińskiej organizacji "Proswita". Kiedy Armia Czerwona zbliżała się do miasta na początku 1943 r., wyjechał do Niemiec. W listopadzie 1944 r. stanął na czele sekcji ukraińskiej Komitetu Wyzwolenia Narodów Rosji.
Po zakończeniu wojny przebywał w obozie w Augsburgu, po czym zamieszkał w zachodnich Niemczech. Od 1947 r. działał w amerykańskim komitecie walki z bolszewizmem w Monachium. Współtworzył Ukraiński Ruch Wyzwoleńczy, na czele którego stanął. Redagował pisma "Новая Украина" i "Антибольшевик". Został przewodniczącym Ligi Antybolszewickich Organizacji Narodów Związku Sowieckiego. W 1955 r. dobrowolnie powrócił do ZSRR, gdzie pracował jako dziennikarz. Dalsze jego losy są nieznane.

</doc>
<doc id="1227200" url="https://pl.wikipedia.org/wiki?curid=1227200" title="Reinhold Münzenberg">
Reinhold Münzenberg

Reinhold Münzenberg (ur. 25 stycznia 1909 w Akwizgranie, zm. 25 czerwca 1986) – niemiecki piłkarz, pomocnik. Brązowy medalista MŚ 34.
W reprezentacji Niemiec zagrał 41 razy. Debiutował 7 września 1930 w meczu z Danią, ostatni raz zagrał w 1939. Podczas MŚ 34 wystąpił w jednym meczu (o brązowy medal). Brał udział w IO 36 i znajdował się w kadrze MŚ 38.
W swojej karierze był piłkarzem Alemannii Akwizgran, Eintrachtu Brunszwik, Werderu Brema i Luftwaffen-SV Hamburg. W latach 1974-1976 był prezydentem Alemannii.

</doc>
<doc id="1227202" url="https://pl.wikipedia.org/wiki?curid=1227202" title="Bermatingen-Ahausen">
Bermatingen-Ahausen

Bermatingen-Ahausen – przystanek w Ahausen (gmina Bermatingen), w kraju związkowym Badenia-Wirtembergia, w Niemczech.

</doc>
<doc id="1227210" url="https://pl.wikipedia.org/wiki?curid=1227210" title="Wodzenie niedźwiedzia">
Wodzenie niedźwiedzia

Wodzenie niedźwiedzia – tradycja karnawałowa, rozpowszechniona przejściowo w całej Słowiańszczyźnie, niegdyś kultywowana także na wsiach polskich.
Polska.
Śląsk.
Wodzenie niedźwiedzia (czasem nazywane też "Wodzeniem Bera") odbywa się jeszcze do dzisiaj na terenach Górnego Śląska, a zwłaszcza w województwie opolskim.
Barwny korowód złożony z przebierańców chodzi przez wieś od domu do domu, prowadząc na postronku "niedźwiedzia". Niedźwiedź ("miś, ber") obwiązany jest w grochowiny lub słomiane powrósła plecione w warkocze, na głowie ma wysoką słomianą czapę z dzwoneczkiem. Inną odmianą ubioru był zestaw złożony z kożucha odwróconego włosiem na wierzch i futrzanej czapki na głowie.
Typowy skład orszaku to: młoda para, kominiarz, lekarz, leśnik, diabeł, ksiądz, aptekarz, cyganka, wielbłąd (kamela), policjant, rzeźnik, muzykanci (akordeon, bęben), druhny i drużbowie, złodziejka, gazeciarz.
Młoda para ma za zadanie zaprosić gospodarzy na swe wesele (zabawę ostatkową), strażak sprawdza czy gospodarstwo jest zabezpieczone przed pożarem (wystawia mandaty), policjant pilnuje porządku (karze grzywną), złodziejka kradnie jedzenie (chleb, ser ze stołu), lekarz bada domowników (wypisuje recepty), aptekarz wydaje leki, cyganka wróży z kart, kominiarz sprawdza komin i piec (smaruje sadzami), muzykanci grają (gospodyni musi tańczyć z niedźwiedziem).
Gospodyni odwiedzanego domu powinna zatańczyć z niedźwiedziem, gdyż wróży to szczęście na cały rok. Gospodarz z kolei powinien poczęstować wodzących niedźwiedzia wódką. W razie próby wymigania się od tych powinności, diabeł bądź kominiarz smarują gospodarzom twarze sadzą. Gospodarze, w ramach podziękowań za odwiedziny, składają wolne datki bądź też częstują słodyczami.
Wieczorem odbywa się zabawa ostatkowa, gdzie dawniej zabijano "niedźwiedzia" oraz pito "niedźwiedzią krew" (wino).
Jednym z pierwszych, którzy wspominali o wodzeniu niedźwiedzia był Józef Lompa w 1842 roku. Przypuszcza on, że zwyczaj ten sięga XIV lub XV wieku, kiedy to na Śląsku można było jeszcze spotkać niedźwiedzie, siejące czasami spustoszenie w zagrodach chłopskich. Obecnie, kiedy korowód zbliża się do domostwa, jego domownicy próbują wykupić się od nieszczęść pieniędzmi, słodyczami czy alkoholem. Dawniej wykupywali się jajkami, piernikiem czy mąką.
Wodzenie niedźwiedzia odbywa się najczęściej w przedostatnią sobotę karnawału.
Grupa wodząca niedźwiedzia bardzo często płata różne drobne figle – zatrzymuje samochody by wręczyć "mandaty" za nieistniejące przewinienia jak zbyt mocno napompowane opony etc. Mandaty te są w rzeczywistości zaproszeniami na sąd nad niedźwiedziem.
Sąd nad niedźwiedziem ma miejsce w ostatnią sobotę karnawału i jest zakończeniem wodzenia. Przebierańcy, wraz z mieszkańcami wsi spotykają się na zabawie karnawałowej, której ważnym elementem jest dokonanie osądu na niedźwiedziu – sprawcy wszelkich nieszczęść. Wspólną decyzją mieszkańców niedźwiedź musi zostać zabity. Wyrok wykonuje myśliwy – niedźwiedź przy wielkim huku pada martwy na podłogę. Zgon musi poświadczyć lekarz bądź pielęgniarka, obecni na zabawie. Choć niedźwiedź jest martwy okazuje się, że ma on potomka – małego misia (najczęściej jest to pluszowa zabawka), który jest gwarantem, że tradycja nie zginie i za rok w karnawale znów będzie się wodzić niedźwiedzia. Wodzenie Niedźwiedzia odbywa się również w Kopienicy, natomiast w Łubiu wodzi się Niedźwiedzicę. Obie miejscowości sąsiadują ze sobą - sąd nad parą Niedźwiedzi odbywa się podczas wieczornej zabawy w sali parafialnej w Łubiu.
Wielkopolska.
W ostatki (zapusty) czyli ostatnie dni przed Popielcem po wsiach chodziły grupy przebierańców, z takimi postaciami jak Niedźwiedź, owinięty w grochowiny i słomę oraz Baba, Dziad, Cygan, Kominiarz, Piekarz, Policjant, Szewc, Ułan, Żyd. Nazywane są maszkarami zapustnymi, w okolicach Poddębic we wschodniej Wielkopolsce do dziś używa się nazwy "miśki" lub niedźwiedzie. W zachodniej części regionu funkcjonuje nazwa "siwki", a w okolicach Gniezna, Żnina i Wrześni – "koziołki", podkoziołki.
Rosja, Litwa, Białoruś, Ukraina.
W okresie noworocznym po wsiach przechodzą korowody z przebranym "niedźwiedziem" na uwięzi oraz postacią "kozy". W dawnych czasach częste były korowody z żywym niedźwiedziem prowadzonym przez człowieka, a także Taniec niedźwiedzia w składzie grupy tzw. skoromochów. Przygotowywane są potrawy dla niedźwiedzia takie jak mamałyga czy pieróg, dla przekupienia go by nie niszczył dobytku ludzi. Niedźwiedź zapraszany jest także na obiad na Maslenicę.
Obyczaje te związane są z silnym dawniej kultem niedźwiedzia, jako zwierzęcia potężnego, prawego - mogącego ochronić przed siłą nieczystą, diabłem. W mitach większości ludów Europy, Azji i Ameryki niedźwiedź pojawia się jako bóstwo, bohater, duch ochraniający.
Słowianie Południowi.
W styczniu na św. Saaby 14 stycznia w Serbii i Bułgarii dla ochrony przed najściem niedźwiedzia wystawia się mu na noc gotowaną kukurydzę, czyli "mamałygę", ziarna kukurydzy lub chleb.

</doc>
<doc id="1227211" url="https://pl.wikipedia.org/wiki?curid=1227211" title="Stade Tunisien">
Stade Tunisien

Stade Tunisien (arab. لملعب التونسي) - tunezyjski klub piłkarski, grający w drugiej lidze, mający siedzibę w mieście Tunis, stolicy kraju.
Historia.
Klub został założony w 1948 roku. Swój pierwszy tytuł mistrzowski zdobył w 1957 roku tuż po uzyskaniu przez Tunezję niepodległości. Czterokrotnie zostawał mistrzem kraju, ale ostatnie takie wydarzenie miało miejsce w 1965 roku. Natomiast sześciokrotnie Stade Tunisien został zdobywcą Pucharu Tunezji - ostatni raz w 2003 roku i jest to ostatni zdobyty przez ten klub tytuł.

</doc>
<doc id="1227212" url="https://pl.wikipedia.org/wiki?curid=1227212" title="Michał Sobelman">
Michał Sobelman

Michał Sobelman (ur. 26 marca 1953 w Sosnowcu) – polsko-izraelski tłumacz literatury hebrajskiej, rzecznik prasowy ambasady Izraela w Polsce, redaktor naczelny pisma „Słowo Żydowskie”, scenarzysta filmów dokumentalnych.
Życiorys.
W 1969 po antysemickiej nagonce, która była następstwem wydarzeń marcowych, wyemigrował z Polski do Izraela, gdzie ukończył historię i slawistykę na Uniwersytecie Hebrajskim w Jerozolimie. W latach 1981–1992 był pracownikiem naukowym tej uczelni, a w latach 1988–1993 współpracownikiem Instytutu Jad Waszem. Od 1993 pełni funkcję rzecznika prasowego ambasady Izraela w Warszawie.
Po wyjeździe z kraju uczył się i pracował w kibucu. Poszedł do technikum elektronicznego w Jerozolimie. Od września 1971 roku był w wojsku, w bazie wojskowej na Synaju, obsługiwał rakiety Hawk. Po skończeniu trzyletniej służby zasadniczej podpisał kontrakt na kolejne lata, służył łącznie prawie sześć lat. Jak twierdzi, w wojsku tak naprawdę stał się Izraelczykiem. Po opuszczeniu wojska w wieku dwudziestu czterech lat zrobił maturę, rok później poszedł na studia. Po raz pierwszy do Polski wrócił 13 listopada 1983 roku, choć próbował zrobić to wcześniej, spotykał się jednak z odmowami.
W maju 1987 roku kolejny raz przyjechał do Polski; był pierwszym Izraelczykiem, który dostał stypendium UNESCO w Polsce – w ramach pracy doktorskiej wysłano go do Katowic. Choć dostał stypendium na rok, w Polsce przebywał 6 miesięcy.
W 1989 roku Agencja Żydowska zaproponowała mu pracę latem w charakterze opiekuna grupy młodzieży żydowskiej, która przyjechała z Polski. W 1992 roku Agencja Żydowska zaproponowała mu przyjazd do Polski na siedem miesięcy. Miał tu otworzyć centrum kultury żydowskiej. Po miesiącu pobytu w Warszawie ambasador Gerszon Zohar powołał go na rzecznika prasowego w ambasadzie.
Jest tłumaczem literatury hebrajskiej. Do jego ostatnich przekładów należy powieść izraelskiej pisarki Judith Katzir pt. "Matisse ma słońce w brzuchu", która ukazała się w języku polskim w 2007 r.

</doc>
<doc id="1227214" url="https://pl.wikipedia.org/wiki?curid=1227214" title="Frantisek Häckel">
Frantisek Häckel



</doc>
<doc id="1227216" url="https://pl.wikipedia.org/wiki?curid=1227216" title="Rudolf Noack">
Rudolf Noack

Rudolf Noack (ur. 30 marca 1913 w Cesarstwie Niemieckim, zm. około 30 czerwca 1947 w ZSRR) – niemiecki piłkarz, napastnik. Brązowy medalista MŚ 34.
W reprezentacji Niemiec zagrał 3 razy i strzelił jedną bramkę. Debiutował 14 stycznia 1934 w meczu z Węgrami, ostatni raz zagrał w 1937. Podczas MŚ 34 wystąpił w jednym meczu (półfinale) i zdobył 1 gola. Był wówczas piłkarzem Hamburger SV
Zmarł w radzieckim obozie.

</doc>
<doc id="1227217" url="https://pl.wikipedia.org/wiki?curid=1227217" title="Anselm Knuutila">
Anselm Knuutila



</doc>
<doc id="1227218" url="https://pl.wikipedia.org/wiki?curid=1227218" title="Joseph Adolf">
Joseph Adolf



</doc>
<doc id="1227219" url="https://pl.wikipedia.org/wiki?curid=1227219" title="Płocie">
Płocie

1 miejscowość w Polsce
2 jeziora w Polsce:

</doc>
<doc id="1227220" url="https://pl.wikipedia.org/wiki?curid=1227220" title="John Talbot">
John Talbot

John Talbot, 1. earl Shrewsbury (ur. w 1384 lub 1390 roku, zm. 17 lipca 1453) – jeden z czołowych dowódców wojsk angielskich podczas wojny stuletniej.
Był drugim synem barona Richarda Talbota. W 1406 ożenił się z Maud Nevill, córką i spadkobierczynią Thomasa Nevilla, 5. barona Furnivall. Małżeństwo to miało czworo dzieci. W 1425 ożenił się powtórnie z Margaret Beauchamp, córką Richarda de Beauchamp, 13. earla Warwick, z którą miał pięcioro dzieci.
Początki kariery.
W latach 1404-1413 brał udział – wraz ze starszym bratem Gilbertem – w tłumieniu walijskiego powstania, na czele którego stał Owain Glyndŵr. Następnie przez pięć lat – od lutego 1414 – był namiestnikiem Irlandii. Zarzucano mu brutalne obchodzenie się z mieszkańcami wyspy. Od 1420 do 1424 służył we Francji, a w 1425 na krótko ponownie objął władzę w Irlandii.
We Francji.
Zazwyczaj wysyłano go tam, gdzie potrzebny był człowiek potrafiący działać twardą ręką. W 1427 ponownie trafił więc do Francji, gdzie odznaczył się w walkach w prowincji Maine i podczas oblężenia Orleanu. Brał udział w bitwie pod Patay, gdzie został wzięty do niewoli, w której spędził cztery lata. 
Wymieniono go na jednego z dowódców francuskich, Jeana Potona de Xaintrailles'a. 
Talbot był odważnym i agresywnym żołnierzem, prawdopodobnie jednym z najśmielszych wodzów tamtej epoki. Zwyciężył w około czterdziestu bitwach i potyczkach na kontynencie, a jego nazwisko stało się sławne. W styczniu 1436 na czele niewielkich sił pokonał La Hire'a i Xaintrailles'a pod Ry w pobliżu Rouen. W następnym roku, pod Le Crotoy, po śmiałym sforsowaniu Sommy, zmusił przeważające siły Burgundczyków do ucieczki. W grudniu 1439, po zaskakującym ataku na obóz konetabla Artura de Richemonta, odebrał Francuzom Harfleur. W 1441 ścigał armię francuską, czterokrotnie przekraczając rzeki Sekwana i Oise, ale nie zdołał zmusić jej do bitwy.
Angielski Achilles.
Talbot cieszył się wysoką reputacją we Francji, gdzie wspominano go z lękiem, zaś kronikarze francuscy nazywali go "angielskim Achillesem". Biograf konetabla Artura de Richemonta pisał tak: "wodzowie angielscy, a przede wszystkim Talbot, mieli opinię niezwyciężonych". 
W 1445 został mianowany przez angielskiego władcę Henryka VI (który wciąż uważał się za króla Francji) Wielkim Konetablem Francji. Wzięty do niewoli w Rouen w 1449 obiecał, że nigdy więcej nie podniesie miecza przeciw królowi Francji, ale przyrzeczenia nie dotrzymał. Został pokonany i zabity w roku 1453 podczas bitwy pod Castillon koło Bordeaux, która ostatecznie położyła kres panowaniu angielskiemu w Księstwie Gaskonii, głównej przyczyny wybuchu wojny stuletniej. Jego serce zostało złożone w parafialnym kościele św. Alkmunda w Whitchurch, w Shropshire, a lokalna szkoła podstawowa nosi miano "Sir John Talbot's School".
Zwycięscy Francuzi wznieśli Talbotowi pomnik na polu bitwy zwanym Notre Dame de Talbot, a kronikarze pozostawili taki zapis:
"Taki był koniec sławnego i uznanego angielskiego dowódcy, który przez tak długi czas był cierniem w oku Francuzów, którzy wspominają go z przerażeniem" (Matthew d'Escourcy).
Chociaż Talbot jest generalnie postrzegany jako wielki żołnierz, nie wszystkie jego poczynania są godne pochwały. Podnoszone są przeciw niemu zarzuty pochopności i braku rozwagi. Przed przegraną bitwą pod Patay w 1429 r. John Fastolf radził mu nie podejmować boju w tym miejscu, ale Talbot nie posłuchał, chociaż Francuzi – prowadzeni przez Joannę d'Arc – przejawiali wyjątkowo wysokie morale i ducha walki (do tamtej pory zwykle podchodzili do Anglików z wielką ostrożnością). Zarzut braku rozwagi może potwierdzić starcie pod Castillon, gdzie Talbot, zwiedziony nieprawdziwymi doniesieniami o ucieczce Francuzów, zaatakował frontalnie ich umocniony obóz, nadziewając się na znaczną liczbę armat i przygotowanego przeciwnika przeważającego Anglików sześciokrotnie. 
Jego heroiczny portret pozostawił potomności William Szekspir w "Henryku VI": "Valiant Lord Talbot, Earl of Shrewsbury, Created, for his rare success in arms".

</doc>
<doc id="1227221" url="https://pl.wikipedia.org/wiki?curid=1227221" title="Maska krtaniowa">
Maska krtaniowa

Maska krtaniowa (, LMA) – przyrząd używany w medycynie służący do udrażniania dróg oddechowych. Stanowi alternatywę dla intubacji (dzięki prostszemu sposobowi zakładania) oraz Combitube (mniejsze ryzyko powikłań). Poprzez brak konieczności odginania głowy przy zakładaniu może być traktowana jako metoda z wyboru przy udrażnianiu dróg oddechowych u osób z urazami kręgosłupa szyjnego. Maska krtaniowa stanowi przyrząd wielokrotnego użytku (nawet do 40 razy), można ją dezynfekować. Dodatkowo może zostać zastosowana przy RKO.
Maska krtaniowa została wprowadzona do użycia w latach 80. XX wieku przez brytyjskiego anestezjologa Archibalda Braina.
Budowa.
Maska krtaniowa składa się z plastikowej rurki zakończonej eliptycznym mankietem uszczelniającym.
Technika zakładania.
Po nawilżeniu zewnętrznej powierzchni mankietu uszczelniającego należy wprowadzić maskę po podniebieniu aż do tylnej powierzchni gardła. Następnie idąc ku tyłowi i w dół umieszcza się maskę w jego tylnej części. Po osiągnięciu oporu napełnia się mankiet uszczelniający (prawidłowo założona maska powinna się wysunąć o 1–2 cm do przodu od siekaczy).
Ograniczenia.
Maska krtaniowa nie zabezpiecza dróg oddechowych przed aspiracją treści żołądkowej. Zwiększony opór w drogach oddechowych, jednoczesne prowadzenie uciśnięć klatki piersiowej może prowadzić do nieszczelności mankietu i hipowentylacji.

</doc>
<doc id="1227222" url="https://pl.wikipedia.org/wiki?curid=1227222" title="Jacek Bednarek (muzyk)">
Jacek Bednarek (muzyk)

Jacek Bednarek (ur. 10 maja 1944 w Bydgoszczy, zm. 29 kwietnia 1990 tamże) – polski kontrabasista jazzowy i filharmoniczny, kompozytor.
Działalność muzyczna.
Muzyką interesował się już od dziecka – uczył się grać na fortepianie i akordeonie, a w Liceum Muzycznym – na trąbce. Ostatecznie jednak szkołę tę ukończył w klasie kontrabasu. Już w szkole średniej zainteresował się jazzem.
Podczas nauki w liceum związał się z bydgoskim klubem „Salamandra” i zaczął grać z jego muzykami: Bogdanem Ciesielskim (piano), Andrzejem Przybielskim (trąbka), Ryszardem Gromkiem (perkusja) i Zdzisławem Szczuraszkiem (klarnet). Potem – w 1963 roku – założył własny zespół. Wystąpił z nim na Studenckim Festiwalu Jazzowym Jazz nad Odrą we Wrocławiu w roku 1964. Zdobył na nim wyróżnienie w kategorii "solista", a dwa lata później (1966) na tym samym festiwalu I Nagrodę otrzymał cały zespół (trio Od Nowa w składzie: J. Bednarek, flecista Henryk Łysiak, perkusista Janusz Trzciński), a sam Bednarek zdobył II Nagrodę Indywidualną.
W tym czasie był on też muzykiem Filharmonii Pomorskiej, od 1965 – koncertmistrzem Opery Bydgoskiej.
Jako zdolny muzyk otrzymał stypendium zagraniczne i w 1966 roku wyjechał do Paryża (Francja). Po powrocie wraz ze swoim zespołem wystąpił na Międzynarodowym Festiwalu Jazzowym Jazz Jamboree w Warszawie (1966). W kolejnych latach (1967–1974) również brał udział w tym prestiżowym festiwalu jako muzyk różnych zespołów (Jerzego Miliana, Andrzeja Przybielskiego, Formacją Muzyki Współczesnej Andrzeja Kurylewicza, triem Jana Fryderyka Dobrowolskiego), a także z własnym zespołem – polsko-niemieckim triem, w którym grali Dieter Schefer na saksofonie altowym oraz Paul Lovens na perkusji.
W roku 1969 nawiązał współpracę z Teatrem Narodowym w Warszawie, gdzie tworzył muzykę do inscenizacji Adama Hanuszkiewicza.
Grał też ze swym pierwotnym zespołem, w którym zamiast Henryka Łysiaka pojawił się trębacz Stanisław Cieślak. W składzie tym trio odniosło kolejny sukces, tym razem na konkursie w Zurychu. Bednarek został też zauważony na innych konkursach i festiwalach muzyki jazzowej, m.in. w Belgii i Francji.
Od roku 1974 grał w niemieckim zespole Virgo. W 1977 z kolei nawiązał współpracę z Krzysztofem Zgrają, flecistą, tworząc z nim Duo Bednarek-Zgraja. Duet ten współpracował później z polsko-hiszpańskim zespołem Flamenco Inspiration, towarzyszącym tancerce flamenco Ninie Corti (grali tam: Daniel Corti na skrzypcach, Jerzy Bratz i Willi Kotoun na instrumentach perkusyjnych oraz Josemaria Molero i Luis Pastor na gitarach).
Bednarek współpracował także z wieloma innymi muzykami, wśród których znaleźli się m.in.: Jan Daszek, Henryk Stanoszek, Adam Makowicz, Zbigniew Namysłowski, Jan Ptaszyn Wróblewski, Tomasz Stańko.
Partnerował takim sławom jazzu jak Coleman Hawkins, Jack Dupree, Albert Mangelsdorff, Albert Nicolas. Pokazywał się także jako gościnny muzyk na Festiwalach Piosenki w Opolu.
W latach 70. XX wieku stworzył też ilustracje muzyczne do filmów fabularnych w reżyserii Janusza Kijowskiego "Indeks" (1977) oraz "Kung-fu" (1979).
Występował w wielu krajach Europy Zachodniej (Belgia, Francja, Hiszpania, RFN, Szwajcaria), a także w Algierii, Maroku, Japonii oraz w licznych krajach obu Ameryk (m.in. na Kubie).
Był cenionym muzykiem sesyjnym, rozchwytywanym przez liderów zespołów jazzowych, którzy chcieli nawiązać z nim współpracę.

</doc>
<doc id="1227225" url="https://pl.wikipedia.org/wiki?curid=1227225" title="Andrij Hołowko (pisarz)">
Andrij Hołowko (pisarz)

Andrij Wasylowycz Hołowko (; ur. 3 grudnia 1897 we wsi Jurky (Połtawszczyzna), zm. 5 grudnia 1972) – ukraiński pisarz i krytyk. Laureat Nagrody Szewczenkowskiej (1969).
Andrij Hołowko urodził się w zamożnej wiejskiej rodzinie. W latach 1905–1908 pobierał nauki w wiejskiej szkole i w tym właśnie okresie zaczął pisać wiersze w języku rosyjskim. W 1912 r. pod wpływem "Kobzarza" zaczął pisać po ukraińsku. Kiedy jego edukacja dobiegała końca, rodzina postanowiła wysłać Andrija do dodatkowej klasy, której ukończenie dawało prawo do wykonywania zawodu nauczyciela. Został jednak wyrzucony ze szkoły za pisanie wierszy po ukraińsku oraz za udział w towarzystwie "Junac’ka spiłka". Mimo to Andrij Hołowko ukończył krótki kurs nauczania.
Po jego zakończeniu w 1915 r. trafił na front, zaś 2 lata później podjął pracę w szkole. Od 1919 r. pisywał do miejscowej, kremenczyckiej gazety. W czerwcu 1920 r. wstąpił jako ochotnik do Armii Czerwonej. W 1924 r. w stanie niepoczytalności zastrzelił swoją żonę i sześcioletnią córkę. Następnie podjął leczenie w szpitalu psychiatrycznym. Pod koniec lat 20., po zakończeniu leczenia, podjął współpracę z czasopismem "Płuh". Podczas II wojny światowej był korespondentem wojennym kilku czasopism, m.in. "Komunist", "Za czest’ bat’kiłszczyny". Po jego śmierci Związek Pisarzy Ukraińskich ustanowiło nagrodę jego imienia przyznawaną za najlepszą powieść roku.

</doc>
<doc id="1227226" url="https://pl.wikipedia.org/wiki?curid=1227226" title="Kocimiętka naga">
Kocimiętka naga

Kocimiętka naga, kocimiętka pannońska ("Nepeta pannonica" L.) – gatunek rośliny z rodziny jasnotowatych ("Lamiaceae" Lindl.). Rośnie w Europie i Azji. Roślina rzadka, w Polsce występuje tylko na południu.
Nazewnictwo.
Nazwę "Nepeta pannonica" L. podaje Krytyczna lista roślin naczyniowych Polski. Według nowszych ujęć taksonomicznych prawidłowa nazwa gatunku to Nepeta nuda L..
Biologia i ekologia.
Bylina, hemikryptofit. Kwitnie od lipca do września. Siedlisko: suche zbocza, przydroża, zarośla, Pączki zimujące tego gatunku znajdują się do 25 cm nad ziemią (chamefit zielny), lub na poziomie ziemi. Liczba chromosomów 2n=18.
Zmienność.
Gatunek zróżnicowany na 4 podgatunki:
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię EN (zagrożony).

</doc>
<doc id="1227234" url="https://pl.wikipedia.org/wiki?curid=1227234" title="Theodor Wundt">
Theodor Wundt

Theodor Wundt (ur. w 1858 r., zm. 15 sierpnia 1929 r. w Monachium) – zawodowy żołnierz, oficer armii pruskiej, następnie niemieckiej (doszedł do rangi generała). Jednocześnie znakomity alpinista niemiecki, który odegrał dużą rolę w dziejach taternictwa zimowego.
Działalność alpinistyczna.
Wspinał się latem w Alpach (zwłaszcza w Dolomitach) i w Tatrach (1882 r.). Z zimą wysokogórską zapoznał się po raz pierwszy podczas swego drugiego pobytu w Tatrach, w kwietniu 1884 r. Wraz z przewodnikiem Jakubem Horvayem z Nowej Leśnej dokonał wówczas pierwszego wejścia zimowego na Rysy (od Popradzkiego Stawu przez Wagę) oraz na Krywań. Był też na Sławkowskim Szczycie, a także przeszedł przez Przełęcz pod Kopą i Polski Grzebień. Próba wejścia na Mięguszowiecką Przełęcz pod Chłopkiem i atak na Wysoką nie powiodły się.
Trzecia wyprawa tatrzańska Wundta miała miejsce w grudniu 1891 r. Najpierw samotnie dokonał pierwszego wejścia zimowego na Skrajną Basztę, Pośrednią Basztę i Osterwę. Następnie, znowu z Jakobem Horvayem, dokonał pierwszego wejścia zimowego na Łomnicę i Lodowy Szczyt. Na wszystkich wycieczkach z Horvayem prowadzącym był Wundt. Zimowe wyczyny tatrzańskie Wundta, zwłaszcza wejście na Łomnicę i Lodowy Szczyt, były w owych czasach zupełnie wyjątkowymi wyczynami i stanowiły szczytowe osiągnięcia taternictwa zimowego w okresie wielu jeszcze następnych lat.
W Alpach największym sukcesem Wundta były pierwsze wejścia zimowe na Cima Piccola i Cima Grande w Dolomitach w grudniu 1892 r. Było to wówczas znaczącym rekordem światowego alpinizmu zimowego.
W Alpach jego partnerami wspinaczkowymi byli m.in. przewodnicy z Dolomitów Michele Bettega i Sepp Innerkofler, Antonio Dimai oraz jedna z pierwszych kobiet, uprawiających wówczas ten sport – Jeanne Immink (1853–1929).
Działalność pisarska.
Na temat swych wypraw i w ogóle alpinizmu Wundt wydał szereg książek, m.in. "Die Besteigung des Cimone della Pala" (1892), "Das Matterhorn und seine Geschichte" (1896), "Die Jungfrau und das Berner Oberland" (1897) czy "Matterhorn. Ein Hochgebirgs-Roman" (1916). Opisy jego zimowych wycieczek tatrzańskich ukazały się najpierw w tłumaczeniu węgierskim, później we fragmentach po niemiecku. Opis całej swej działalności górskiej ogłosił Wundt po niemiecku dopiero w swej autobiograficznej książce pt. "Ich und die Berge. Ein Wanderleben" (1917).
Położył też wielkie zasługi na polu fotografii wysokogórskiej – jako jeden z pierwszych wykonywał zdjęcia wspinaczkowe.

</doc>
<doc id="1227235" url="https://pl.wikipedia.org/wiki?curid=1227235" title="Pamwo Berynda">
Pamwo Berynda

Pamwo Berynda (), imię świeckie Pawło (ur. 1555–1560 w Jezupolu, zm. w Kijowie) – działacz rusko-ukraińskiej kultury i oświaty, leksykograf, pisarz, poeta, grawer.
Pracował jako drukarz i grawer w Stratynie, Lwowie i Przemyślu, a od 1619 r. w Kijowie. Był głównym drukarzem, redaktorem i tłumaczem w Ławrze Peczerskiej.
Najważniejsza praca Beryndy to pierwszy drukowany ukraiński słownik "Лексиконь словеноросский альбо имен толкование" (1627). Mieści on 6982 pojęcia, słowa i imiona języka cerkiewnosłowiańskiego z przekładem na literacki język ukraiński początku XVII w.
Był jednym z prekursorów poezji i szkolnego dramatu na Ukrainie. W 1616 r. wydrukował we Lwowie świąteczny, wierszowany dialog – "На Рождєство Христа вєршє для утєхи православним христіанам". Do dialogu dodane były inne wiersze dotyczące Cerkwi.
Beryndę pochowano w Ławrze Peczerskiej.

</doc>
<doc id="1227236" url="https://pl.wikipedia.org/wiki?curid=1227236" title="Otto Siffling">
Otto Siffling

Otto Siffling (ur. 3 sierpnia 1912 w Mannheimie, zm. 28 października 1939 tamże) – niemiecki piłkarz występujący na pozycji napastnika, reprezentant III Rzeszy w latach 1934–1938, olimpijczyk, brązowy medalista Mistrzostw Świata 1934.
Kariera klubowa.
Przez całą swoją karierę związany był z SV Waldhof Mannheim, w którym na poziomie seniorskim grał w latach 1930–1938.
Kariera reprezentacyjna.
W reprezentacji Niemiec zagrał 31 razy i strzelił 17 bramek. Debiutował 27 maja 1934 w meczu przeciwko Belgii podczas Mistrzostw Świata 1934 we Włoszech, na którym jego reprezentacja zdobyła brązowy medal. Podczas tego turnieju Siffling wystąpił we wszystkich czterech meczach i zdobył jedną bramkę. Brał też udział w Olimpiadzie 1936, które zakończyły się dla Niemców klęską. 16 maja 1937 w meczu z Danią, który był rozgrywany na Stadionie Olimpijskim we Wrocławiu, zdobył 5 bramek, a Niemcy wygrali z Duńczykami 8:0. Znajdował się także w kadrze na Mistrzostwa Świata 1938 we Francji, ale nie rozegrał na tym żadnego meczu. Ostatni raz w reprezentacji zagrał 24 kwietnia 1938 we Frankfurcie w zremisowanym 1:1 meczu z Portugalią.
Styl gry.
W 1978 roku trener Helmut Schön w swojej książce scharakteryzował Sifflinga następująco:
"Jako środkowy napastnik nie był czołgiem, ale grając na środkowym ataku, był nadal niebezpieczny pod bramką przeciwnika, w słynnej grze we Wrocławiu zdobył pięć bramek. Tworzył okazje bramkowe i zdobywał gole.".
Śmierć.
Zmarł w wieku 27 lat 28 października 1939 w Mannheim na zapalenie opłucnej. W dzielnicy miasta Mannheim Waldhof, jedną z ulic nazwano jego imieniem.

</doc>
<doc id="1227238" url="https://pl.wikipedia.org/wiki?curid=1227238" title="Jezioro Kamień">
Jezioro Kamień



</doc>
<doc id="1227239" url="https://pl.wikipedia.org/wiki?curid=1227239" title="Wydział Nauk Politycznych i Dziennikarstwa Uniwersytetu im. Adama Mickiewicza w Poznaniu">
Wydział Nauk Politycznych i Dziennikarstwa Uniwersytetu im. Adama Mickiewicza w Poznaniu

Wydział Nauk Politycznych i Dziennikarstwa Uniwersytetu im. Adama Mickiewicza w Poznaniu ("WNPiD UAM") – jeden z 20 wydziałów Uniwersytetu im. Adama Mickiewicza w Poznaniu kształcący studentów na pięciu kierunkach zaliczanych do nauk politologicznych i dziennikarskich, na studiach stacjonarnych oraz niestacjonarnych. Budynek wydziału mieści się na terenie kampusu Morasko, przy ul. Uniwersytetu Poznańskiego 5.
Historia.
Powstał na mocy decyzji uczelnianego Senatu z 17 grudnia 2007. Formalnie swoją działalność rozpoczął z dniem 1 stycznia 2008, jednak do czasu wyboru odpowiednich struktur (dziekan, prodziekani, rada wydziału) związany był z Wydziałem Nauk Społecznych (jako "Instytut Nauk Politycznych i Dziennikarstwa"). Strukturalnie, jako podstawowa uniwersytecka jednostka organizacyjna, wydział zaczął działać 1 września 2008.
12 maja 2008 na dziekana WNPiD został wybrany dr hab. Tadeusz Wallas, który funkcję tę objął 1 września 2008. 16 kwietnia 2012 władze dziekańskie zostały wybrane na kolejną czteroletnią kadencję. Wówczas dr hab. Jerzego Babiaka na stanowisku prodziekana ds. nauki zastąpił dr hab. Andrzej Stelmach. Była to dotychczas jedyna zmiana w składzie władz wydziału. 
Osiągnięcia.
W 2012 roku kierunek politologia prowadzony przez Wydział Nauk Politycznych i Dziennikarstwa UAM znalazł się wśród 25 najlepszych kierunków w Polsce, dzięki czemu uczelnia została zakwalifikowana do dofinansowania w ramach dotacji projakościowej prowadzonej przez Ministerstwo Nauki i Szkolnictwa Wyższego. Nagrodę dla wydziału przyznała minister Barbara Kudrycka.
Rok 2012 przyniósł również organizację II Kongresu Politologii – największej tego typu imprezy w kraju, w której udział wzięli najwybitniejsi polscy oraz światowi specjaliści z zakresu nauk politycznych.
Budynek Wydziału był nominowany do nagrody architektonicznej "PYRAmida 2007", w kategorii "Obiekty użyteczności publicznej".
Kierunki studiów.
Wydział obejmuje 5 kierunków studiów, są to:
W roku akademickim 2010/2011 na wydziale kształciło się 4 480 studentów, co daje mu piąte miejsce wśród wydziałów uczelni.
Ośrodki zamiejscowe.
Wydział, oprócz siedziby w Poznaniu, prowadzi także zajęcia w ośrodkach zamiejscowych:
Władze Wydziału.
W kadencji 2020–2024:

</doc>
<doc id="1227242" url="https://pl.wikipedia.org/wiki?curid=1227242" title="Arje Deri">
Arje Deri

Arje Deri (hebr. אריה דרעי; ur. 17 lutego 1959 w Meknesie w Maroku) – izraelski polityk, lider religijnej partii politycznej Szas. Minister spraw wewnętrznych w latach 1988–1993 oraz 2015–2020 i od 2020 do 2021 roku, minister ekonomii i przemysłu Izraela w 2015 oraz minister rozwoju peryferii, Negewu i Galilei od 2015 do 2021. Poseł do Knesetu w latach 1992–1999, 2013–2016 i od 2019.
Na stanowisko szefa Szas został zastąpiony przez Eliego Jiszaja, po tym, jak skazano go za korupcję. Deri został uznany za winnego przyjęcia 155 tysięcy dolarów łapówki w trakcie pełnienia przez niego funkcji ministra spraw wewnętrznych, i skazany na trzy lata więzienia (zakład Ma’asijahu). Zwolniono go po 22 miesiącach. Karę skrócono ze względu na dobre sprawowanie więźnia.
W maju 2013 roku Deri powrócił do świata polityki po trzynastoletniej przerwie. Został desygnowany na stanowisko szefa Szas przez Radę Mędrców Tory pod przywództwem rabina Owadii Josefa.
29 grudnia 2022 Deri został po raz piąty zaprzysiężony na ministra spraw wewnętrznych, a także na ministra zdrowia w IV rządzie Binjamina Netanjahu. 24 stycznia 2023 został odwołany z piastowanego urzędu, z powodu decyzji Sądu Najwyższego, który stwierdził, że z powodu jego wyroków za oszustwa podatkowe nie może być ministrem.
Obejmował mandat posła w wyborach w 2013, 2015, 2019 i w 2021.

</doc>
<doc id="1227248" url="https://pl.wikipedia.org/wiki?curid=1227248" title="Esko Järvinen">
Esko Järvinen

Kauko Esko Järvinen (ur. 15 grudnia 1907 w Lahti, zm. 7 marca 1976 w Helsinkach) – fiński skoczek narciarski i kombinator norweski, brązowy medalista mistrzostw świata w kombinacji.
Kariera.
Uczestniczył w zawodach w latach 20. i 30. XX wieku. W 1926 wystąpił na mistrzostwach świata w Lahti, gdzie zawody w kombinacji ukończył na szóstej pozycji, choć na trasie biegu uzyskał trzeci czas. Dwa lata później, podczas igrzysk olimpijskich w Sankt Moritz zajął 22. miejsce w konkursie skoków. Na tych samych igrzyskach wystartował w kombinacji, uzyskując szesnasty wynik w skokach i trzeci na trasie biegu co dało mu ostatecznie piąte miejsce. Na igrzyskach w Sankt Moritz Järvinen wziął także udział w zawodach pokazowych w patrolu wojskowym, wspólnie z kolegami zajmując drugie miejsce.
Swój największy sukces w karierze osiągnął na mistrzostwach świata w Zakopanem w 1929, gdzie zajął trzecie miejsce. Wyprzedzili go tylko dwaj Norwegowie: zwycięzca Hans Vinjarengen oraz srebrny medalista Ole Stenen. W walce o trzecie miejsce Fin minimalnie wyprzedził Polaka Bronisława Czecha.

</doc>
<doc id="1227249" url="https://pl.wikipedia.org/wiki?curid=1227249" title="Salem (stacja kolejowa)">
Salem (stacja kolejowa)

Salem – stacja kolejowa w Mittelstenweiler (gmina Salem), w kraju związkowym Badenia-Wirtembergia, w Niemczech.

</doc>
<doc id="1227250" url="https://pl.wikipedia.org/wiki?curid=1227250" title="Kroda">
Kroda

Kroda – ukraiński zespół pagan/folk metalowy z Dnipra. Grupa została założona w 2003 przez Eisensława i Viterzgira. Tematyka utworów to głównie pogaństwo, natura i historia wczesnośredniowieczna. Na albumie demo grupy, "Hoarfrost of Blood", znalazły się nawiązania do aryjskości, co w połączeniu ze znanymi sympatiami muzyków do organizacji prawicowych sprawiło, że początkowo przypisywano Krodę do nurtu NSBM. W dalszej twórczości grupy jednakże nie można się już dopatrzyć elementów ideologii nacjonalistycznej. 
Muzycy współpracują z wytwórniami; rosyjską Stellar Winter Records i ukraińską Rarog Production. 
Do końca stycznia 2007 grupa wydała trzy albumy, ponadto ukazały się dwa splity: "Legend (Poppyflowers Are Blossoming)" z grupą Oprich oraz "By a Hammer of Spirit and Identity of Blood" z Velimorem.
Grupa wzmocniona muzykami ukraińskiej grupy Ruina wystąpiła na festiwalu „Swarogowe Koło” w lipcu 2007.

</doc>
<doc id="1227251" url="https://pl.wikipedia.org/wiki?curid=1227251" title="Esko Jaervinen">
Esko Jaervinen



</doc>
<doc id="1227253" url="https://pl.wikipedia.org/wiki?curid=1227253" title="Ibrahim Baré Maïnassara">
Ibrahim Baré Maïnassara

Ibrahim Baré Maïnassara (ur. 9 maja 1949 w Maradi, zm. 9 kwietnia 1999 w Niamey) – nigerski generał brygady, polityk, głowa państwa.
Zarys biografii.
W 1988 minister zdrowia, od 1988 do 1990 ambasador Nigru w Paryżu, od 1995 do 1996 szef sztabu generalnego armii, od stycznia do sierpnia 1996 przewodniczący Rady Ocalenia Narodowego. Do władzy doszedł w wyniku zamachu stanu, którego powodem był paraliż władz kraju, spowodowany przez rywalizację prezydenta Mahamane Ousmane z premierem Hamą Amadou. Doprowadził do przyjęcia w maju tegoż roku nowej konstytucji, a w lipcu wygrał wybory prezydenckie. W trakcie wyborów doszło do zatrzymania kontrkandydatów Maïnassary w areszcie domowym. Zginął w wyniku kolejnego zamachu stanu kierowanego przez Daoudę Malama Wanké.

</doc>
<doc id="1227256" url="https://pl.wikipedia.org/wiki?curid=1227256" title="Ibrahim Bare Mainessara">
Ibrahim Bare Mainessara



</doc>
<doc id="1227258" url="https://pl.wikipedia.org/wiki?curid=1227258" title="Adiel Paananen">
Adiel Paananen

Adiel Arthur Paananen (ur. 3 stycznia 1897 w Saarijärvi, zm. 25 lipca 1968 tamże) – fiński biegacz narciarski, brązowy medalista mistrzostw świata.
Kariera.
Uczestniczył w zawodach w latach 20. i 30. XX wieku. Igrzyska olimpijskie w Sankt Moritz w 1928 roku były pierwszymi i zarazem ostatnimi w jego karierze. Wystartował tylko w biegu na 50 km techniką klasyczną, nie zdołał go jednak ukończyć.
W 1930 roku wystartował na mistrzostwach świata w Oslo zdobywając brązowy medal w biegu na 50 km stylem klasycznym. W biegu tym wyprzedzili go jedynie: zwycięzca Sven Utterström ze Szwecji oraz drugi na mecie Arne Rustadstuen z Norwegii. Na tych samych mistrzostwach zajął także 13. miejsce w biegu na 18 km.

</doc>
<doc id="1227259" url="https://pl.wikipedia.org/wiki?curid=1227259" title="Sumite">
Sumite



</doc>
<doc id="1227260" url="https://pl.wikipedia.org/wiki?curid=1227260" title="Paul Zielinski">
Paul Zielinski

Paul Zielinski (ur. 20 listopada 1911, zm. 20 lutego 1966) – niemiecki piłkarz, pomocnik. Brązowy medalista MŚ 34.
W reprezentacji Niemiec zagrał 15 razy. Debiutował 27 maja 1934 w meczu z Belgią podczas finałów mistrzostw świata, ostatni raz zagrał w 1936. Podczas MŚ 34 wystąpił we wszystkich czterech meczach Niemiec w turnieju.
Grał w klubach SV Union Hamborn, LSV Markersdorf oraz Rapid Kassel.
Linki zewnętrzne.
Profil w bazie national-football-teams.com

</doc>
<doc id="1227266" url="https://pl.wikipedia.org/wiki?curid=1227266" title="Barbarzyńca (czasopismo)">
Barbarzyńca (czasopismo)

Pismo antropologiczne Barbarzyńca – czasopismo naukowe wydawane w Krakowie przez Stowarzyszenie Antropologiczne „Archipelagi Kultury” przy współpracy środowiska studentów, magistrów i doktorantów Instytutu Etnologii i Antropologii Kulturowej UJ. Ukazują się w nim artykuły naukowe z dziedzin szeroko pojętej humanistyki, takich jak etnologia, antropologia kulturowa, religioznawstwo, socjologia, kulturoznawstwo, filozofia, filologia, historia sztuki itp. Autorami tekstów i zdjęć są studenci i doktoranci z różnych środowisk akademickich Polski.
Pismo „Barbarzyńca” powstało w 1999 roku. Do roku 2005 wydano 10 numerów pisma, po czym działalność redakcji uległa zawieszeniu. Na początku 2008 roku w nowym składzie redakcyjnym i po zmianie szaty graficznej pismo, jako kwartalnik, znowu zaczęło się ukazywać.
Redaktorami naczelnymi „Barbarzyńcy” byli: od 1999 do 2007 roku Mariusz Czaja, od stycznia do czerwca 2008 Marcin Bartoszek, od czerwca 2008 do stycznia 2010 Weronika Chodacz. Aktualną redaktor naczelną jest Małgorzata Roeske.
W 2015 i 2016 r. pismo miało 3 punkty na liście czasopism punktowanych Ministerstwo Nauki i Szkolnictwa Wyższego

</doc>
<doc id="1227267" url="https://pl.wikipedia.org/wiki?curid=1227267" title="Estadio Leal Chapelão">
Estadio Leal Chapelão

Estadio Leal Chapelão – stadion piłkarski w Jaru, Rondônia, Brazylia. Na którym swoje mecze rozgrywa klub Associação Desportiva Jaruense.

</doc>
<doc id="1227268" url="https://pl.wikipedia.org/wiki?curid=1227268" title="Nils Svärd">
Nils Svärd

Nils Edvard Svärd (ur. 10 lipca 1908 we Frösön, zm. 6 sierpnia 2001 w Lit) – szwedzki biegacz narciarski, brązowy medalista mistrzostw świata.
Kariera.
Igrzyska olimpijskie w Lake Placid w 1932 roku były pierwszymi i zarazem ostatnimi w jego karierze. W swoim jedynym starcie na tych igrzyskach, w biegu na 18 km techniką klasyczną zajął 10. miejsce, tracąc do zwycięzcy, Svena Utterströma, również reprezentanta Szwecji, blisko 6 minut.
W 1931 roku wystartował na mistrzostwach świata w Oberhofie zdobywając brązowy medal w biegu na 18 km stylem klasycznym. Na tych samych mistrzostwach zajął czwarte miejsce na dystansie 50 km, przegrywając walkę o brązowy medal ze swoim rodakiem Karlem Lindbergiem. W biegu na 18 km to Lindberg był czwarty.

</doc>
<doc id="1227272" url="https://pl.wikipedia.org/wiki?curid=1227272" title="Jezioro Rgielskie">
Jezioro Rgielskie

Jezioro Rgielskie – jezioro w woj. wielkopolskim, w pow. wągrowieckim, w Wągrowcu, leżące na terenie Pojezierza Chodzieskiego.
Morfometria.
Powierzchnia zwierciadła wody według różnych źródeł wynosi od 143,56 ha przez 147,0 ha do 148,5 ha.
Zwierciadło wody położone jest na wysokości 83,5 m n.p.m. lub też 84,2 m n.p.m. lub też 84,5 m n.p.m.. Średnia głębokość jeziora wynosi 5,3 m, natomiast głębokość maksymalna 17,6 m. Prace melioracyjne prowadzone w zlewni Nielby doprowadziły lokalnie do zmiany kierunku odpływu wód, jak również do podziału istniejącego Jeziora Rgielskiego na osobne akweny: Rgielskie Wschodnie (Bracholińskie), Rgielskie Zachodnie i Rgielskie Południowe.
W oparciu o badania przeprowadzone w 2003 roku wody jeziora zaliczono do III klasy czystości i III kategorii podatności na degradację. W 1998 roku wody jeziora zaliczono do III klasy czystości.
Jest to jezioro o urozmaiconej linii brzegowej. Na wschodnim brzegu do zbiornika wpada rzeka Nielba, która łączy go z Jeziorem Bracholińskim. Ujście Nielby znajduje się na południowym brzegu Jeziora Rgielskiego.
Przyroda.
Gniazduje tu 1-5 par gęgawy. W wodach jeziora wykryto algi: "Cosmarium regnellii", "Coelastrum microporum", "Microcystis aeruginosa", "Woronichinia compacta" i "Planktothrix agardhi".

</doc>
<doc id="1227273" url="https://pl.wikipedia.org/wiki?curid=1227273" title="Jezioro Stępuchowskie">
Jezioro Stępuchowskie

Jezioro Stępuchowskie – jezioro w woj. wielkopolskim, w pow. wągrowieckim, w gminie Damasławek. Według różnych źródeł jezioro leży na terenie Pojezierza Gnieźnieńskiego lub na terenie Pojezierza Chodzieskiego.
Powierzchnia zwierciadła wody według różnych źródeł wynosi od 101,0 ha przez 107,95 ha do 112,9 ha.
Zwierciadło wody położone jest na wysokości 94,3 m n.p.m. lub 95,0 m n.p.m.. Średnia głębokość jeziora wynosi 4,7 m, natomiast głębokość maksymalna 8,9 m.
W oparciu o badania przeprowadzone w 2001 roku wody jeziora zaliczono do III klasy czystości i II kategorii podatności na degradację. W 1997 roku wody jeziora zaliczono do III klasy czystości.
Jezioro ma urozmaiconą linię brzegową. W pobliżu północnego brzegu jeziora przebiega obecnie nieczynna linia kolejowa Wągrowiec-Damasławek.

</doc>
<doc id="1227278" url="https://pl.wikipedia.org/wiki?curid=1227278" title="Cadiz CF (piłka nożna)">
Cadiz CF (piłka nożna)



</doc>
<doc id="1227279" url="https://pl.wikipedia.org/wiki?curid=1227279" title="Kople (jezioro na Pojezierzu Wałeckim)">
Kople (jezioro na Pojezierzu Wałeckim)

Kople – jezioro w woj. zachodniopomorskim, w pow. wałeckim, w gminie Mirosławiec, leżące na terenie Pojezierza Wałeckiego.
Powierzchnia zwierciadła wody według różnych źródeł wynosi od 3,5 ha do 4,82 ha.
Jezioro położone jest w pobliżu jeziora Drzewoszewskiego, z którym połączone jest przy pomocy cieków wodnych, których sieć łączy je także z mniejszymi zbiornikami wodnymi zlokalizowanymi w pobliżu wsi Jabłonkowo.

</doc>
<doc id="1227282" url="https://pl.wikipedia.org/wiki?curid=1227282" title="Karl Lindberg">
Karl Lindberg

Karl Lindberg (ur. 14 maja 1906, zm. 23 maja 1988) – szwedzki biegacz narciarski brązowy medalista mistrzostw świata. W 1931 roku wystartował na mistrzostwach świata w Oberhofie zdobywając brązowy medal w biegu na 50 km stylem klasycznym. Na tych samych mistrzostwach zajął czwarte miejsce na dystansie 18 km, przegrywając walkę o brązowy medal ze swoim rodakiem Nilsem Svärdem. W biegu na 50 km to Svärd był czwarty. Lindberg nigdy nie startował na igrzyskach olimpijskich.

</doc>
<doc id="1227283" url="https://pl.wikipedia.org/wiki?curid=1227283" title="Jezioro Suche (Pojezierze Wałeckie)">
Jezioro Suche (Pojezierze Wałeckie)

Jezioro Suche – jezioro w woj. zachodniopomorskim, w pow. wałeckim, w gminie Człopa, leżące na terenie Pojezierza Wałeckiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Jezioro Suche". W różnych publikacjach można spotkać poboczne nazwy tego jeziora - "Krynka" i "Smolne".
Powierzchnia zwierciadła wody według różnych źródeł wynosi od 2,91 ha. do 3,2 ha .
Zwierciadło wody położone jest na wysokości 114,3 m n.p.m.
Brzegi jeziora przechodzą w tereny podmokłe. Wody jeziora wykazują tendencję do zarastania i tworzenia bagna.

</doc>
<doc id="1227284" url="https://pl.wikipedia.org/wiki?curid=1227284" title="Devil May Cry 3">
Devil May Cry 3



</doc>
<doc id="1227286" url="https://pl.wikipedia.org/wiki?curid=1227286" title="Hans Schwartz">
Hans Schwartz

Hans Schwartz (ur. 1 marca 1913, zm. 31 maja 1991) – niemiecki piłkarz, obrońca. Brązowy medalista MŚ 34.
W reprezentacji Niemiec zagrał 2 razy. Debiutował 27 maja 1934 w meczu z Belgią podczas finałów mistrzostw świata i był to jego jedyny występ w turnieju. Był wówczas piłkarzem SC Victoria Hamburg. Drugi raz w kadrze zagrał w tym samym roku.

</doc>
<doc id="1227287" url="https://pl.wikipedia.org/wiki?curid=1227287" title="Aleksandyr Aleksandrow (kosmonauta)">
Aleksandyr Aleksandrow (kosmonauta)

Aleksandyr Panajotow Aleksandrow (; ur. 1 grudnia 1951) – bułgarski kosmonauta, Bohater Związku Radzieckiego (1988).
Życiorys.
W 1979 był dublerem Georgiego Iwanowa – pierwszego kosmonauty bułgarskiego, który wykonał lot z radzieckim kosmonautą na statku Sojuz 33. Blisko 10-dniowy lot w kosmos Aleksandrow odbył w 1988 na pokładzie Sojuza TM-5. Była to piąta ekspedycja na stację kosmiczną Mir w ramach programu Interkosmos. Dowódcą misji był Anatolij Sołowjow a inżynierem pokładowym Wiktor Sawinych. Podczas tej misji Aleksandrow pełnił funkcję inżyniera-badacza. W czasie pobytu na stacji kosmicznej Mir kosmonauta bułgarski przeprowadził czterdzieści doświadczeń, posługując się dziewięcioma urządzeniami przygotowanymi przez specjalistów z Bułgarii. Oprócz aparatury naukowo-badawczej, w tym przeznaczonej do teledetekcji, również żywność zabrana na pokład trzyosobowego Sojuza pochodziła z Bułgarii. Przygotowano ją w Centralnym Laboratorium Kriobiologii i Liofilizacji w Sofii. Powrót nastąpił 17 września 1988 roku w statku Sojuz TM-4.
Odznaczony m.in. Medalem Złota Gwiazda Bohatera Związku Radzieckiego i Orderem Lenina.
Dekretem Prezydenta Federacji Rosyjskiej Dmitrija Miedwiediewa, № 435 z 12 kwietnia 2011, został odznaczony Medalem „Za zasługi w podboju kosmosu”.

</doc>
<doc id="1227288" url="https://pl.wikipedia.org/wiki?curid=1227288" title="Jezioro Żabie (województwo wielkopolskie)">
Jezioro Żabie (województwo wielkopolskie)

Jezioro Żabie - jezioro w woj. wielkopolskim, w pow. pilskim, w gminie Szydłowo w pobliżu wsi Zabrodzie. Jezioro leży na terenie Równiny Wałeckiej
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Jezioro Żabie". W różnych publikacjach i na mapach topograficznych jezioro to występuje pod nazwą "Smolary" lub "Oleśnica". Nazwę "Smolary" nosi też rezerwat przyrody na terenie którego leży jezioro.
Powierzchnia zwierciadła wody według różnych źródeł wynosi od 3,34 ha. do 3,6 ha.
Brzegi jeziora przechodzą w tereny podmokłe. Wody jeziora są połączone ciekiem wodnym z rzeką Rurzycą.

</doc>
<doc id="1227291" url="https://pl.wikipedia.org/wiki?curid=1227291" title="Estádio Municipal João Saldanha">
Estádio Municipal João Saldanha

Estádio Municipal João Saldanha – stadion piłkarski w Guajará Mirim, Rondônia, Brazylia. Na którym swoje mecze rozgrywa klub Guajará Esporte Clube.

</doc>
<doc id="1227292" url="https://pl.wikipedia.org/wiki?curid=1227292" title="Linowo (jezioro na Pojezierzu Wałeckim)">
Linowo (jezioro na Pojezierzu Wałeckim)

Linowo – jezioro w woj. zachodniopomorskim, w pow. wałeckim, w gminie Wałcz, leżące na terenie Pojezierza Wałeckiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Linowo". W różnych publikacjach i na mapach topograficznych jezioro to występuje pod nazwą "Jeleń" lub "Linowe".
Powierzchnia zwierciadła wody według różnych źródeł wynosi od 2,3 ha do 4,72 ha.
Zwierciadło wody położone jest na wysokości 117,7 m n.p.m..
Jezioro ma nieregularny kształt. Brzegi jeziora przechodzą w podmokłe łąki i bagna z małymi oczkami wodnymi.

</doc>
<doc id="1227294" url="https://pl.wikipedia.org/wiki?curid=1227294" title="Mały Staw">
Mały Staw

7 zbiorników wodnych w Polsce:
W Tatrach:

</doc>
<doc id="1227296" url="https://pl.wikipedia.org/wiki?curid=1227296" title="Mały Staw (jezioro w województwie zachodniopomorskim)">
Mały Staw (jezioro w województwie zachodniopomorskim)

Mały Staw - jezioro w woj. zachodniopomorskim, w pow. wałeckim, w Człopie, leżące na terenie Pojezierza Wałeckiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Mały Staw". W różnych publikacjach i na mapach topograficznych jezioro to występuje pod nazwą "Miejskie".
Powierzchnia zwierciadła wody według różnych źródeł wynosi od 11,0 ha przez 11,21 ha do 11,7 ha.
Zwierciadło wody położone jest na wysokości 66,3 m n.p.m.. Średnia głębokość jeziora wynosi 3,9 m, natomiast głębokość maksymalna 6,6 m.
W oparciu o badania przeprowadzone w 1991 roku wody jeziora zaliczono do III klasy czystości.
Wody jeziora połączone są kanałem z rzeką Cieszynką.

</doc>
<doc id="1227297" url="https://pl.wikipedia.org/wiki?curid=1227297" title="Kristian Hovde">
Kristian Hovde

Alf Kristian Hovde (ur. 6 grudnia 1903 r. w Vikersund – zm. 19 sierpnia 1969 r. tamże) – norweski biegacz narciarski, srebrny medalista mistrzostw świata.
Kariera.
Igrzyska olimpijskie w Lake Placid w 1932 roku były pierwszymi i zarazem ostatnimi w jego karierze. W swoim jedynym starcie na tych igrzyskach, w biegu na 18 km techniką klasyczną zajął 13. miejsce, tracąc do zwycięzcy, Svena Utterströma ze Szwecji ponad 9 minut.
W 1930 roku wystartował na mistrzostwach świata w Oslo zajmując czwarte miejsce w biegu na 17 km techniką klasyczną. Walkę o brązowy medal przegrał z Tauno Lappalainenem z Finlandii o 38 sekund. Swój największy sukces osiągnął podczas mistrzostw świata w Oberhofie w 1931 roku. Wywalczył tam srebrny medal w biegu na 18 km stylem klasycznym, ulegając jedynie swemu rodakowi Johanowi Grøttumsbråtenowi. Na tych samych mistrzostwach był piąty w biegu na dystansie 50 km.
Hovde był mistrzem Norwegii w biegu na 30 km w 1931 roku, a w 1928 roku był drugi na dystansie 50 km podczas Holmenkollen ski festival. Brał także udział w przebudowie Vikersundbakken.

</doc>
<doc id="1227299" url="https://pl.wikipedia.org/wiki?curid=1227299" title="Praça de Esportes João Rabelo de Andrade">
Praça de Esportes João Rabelo de Andrade

Praça de Esportes João Rabelo de Andrade – stadion piłkarski w Águas da Prata, São Paulo (stan), Brazylia.

</doc>
<doc id="1227300" url="https://pl.wikipedia.org/wiki?curid=1227300" title="Wielki Staw">
Wielki Staw

W Tatrach:

</doc>
<doc id="1227302" url="https://pl.wikipedia.org/wiki?curid=1227302" title="Estádio Municipal Leonardo Barbieri">
Estádio Municipal Leonardo Barbieri

Estádio Municipal Leonardo Barbieri – stadion piłkarski w Águas de Lindóia, São Paulo (stan), Brazylia, na którym swoje mecze rozgrywa klub Brasilis Futebol Clube.

</doc>
<doc id="1227303" url="https://pl.wikipedia.org/wiki?curid=1227303" title="Martin Peder Vangli">
Martin Peder Vangli

Martin Peder Vangli (ur. 1 lutego 1903 w Osen, zm. 5 czerwca 1976 tamże) – norweski biegacz narciarski, srebrny medalista mistrzostw świata.
Kariera.
W 1930 roku wystartował na mistrzostwach świata w Oslo zajmując piąte miejsce w biegu na 50 km techniką klasyczna. Rok później, podczas mistrzostw świata w Oberhofie osiągnął największy sukces w swojej karierze. W biegu na 50 km stylem klasycznym wywalczył srebrny medal, ulegając jedynie swemu rodakowi Ole Stenenowi. Na tych samych mistrzostwach zajął szóste miejsce w biegu na 18 km. Nigdy nie startował na igrzyskach olimpijskich.
W 1937 roku otrzymał medal Holmenkollen wraz z dwoma innymi Norwegami: Birgerem Ruudem i Olafem Hoffsbakkenem. Zmarł 5 czerwca 1976 r.

</doc>
<doc id="1227304" url="https://pl.wikipedia.org/wiki?curid=1227304" title="Thomas Monson">
Thomas Monson

Thomas Spencer Monson (ur. 21 sierpnia 1927 w Salt Lake City, zm. 2 stycznia 2018 tamże) – amerykański duchowny mormoński. Szesnasty prezydent Kościoła Jezusa Chrystusa Świętych w Dniach Ostatnich.
Życiorys.
Monson, syn G. Spencera i Gladys Condie, uczęszczał do szkół publicznych w Salt Lake City (ukończył szkołę średnią West High School), a następnie u schyłku II wojny światowej odbył służbę wojskową w marynarce. Po demobilizacji ukończył studia z zarządzania na University of Utah (1948) i podjął pracę w branży wydawniczej. Był związany m.in. z jedną z najstarszych gazet w stanie Utah „Deseret News”, a następnie z wydawnictwem Deseret News Press, w którym doszedł do najwyższych stanowisk kierowniczych. Przez pewien czas był również wykładowcą z zakresu zarządzania na University of Utah, a na Brigham Young University uzyskał w 1952 stopień "Master of Business Administration". W latach 1981–1982 uczestniczył w pracach grupy roboczej, zajmującej się problematyką inicjatyw gospodarczych w sektorze prywatnym, powołanej przez prezydenta Ronalda Reagana.
Od młodości Thomas Monson pełnił liczne funkcje w Kościele Jezusa Chrystusa Świętych w Dniach Ostatnich. W 1949, w wieku 22 lat, został wyświęcony na biskupa i jako jeden z najmłodszych w historii Kościoła biskupów zarządzał w Salt Lake City ponad tysięczną społecznością wiernych. W latach 1959–1962 kierował misją w Kanadzie (z siedzibą w Toronto). 4 października 1963 został włączony w skład Kworum Dwunastu Apostołów i wyświęcony na apostoła. Ze względu na swoje wykształcenie i doświadczenie zawodowe podejmował liczne zadania związane z publikacjami religijnymi. W pracy misyjnej działał m.in. na rzecz rozwoju Kościoła w Europie, w tym w Niemczech i krajach dawnego bloku wschodniego. Jest autorem kilkunastu książek o tematyce religijnej (część z nich ma charakter wyboru wystąpień publicznych).
W 1985 Monson został powołany przez nowego lidera Kościoła Ezrę Tafta Bensona na drugiego doradcę w Radzie Prezydenta Kościoła; stał się tym samym najmłodszym członkiem Rady Prezydenta Kościoła od 1901, kiedy przez krótki czas w jej skład wszedł Rudger Clawson. Monson pozostał drugim doradcą także za trwającej niespełna rok prezydentury Howarda Huntera (1994-1995). Po śmierci Huntera w 1995 kolejny prezydent Gordon Hinckley powołał Monsona na pierwszego doradcę. W tym samym czasie Monsonowi, jako najstarszemu po prezydencie Hinckleyu członkowi Kworum Dwunastu Apostołów, przypadł tytuł przewodniczącego tego grona; wobec jednak tradycyjnego wyłączenia członków Rady Prezydenta Kościoła z pracy w Kworum jako tymczasowy przewodniczący występował nadal Boyd Packer (za prezydentury Huntera Packer był tymczasowym przewodniczącym Kworum, gdyż w Radzie Prezydenta Kościoła pracował i Monson, i Hinckley).
Tradycja Kościoła Jezusa Chrystusa Świętych w Dniach Ostatnich sprawiła, że po śmierci Hinckleya, która miała miejsce 27 stycznia 2008 r. Thomas Monson został 4 lutego 2008 r. powołany na funkcję proroka i prezydenta Kościoła. Spośród grona apostołów Kościoła nowo powołany Prezydent dobrał Henry’ego B. Eyringa jako I Doradcę i Dietera F. Uchtdorfa, jako II Doradcę.
Monson otrzymał m.in. doktorat "honoris causa" Brigham Young University (1981). Posiadał również wysokie odznaczenia skautowskie, zarówno krajowe (Silver Buffalo Award, najwyższe wyróżnienie Boy Scouts of America, 1978), jak i międzynarodowe (Bronze Wolf, nadany przez Światową Organizację Ruchu Skautowego, 1993). Był wieloletnim członkiem rady krajowej Boy Scouts of America.
Od 1948 do 2013 był żonaty z Frances Beverly Johnson (zmarłą 17 Maja 2013), z którą miał troje dzieci.

</doc>
<doc id="1227306" url="https://pl.wikipedia.org/wiki?curid=1227306" title="Jezioro Zaleskie (Pojezierze Krajeńskie)">
Jezioro Zaleskie (Pojezierze Krajeńskie)

Jezioro Zaleskie – jezioro położone częściowo w granicach administracyjnych Złotowa, w woj. wielkopolskim, w pow. złotowskim, leżące na terenie Pojezierza Krajeńskiego. W granicach miasta leży 29,6 ha wschodniej części tego jeziora, pozostała część leży w gminie Złotów. Na południowy zachód od jeziora znajduje się miejscowość Zalesie.
Powierzchnia zwierciadła wody według różnych źródeł wynosi od 140,0 ha do 148,9 ha lub 182,22 ha 
Zwierciadło wody położone jest na wysokości 108,4-108,5 m n.p.m. lub 108,1 m n.p.m.. Średnia głębokość jeziora wynosi 4,6 m, natomiast głębokość maksymalna 12,8 m.
W oparciu o badania przeprowadzone w 2002 r. jezioro zaliczono do III klasy czystości i III kategorii podatności na degradację. W 1996 roku wody jeziora nie spełniały norm czystości.
Nad jeziorem zlokalizowane są tu dwa strzeżone kąpieliska.

</doc>
<doc id="1227307" url="https://pl.wikipedia.org/wiki?curid=1227307" title="George Dantzig">
George Dantzig

George Bernard Dantzig (ur. 8 listopada 1914, zm. 13 maja 2005) – amerykański matematyk, twórca algorytmu sympleksowego, a także niezależnie programowania liniowego w kilka lat po rosyjskim ekonomiście i matematyku Leonidzie Kantorowiczu. Był odznaczony wieloma nagrodami, w tym National Medal of Science w roku 1975 oraz nagrodą Johna von Neumanna w 1974 roku.

</doc>
<doc id="1227308" url="https://pl.wikipedia.org/wiki?curid=1227308" title="Walter Motz">
Walter Motz

Walter Motz (ur. 22 marca 1909) – niemiecki biegacz narciarski reprezentujący III Rzeszę, srebrny medalista mistrzostw świata.
Kariera.
Igrzyska olimpijskie w Garmisch-Partenkirchen w 1936 roku były pierwszymi i zarazem ostatnimi w jego karierze. W swoim jedynym występie na tych igrzyskach, w biegu na 18 km technika klasyczną zajął 18. miejsce.
W 1933 roku wystartował na mistrzostwach świata w Innsbrucku zajmując czwarte miejsce w sztafecie. Największy sukces w swojej karierze osiągnął podczas mistrzostw świata w Sollefteå w 1934 roku, gdzie wspólnie z Josefem Schreinerem, Willym Bognerem i Herbertem Leupoldem wywalczył srebrny medal w sztafecie 4x10 km. Rok później, na mistrzostwach świata w Wysokich Tatrach wraz z kolegami z reprezentacji po raz kolejny zajął czwarte miejsce w sztafecie.

</doc>
<doc id="1227309" url="https://pl.wikipedia.org/wiki?curid=1227309" title="Uhldingen-Mühlhofen (stacja kolejowa)">
Uhldingen-Mühlhofen (stacja kolejowa)

Uhldingen-Mühlhofen – stacja kolejowa w Oberuhldingen (gmina Uhldingen-Mühlhofen), w kraju związkowym Badenia-Wirtembergia, w Niemczech.

</doc>
<doc id="1227310" url="https://pl.wikipedia.org/wiki?curid=1227310" title="Kropidło (roślina)">
Kropidło (roślina)

Kropidło ("Oenanthe" ) – rodzaj roślin z rodziny selerowatych ("Apiaceae" Lindl.). Obejmuje 33 gatunki. Zasięg rodzaju obejmuje Europę i znaczną część Azji, Afrykę północną i równikową, wschodnią część Ameryki Północnej od Meksyku po Alaskę. W strefie tropikalnej gatunki z tego rodzaju rosną na obszarach górskich. Jako introdukowane kropidła rosną w Nowej Zelandii, Ameryce Południowej i wschodniej części Ameryki Północnej. Do flory Polski należą trzy gatunki: kropidło wodne "O. aquatica", kropidło piszczałkowate "O. fistulosa" i kropidło Lachenala "O. lachenalii".
Niektóre gatunki są silnie trujące (np. kropidło szafranowe "O. crocata" i kropidło wodne "O. aquatica"), inne są jadalne, a "Oenanthe javanica" jest ważną rośliną warzywną na Tajwanie i w Malezji, spożywaną zwykle z ryżem.
Systematyka.
Rodzaj należy do podrodziny "Apioideae " , rodziny selerowatych ("Apiaceae" ) z rzędu selerowców ("Apiales" ).
Zagrożenia i ochrona.
Na czerwonej liście gatunków zagrożonych IUCN ujętych jest 9 gatunków z tego rodzaju. W skali globalnej gatunkiem narażonym jest "Oenanthe mildbraedii", a gatunkiem bliskim zagrożenia – "Oenanthe fluviatilis". Z pozostałych 7 ma status gatunków najmniejszej troski ("O. aquatica", "O. divaricata", "O. fistulosa", "O. globulosa", "O. javanica", "O. sarmentosa", "O. silaifolia").

</doc>
<doc id="1227311" url="https://pl.wikipedia.org/wiki?curid=1227311" title="Eric McCormack">
Eric McCormack

Eric James McCormack (ur. 18 kwietnia 1963 w Toronto) – kanadyjsko-amerykański aktor telewizyjny i filmowy pochodzenia szkockiego, laureat nagrody Emmy.
Życiorys.
Wczesne lata.
Urodził się w Toronto, w prowincji Ontario jako syn Doris Bernice (z domu Luttrell) i Jamesa Garnetta „Keitha” McCormacka, pracownika spółki finansowej analizy olejów Shell Oil Company. Dorastał w Calgary. Uczęszczał do Stephen Leacock Collegiate Institute High School i Sir John A. Macdonald Collegiate Institute w Scarborough, w prowincji Ontario. W 1982 ukończył studia na wydziale teatralnym Ryerson Polytechnical University School of Theatre w Toronto i uczył się aktorstwa w Banff School of Fine Arts przy Uniwersytecie Alberty w Banff, w prowincji Alberta.
Kariera.
W 1985 występował na Stratford Shakespeare Festival w Ontario. Debiutował na szklanym ekranie w telefilmie "Chłopaki z Syracuse" ("The Boys from Syracuse", 1986) jako praktykant krawca.
W 1990 roku przeniósł się do Hollywood, gdzie rozpoczął międzynarodową karierę. Po raz pierwszy pojawił się na kinowym ekranie w niezależnym filmie przygodowym sci-fi "Zaginiony świat" ("The Lost World", 1992) u boku Johna Rhysa-Daviesa i sequelu "Powrót do zaginionego świata" ("Return to the Lost World", 1992). Zabłysnął rolą pułkownika Francisa Claya Mosby’ego w miniserialu-westernie "Na południe od Brazos" ("Lonesome Dove: The Series", 1994-95) i "Na południe od Brazos: Lata bezprawia" ("Lonesome Dove: The Outlaw Years", 1995).
Sławę zawdzięcza telewizyjnej kreacji homoseksualnego prawnika Willa Trumana w sitcomie NBC "Will &amp; Grace" (1998–2006), za którą w 2001 roku odebrał nagrodę Emmy.
W 2001 roku zastąpił Craiga Bierko i wystąpił na scenie Broadwayu jako profesor Harold Hill w sztuce "Muzyk" ("The Music Man"), a w 2006 roku trafił na scenę off-Broadwayu w przedstawieniu "Some Girl(s)" z Fran Drescher.
Życie prywatne.
3 sierpnia 1997 poślubił Janet Leigh Holden. Mają syna Finnigana Holdena (ur. 1 lipca 2002 r.).

</doc>
<doc id="1227312" url="https://pl.wikipedia.org/wiki?curid=1227312" title="Josef Schreiner">
Josef Schreiner

Josef Schreiner – były niemiecki biegacz narciarski uczestniczący w zawodach w latach 30. XX wieku. Największy sukces w swojej karierze osiągnął podczas mistrzostw świata w Sollefteå w 1934 roku, gdzie wspólnie z Walterem Motzem, Willym Bognerem i Herbertem Leupoldem wywalczył srebrny medal w sztafecie 4x10 km. Nigdy nie startował na igrzyskach olimpijskich.

</doc>
<doc id="1227313" url="https://pl.wikipedia.org/wiki?curid=1227313" title="Dionizy Mniewski">
Dionizy Mniewski

Dionizy Mniewski herbu Ogończyk (ur. w 1750 w Radoszewiczach, zm. przed lipcem 1807) – rotmistrz kujawski w konfederacji barskiej, rotmistrz Kawalerii Narodowej w latach 1783–1790, generał major ziemiański województwa kujawskiego, kasztelan brzeskokujawski w latach 1790-1807, poseł brzeskokujawski na sejmy 1782 i 1786 roku, emfiteutyczny starosta brzeskokujawski w 1783 roku.
Sędzia sejmowy ze stanu rycerskiego w 1782 roku. Był członkiem konfederacji Sejmu Czteroletniego. W 1794 był przywódcą powstania kościuszkowskiego na Kujawach. W latach 1795–1796 był przewodniczącym Deputacji Polskiej w Paryżu.
W 1791 roku odznaczony Orderem Orła Białego, w 1783 roku został kawalerem Orderu Świętego Stanisława.

</doc>
<doc id="1227314" url="https://pl.wikipedia.org/wiki?curid=1227314" title="Herbert Leupold">
Herbert Leupold

Herbert Leupold (ur. 20 czerwca 1908 w Walimiu, zm. 22 grudnia 1942 w miejscowości ) – niemiecki biegacz narciarski reprezentujący III Rzeszę, srebrny medalista mistrzostw świata.
Kariera.
Igrzyska olimpijskie w Garmisch-Partenkirchen w 1936 roku były pierwszymi i zarazem ostatnimi w jego karierze. Wraz z kolegami z reprezentacji zajął tam szóste miejsce w sztafecie 4x10 km. Na tych samych igrzyskach wystartował w pokazowych zawodach patrolu wojskowego, w których reprezentacja III Rzeszy zajęła piąte miejsce.
W 1933 roku wystartował na mistrzostwach świata w Innsbrucku zajmując czwarte miejsce w sztafecie. Rok później, podczas mistrzostw w Sollefteå osiągnął swój największy sukces wspólnie z Josefem Schreinerem, Walterem Motzem i Willym Bognerem zdobywając srebrny medal w sztafecie. Startował także na mistrzostwach świata w Wysokich Tatrach, gdzie zajął po raz kolejny czwarte miejsce w sztafecie. Wziął ponadto udział w mistrzostwach w Lahti w 1938 roku zajmując 94. miejsce w biegu na 18 km.
W czasie II wojny światowej walczył po stronie niemieckiej. Zginął 22 grudnia 1942 roku w rejonie stacji Nawaginskaja w Kraju Krasnodarskim.
Ponadto Leupold był mistrzem Niemiec w biegu na 50 km w latach: 1936, 1937 i 1939.

</doc>
<doc id="1227315" url="https://pl.wikipedia.org/wiki?curid=1227315" title="Willy Bogner (1909–1977)">
Willy Bogner (1909–1977)

Wilhelm „Willy” Bogner (ur. 7 lutego 1909 w Traunstein, zm. 27 lipca 1977 w Hausham) – niemiecki biegacz narciarski i kombinator norweski reprezentujący III Rzeszę, dwukrotny medalista mistrzostw świata.
Kariera.
Igrzyska olimpijskie w Garmisch-Partenkirchen w 1936 roku były pierwszymi i zarazem ostatnimi w jego karierze. Zajął tam 12. miejsce w kombinacji norweskiej, a wraz z kolegami z reprezentacji był szósty w sztafecie 4x10 km. Na tych igrzyskach Bogner, jako jeden z zawodników, złożył ślubowanie olimpijskie.
W 1933 roku wystartował na mistrzostwach świata w Innsbrucku zajmując czwarte miejsce w sztafecie. Rok później, podczas mistrzostw w Sollefteå osiągnął swój pierwszy sukces wspólnie z Josefem Schreinerem, Walterem Motzem i Herbertem Leupoldem zdobywając srebrny medal w sztafecie. Startował także na mistrzostwach świata w Wysokich Tatrach, gdzie zdobył brązowy medal w kombinacji, ulegając jedynie zwycięzcy Oddbjørnowi Hagenowi z Norwegii oraz drugiemu w konkursie Lauriemu Valonenowi z Finlandii. Na tych samych mistrzostwach razem z kolegami z reprezentacji zajął po raz kolejny czwarte miejsce w sztafecie biegowej. Wziął ponadto udział w mistrzostwach w Lahti w 1938 roku zajmując 103. miejsce w biegu na 18 km oraz 19. miejsce w kombinacji.
W 1932 roku założył firmę produkującą odzież sportową "Bogner". Jego firma zaopatrzyła reprezentację olimpijską III Rzeszy na igrzyskach w 1936 roku. W czasie II wojny światowej walczył w wojsku niemieckim, aż do czasu dostania się do niewoli. Po zakończeniu wojny, w 1947 roku ponownie otworzył swoją firmę. Bogner był też jedenastokrotnym mistrzem Niemiec w biegach i kombinacji.
Jego syn – Willy Bogner reprezentował RFN w narciarstwie alpejskim.

</doc>
<doc id="1227316" url="https://pl.wikipedia.org/wiki?curid=1227316" title="Kalkulator (zawód)">
Kalkulator (zawód)

Kalkulator – pracownik zajmujący się wykonywaniem kalkulacji, czyli wyliczaniem kosztów jednostkowych produktów (kosztów planowanych bądź rzeczywistych).

</doc>
<doc id="1227318" url="https://pl.wikipedia.org/wiki?curid=1227318" title="Estádio Décio Vitta">
Estádio Décio Vitta

Estádio Décio Vitta – stadion piłkarski w Americana, São Paulo (stan), Brazylia, na którym swoje mecze rozgrywa klub Rio Branco Esporte Clube.

</doc>
<doc id="1227321" url="https://pl.wikipedia.org/wiki?curid=1227321" title="Ivo Harák">
Ivo Harák

Ivo Harák (ur. 1964 w Brnie) – czeski poeta i krytyk literacki, literaturoznawca, absolwent Uniwersytetu Masaryka w Brnie, pracownik naukowy na Uniwersytecie w Usti nad Łabą, gdzie mieszka. W ramach Centrum Kultury Chrześcijańskiej w edycji Elipsa redaguje serię poetycką, w której publikował polskich poetów, m.in. Dawida Junga i Jerzego Grupińskiego. Jest członkiem rady redakcyjnej czasopisma poświęconego poezji współczesnej „Psí víno” i pisma teologicznego „Salve”, współpracuje z polskim pismem „Zeszyty Poetyckie”.

</doc>
<doc id="1227323" url="https://pl.wikipedia.org/wiki?curid=1227323" title="Estádio Municipal José de Araújo Cintra">
Estádio Municipal José de Araújo Cintra

Estádio Municipal José de Araújo Cintra – stadion piłkarski w Amparo, São Paulo (stan), Brazylia, na którym swoje mecze rozgrywa klub Amparo Athlético Club.

</doc>
<doc id="1227325" url="https://pl.wikipedia.org/wiki?curid=1227325" title="Kropidło Lachenala">
Kropidło Lachenala

Kropidło Lachenala ("Oenanthe lachenalii" C. C. Gmel.) – gatunek rośliny z rodziny selerowatych ("Apiaceae" Lindl.). Występuje w Europie, największe populacje we Francji i Anglii. W Polsce znany jedynie z trzech stanowisk historycznych, położonych na wybrzeżu: Świnoujście, nad Zatoką Nowowarpieńską i nad Zalewem Szczecińskim.
Biologia i ekologia.
Bylina, halofit. Rośnie w szuwarach i na podmokłych łąkach. Kwitnie od sierpnia do września. Gatunek wyróżniający zespołu "Calystegio-Angelicetum archangelicae litoralis".
Zagrożenia.
Kategorie zagrożenia gatunku:

</doc>
<doc id="1227326" url="https://pl.wikipedia.org/wiki?curid=1227326" title="HMAS Stirling">
HMAS Stirling

HMAS Stirling - baza marynarki wojennej należąca do Royal Australian Navy znajdująca się na Garden Island w pobliżu Perth. Baza ma własne lotnisko (YGAD). Baza została założona w 1969, została nazwana na cześć Jamesa Stirlinga, który wylądował na Garden Island w 1827, a w późniejszym czasie był założycielem kolonii Swan River Collony i pierwszym gubernatorem Australii Zachodniej.
Baza zajmuje około 30% powierzchni wyspy, na pozostałej części powstał obszar chroniony dla przyrody.
W HMAS "Stirling" stacjonują między innymi wszystkie australijskie okręty podwodne typu "Collins".

</doc>
<doc id="1227327" url="https://pl.wikipedia.org/wiki?curid=1227327" title="Flog">
Flog

Flog – fałszywy blog, który w odróżnieniu od splogów jest pisany przez człowieka. Flogerzy podszywając się pod zwykłych użytkowników internetu są w rzeczywistości opłacani przez sponsorujące ich firmy. Ich wpisy na blogach mają na celu w ukryty dla innych osób rozreklamować produkty bądź usługi danej firmy. Poza tym flogerzy nawiązują bezpośredni kontakt z potencjalnymi klientami danej firmy i wpływają na rzetelność komunikacji z nimi, przedstawiając reklamowaną firmę zawsze w dobrym świetle.

</doc>
<doc id="1227330" url="https://pl.wikipedia.org/wiki?curid=1227330" title="Archlinux">
Archlinux



</doc>
<doc id="1227331" url="https://pl.wikipedia.org/wiki?curid=1227331" title="Estádio Municipal Evandro Brembalti Calvoso">
Estádio Municipal Evandro Brembalti Calvoso

Estádio Municipal Evandro Brembalti Calvoso – stadion piłkarski w Andradina, São Paulo (stan), Brazylia, na którym swoje mecze rozgrywa klub Andradina Futebol Clube.

</doc>
<doc id="1227335" url="https://pl.wikipedia.org/wiki?curid=1227335" title="Martin Ledesma Capiata">
Martin Ledesma Capiata



</doc>
<doc id="1227336" url="https://pl.wikipedia.org/wiki?curid=1227336" title="Twierdzenie papugi">
Twierdzenie papugi

Twierdzenie papugi (fr. "Le Théorème du Perroquet") – poświęcona matematyce przygodowo-naukowa powieść autorstwa Denisa Guedja, wydana po raz pierwszy we wrześniu 1998 w Paryżu. Na polskim rynku publikacja pojawiła się w 2001 nakładem wydawnictwa Bertelsmann Media - Libros. Tłumaczenia dokonali Janina Błońska i Krzysztof Błoński. Na całym świecie "Twierdzenie papugi" doczekało się 15 przekładów. Książka stała się bestsellerem we Francji oraz wielu innych krajach.
Mająca sensacyjne wątki powieść ma za zadanie popularyzować matematykę. Książka swymi założeniami nawiązuje do "Świata Zofii" Josteina Gaardera.
Akcja toczy się przede wszystkim w Paryżu. Głównymi bohaterami są mieszkańcy Montmartru: poruszający się na wózku właściciel księgarni "Tysiąc i Jedna" - "Pierre (πR) Ruche" oraz jego gospodyni "Pani Perrette Liard", jej syn "Maks" - jedenastoletni rezolutny chłopak, a także bliźniaki "Jonatan" i "Lea". 
Fabuła utworu zaczyna się na paryskim pchlim targu. "Maks" ratuje tam tytułową papugę, której dwóch mężczyzn usiłuje założyć kaganiec. W tym samym czasie "Pierre Ruche" otrzymuje tajemniczą przesyłkę z dalekiej Brazylii. Okazuje się, że niewidziany przez księgarza od pół wieku znajomy - "Elgar" - przesyła mu skrzynie zawierające książki poświęcone matematyce. "Pan Ruche", który nigdy nie darzył tej dziedziny nauki sympatią, postanawia książki sprzedać, czego ostatecznie nie czyni. W fabule utworu pojawienie się mówiącej papugi i książek z Ameryki Południowej staje się w wyniku kolejnych zdarzeń okazją do poznania historii matematyki. Następne rozdziały prowadzą nas przez życiorysy wielkich matematyków, takich jak: Pitagoras, Euklides, Euler. Bohaterowie poznają ciekawe zagadnienia związane z matematyką, np. liczby zaprzyjaźnione, a także odwiedzają miejsca w stolicy Francji powiązane z matematyką: piramidę na dziedzińcu Luwru, Instytut Arabski i Bibliotekę Narodową. 
Ara o imieniu "Nofutur", skrywająca pewną tajemnicę oraz będąca jedyną istotą, która potrafi rozwiązać dawno zapomniane twierdzenia, a także listy dawnego przyjaciela "Pana Ruche" stają się początkiem niesamowitej przygody, okraszonej matematyczną wiedzą, która zaprowadzi bohaterów aż na Sycylię. 

</doc>
<doc id="1227337" url="https://pl.wikipedia.org/wiki?curid=1227337" title="Barbarzyńca (ujednoznacznienie)">
Barbarzyńca (ujednoznacznienie)



</doc>
<doc id="1227339" url="https://pl.wikipedia.org/wiki?curid=1227339" title="Estádio Municipal Com. Vicente de Paula Penido">
Estádio Municipal Com. Vicente de Paula Penido

Estádio Municipal Com. Vicente de Paula Penido – stadion piłkarski w Aparecida do Norte, São Paulo (stan), Brazylia.

</doc>
<doc id="1227341" url="https://pl.wikipedia.org/wiki?curid=1227341" title="Überlingen-Nußdorf">
Überlingen-Nußdorf

Überlingen-Nußdorf – stacja kolejowa w Überlingen (dzielnica Nußdorf), w kraju związkowym Badenia-Wirtembergia, w Niemczech. Stacja położona jest we wschodniej części miasta, około 100 m od Jeziora Bodeńskiego.

</doc>
<doc id="1227342" url="https://pl.wikipedia.org/wiki?curid=1227342" title="Club General Martín Ledesma">
Club General Martín Ledesma



</doc>
<doc id="1227343" url="https://pl.wikipedia.org/wiki?curid=1227343" title="Martín Ledesma">
Martín Ledesma



</doc>
<doc id="1227344" url="https://pl.wikipedia.org/wiki?curid=1227344" title="Estádio Municipal João Cristino dos Santos">
Estádio Municipal João Cristino dos Santos

Estádio Municipal João Cristino dos Santos – stadion piłkarski w Apiaí, São Paulo (stan), Brazylia.

</doc>
<doc id="1227345" url="https://pl.wikipedia.org/wiki?curid=1227345" title="Martin Ledesma">
Martin Ledesma



</doc>
<doc id="1227347" url="https://pl.wikipedia.org/wiki?curid=1227347" title="Peggau">
Peggau

Peggau – gmina targowa w Austrii, w kraju związkowym Styria, w powiecie Graz-Umgebung. Według danych Austriackiego Urzędu Statystycznego liczyła 2197 mieszkańców (1 stycznia 2015).

</doc>
<doc id="1227349" url="https://pl.wikipedia.org/wiki?curid=1227349" title="Kropidło">
Kropidło



</doc>
<doc id="1227352" url="https://pl.wikipedia.org/wiki?curid=1227352" title="Estádio Municipal Dr. Adhemar de Barros">
Estádio Municipal Dr. Adhemar de Barros

Estádio Municipal Dr. Adhemar de Barros – stadion piłkarski w Araçatuba, São Paulo (stan), Brazylia, na którym swoje mecze rozgrywa klub Associação Esportiva Araçatuba.

</doc>
<doc id="1227354" url="https://pl.wikipedia.org/wiki?curid=1227354" title="Überlingen (stacja kolejowa)">
Überlingen (stacja kolejowa)

Überlingen – przystanek kolejowy w centrum Überlingen, w kraju związkowym Badenia-Wirtembergia, w Niemczech. Stacja zlokalizowana jest przy Wiestorstraße, posiada jeden peron, który znajduje się między dwoma odcinkami tunelu.

</doc>
<doc id="1227356" url="https://pl.wikipedia.org/wiki?curid=1227356" title="Edith Mary Tolkien">
Edith Mary Tolkien

Edith Mary Tolkien (ur. 21 stycznia 1889, zm. 29 listopada 1971) – żona J.R.R. Tolkiena.
Życiorys.
Urodziła się w Gloucestershire jako córka Frances Bratt, niezamężnej córki szewca. Nazwisko ojca Edith pozostaje nieznane. Była utalentowaną pianistką, jednak jej matka nie rozwijała jej talentu.
Pierwsze spotkanie Edith i Johna Tolkiena miało miejsce gdy mieli oni 19 (Bratt) i 16 lat (Tolkien). Ich związek nie został zaakceptowany przez o. Francisa Xaviera Morgana, który opiekował się braćmi Tolkienami po śmierci ich matki. Myśląc o edukacji Johna, zabronił mu się spotykać z Edith do czasu 21 urodzin. W czasie ich rozłąki Tolkien zdążył dostać się na studia w Oksfordzie. 
Kiedy Tolkien ukończył 21 lat, wysłał list do Bratt z pytaniem, czy za niego wyjdzie. Bratt odpisała, że jest już zaręczona, ponieważ nie wierzyła, że Tolkien dotrzyma słowa i do niej powróci. Tolkien przekonał ją, by ta zerwała zaręczyny i wyszła za niego. Pojawił się problem: Tolkien był wyznania katolickiego, zaś Bratt należała do kościoła anglikańskiego. Bratt zmieniła wyznanie na katolickie. Ślub miał miejsce 22 marca 1916 roku. Wkrótce potem Tolkien wyruszył na front do Francji, skąd jednak prędko wrócił zarażony gorączką okopową. 
16 listopada 1917 Edith Mary Tolkien urodziła pierwszego syna, którego nazwano John Francis Reuel na cześć o. Francisa X. Morgana. W październiku 1920 urodził się Michael Hilary Reuel, w listopadzie 1924 – Christopher Reuel, a w 1929 roku córka Priscilla Mary. W okresie po urodzinach Johna Francisa Tolkienowie wyprawiali się na wycieczki; wtedy Edith śpiewała i tańczyła dla męża. To zainspirowało go do napisania opowieści o miłości śmiertelnika Berena do elfki Lúthien. Po wielu latach opowieść tę opublikował Christopher Tolkien w "Silmarillionie".
Edith Mary Tolkien zmarła w wieku 82 lat. Została pochowana w katolickiej części cmentarza Wolvercote w Oxfordzie. Jej mąż został pochowany w tym samym miejscu. Na płycie grobowej znajdują się ich nazwiska, a także imiona – Beren i Lúthien.
Przedstawienie w filmie.
W filmie biograficznym "Tolkien" z 2019 roku, dorosłą Edith zagrała Lily Collins, a nastoletnią Mimi Keene.

</doc>
<doc id="1227358" url="https://pl.wikipedia.org/wiki?curid=1227358" title="Charles Vaurie">
Charles Vaurie

Charles Vaurie (ur. 7 lipca 1906 w Beaulieu-sur-Dordogne, zm. 13 maja 1975 w Reading, Pensylwania) – stomatolog, ornitolog, zoolog i paleontolog. Swoją pracą przyczynił się do powstania nowoczesnej systematyki ptaków.
Życiorys.
Urodzony we Francji, emigrował do USA, gdzie studiował stomatologię na Uniwersytecie Pensylwanii w Filadelfii. Po zakończeniu studiów pracował jako stomatolog w Nowym Jorku. Podczas swojej pracy tworzył rysunki ptaków, które zwróciły uwagę Jamesa Chapina z Amerykańskiego Muzeum Historii Naturalnej. Zaproszony do współpracy Vaurie zaczął tam pracować od 1942 w oddziale ornitologii.
W 1948 opublikował razem z Ernstem Mayrem swoją pierwszą pracę "A Revision of the bird family Dicruridae", w której opisuje ewolucję dziwogonów. Jego najważniejsza publikacja to seria "Systematic notes on Palearctic birds", która przyniosła mu międzynarodowe uznanie i obejmuje 53 edycje.
Główne publikacje:

</doc>
<doc id="1227360" url="https://pl.wikipedia.org/wiki?curid=1227360" title="Węgierski">
Węgierski



</doc>
<doc id="1227365" url="https://pl.wikipedia.org/wiki?curid=1227365" title="Jan Grzegorczyk">
Jan Grzegorczyk

Jan Grzegorczyk (ur. 12 marca 1959 roku w Poznaniu) – polski pisarz, tłumacz, dziennikarz i redaktor.
Życiorys.
Studiował polonistykę na Uniwersytecie Adama Mickiewicza w Poznaniu (1978–1982). W latach 1982–2011 był pracownikiem dominikańskiego wydawnictwa „W drodze”. Od roku 2000 pracownik wydawnictwa Zysk i S-ka, w którym kieruje działem literatury polskiej, religijnej i sportowej. Publikował felietony w „Przeglądzie sportowym”. Przeprowadził wiele wywiadów, m.in. z Romanem Brandstaetterem, Janem Dobraczyńskim, ks. Janem Twardowskim, Zenonem Laskowikiem, o. Karolem Meissnerem. Jest autorem kilkunastu książek prozatorskich, a także biografii i wspomnień. Jest również redaktorem wielu książek, w tym autorstwa Romana Brandstaettera i o. Jana Góry. W swoim dorobku ma także scenariusze do filmów dokumentalnych.
Oprócz działalności pisarskiej i redakcyjnej, przez wiele lat, wespół z żoną, Justyną Grzegorczyk, dokonywał tłumaczeń dzieł innych twórców, głównie z języka angielskiego. Wśród jego przekładów znalazły się m.in. książki Henriego Nouwena.

</doc>
<doc id="1227366" url="https://pl.wikipedia.org/wiki?curid=1227366" title="Disintegration">
Disintegration

Disintegration – ósmy studyjny album zespołu The Cure, wydany w 1989. Dotarł do 12. miejsca listy Billboard 200.
Historia.
The Cure stali się mrocznym i tajemniczym zespołem we wczesnych latach 80. dzięki albumom takim jak "Faith" i "Pornography". Zerwali z tym wizerunkiem dzięki lekkim popowym singlom takim jak „Let's Go to Bed” czy „The Lovecats” i towarzyszącym im teledyskom Tima Pope'a. Kolejne albumy, "The Top", "The Head on the Door" i "Kiss Me, Kiss Me, Kiss Me", kontynuowały eksperymenty popowe, aczkolwiek wszystkie trzy pokazywały elementy mroczniejszej strony Smitha, zarówno muzycznie, jak i lirycznie. "Disintegration" reprezentuje powrót do mrocznych stylów, ale ukazuje też ciągłe poszukiwania nowych pomysłów i brzmień.
Był to pierwszy album The Cure nagrany z przeznaczeniem na CD, czego powodem był brak miejsca dla utworów „Last Dance” i „Homesick” na wydaniu winylowym. Wersja kompaktowa trwa ponad 71 minut, dużo więcej niż standardowy album rockowy. Połowa z dwunastu utworów trwa ponad 6 minut.
Album zadebiutował na 3. miejscu w Wielkiej Brytanii, a także powoli wspinał się na 12. miejsce podczas 55-tygodniowego pobytu na liście Billboardu w Stanach Zjednoczonych. 28 czerwca 1989 otrzymał złotą, a 20 października 1989 platynową płytę w USA. 1 lipca 2004 został albumem podwójnie platynowym.
W 1998 w odcinku "South Parku" pt. "Mecha-Streisand", w którym gościnnie wystąpił Robert Smith, Kyle nazwał płytę "Disintegration" „najlepszym albumem wszech czasów”.
Album jest uważany za drugą część „trylogii” Roberta Smitha, składającej się ponadto z "Pornography" oraz "Bloodflowers". W 2002 The Cure zagrali wszystkie trzy albumy w całości dla publiczności w Berlinie. Koncert ten został wydany na DVD jako "" w 2003.
W 2003 album został sklasyfikowany na 326. miejscu listy 500 albumów wszech czasów magazynu Rolling Stone.
W dniu 6 sierpnia 2010 wydano złożoną z trzech płyt wersję Deluxe.
Twórcy.
Autorem wszystkich tekstów jest Robert Smith.
Album nagrywano w Outside Studios w Berkshire. Miksowano w Rak Studio Three w Londynie.
Instrumenty.
The Cure:

</doc>
<doc id="1227368" url="https://pl.wikipedia.org/wiki?curid=1227368" title="Nirsoft">
Nirsoft

Nirsoft – firma informatyczna należąca do Nira Sofera. Nir Sofer jest doświadczonym programistą z rozległą wiedzą w zakresie C++, .NET Framework, Windows API i inżynierii wstecznej nieudokumentowanych formatów binarnych i algorytmów szyfrowania. Tworzy on aplikacje o bardzo małych wymaganiach systemowych, niewielkich wymiarach oraz bardzo dużej funkcjonalności. Udostępniane są na licencji freeware (tylko do użytku niekomercyjnego). Wiele z nich otrzymało nagrody od portali i magazynów z branży IT. Za program MyUninstaller dostał nagrody od: Home Computer Magazine, TechTV channel, Kim Komando show, PC World magazine oraz The Great Software List.
Do programów wydanych przez Nirsoft dostępne są pliki z tłumaczeniem na różne języki, w tym polski.

</doc>
<doc id="1227370" url="https://pl.wikipedia.org/wiki?curid=1227370" title="Pjetër Gjoka">
Pjetër Gjoka

Pjetër Gjoka (ur. 3 sierpnia 1912 w Ulcinju, w Czarnogórze, zm. 2 maja 1982 w Gjirokastrze) – albański aktor, reżyser, wokalista (tenor) i dziennikarz.
Życiorys.
W roku 1915 przeniósł się wraz z rodziną z Czarnogóry do Szkodry. W szkole interesował się teatrem, po raz pierwszy wystąpił na scenie szkolnej w 1930 roku w dramacie "Dy princa dhe një vashë". Jeszcze bardziej interesował go sport. W 1933 wziął udział w Olimpiadzie Bałkańskiej w Atenach, w konkursie skoku w dal, a przez wiele lat jego wynik z tych zawodów był rekordem kraju. 
Od 1935 roku śpiewał w zespole „Scuola Cantorum”, towarzyszył Tefcie Tashko w czasie jej występów w Szkodrze w 1936 roku. Wkrótce potem całkowicie poświęcił się teatrowi. Przekonał go do tego sukces, jaki odniósł spektakl "Powrót Skanderbega", w którym grał główną rolę, a który został zaprezentowany na scenie w kinie National w Tiranie. W latach 30. był jednym z najbardziej znanych aktorów albańskich, występując z zespołami amatorskimi działającymi w Szkodrze i Tiranie.
W czasie wojny prawdopodobnie pracował jako nauczyciel. W grudniu 1944 r. zubożały w czasie wojny Gjoka podjął pracę w czasopiśmie "Koha e re" (Nowe Czasy). 1 września 1946 pojawił się na scenie Teatru Wojskowego (Teatri e Ushtrise), a w 1947 r. wśród aktorów Teatru Ludowego w Tiranie. Zasłynął w sztukach dramaturgów albańskich, ale także w roli Hamleta czy molierowskiego Świętoszka. W 1961 za wybitne osiągnięcia zawodowe został wyróżniony tytułem „Artist i Popullit” (Artysta Ludu). W tym czasie coraz częściej zajmował się reżyserowaniem spektakli teatralnych. 
Karierę filmową rozpoczął od udziału w koprodukcji albańsko-radzieckiej – filmie "Skanderbeg". Wystąpił potem jeszcze w ośmiu filmach fabularnych. Osobnym polem jego aktywności było przygotowywanie audycji teatru radiowego i moderowanie amatorskich grup teatralnych. Choroba dosięgła go na planie filmu "I treti", realizowanego w 1978 r. Po operacji, którą przeszedł we Włoszech powrócił do kraju i ponownie na scenę. Ostatnią swoją rolę przygotowywał wraz z zespołem Teatru Zawodowego w Gjirokastrze. Zmarł, zanim doszło do premiery.
W 2010 został uhonorowany tytułem Honorowego Obywatela Szkodry. Miał syna Gjovalina Gjokę, który także został aktorem.

</doc>
<doc id="1227371" url="https://pl.wikipedia.org/wiki?curid=1227371" title="Litewska Akademia Nauk">
Litewska Akademia Nauk

Litewska Akademia Nauk (, ) – niezależna instytucja naukowa na Litwie. 
Została założona 16 stycznia 1941 roku z inicjatywy Vincasa Krėvė-Mickevičiusa, który był jej pierwszym prezesem. Na mocy ustaw z 1991, 1993 i 2003 roku traktowana jest jako podmiot prywatny. Na jej czele w latach 2003-2011 stał prof. Zenonas Rudzikas. Akademia zlokalizowana jest w Wilnie.
Struktura.
Podzielona jest na 5 klas:
Litewska Akademia Nauk jest członkiem stowarzyszenia "All European Academies".

</doc>
<doc id="1227372" url="https://pl.wikipedia.org/wiki?curid=1227372" title="Jerzy Grupiński">
Jerzy Grupiński

Jerzy Grupiński (ur. 6 lipca 1938 we Wronkach) – polski poeta, krytyk literacki, animator kultury i redaktor.
Życiorys.
Ukończył LO w Szamotułach, następnie filologię polską w 1964 na Uniwersytecie Adama Mickiewicza w Poznaniu. Od końca lat 50. związany z Poznaniem zajęciami polonisty szkół średnich, przede wszystkim jednak pracą w Pałacu Kultury (CK Zamek).
Debiutował w „Głosie Wielkopolskim” (1963). Od 1970 roku prowadził w Centrum Kultury „Zamek” w Poznaniu Klub Literacki, przez który przewinęli się znani literaci, m.in.: Stanisław Barańczak, Ryszard Krynicki, Edward Stachura, Rafał Grupiński, Ryszard Milczewski-Bruno, Piotr Kuncewicz, Bogusława Latawiec, Andrzej Babiński, Edward Popławski, Wincenty Różański, Jerzy Szatkowski, Krzysztof Kuczkowski, Dariusz Lebioda, Mariusz Grzebalski, Ryszard Krynicki, Łucja Danielewska, Dawid Jung. Prezentowano tam programowe grupy literackie, m.in. Kontekst, Drzewo, Tylicz, Środowisko „Nowego Wyrazu”. Klub Literacki działał w CK Zamek do roku 2005, następnie przeniesiony został do Centrum Kultury „Dąbrówka” w Poznaniu. Od 1998 roku kontynuuje redagowanie i wydawanie kwartalnika literackiego „Protokół Kulturalny” (www.poecipolscy.pl). W CK Zamek wydawał serię „Zamkowe Arkusze Literackie” oraz liczne almanachy, m.in. „Arkusz 2004”, „Arka” tom 1 i 2, „Na końcu świata albo języka” (wydany w „Dąbrówce”). Na 50-lecie Klubu Literackiego wydał (wraz z Łucją Dudzińską) antologię środowiska, wraz z dokumentacją archiwalną, pt. "Daję słowo", Wydawnictwo FONT 2020.
Inicjator Ogólnopolskich Konkursów Wierszy: „O Laur Klemensa Janickiego”, „Zielone Pióra”, „Młode Pióra”, „Pierścień Dąbrówki”. Juror licznych konkursów literackich.
W Radio Emaus prowadzi cykliczną audycję „Pocztylion literacki”.
Należał do Polskiego Związku Szermierczego (AZS) w latach 1961- 1964, później „Gryf” Słupsk.
Wiceprzewodniczący Rady Krajowej KKMP przy ZG ZMW w Warszawie (1972-1975). Przewodniczący KKMP Wiry przy ZW ZMW w Poznaniu (1971-1976).
Członek ZLP od 1976 do 1983 roku. Członek SPP od 1990, współzałożyciel i wiceprezes Salonu Artystycznego im. Jackowskich w Pobiedziskach. Członek Fundacji Literackiej w Poznaniu. Członek Fundacji Wspierania Kultury im. Łucji Danielewskiej w Poznaniu. Członek Światowego Stowarzyszenia Poetów POETAS DEL MUNDO.
Autor wielu tomów wierszy, a także książki dla dzieci. Publikacje m.in. na łamach „Twórczości”, „Kultury”, „Kresów”, „Zeszytów Poetyckich”, „W drodze”, „Opcji”, „Nurtu”, „Odry”, „Poezji”, „Nowe Książki”, „Akantu”, „Okolicy Poetów” oraz e-tygodnika Pisarze.pl. Jego utwory były tłumaczone na język angielski, białoruski, bułgarski, chiński, czeski (przez Alene Debicką), esperanto, francuski, grecki, macedoński, niemiecki, ormiański, rosyjski, serbski, ukraiński, węgierski.
Publikowany też w licznych antologiach dwujęzycznych.
Stypendysta Międzynarodowego Ośrodka Pisarzy i Tłumaczy na Rodos (1988).
O twórczości Jerzego Grupińskiego pisali
W wydawnictwach książkowych:
W posłowiach do książek autora i recenzjach:

</doc>
<doc id="1227377" url="https://pl.wikipedia.org/wiki?curid=1227377" title="Różdżka">
Różdżka

Różdżka – magiczna pałeczka lub laska (najczęściej drewniana) mająca moc wywoływania nadnaturalnych zjawisk. Podczas rytuałów magicznych służy do kierunkowania energii, ale także kreślenia magicznego kręgu.
Zazwyczaj każdy czarodziej posiada swoją różdżkę.
Magiczne różdżki występują głównie w literaturze i filmach.

</doc>
<doc id="1227379" url="https://pl.wikipedia.org/wiki?curid=1227379" title="Fregaty rakietowe typu FREMM">
Fregaty rakietowe typu FREMM

Fregaty rakietowe typu FREMM – seria wielozadaniowych fregat rakietowych opracowanych wspólnie przez Francję i Włochy. Okręty są przystosowane do zwalczania celów powietrznych, nawodnych, okrętów podwodnych a także celów lądowych. Pierwsza jednostka weszła do służby w 2012 roku. We Francji okręty znane są także jako typ "Aquitaine" (region na południu Francji), w służbie włoskiej jako typ "Bergamini" (od admirała Carla Bergaminiego). Fregaty dla Francji i Maroka buduje koncern DCNS, we Włoszech Orizzonte Sistemi Navali - joint venture włoskich stoczni.
Historia.
Z powodu dużych kosztów opracowanych wspólnie przez Francję i Włochy fregat typu "Horizon", rządy obu państw wyraziły w 2002 roku zamiar budowy serii tańszych wielozadaniowych fregat, które mogłyby być budowane w większej liczbie. W 2005 roku zawarto porozumienie międzyrządowe. Prace nad projektem podjęło to samo konsorcjum – ze strony francuskiej Armaris (joint venture firm DCN i Thales, później należące do koncernu DCNS), a z włoskiej Orizzonte Sistemi Navali, które zawarły umowę o współpracy 17 listopada 2005 roku. Fregaty oznaczono jako typ "FREMM", od francuskiego "Frégates européennes multi-missions" lub włoskiego "Fregate europee multi-missione" – fregata europejska wielozadaniowa. Francuska Marynarka Wojenna wyraziła zapotrzebowanie na 17 okrętów tego typu: 8 w wersji ZOP i 9 w wersji do atakowania celów naziemnych - AVT, ale w październiku 2008 zdecydowano o redukcji zamówienia do 11 sztuk, jednocześnie rezygnując z budowy wersji AVT. Włochy miały zamówić początkowo 10 okrętów z czego 4 w wersji ZOP i 6 wielozadaniowych. Jeden okręt tego typu został zamówiony przez Maroko.
9 maja 2006 roku Włochy zamówiły pierwsze dwie fregaty, a 30 stycznia kolejnego roku dalsze cztery. Cena okrętu miała wynosić około 250 milionów euro, lecz wzrosła i w przypadku włoskich okrętów określa się ją nieoficjalnie na ponad 500 milionów euro.
W 2009 roku Grecja wyraziła zapotrzebowanie na 4 okręty, z opcją na kolejne 2. W 2011 Francja zaproponowała sprzedaż 2-4 okrętów, które mogłyby powstać w greckich stoczniach, z odroczeniem zapłaty za nie o 5 lat i możliwością oddania ich Francji, jeżeli grecki rząd nie byłby w stanie spłacić okrętów. Każda z tych fregat miałby kosztować 300 mln Euro. W lutym 2013 Grecja nadal była zainteresowana wypożyczeniem od Francji dwóch fregat FREMM i czterech samolotów Atlantique 2.
16 lutego 2015 Egipt kupił od Francji jedną fregatę FREMM w wersji ZOP w pakiecie z 24 samolotami Dassault Rafale za 5 mld euro. Negocjacje trwały od listopada 2014, ale w związku z wymogiem dostarczenia okrętu w 2015 roku do Egiptu trafił wyprodukowany już dla Marine nationale okręt "Normandie" (D651). Szkolenie egipskiej załogi rozpoczęto w marcu 2015. Ceremonia przekazania okrętu odbyła się 23 czerwca 2015. Do bazowania z fregaty ma zostać zakupiony także śmigłowiec NHI NH90.
W 2015 roku Francja zredukowała zamówienie do ośmiu fregat, w tym sześciu ZOP, które powstaną do 2019 zastępując typ Tourville i Georges Leygues oraz dwóch przeciwlotniczych FREDA dla zastąpienia dwóch niszczycieli typu Cassard. Fregaty typu La Fayette (pięć sztuk) zastąpi natomiast całkowicie nowy projekt.
Wersje.
Wersje okrętów w zależności od użytkownika mają nieznacznie różnić się wyposażeniem z zachowaniem wspólnych elementów do których należą m.in. pociski przeciwlotnicze MBDA Aster, armata OTO Melara 76 mm, europejskie śmigłowce NH90 i torpedy MU90. Główne różnice to pociski przeciwokrętowe Exocet na wersji francuskiej i Otoman na włoskiej oraz rodzime systemy zarządzania ogniem i radary.
Okręty.
 - typ Aquitaine
 - typ Bergamini
 - typ Aquitaine
 - typ Aquitaine

</doc>
<doc id="1227380" url="https://pl.wikipedia.org/wiki?curid=1227380" title="Leipziger BC 1893">
Leipziger BC 1893

Leipziger Ballspiel-Club – niemiecki klub sportowy z Lipska. Założony 6 marca 1893 jako klub piłkarski i krykietowy. Klub nie odnosił wielkich sukcesów, jednak przeszedł do historii jako jeden z członków założycieli Niemieckiego Związku Piłki Nożnej ("Deutscher Fußball Bund or German Football Association") w Lipsku w 1900, gdzie był reprezentowany przez Oskara Büttnera.
Przedtem LBC odegrało istotną rolę w formowaniu w 1896 Verband Leipziger Ballspiel-Vereine, części Verbande Mitteldeutscher Ballspiel-Vereine.
Piłkarze tego klubu grali w koszulkach w biało-żółte, pionowe pasy oraz w ciemnoniebieskich spodenkach. Klub miał także sekcję tenisa.

</doc>
<doc id="1227382" url="https://pl.wikipedia.org/wiki?curid=1227382" title="Leipziger Ballspiel-Club">
Leipziger Ballspiel-Club



</doc>
<doc id="1227383" url="https://pl.wikipedia.org/wiki?curid=1227383" title="LBC">
LBC



</doc>
<doc id="1227385" url="https://pl.wikipedia.org/wiki?curid=1227385" title="Steve Talley">
Steve Talley

Steve Talley (ur. 12 sierpnia 1981 w Indianapolis) – amerykański aktor. Wystąpił w roli Dwighta Stiflera, studenta-kobieciarza w dwóch filmach z serii "American Pie" – ' (2006) i ' (2007).

</doc>
<doc id="1227389" url="https://pl.wikipedia.org/wiki?curid=1227389" title="Czatownik z Wody">
Czatownik z Wody

Czatownik z Wody (ang. "Watcher in the Water") – stworzenie ze stworzonej przez J.R.R. Tolkiena mitologii Śródziemia.
Żył w jeziorze położonym u stóp wejścia do Khazad-dûm, które powstało po zatamowaniu Sirannonu. Mógł być jednym ze stworzeń, które przetrwały do końca Trzeciej Ery. Zmusił Drużynę Pierścienia do przejścia przez Khazad-dûm, blokując Zachodnią Bramę. Ori w Księdze Mazarbul zanotował, że Óin został wciągnięty do wody przez Czatownika.
Miał przynajmniej dwadzieścia jeden długich, krętych, jasnozielonych i fosforyzujących macek. Według Gandalfa mógł być starszy i groźniejszy niż orkowie. Robert Foster zakłada, że było to złe stworzenie. Nie rozstrzyga, czy służyło Sauronowi, czy Balrogowi.

</doc>
<doc id="1227390" url="https://pl.wikipedia.org/wiki?curid=1227390" title="(164215) Doloreshill">
(164215) Doloreshill

(164215) Doloreshill – planetoida z grupy Amora, należąca do obiektów NEO. (164215) Doloreshill okrąża Słońce w ciągu 3 lat i 26 dni w średniej odległości 2,11 j.a. Została odkryta 25 czerwca 2004 roku w programie Catalina Sky Survey. Nazwa planetoidy pochodzi od "Dolores H. Hill" (ur. 1956) badaczki meteorów na University of Arizona's Lunar and Planetary Laboratory. Przed nadaniem nazwy planetoida nosiła oznaczenie tymczasowe 2004 MF6.

</doc>
<doc id="1227391" url="https://pl.wikipedia.org/wiki?curid=1227391" title="The Triptic">
The Triptic

The Triptic – ósmy album studyjny album polskiej grupy muzycznej Sweet Noise, wydany 6 sierpnia 2007 przez 2 wytwórnie: EMI oraz Noise Inc. Wydawnictwo ukazało się również w wersji z dołączoną płytą DVD zawierającą teledyski oraz film dokumentalny. Płyta dotarła do 14. miejsca listy OLiS w Polsce.
Lista utworów.
Źródło.

</doc>
<doc id="1227392" url="https://pl.wikipedia.org/wiki?curid=1227392" title="2004 MF6">
2004 MF6



</doc>
<doc id="1227394" url="https://pl.wikipedia.org/wiki?curid=1227394" title="Mykolas Biržiška">
Mykolas Biržiška

Mykolas Biržiška (pol. Michał Birżyszka; ur. 24 sierpnia 1882 w Wiekszniach koło Możejek, zm. 24 sierpnia 1962 w Los Angeles) - historyk literatury, sygnatariusz Aktu Niepodległości Litwy z 16 lutego 1918 roku.

</doc>
<doc id="1227396" url="https://pl.wikipedia.org/wiki?curid=1227396" title="Mykolas Birziska">
Mykolas Birziska



</doc>
<doc id="1227398" url="https://pl.wikipedia.org/wiki?curid=1227398" title="Neşe Taluy Yüce">
Neşe Taluy Yüce

Neşe Taluy Yüce – współczesna tłumaczka literatury polskiej na język turecki, profesor Uniwersytetu w Ankarze, gdzie kieruje jedyną w Turcji Katedrą Filologii Polskiej.
Tłumaczyła m.in. Leopolda Staffa, Marię Pawlikowską-Jasnorzewską, Juliana Tuwima, Juliana Przybosia, Konstantego Ildefonsa Gałczyńskiego, Czesława Miłosza, Tadeusza Różewicza, Mirona Białoszewskiego, Wisławę Szymborską, Zbigniewa Herberta, Stanisława Grochowiaka, Ernesta Brylla, Edwarda Stachurę, Stanisława Barańczaka, Sławomira Mrożka, Eugeniusza Tkaczyszyna-Dyckiego czy klasyków Adama Mickiewicza, Juliusza Słowackiego. Współpracuje z Zeszytami Poetyckimi, w których ogłosiła „Ślady surrealizmu w poezji tureckiej”.
Za swój wkład w przybliżanie literatury polskiej oraz tłumaczenie polskich dzieł poezji i prozy otrzymała Odznakę honorową „Zasłużony dla Kultury Polskiej” od ministra spraw zagranicznych Stefana Mellera.
Zaangażowana w działalność Polonii tureckiej.

</doc>
<doc id="1227399" url="https://pl.wikipedia.org/wiki?curid=1227399" title="Wacław Wilczyński">
Wacław Wilczyński

Wacław Wilczyński (ur. 31 lipca 1923 w Warszawie, zm. 23 grudnia 2008 w Poznaniu) – polski profesor nauk ekonomicznych, uczeń Edwarda Taylora, członek PZPR w latach 1948–1981.
Życiorys.
Jego ojciec Wacław był pracownikiem Banku Polskiego, w latach 30. zastępcą Dyrektora Polskiej Kasy Rządowej w ówczesnym Wolnym Mieście Gdańsku W czasie wojny podharcmistrz Szarych Szeregów i oficer Armii Krajowej. W 1943 w tajnym Liceum Ziem Zachodnich zdał maturę. W 1948 roku ukończył Akademię Handlową w Poznaniu. Pracę doktorską „Ewolucja teorii konkurencji” obronił 30 czerwca 1959. W 1963 habilitował się na podstawie rozprawy „Rynek sprzedawcy i rynek nabywcy a optymalne wykorzystanie zasobów” w Szkole Głównej Planowania i Statystyki w Warszawie. Pod koniec lat sześćdziesiątych wykładał na katolickim uniwersytecie w Leuven (Belgia). W 1970 roku otrzymał tytuł profesora nadzwyczajnego nauk ekonomicznych, a w 1976 prof. zwyczajnego. Na przełomie lat 70. i 80. był konsultantem w zespole reformatorskim Leszka Balcerowicza. Po ogłoszeniu stanu wojennego wystąpił z PZPR. Później członek Rady Ekonomicznej przy rządzie Tadeusza Mazowieckiego, w latach 1993–1997 stał na czele Rady Ekonomicznej przy prezesie Narodowego Banku Polskiego.
Był wykładowcą Akademii Ekonomicznej w Poznaniu, Wyższej Szkoły Bankowej w Poznaniu, a także publicystą „Wprost”. Popierał gospodarkę rynkową jako ustrój gospodarczy oraz zdecydowane kroki naprawcze w sferze polityki i ekonomii. Był zwolennikiem „radykalnej terapii ustrojowej, oznaczającej zdecydowany, nie rozkładany w czasie przełom w stosunkach ekonomicznych”.
Za ogół swej działalności naukowej i publicystycznej odznaczony został Krzyżem Kawalerskim (1966) i Komandorskim (1972) – Orderu Odrodzenia Polski oraz Krzyżem Komandorskim z Gwiazdą Orderu Odrodzenia Polski (1998). W 1993 roku otrzymał tytuł Zasłużony dla Miasta Poznania, a także medal wojewody poznańskiego "Ad Perpetuam Rei Memoriam". Za upowszechnianie wiedzy – Medal Komisji Edukacji Narodowej. Był także odznaczony Krzyżem Armii Krajowej, Medalem „Za zasługi dla ZHP”, Złotą Odznaką PTE.

</doc>
<doc id="1227401" url="https://pl.wikipedia.org/wiki?curid=1227401" title="Elżbieta Szprotówna">
Elżbieta Szprotówna



</doc>
<doc id="1227402" url="https://pl.wikipedia.org/wiki?curid=1227402" title="Oenanthe">
Oenanthe



</doc>
<doc id="1227410" url="https://pl.wikipedia.org/wiki?curid=1227410" title="Zęby stałe">
Zęby stałe

Zęby stałe – zęby wyrzynające się u człowieka w miejsce traconych zębów mlecznych występujących w okresie dziecięcym. Dorosły człowiek przy pełnym uzębieniu stałym ma 32 zęby (16 w żuchwie i 16 w szczęce) – 4 siekacze, 2 kły, 4 zęby przedtrzonowe i 6 trzonowych. Jego wzór zębowy można więc przedstawić następująco:
Anatomia poszczególnych zębów.
Największe zęby sieczne człowieka. Na brzegu siecznym znajdują się 3 guzki, które niedługo po wyrżnięciu ulegają ścieraniu. Między guzkami znajdują się przełęcze, które w postaci rowków przechodzą na powierzchnię wargową. Na powierzchni podniebiennej guzek zębowy. Zęby sieczne wykazują wszystkie cechy Mühlreitera. Powierzchnie styczne trójkątne. Komora spłaszczona w wymiarze podniebienno-wargowym. 
 Liczba korzeni- 1 spłaszczony mezjalno-dystalnie, zakrzywiony w kierunku zęba bocznego
Liczba kanałów- 1 okrągły
Są one mniejsze od jedynek, bardziej zmienne i mniej charakterystyczne. Na powierzchni podniebienej znajduje się guzek zębowym, w którego dnie często umiejscowiony jest otwór ślepy "(foramen cecum)". W otworze ślepym bardzo często dochodzi do postępu zmian próchnicowych. Powierzchnie styczne trójkątne. Komora podobna do komory w zębie siecznym przyśrodkowym.
Liczba korzeni- 1 spłaszczony mezjalno-dystalnie
Liczba kanałów- 1 
Najmniejszy ząb człowieka. Kształt dłutowaty. Brzeg sieczny zarówno po stronie mezjalnej jak i dystalnej pod ostrym kątem przechodzą w brzegi styczne. Ząb ten nie wykazuje cech Mühlreitera. Komora spłaszczona w wymiarze wargowo-podniebiennym.
Liczba korzeni- 1 
Liczba kanałów- 1
Siekacz dolny boczny jest większy od siekacza dolnego przyśrodkowego. Jest zębem również mało charakterystycznym, który może być podobny do jedynki, jak i do kła. Podobnie jak siekacz dolny przyśrodkowy nie wykazuje cech Mühlreitera.
Liczba korzeni- 1 
Liczba kanałów- 1 
Zęby sieczne górne są większe od dolnych. Ząb sieczny górny przyśrodkowy jest większy od bocznego. Ząb sieczny dolny przyśrodkowy jest mniejszy od bocznego. W warunkach prawidłowego zgryzu, nagryz pionowy zębów górnych wynosi 1/3 wysokości zębów dolnych. W spoczynkowym położeniu żuchwy występuje szpara spoczynkowa - odległość pomiędzy brzegami siecznymi górnych i dolnych siekaczy, która waha się pomiędzy 2-4 mm.
Jest to najdłuższy ząb człowieka mierzący ok. 33mm. Korona stożkowata, zakończona wydatnym guzkiem. Brzeg sieczny składa się z dwóch części: krótszej mezjalnej i dłuższej dystalnej. Powierzchnia wargowa podzielona grzebieniem, który schodzi od szczytu guzka na krawędzi siecznej. Komora miazgi jest najszersza na granicy korony i korzenia. Wysyła ku szczytowi uchyłek odpowiadający guzkowi. Korzeń w stosunku do korony jest dłuższy. Powierzchnie styczne trójkątne. Na powierzchni podniebiennej czasem wydatny guzek zębowy.
Liczba korzeni- 1 
Liczba kanałów- 1 owalny
Podobny do kła górnego. Korzeń w stosunku do korony jest krótszy. Brzeg sieczny składający się z dwóch części. Komora podobna do komory kła górnego.
Liczba korzeni- 1 
Liczba kanałów- 1 
Kły są zębami, które rozdzierają dostarczany pokarm. Pomagają również innym zębom w pełnieniu ich funkcji.
Ząb dwuguzkowy, posiadający powierzchnie żującą. Guzki podniebienny i policzkowy, z których policzkowy jest zdecydowanie większy. Guzki oddzielone są bruzdą międzyguzkową biegnącą w kierunku mezjalno-dystalnym, która może posiadać odgałęzienia i niekiedy tworzyć guzki dodatkowe. Powierzchnie styczne są trapezoidalne. Komora w wymiarze mezjalno-dystalnym jest szeroka, a w wymiarze podniebienno-policzkowym wąska. Wysyła 2 uchyłki odpowiadające guzkom, z których wyższy jest policzkowy. 
Liczba korzeni- 2 (podniebienny i policzkowy) w 20% 1 korzeń 
Liczba kanałów- 2 nawet, gdy jest jeden korzeń
Ząb również dwuguzkowy, którego guzek policzkowy nie jest wybitnie wykształcony. Bruzda międzyguzkowa w kierunku mezjalno-dystalnym - może mieć odgałęzienia. Komora podobna do przedtrzonowca pierwszego.
Liczba korzeni- 1 
Liczba kanałów- 1 lub 2 (50%)
Ząb dwuguzkowy, podobny do przedtrzonowców górnych. Komora jest obszerna, spłaszczona mezjalno-dystalnie. Wysyła uchyłki odpowiadające guzkom. Powierzchnia policzkowa jest pochylona dojęzykowo. 
Liczba korzeni- 1 
Liczba kanałów- 1 
Ząb dwuguzkowy, którego guzek językowy jest wybitnie wyeksponowany, równający się guzkowi policzkowemu. Poza tym ząb ten jest podobny do przedtrzonowca dolnego pierwszego.
Liczba korzeni- 1 
Liczba kanałów- 1 
Zawiązki przedtrzonowców stałych znajdują się pomiędzy odpowiadającymi im korzeniami zębów trzonowych mlecznych. W miejsce zębów trzonowych mlecznych wyrzyna się grupa zębów przedtrzonowych, których brak w uzębieniu mlecznym.
Korona w kształcie rombu. Posiada 4 guzki (podniebienny bliższy i dalszy, policzkowy bliższy i dalszy). Guzek podniebienny bliższy jest największy, podniebienny dalszy najmniejszy. Bardzo często występuje tzw. "guzek Carabellego" na podniebiennej powierzchni guzka podniebiennego bliższego. Powierzchnie styczne są wypukłe, czworokątne. Komora obszerna 2/3 w części bliższej i 1/3 w części dalszej. Pomiędzy tymi częściami znajduje się przewężenie. 
Liczba korzeni- 3 (podniebienny, policzkowy bliższy i policzkowy dalszy) 
Liczba kanałów- 3 (podniebienny, policzkowy bliższy i policzkowy dalszy) lub 4 (kanał policzkowy bliższy dodatkowy)
Klinicznie spotykane 3 odmiany: *bez guzka Carabellego
Liczba korzeni- 3 (podniebienny, policzkowy bliższy i policzkowy dalszy) 
Liczba kanałów- 3 (podniebienny, policzkowy bliższy i policzkowy dalszy) lub 4 (kanał policzkowy bliższy dodatkowy)
Ząb wykazujący bardzo dużą zmienność, od dobrze wykształconego z wyeksponowanymi guzkami do zaczątka zęba przypominającego czop. Czasami zęby trzonowe trzecie w ogóle nie występują.
Liczba korzeni- 1 (zlany - najczęściej) 
Liczba kanałów- 2 lub 3 lub 4
Powierzchnia żująca jest pięciokątna. Ząb trzonowy dolny pierwszy charakteryzuje się obecnością 5 guzków. Występują 3 guzki policzkowe, tworzące łuk wypukły na zewnątrz, oraz 2 językowe. Komora jest trójkątna, dłuższa mezjalno-dystalnie. 
Liczba korzeni- 2 (mezjalny i dystalny) 
Liczba kanałów- 3 (2 w korzeniu mezjalnym - policzkowy bliższy i językowy bliższy, 1 w dystalnym)
Ząb najczęściej czteroguzkowy, podzielony bruzdą międzyguzkową w kształcie krzyża. Jest nieznacznie mniejszy od trzonowca dolnego pierwszego. 
Liczba korzeni- 2 (mezjalny i dystalny) 
Liczba kanałów- 3 (2 w korzeniu mezjalnym - policzkowy bliższy i językowy bliższy, 1 w dystalnym)
Ząb najczęściej pięcioguzkowy (3 językowe, 2 policzkowe) o niewyraźnym zarysie. Występują nieregularne bruzdy.
Liczba korzeni- 1 (zlany) 
Liczba kanałów- 2 (bliższy i dalszy)
W prawidłowym zgryzie, w zwarciu centralnym guzki zęba trzonowego pierwszego górnego powinny wchodzić w bruzdę między guzkową trzonowca pierwszego dolnego. Opisuje to I klasa Angle'a, która mówi, że guzek policzkowy bliższy szóstki górnej znajdować powinna się pomiędzy guzkiem policzkowym bliższym a środkowym szóstki dolnej.

</doc>
<doc id="1227414" url="https://pl.wikipedia.org/wiki?curid=1227414" title="Revolta">
Revolta

Revolta – siódmy, studyjny album polskiej grupy muzycznej Sweet Noise, wydany 8 listopada 2003. Gościnnie na płycie wystąpili tacy muzycy jak: Edyta Górniak, Peja, O.S.T.R. oraz Anna Maria Jopek. Album promowany był singlem „Jeden taki dzień”. Płyta dotarła do 10. miejsca listy OLiS w Polsce.
Lista utworów.
Źródło.

</doc>
<doc id="1227416" url="https://pl.wikipedia.org/wiki?curid=1227416" title="James Lee Peters">
James Lee Peters

James Lee Peters (ur. 13 sierpnia 1889 w Bostonie,
Massachusetts, zm. 19 kwietnia 1952 w Cambridge) – amerykański ornitolog, zoolog, kustosz zbioru ptaków w Muzeum Zoologii Porównawczej w Harvard College, prezydent Unii Ornitologów Amerykańskich w latach 1942-45, jak i prezydent Międzynarodowej Komisji Nomenklatury Zoologicznej. Autor wielotomowej publikacji: "Checklist of Birds of the World".
"Checklist of Birds of the World" Petersa miała w stosunku do wcześniejszych podobnych list ptaków, autorstwa np. Richarda Bowdlera Sharpe'a, między innymi tę zaletę, że wykazywała takson podgatunku (trójnominalna nomenklatura). Peters zmarł nie kończąc tej pracy. Zakończył ją Ernst Mayr i współpracownicy. "Checklist..." miała duży wpływ na ornitologię XX w. i była podstawą następnych nowoczesnych list. 
Najważniejsze publikacje:

</doc>
<doc id="1227420" url="https://pl.wikipedia.org/wiki?curid=1227420" title="Czas ludzi cienia">
Czas ludzi cienia

Czas ludzi cienia – szósty studyjny album polskiej grupy muzycznej Sweet Noise, wydany 3 sierpnia 2002 przez trzy wytwórnie: Jazz'N'Java, Noise Inc oraz EMI. Płyta dotarła do 9. miejsca listy OLiS w Polsce
Lista utworów.
Źródło.
Twórcy.
Źródło.

</doc>
<doc id="1227424" url="https://pl.wikipedia.org/wiki?curid=1227424" title="Batman (rzeka)">
Batman (rzeka)

 
Batman – rzeka w południowo-wschodniej Turcji, dopływ Tygrysu. Przepływa nieopodal miasta Batman. Na północ od miasta Batman rzekę przecina stary most "Malabadi" z XII wieku.

</doc>
<doc id="1227425" url="https://pl.wikipedia.org/wiki?curid=1227425" title="Wital Woranau">
Wital Woranau

Wital Woranau (, ur. 18 marca 1983 w Mińsku) – białoruski pisarz, wydawca, tłumacz i wykładowca akademicki.
Życiorys.
Absolwent UAM w Poznaniu i Uniwersytetu im. Masaryka w Brnie. Współzałożyciel i przewodniczący Białoruskiego Kulturalno-Naukowego Centrum w Poznaniu i wydawnictwa Bieły Krumkacz. Współpracuje z polskimi "Zeszytami Poetyckimi", dla których przygotowywał antologię współczesnej poezji białoruskiej "Pocztówki z Atlantydy".
Uzyskał doktorat na Uniwersytecie Masaryka w Czechach. Obecnie wykłada literaturę irlandzką oraz historię Białorusi w Southwestern College w Stanach Zjednoczonych.
Przetłumaczył na białoruski "Czekając na Godota" Samuela Becketta i "Kubusia Puchatka" Alana Milne’a.
W 2013 r. nakładem "„Zeszytów Poetyckich”" ukazał się zbiór utworów prozatorskich "Wielkie Księstwo Białoruś" w przekładzie Moniki Uranek, redakcja Dawid Jung, grafiki Włodzimierz Bludnik.
W 2014 r. ukazała się książka "Szeptem" zawierająca 18 opowiadań dla których inspiracją były pogańskie tradycje, medycyna ludowa i szeptuństwo białoruskiego Polesia i Podlasia. W 2015 r. na scenie Teatru Wierszalin w Supraślu wystawiono dramat Piotra Tomaszuka "Wziołowstąpienie", który zawiera pewne podobieństwo do dwóch historii zawartych w książce.

</doc>
<doc id="1227428" url="https://pl.wikipedia.org/wiki?curid=1227428" title="Bitwa pod Stokiem">
Bitwa pod Stokiem

Bitwa pod Stokiem – bitwa stoczona w nocy z 4 na 5 maja 1863 roku pod wsią Stok (trasa Ostrów Mazowiecka - Ostrołęka). W miejscu tym oddział Ignacego Mystkowskiego urządził zasadzkę na wojska rosyjskie.
Starcie to przeszło do historii jako jedna z największych zwycięskich bitew powstania styczniowego. W walce rozbito kolumnę carską księcia Tichomirowa i Konstantego Rynarzewskiego, wzięto jeńców, zdobyto broń i sprzęt taborowy. Oddziałami strzelców i kosynierów dowodzili Ignacy Mystkowski i Karol Frycze, Jan Podbielski i Władysław Ostaszewski, a kawalerią Bronisław Deskur. W skład sztabu wchodził Teofil Dąbrowski, brat Jarosława Dąbrowskiego. Za tę bitwę Rząd Narodowy mianował Mystkowskiego podpułkownikiem.
Tak owo starcie podsumowuje Stanisław Zieliński w "Bitwach i Potyczkach 1863-64" (Rapperswil 1913, s. 233):
"(...) stracili moskale 31 żołnierzy i podoficerów w zabitych, oraz 2 oficerów i 6 szeregowych rannych (...), oraz 4 wziętych do niewoli, których jakto: majora żandarmów Denisiewicza (...), oraz dwóch oficerów Puchałów-Cywińskich, kazał Mystkowski powiesić. Zdobycz powstańców była pokaźna: 15 sztucerów, 6 par pistoletów i 6 pałaszy, 3 rewolwery, 3 konie i 3 furmanki z bagażami, 3 wielkie kotły, oraz wiele innych materyałów, a nad ranem włościanie poznosili do obozu jeszcze znaczną ilość broni. Ale i straty oddziału były znaczne: 6 zabitych, w tem Dmochowski i Trzciński i 14 rannych, z których niebawem zmarł ogólnie lubiany w oddziele porucznik Adam Pisarzewski z Karniewa"
Przebieg bitwy ukazuje scena w filmie "Szwadron" z 1992 roku.

</doc>
<doc id="1227429" url="https://pl.wikipedia.org/wiki?curid=1227429" title="STS Kaisei">
STS Kaisei

STS Kaisei (海星) – dwumasztowa brygantyna. Weszła do eksploatacji w 1990 roku jako polski szkuner Zew, następnie sprzedana do Japonii i przebudowana. Armatorem jest "Sail Training Association of Japan", pływa pod banderą Antigui i Barbudy.
Historia i rejsy.
Zew.
Po zatonięciu „Zewu Morza”, uchwałą Sejmiku Żeglarskiego zobowiązano zarząd PZŻ do wybudowania, m.in. ze środków uzyskanych z wypłaty ubezpieczenia, podobnego żaglowca. W latach 1987 – 1990 w stoczni Intersteru w Elblągu i Stoczni Gdańskiej powstał dwumasztowy szkuner urejony „Zew”. Pod polską banderą i z kapitanem Andrzejem Straburzyńskim odbył tylko jeden dalszy rejs na Karaiby w 1990 r. w poszukiwaniu czarteru lub kupca i ostatecznie został sprzedany. Powrócił do Polski z tą samą załogą, ale już pod inną nazwą i banderą.
Kaisei.
Powrócił do Polski dla dokonania przebudowy wnętrza i zmiany ożaglowania na brygantynę, zgodnie z wymogami nowego właściciela. Obecnie jako „Kaisei” (pol. "Gwiazda morza") pływa pod armatorem z Japonii, a banderą z Antigui i Barbudy. W 1992 r. pod banderą Japonii brał udział w Operacji Żagiel z okazji 500-lecia odkrycia Ameryki.

</doc>
<doc id="1227430" url="https://pl.wikipedia.org/wiki?curid=1227430" title="Ghetto">
Ghetto



</doc>
<doc id="1227438" url="https://pl.wikipedia.org/wiki?curid=1227438" title="Stosunki społeczne">
Stosunki społeczne



</doc>
<doc id="1227448" url="https://pl.wikipedia.org/wiki?curid=1227448" title="Protokół kulturalny">
Protokół kulturalny

Protokół Kulturalny – poznański kwartalnik literacki założony i redagowany przez Jerzego Grupińskiego, powstały z przekształcenia dawnego "Protokołu Towarzyskiego", środowiskowego, niszowego czasopisma, którego wydawcą było Centrum Kultury "Zamek". Obecnie z pismem współpracuje wielu pisarzy z upadłego "Arkusza" (dawny wydawca "Głos Wielkopolski"). Przez szereg lat kwartalnik skupiał się wokół członków Klubu Literackiego CK "Zamek" w Poznaniu. Po zmianie siedziby Klubu obecnie wydawcą jest KL "Dąbrówka". Pismo jest jednym z ciekawszych pism literackich w Polsce, obok "Czasu Kultury", "Pro Arte" i "Zeszytów Poetyckich".

</doc>
<doc id="1227455" url="https://pl.wikipedia.org/wiki?curid=1227455" title="Zwiastowanie (obraz Fra Angelica)">
Zwiastowanie (obraz Fra Angelica)

Zwiastowanie – obraz ołtarzowy namalowany ok. 1426 przez Fra Angelico dla klasztoru Santo Domenico w Fiesole, niedaleko Florencji. Dzieło zostało wykonane w technice tempery z użyciem złota. Ołtarz przechowywany jest w Muzeum Prado.
Scena zwiastowania rozgrywa się pod portykiem o lekkiej konstrukcji z cienkich kolumienek. Z lewej strony w głębi ogrodu widać scenę wygnania Adama i Ewy z Raju. Predella ukazuje sceny z życia Maryi: narodziny Marii, ślub ze św. Józefem, nawiedzenie św. Elżbiety, narodziny Chrystusa, ofiarowanie Jezusa w świątyni oraz Wniebowzięcie Maryi.
Fra Angelico malował obrazy wyłącznie religijne, pojmując sztukę jako formę wysławiania Stwórcy. Bardzo precyzyjnie oddawał naturę i cechy przedstawianych postaci. W swoim stylu łączył późny włoski gotyk z nową – renesansową – formułą sztuki. Przykładem tego jest chociażby przestrzenność architektury w jego dziełach.

</doc>
<doc id="1227456" url="https://pl.wikipedia.org/wiki?curid=1227456" title="Ashley Noffke">
Ashley Noffke

Ashley Allan Noffke (ur. 30 kwietnia 1977 w Nambour), australijski krykiecista, praworęczny rzucający w stylu "medium pace" ale także dobry "batsman", członek Queensland Bulls, dwukrotny reprezentant Australii (luty 2008). Grał także w lidze angielskiej w drużynach Durham, Middlesex i Gloucestershire.

</doc>
<doc id="1227458" url="https://pl.wikipedia.org/wiki?curid=1227458" title="Pakt brukselski">
Pakt brukselski



</doc>
<doc id="1227459" url="https://pl.wikipedia.org/wiki?curid=1227459" title="James Hopes">
James Hopes

James Redfern Hopes (ur. 24 października 1978 w Townsville) – australijski krykiecista, "all-rounder" – praworęczny "bowler" (rzucający w stylu "medium fast") i "batsman". Grał w barwach Australii w meczach jednodniowych i Twenty20. W lidze australijskiej gra w drużynie stanowej Queensland.

</doc>
<doc id="1227461" url="https://pl.wikipedia.org/wiki?curid=1227461" title="Hopes">
Hopes

Osoby o nazwisku Hopes:
Płyty

</doc>
<doc id="1227462" url="https://pl.wikipedia.org/wiki?curid=1227462" title="Hopes and Fears">
Hopes and Fears



</doc>
<doc id="1227463" url="https://pl.wikipedia.org/wiki?curid=1227463" title="Seki (miasto)">
Seki (miasto)

 – miasto w prefekturze Gifu na wyspie Honsiu w Japonii.

</doc>
<doc id="1227465" url="https://pl.wikipedia.org/wiki?curid=1227465" title="Dolina Śmierci">
Dolina Śmierci



</doc>
<doc id="1227467" url="https://pl.wikipedia.org/wiki?curid=1227467" title="John Fastolf">
John Fastolf

Sir John Fastolf (zm. 5 listopada 1459) – rycerz i wódz angielski w czasie Wojny Stuletniej, prawdopodobnie pierwowzór szekspirowskiego Falstaffa. Był namiestnikiem Normandii, zarządcą Andegawenii i dowódcą Bastylii. Był synem szlachcica z Norfolk, Johna Fastolfa z Caister. 
W roku 1413 został wysłany do Akwitanii i brał udział we wszystkich kolejnych kampaniach Henryka V we Francji. Zdobył na dworze opinię dobrego żołnierza, w rezultacie czego w roku 1423 został mianowany gubernatorem prowincji Maine i Andegawenii, zaś w lutym roku 1426 odznaczony Orderem Podwiązki. Niespodziewanie w tym samym roku dowództwo wojsk we Francji przejął John Talbot.
Sukcesy i porażki.
Po krótkim pobycie w Anglii w roku 1428 wrócił do Francji, by 12 lutego 1429 wziąć pod Orleanem udział w tzw. bitwie o śledzie. 18 czerwca tego samego roku siły angielskie pod dowództwem Fastolfa i Talbota poniosły klęskę pod Patay. Niektórzy historycy francuscy, winą za przegraną obarczali Talbota, który wykazał się zwyczajną u niego niefrasobliwością, zaś Fastolf zbiegł wprawdzie z pola bitwy, ale dopiero wówczas gdy stało się jasne, że żadna odsiecz nie nadejdzie. Inni kronikarze oskarżali go o tchórzostwo, co zresztą zaraz po bitwie zarzucał mu książę Bedford.
Fastolf służył we Francji aż do roku 1440 (a miał już wówczas ponad 50 lat), ale wciąż był podejrzewany o działanie na szkodę korony. Uważa się, że zarobił na zaciągach do wojska. Jeden z jego służących napisał o nim po latach: "Okrutny i mściwy, nigdy nie okazujący łaski", a zazdrośnicy mawiali, że po śmierci swojej żony zagarnął cały jej - należący się dzieciom - majątek. W każdym razie umiejętności administracyjne pozwoliły mu zgromadzić olbrzymi majątek.
Śmierć i pochówek.
Zmarł w Caister w listopadzie 1459 roku. Pochowany został obok swej żony Millicent, w specjalnie w tym celu wzniesionej kaplicy św. Beneta. Pod koniec życia był poplecznikiem Johna Pastona, posiadacza ziemskiego z Norfolk, który był podobno w posiadaniu ponad tysiąca (zazwyczaj krytycznych) listów krążących pomiędzy członkami rodziny Pastonów na temat Fastolfa.

</doc>
<doc id="1227468" url="https://pl.wikipedia.org/wiki?curid=1227468" title="Sorana Cirstea">
Sorana Cirstea



</doc>
<doc id="1227471" url="https://pl.wikipedia.org/wiki?curid=1227471" title="Decymetr">
Decymetr

Decymetr (symbol: dm) – podwielokrotność metra, podstawowej jednostki długości w układzie SI. Jeden decymetr równa się 10 centymetrom (0,1 metra). W notacji naukowej można go zapisać jako 1 E-1 m oznaczający 0,1 × 1 m.
Nie jest powszechnie używany jako jednostka odległości. Decymetrów używa się w geodezji do skalowania łat niwelacyjnych.

</doc>
<doc id="1227472" url="https://pl.wikipedia.org/wiki?curid=1227472" title="Muariolanza">
Muariolanza

Muariolanza – polski zespół muzyczny ambient-jazzowy, założony przez Mariusza Orzełowskiego, absolwenta Instytutu Jazzu Akademii Muzycznej im. Karola Szymanowskiego w Katowicach. Zespół gra ambient jazz z elementami reggae, funk i noise.
Działalność.
Muariolanza zadebiutowała wydaną przez BCD Records płytą "Muarioland" w 2006 roku. W 2007 odbyli trasę koncertową po południowej Polsce, występując między innymi na 2. Off Festivalu. Wiosną 2008 roku ukazała się druga płyta, "Po drugiej stronie Przemszy", nagrana podczas pięciogodzinnej sesji w marcu 2007. Poza nagranymi w studiu nagraniowym albumami, zespół własnym sumptem przygotował dwie EPki z serii "Muariolanza Home", nagrane w domowym studiu i sprzedawane na koncertach. W 2012 roku zespół zmienił skład.
Muzycy Muariolanza angażują się też w poboczne projekty: Orzełowski i Mietła tworzą Hipnoza Just Duet, Pierre jest liderem zespołu Massive Experimental Quartet, Orzełowski i Babko w 1995 założyli też grupę Młajli: dwa utwory z repertuaru tej ostatniej znalazły się jako dodatek na debiutanckim albumie. Po odejściu z Muariolanzy, Marcin Babko i Pierre założyli grupę hipiersoniK.

</doc>
<doc id="1227473" url="https://pl.wikipedia.org/wiki?curid=1227473" title="Decymetr kwadratowy">
Decymetr kwadratowy



</doc>
<doc id="1227474" url="https://pl.wikipedia.org/wiki?curid=1227474" title="Delegitymizacja władzy">
Delegitymizacja władzy

Delegitymizacja władzy – utrata aprobaty społecznej (legitymizacji) przez władzę. Polega na różnie motywowanym, fragmentarycznym lub całkowitym, krótkookresowym lub trwałym wycofaniu akceptacji różnych kręgów społeczeństwa dla systemu politycznego i podmiotów władzy; jest to spadek zdolności systemu do zaspokajania potrzeb społecznych; źródłem delegitymizacji jest niezadowolenie wynikające z tego, że system polityczny traci swoją sprawność zaspokajania żądań kierowanych pod jego adresem. Odwrotną do delegitymizacji jest legitymizacja systemu politycznego.
Rodzaje delegitymizacji.
a) nie zagraża trwałości systemu politycznego i całego ustroju, dotyczy poszczególnych elementów systemu politycznego; brak wyzwania obalenia systemu politycznego; nie postuluje zmian ustrojowych;
b) działania grup ekstremistycznych - jest postulat zmiany ustroju politycznego, wysuwany przez relatywnie niewielkie grupy, ale nie ma on szans powodzenia;

</doc>
<doc id="1227476" url="https://pl.wikipedia.org/wiki?curid=1227476" title="Günther Burstyn">
Günther Burstyn

Günther Burstyn (ur. 6 lipca 1879 w Bad Aussee, zm. 15 kwietnia 1945 w Korneuburgu) – austriacki inżynier, oficer cesarskiej i królewskiej Armii.
Życiorys.
Günther Burstyn zapoznał się z pierwszym na świecie samochodem opancerzonym (czołgiem kołowym) z 1904, wyposażonym w obracaną kopułę z karabinem maszynowym, austro-węgierskim pojazdem '. W 1911 przedstawił projekt pod nazwą ' – opancerzonego, gąsienicowego pojazdu uzbrojonego w armatę umieszczoną w obrotowej wieży na górze pojazdu. W konstrukcji wykorzystał podwozie ciągnika rolniczego. Był to jeden z pierwszych praktycznie zaprojektowanych modeli czołgów, w tym samym okresie australijski inżynier Lancelot De Mole zaprojektował podobny pojazd (choć bez obrotowej wieży). Burstyn starał się zainteresować swoim wynalazkiem wojskowy establishment Austro-Węgier i Niemiec, jednak bez większego powodzenia. Ani jemu, ani De Mole’owi nie udało się przekonać ówczesnych decydentów do ich wynalazku. W późniejszym czasie De Mole zbudował model swojego czołgu, co nie udało się Burstynowi; ten jednak otrzymał patent na swój wynalazek (Zl. 252 815 DRP).
Na stopień kapitana został mianowany ze starszeństwem z 1 listopada 1913 w korpusie oficerów piechoty. Jego oddziałem macierzystym był Pułk Kolejowy.
Pod koniec II wojny światowej był niemal całkowicie pozbawiony wzroku, w związku z czym nie mógł uciec przed zdobywającą Austrię Armią Czerwoną. Popełnił samobójstwo, nie chcąc dostać się do sowieckiej niewoli.

</doc>
<doc id="1227478" url="https://pl.wikipedia.org/wiki?curid=1227478" title="Gunther Burstyn">
Gunther Burstyn



</doc>
<doc id="1227479" url="https://pl.wikipedia.org/wiki?curid=1227479" title="Burstyn">
Burstyn



</doc>
<doc id="1227480" url="https://pl.wikipedia.org/wiki?curid=1227480" title="Huttowie">
Huttowie

Huttowie − fikcyjna rasa kosmitów ze świata "Gwiezdnych wojen". Z wyglądu przypominają gigantyczne ślimaki bez muszli. Są hermafrodytami, poza tym cechują się wyjątkową długowiecznością oraz częściową odpornością na Moc. Według chronologii wydarzeń po raz pierwszy pojawiają się w "". W Expanded Universe są przedstawieni jako rasa intrygantów, polityków i manipulatorów, zorganizowanych na swojej planecie Nal Hutta w różne klany.
Przedstawiciel tej rasy − Jabba − występuje również w nakręconej wcześniej części ' oraz edycji specjalnej '. Cała rasa z nielicznymi wyjątkami wykazuje się ordynarnością oraz skłonnością do działalności kryminalnej.
Język Huttów jest swego rodzaju "lingua franca" galaktycznego świata przestępczego.

</doc>
<doc id="1227481" url="https://pl.wikipedia.org/wiki?curid=1227481" title="Synagoga w Žatcu">
Synagoga w Žatcu

Synagoga w Žatcu () – synagoga znajdująca się w Žatcu w Czechach. Jest drugą co do wielkości synagogą w kraju.
Synagoga została zbudowana w latach 1871–1872 przez budowniczego Jana Stanka. Inwestycję sfinansowała lokalna gmina żydowska. Gotową budowlę poświęcił 18 marca 1872 roku rabin Abraham Frank. W 1911 roku synagoga przeszła kapitalny remont. Jej wnętrze pokryto wówczas malowidłami. Podczas nocy kryształowej z 9 na 10 listopada 1938 roku, bojówki hitlerowskie zdewastowały synagogę i od tej pory nie służy celom sakralnym.
Obecnie okazjonalnie wykorzystywana jest do celów kulturalnych. Posiada niezwykle dobrą akustykę, poprzez co organizowane są w niej rozmaite koncerty.

</doc>
<doc id="1227483" url="https://pl.wikipedia.org/wiki?curid=1227483" title="Magpul Masada">
Magpul Masada



</doc>
<doc id="1227484" url="https://pl.wikipedia.org/wiki?curid=1227484" title="Guz Erdheima">
Guz Erdheima



</doc>
<doc id="1227485" url="https://pl.wikipedia.org/wiki?curid=1227485" title="Luty 2008">
Luty 2008



</doc>
<doc id="1227488" url="https://pl.wikipedia.org/wiki?curid=1227488" title="Pola Brodmanna">
Pola Brodmanna

Pola Brodmanna – wyróżnione na podstawie badań cytoarchitektonicznych obszary kory mózgu u człowieka i naczelnych. Jako pierwszy ich lokalizację określił w 1909 roku niemiecki neurolog Korbinian Brodmann. Opisane przez Brodmanna pola od 1 do 52, z niewielkimi zmianami odpowiadają stosowanemu dziś podziałowi. Liczba pól u człowieka wynosi 44 – w podziale Brodmanna pola o numerach 13–16 i 48–51 nie występują.

</doc>
<doc id="1227489" url="https://pl.wikipedia.org/wiki?curid=1227489" title="Strassburg">
Strassburg



</doc>
<doc id="1227491" url="https://pl.wikipedia.org/wiki?curid=1227491" title="Browar Nr 2 w Lublinie">
Browar Nr 2 w Lublinie

Browar Nr 2 w Lublinie – zabytkowy browar w Lublinie założony w 1846 roku przez Karola Rudolfa Vettera na miejscu dawnego klasztoru reformatów. Właścicielem obiektu jest Skarb Państwa, nieruchomość dzierżawi spółka Perła – Browary Lubelskie S.A.
Historia.
Do 1820 roku w miejscu browaru znajdował się kościół św. Kazimierza i klasztor reformatów. Później budynki służyły za koszary rosyjskiego wojska. W 1844 roku zakupił je od magistratu Lublina pochodzący z Poznania przemysłowiec Karol Rudolf Vetter. Po wykwaterowaniu 262 Pułku Wołogodzkiego przystąpił on do budowy destylarni wódek (1845), a następnie w 1846 roku otworzył w zabudowaniach poklasztornych browar.
Vetter skupił się na produkcji będącego wówczas w modzie i zdobywającego coraz większe uznanie konsumentów piwa dolnej fermentacji. Szybko odniósł rynkowy sukces i rozpoczął rozbudowę zakładu. Do 1859 roku na potrzeby produkcyjne przebudowano całkowicie dawny kościół. W 1881 roku zainstalowano w zakładzie maszynę parową.
Karol Rudolf Vetter zmarł w 1883 roku. Jego majątek przejęli ambitni synowie August Karol i Juliusz Rudolf Vetterowie, którzy w 1892 roku rozbudowali browar o słodownię, a także wprowadzili nowe wydajniejsze maszyny parowe. Przyłączyli także do swojego przedsiębiorstwa browar Adolfa i Juliusza Fricków. W 1907 roku jedynym właścicielem zakładów został Juliusz Rudolf Vetter, któremu udało się utrzymać produkcje w okresie I wojny światowej.
Juliusz Rudolf Vetter zmarł w 1917 roku. Browar odziedziczyła jego żona, Bronisława Vetter, która przekazała w zarząd, a następnie w 1927 roku sprzedała zakład swojemu bratankowi Tadeuszowi Karszo-Siedlewskiemu. Nowy właściciel, warszawski przemysłowiec i senator rozbudował sieć dystrybucji piwa na całą Polskę. Po tragicznej śmierci Tadeusza Karszo-Siedlewskiego w obronie Warszawy w 1939 roku zakład w Lublinie odziedziczyła jego narzeczona, primabalerina Olga Prorubnikow-Sławska. Nie nacieszyła się ona jednak długo majątkiem, gdyż w 1940 roku Zakłady Przemysłowe K.R. Vetter zostały poddane zarządowi komisarycznemu władz III Rzeszy.
W 1944 roku browar na krótko zawiesił działalność. Na przełomie 1945 i 1946 roku nastąpił sądowy podział majątku browaru między sukcesorów Tadeusza Karszo-Siedlewskiego i Olgą Sławską-Lipczyńską. W 1946 roku Zakłady Przemysłowe K.R. Vetter przeszły pod zarząd państwowy.
W 1948 roku nastąpiło upaństwowienie browaru. Po połączeniu Zakładów Przemysłowych K.R. Vetter z Browarem Parowym Jeleń powstały Lubelskie Zakłady Piwowarsko-Słodownicze, których tradycję kultywuje spółka Perła Browary Lubelskie S.A.
Od 2001 roku browar jest nieczynny. Aktualnie w budynkach zakładu znajduje się siedziba zarządu spółki Perła Browary Lubelskie S.A oraz magazyny firmy. W planach jest adaptacja kompleksu pofabrycznego na lofty i centrum edukacyjno-kulturalne.

</doc>
<doc id="1227494" url="https://pl.wikipedia.org/wiki?curid=1227494" title="Władimir Łazariew">
Władimir Łazariew

Władimir Łazariew, ros. Владимир Лазарев (ur. 5 czerwca 1964) – francuski szachista pochodzenia rosyjskiego, arcymistrz od 2000 roku.
Kariera szachowa.
W 1988 r. wystąpił w finale drużynowych mistrzostw Związku Radzieckiego. Po rozpadzie ZSRR zaczął startować w turniejach międzynarodowych, sukcesy odnosząc m.in. w
Najwyższy ranking w dotychczasowej karierze osiągnął 1 kwietnia 2004 r., z wynikiem 2536 punktów zajmował wówczas 76. miejsce wśród rosyjskich szachistów.

</doc>
<doc id="1227495" url="https://pl.wikipedia.org/wiki?curid=1227495" title="Bolesław Karpiński">
Bolesław Karpiński

Bolesław Karpiński (ur. 21 kwietnia 1879 w Wadowicach, zm. 21 października 1939 w Lesznie) – żołnierz Legionów Polskich i Wojska Polskiego, kawaler Krzyża Walecznych, pisarz, tłumacz, publicysta, malarz i pedagog.
Życiorys.
Urodził się 21 kwietnia 1879 w Wadowicach, w rodzinie Alfonsa i Barbary z Piszów. Absolwent Uniwersytetu Jagiellońskiego. Uczył w gimnazjach w Krakowie, Rzeszowie (1910–1911), Tarnowie (1912–1914), i Piotrkowie. W czasie I wojny światowej służył w 2 pułku Legionów, później prowadził kursy gimnazjalne dla oficerów. Jako kapitan uczestniczył w wojnie polsko-bolszewickiej. W 1921 odznaczony Krzyżem Walecznych.
Po opuszczeniu Małopolski przyjechał wraz z rodziną (1 maja 1921 roku) do Leszna. Uczył języka polskiego i łaciny w Państwowym Gimnazjum J.Á. Komenský'ego. Pracował ponadto jako nauczyciel kontraktowy w innych szkołach Leszna: Szkole Rolniczej, Państwowej Szkole Budownictwa i Miejskim Gimnazjum Żeńskim im. Marii Konopnickiej. Uczył języka polskiego w niemieckim Prywatnym Gimnazjum Humanistycznym im. Immanuela Kanta. Miał tytuł profesora szkół średnich. 
Integralną częścią jego pracy dydaktyczno-wychowawczej była działalność pozalekcyjna. Był opiekunem organizacji młodzieżowych, pracował z uczniami w kołach zainteresowań. Przy gimnazjum męskim zorganizował teatr szkolny. W teatrze szkolnym wystawił w swym tłumaczeniu tragedię Eurypidesa "Alkestis", a później, również we własnym tłumaczeniu, komedię Terencjusza pt. "Bracia". To ostatnie przedstawienie pokazano kilkakrotnie w Lesznie oraz w Ostrowie, Rawiczu, Kościanie i Wolsztynie. Przygotowane zostało na Powszechną Wystawę Krajową, która z okazji 10-lecia odzyskania niepodległości odbyła się w 1929 roku w Poznaniu. 
Wydał dramat o Zawiszy Czarnym pt. "Sulima" i zbiór fraszek. Jest autorem kilku przekładów z literatury klasycznej. W 1921 w "Głosie Leszczyńskim" ukazało się osiem jego wierszy. 
Działacz kultury w Lesznie, jeden z założycieli Leszczyńskiego Towarzystwa Krzewienia Nauki i Sztuki, malarz, rysownik i karykaturzysta, recenzent teatralny, autor prac o sztuce, poeta, publicysta prasy lokalnej i badacz — regionalista. Był autorem zapisków od momentu aresztowania 8 września 1939 do egzekucji.
Przed wybuchem II wojny światowej Bolesław Karpiński został wytypowany jako jeden ze szczególnie niebezpiecznych dla Rzeszy (niem. "Sonderfahndungsbuch Polen") przez V kolumnę miejscowych Niemców. Był autorem relacji z przebiegu internowania. Według odpisu niemieckiego wykazu wydanych kar śmierci Bolesław Karpiński w rubryce zawierającej informacje obciążające wpisane ma: Wróg Niemiec, legionista. Rozstrzelany podczas publicznej egzekucji przeprowadzonej w ramach Operacji Tannenberg pod murem więzienia w Lesznie. Zginął z okrzykiem: „Jeszcze Polska nie zginęła”.
Pochowany w nieoznakowanej zbiorowej mogile, poza murem cmentarnym na alei do Borowej Karczmy. W każdą rocznicę egzekucji, pod tablicą odsłoniętą 21 października 1945 upamiętniającą to wydarzenie odbywa się uroczysty apel poległych. 21 października 1986 odsłonięto też tablicę z nazwiskami ofiar mordu na zbiorowej mogile.
Bolesław był żonaty z Heleną z Albrechtów.
Jest patronem ulicy w Lesznie.
Twórczość poetycka i dramatyczna.
Jest autorem dramatu o Zawiszy Czarnym pt. Sulima, zbioru fraszek, oraz kilku przekładów z literatury klasycznej.
Wydał książeczkę dla dzieci oraz tom poezji zawierający zbiór wierszy wojennych i legionowych. Teatry szkolne i zawodowe wystawiały jego dramaty Julka i Król Jan III, a bardzo wielkim powodzeniem cieszyła się napisana wierszem bajka Czerwony Kapturek.,
Wiele utworów Bolesława Karpińskiego ukazywało się w prasie leszczyńskiej, a znaczna ich część pozostała jeszcze w rękopisie.
Był także znanym publicystą. Współpracował z Głosem Leszczyńskim, którego przez pewien okres był redaktorem. Jego artykuły ukazywały się w fachowych pismach pedagogicznych, wydawnictwach poświęconych literaturze greckiej i rzymskiej jak również na łamach prasy lokalnej 
i w wydawnictwach okolicznościowych.
Wydał drukiem fraszki Figle i erotyki sowizdrzalskie, wspomnianą bajkę dla dzieci Czerwony Kapturek oraz zbiór wierszy wojennych i legionowych pt. "Rok 1914–1920". Znaczna część wierszy pozostała w rękopisie, niektóre znalazły się w wydawnictwach zbiorowych, m.in.: takich jak "Zbiór wierszy nowoczesnych", "Poeci Ziemi Leszczyńskiej", "Krople wrzącej krwi: Powstanie Wielkopolskie w poezji i pieśni".
Dramat Karpińskiego, napisany w Krakowie w 1909 roku pt. "Prolog", poświęcony Zygmuntowi III Wazie, nagrodzono w konkursie Akademickiego Koła Artystycznego Miłośników Dramatu Klasycznego i Koła Slawistów Uniwersytetu Jagiellońskiego.

</doc>
<doc id="1227499" url="https://pl.wikipedia.org/wiki?curid=1227499" title="Karabin Kel-Tec RFB">
Karabin Kel-Tec RFB

Kel-Tec Rifle Forward ejection Bullpup (RFB) – amerykański karabin samopowtarzalny w układzie bullpup zaprezentowany podczas targów Shot Show 2007.
Kel-Tec RFB jest obok FN F2000 i KBP A-91M jedną z niewielu broni w układzie bullpup jednakowo łatwą w obsłudze przez strzelców prawo- i leworęcznych. Osiągnięto to poprzez zastąpienie klasycznego okna wyrzutowego łusek umieszczonego z boku komory zamkowej kanałem, którego wylot znajduje się przed łożem. Karabin ma być produkowany na rynek cywilny w trzech wersjach: Target, Sporter i Carbine różniących się długością lufy. Poza tym trwają prace nad wersją samoczynno-samopowtarzalną oraz odmianą kalibru 5,56 × 45 mm.

</doc>
<doc id="1227500" url="https://pl.wikipedia.org/wiki?curid=1227500" title="Kel-Tec RFB">
Kel-Tec RFB



</doc>
<doc id="1227501" url="https://pl.wikipedia.org/wiki?curid=1227501" title="Barrett M468">
Barrett M468



</doc>
<doc id="1227503" url="https://pl.wikipedia.org/wiki?curid=1227503" title="Oddech ataktyczny">
Oddech ataktyczny



</doc>
<doc id="1227504" url="https://pl.wikipedia.org/wiki?curid=1227504" title="Franciszek Chytry">
Franciszek Chytry

Franciszek Chytry (ur. 6 października 1887 w Kobylinie, zm. 16 stycznia 1966) – polski brat pallotyński, redaktor pism katolickich.
Był z zawodu mistrzem stolarskim. Do Pobożnego Stowarzyszenia Misyjnego (dawna nazwa pallotynów) wstąpił 26 czerwca 1912, a 13 listopada 1912 otrzymał w Jajkowcach sutannę Stowarzyszenia z rąk ks. Alojzego Hübnera. Dwa lata później złożył pierwszą profesję na ręce ks. Alojzego Majewskiego, profesję wieczystą złożył 18 października 1922.
Już jako brat pallotyński w czerwcu 1915 został powołany do wojska pruskiego. Po zakończeniu I wojny światowej pracował przez krótki czas w Niemczech (w Oberhausen), by w październiku 1919 powrócić do domu w Wadowicach. Tutaj pracował jako furtian, powierzono mu także obowiązki pomocnika ks. Majewskiego w pracy redakcyjnej i kolportażowej przy czasopiśmie "Królowa Apostołów". 
W 1927, kiedy Polska Regia wydzierżawiła drukarnię archidiecezjalną w Warszawie, brat Chytry został przeniesiony do pracy w wydawnictwie pallotyńskim w stolicy. Zajmował się głównie redakcją miesięcznika dla dzieci "Mały Apostoł", współpracując kolejno z ks. Majewskim, ks. Wojciechem Turowskim (1933-1934) i wreszcie z ks. Tomaszem Mąciorem (1934-1939). Przy osobie A. Majewskiego spełniał role bardziej pomocnicze, od 1933 redagował pismo samodzielnie, a wymienieni księża występowali raczej formalnie w charakterze współredaktorów. Chytry publikował m.in. w "Małym Apostole" popularny cykl artykułów "Gawędy Starego Ambrożego". Współredagował również inne pisma pallotyńskie - "Królową Apostołów" i "Posiew" (m.in. z ks. Franciszkiem Paulińskim).
Dom pallotyński na Krakowskim Przedmieściu w Warszawie uległ zniszczeniu w czasie bombardowań Warszawy we wrześniu 1939; Chytry został wówczas skierowany do Ołtarzewa, gdzie pozostawał do 1941 i pracował jako stolarz. Te same zajęcia wykonywał następnie w zakładzie Sióstr Rodziny Maryi w Płudach. Po wojnie pracował ponownie w Ołtarzewie, następnie w Częstochowie, Ząbkowicach Śląskich i Kielcach.
Był pierwszym polskim bratem pallotyńskim, który obchodził jubileusz 50-lecia profesji. Zmarł w wieku 78 lat w styczniu 1966 i pochowany został w Wadowicach.

</doc>
<doc id="1227505" url="https://pl.wikipedia.org/wiki?curid=1227505" title="Tabor (batalion)">
Tabor (batalion)

Tabor (tur. "thabur"), w armii tureckiej oddział wojska, odpowiadający batalionowi piechoty. Na przełomie XIX i XX wieku liczył – na czas wojny – 830 ludzi; 3 tabory składały się na jeden pułk, a osiem kompanii ("betiub") – na jeden tabor.
Również we współczesnych tureckich siłach zbrojnych batalion wojska nosi nazwę "tabur".

</doc>
<doc id="1227508" url="https://pl.wikipedia.org/wiki?curid=1227508" title="Sław języku tajemnicę">
Sław języku tajemnicę



</doc>
<doc id="1227517" url="https://pl.wikipedia.org/wiki?curid=1227517" title="Piława Dolna (przystanek kolejowy)">
Piława Dolna (przystanek kolejowy)

Piława Dolna – przystanek kolejowy w Piławie Dolnej, w województwie dolnośląskim, w Polsce.

</doc>
<doc id="1227520" url="https://pl.wikipedia.org/wiki?curid=1227520" title="Lara Gut-Behrami">
Lara Gut-Behrami

Lara Gut-Behrami (ur. 27 kwietnia 1991 w Sorengo) – szwajcarska narciarka alpejska, wielokrotna medalistka mistrzostw świata, trzykrotna medalistka olimpijska, dwukrotna wicemistrzyni świata juniorek oraz zdobywczyni Pucharu Świata.
Od sezonu 2018/2019 występuje pod dwuczłonowym nazwiskiem Gut-Behrami. Jej mężem jest szwajcarski piłkarz, kapitan reprezentacji Szwajcarii Valon Behrami.
Kariera.
Specjalizuje się w konkurencjach szybkościowych. Po raz pierwszy na arenie międzynarodowej pojawiła się 22 sierpnia 2006 roku w Las Leñas, gdzie w zawodach FIS Race zajęła drugie miejsce w slalomie. W 2007 roku startowała na mistrzostwach świata juniorów w Altenmarkt, zdobywając srebro w supergigancie, w którym wyprzedziła ją tylko Tina Weirather z Liechtensteinu. Srebrny medal przywiozła również z rozgrywanych rok później mistrzostw świata juniorów w Formigal. Drugie miejsce zajęła tym razem w zjeździe, ulegając Ilce Štuhec ze Słowenii. Startowała także w supergigancie podczas mistrzostw świata juniorów w Ga-Pa w 2009 roku, jednak została zdyskwalifikowana.
W zawodach Pucharu Świata zadebiutowała 28 grudnia 2007 roku w Lienzu, gdzie nie ukończyła slalomu giganta. Pierwsze pucharowe punkty wywalczyła 2 lutego 2008 roku w Sankt Moritz, zajmując trzecie miejsce w zjeździe. Tym samym zdobywając pierwsze pucharowe punkty stanęła od razu na podium, plasując się za Słowenką Tiną Maze i Austriaczką Marią Holaus. Dziesięć miesięcy później, 20 grudnia 2008 roku w tej samej miejscowości odniosła pierwsze zwycięstwo. Najlepsze wyniki osiągała w sezonie 2013/2014, kiedy zajęła trzecie w klasyfikacji generalnej, wyprzedziły ją jedynie Austriaczka Anna Fenninger oraz Niemka Maria Höfl-Riesch. Ponadto Gut zwyciężyła w klasyfikacji supergiganta, wyprzedzając Fenninger i Weirather.
W 2009 roku wystąpiła na mistrzostwach świata w Val d’Isère, zdobywając srebrne medale w zjeździe i superkombinacji. W pierwszym przypadku wyprzedziła ją jedynie Lindsey Vonn ze Stanów Zjednoczonych, a w drugim lepsza była Kathrin Zettel z Austrii. Z powodów zdrowotnych nie udało się jej wystartować podczas igrzysk olimpijskich w Vancouver w 2010 roku, a z rozgrywanych rok później mistrzostw świata w Garmisch-Partenkirchen wróciła bez medalu. Dwukrotnie otarła się o podium, zajmując czwarte miejsca w zjeździe i supergigancie. Swój trzeci srebrny medal w trzeciej konkurencji zdobyła na mistrzostwach świata w Schladming w 2013 roku, zajmując drugie miejsce za Tiną Maze w supergigancie. Brała też udział w igrzyskach w Soczi w 2014 roku. W superkombinacji po zjeździe zajmowała drugie miejsce, ustępując jedynie Amerykance Julii Mancuso o 0,47 s. Slalomu nie ukończyła, podobnie jak osiem innych zawodniczek i nie została sklasyfikowana.
Drugi występ olimpijski, w zjeździe, zakończył się zdobyciem przez Gut brązowego medalu. Przegrała tam z dwoma zdobywczyniami złotego medalu: Tiną Maze oraz Dominique Gisin o 0,10 s. Był to pierwszy przypadek w historii, gdy złoty medal olimpijski w narciarstwie alpejskim zdobyły dwie zawodniczki. Z mistrzostw świata w Vail/Beaver Creek w 2015 roku wróciła z brązowym medalem wywalczonym w zjeździe. Rozgrywany trzy dni wcześniej supergigant ukończyła na siódmej pozycji. Mistrzostwa świata w Sankt Moritz dwa lata później rozpoczęła od zajęcia trzeciego miejsca w supergigancie. Szybsze były tylko Nicole Schmidhofer z Austrii i Tina Weirather. Następnie wystąpiła w superkombinacji, w której po zjeździe zajmowała trzecią pozycję. W trakcie rozgrzewki przed slalomem do superkombinacji Szwajcarka doznała kontuzji, zrywając więzadło krzyżowe przednie w lewym kolanie. Kontuzja ta nie tylko wykluczyła ją z dalszego udziału w mistrzostwach, ale przekreśliła szanse na zdobycie Kryształowej Kuli w sezonie 2016/2017 (Gut w momencie kontuzji zajmowała drugie miejsce w klasyfikacji generalnej, 180 punktów za Mikaelą Shiffrin z USA).
Do rywalizacji powróciła w pierwszych zawodach sezonu 2017/2018, w Sölden, gdzie nie ukończyła giganta. Jednak już w piątych zawodach cyklu, 3 grudnia 2017 roku w Lake Louise stanęła na podium, kończąc supergigant na drugiej pozycji. W kolejnych startach wielokrotnie plasowała się w czołowej dziesiątce, w tym dwukrotnie stając na podium: 13 stycznia 2018 roku w Bad Kleinkirchheim ponownie była druga w supergigancie, a osiem dni później w Cortina d’Ampezzo w tej samej konkurencji była najlepsza. Ostatecznie sezon zakończyła na dwunastej pozycji w klasyfikacji generalnej i drugiej w klasyfikacji supergiganta. Podczas igrzysk olimpijskich w Pjongczangu zajęła czwarte miejsce w supergigancie, przegrywając walkę o podium z Tiną Weirather o 0,01 sekundy. Z mistrzostw świata w Åre w 2019 roku wróciła bez medalu. Dwukrotnie znalazła się w czołowej dziesiątce: w zjeździe była ósma, a w supergigancie dziewiąta. W Pucharze Świata w sezonie 2018/2019 dwa razy stawała na podium, ostatecznie zajmując 21. miejsce w klasyfikacji generalnej, co było jej najsłabszym wynikiem od sezonu 2007/08.
W kolejnym sezonie na podium stawała trzykrotnie, odnosząc przy tym dwa zwycięstwa. W klasyfikacji generalnej dało jej to siódme miejsce, jednocześnie była czwarta w klasyfikacjach zjazdu i supergiganta. W lutym 2021 roku wystąpiła na mistrzostwach świata w Cortina d’Ampezzo, zdobywając trzy medale. Najpierw zwyciężyła w supergigancie, wyprzedzając swą rodaczkę Corinne Suter i Mikaelę Shiffrin. Dwa dni później była trzecia w zjeździe, plasując się za Suter i Niemką Kirą Weidle. Ponadto zwyciężyła w gigancie, tym razem pokonując Shiffrin i Austriaczkę Katharinę Liensberger. W sezonie 2020/2021 dziesięć razy stawała na podium, z czego sześciokrotnie zwyciężała. W klasyfikacji generalnej była druga, klasyfikację supergiganta wygrała, a w klasyfikacjach zjazdu i PAR była trzecia. 
Na igrzyskach olimpijskich w Pekinie w 2022 roku dwukrotnie stawała na podium. W supergigancie zwyciężyła, co był pierwszym w historii złotym medalem dla Szwajcarii w tej konkurencji. Pozostałe miejsca na podium zajęły Austriaczka Mirjam Puchner i Michelle Gisin ze Szwajcarii. Zdobyła tam też brązowy medal w gigancie, plasując się za Sarą Hector ze Szwecji i Włoszką Federicą Brignone. W zawodach pucharowych sezonu 2021/2022 na podium stała pięć razy, dwukrotnie zwyciężając. W klasyfikacji generalnej była jedenasta, a w klasyfikacji supergiganta szósta. Sezon 2022/2023 ukończyła na drugiej pozycji, ulegając tylko Shiffrin. Na podium stawała dziewięciokrotnie, odnosząc trzy zwycięstwa. W klasyfikacji supergiganta była najlepsza, w klasyfikacji giganta była druga, a w klasyfikacji zjazdu zajęła szóste miejsce. Z rozgrywanych w lutym 2023 roku mistrzostw świata w Courchevel/Méribel wróciła bez medalu; najbliżej podium była w gigancie, który ukończyła na czwartej pozycji. Walkę o trzecie miejsce przegrała z Norweżką Ragnhild Mowinckel o 0,09 sekundy.

</doc>
<doc id="1227523" url="https://pl.wikipedia.org/wiki?curid=1227523" title="Port lotniczy Banda Aceh">
Port lotniczy Banda Aceh

Port lotniczy Banda Aceh (IATA: BTJ, ICAO: WITT) – port lotniczy położony w Banda Aceh, na Sumatrze, w Indonezji.
Port lotniczy został zdewastowany przez tsunami w 2004 roku. Obecnie lotnisko jest czynne i może służyć również jako schronienie podczas katastrof naturalnych.

</doc>
<doc id="1227532" url="https://pl.wikipedia.org/wiki?curid=1227532" title="Jetstar Pacific Airlines">
Jetstar Pacific Airlines

Pacific Airlines – wietnamska tania linia lotnicza z siedzibą w Ho Chi Minh. Głównym węzłem jest Port lotniczy Tân Sơn Nhất.

</doc>
<doc id="1227542" url="https://pl.wikipedia.org/wiki?curid=1227542" title="Fleksometr">
Fleksometr

Fleksometr – urządzenie, które służy do badania odporności różnych materiałów (np. tkanin) na zginanie.

</doc>
<doc id="1227544" url="https://pl.wikipedia.org/wiki?curid=1227544" title="Maironis">
Maironis

Maironis, właściwie Jonas Mačiulis, oficjalnie też "Mačiulevičius", pl. Jan Maculewicz (ur. w Posandrowie, zm. 28 czerwca 1932 w Kownie) – litewski poeta doby romantyzmu, dramaturg, ksiądz katolicki i teolog. 
Życiorys.
Jonas Mačiulis urodził się w Posandrowie (lit. "Pasandravis") koło Rosieniów. Podstawową edukację otrzymał w rodzinnym domu, jego matka uczyła go m.in. języka litewskiego. W latach 1873–83 uczył się w kowieńskim gimnazjum. Po jego ukończeniu podjął studia literaturoznawcze na Uniwersytecie w Kijowie, które przerwał po roku, za namową rodziców przenosząc się do kowieńskiego Seminarium Duchownego. W 1892 roku uzyskał dyplom Akademii Duchownej w Sankt-Petersburgu. 
Po powrocie na Litwę wykładał w kowieńskim seminarium (z przerwami aż do śmierci), a w latach 1909–32 był jego rektorem. Nauczał w Akademii Duchownej w Petersburgu, a w 1922 roku stanął na czele katedry teologii Uniwersytetu Kowieńskiego. Przez rok wykładał na tej uczelni literaturę litewską.
Twórczość.
Wiersze zaczął pisywać we wczesnym dzieciństwie w języku polskim. W 1885 roku pod pseudonimem Zvalionis opublikował swój pierwszy utwór "Lietuvos vargas" w gazecie „Aušra”. Sześć lat później wydał pierwszą książkę "Historia Litwy albo opowiadania o naszej przeszłości" (pod nazwiskiem Stanislovas Zanavykas). W swojej praktyce wersyfikacyjnej ustabilizował litewski sylabotonizm. Pisał też dramaty historyczne.
Pseudonimem Maironis zaczął się posługiwać podczas studiów w Petersburgu. Wpływ na jego twórczość wywarli zarówno polscy, jak i rosyjscy poeci, m.in. Adam Mickiewicz, Michaił Lermontow, Juliusz Słowacki i Aleksander Puszkin.

</doc>
<doc id="1227550" url="https://pl.wikipedia.org/wiki?curid=1227550" title="Archiwum Państwowe w Lublinie">
Archiwum Państwowe w Lublinie

Archiwum Państwowe w Lublinie powołane zostało na mocy reskryptu Rady Regencyjnej z 31 lipca 1918 roku.
Historia.
W XVI wieku w Lublinie funkcjonowały dwa archiwa: miejskie w tzw. Małym Ratuszu przy ul. Archidiakońskiej i archiwum ksiąg grodzkich na Zamku Lubelskim. Wraz z organizacją Trybunału Koronnego utworzono trzecie archiwum w klasztorze Dominikanów. Działalność archiwów kontynuowana była po III rozbiorze Polski. W 1827 roku powstało Archiwum Akt Dawnych mieszczące się w klasztorze Dominikanów, które miało scalić i zabezpieczyć archiwalia sądowe i miejskie z terenu Lubelszczyzny. Po likwidacji Archiwum w 1887 roku, akta przewieziono do Centralnego Archiwum w Wilnie, wraz z pergaminami, które trafiły do wileńskiej biblioteki. W 1919 i 1962 większość z tych zbiorów powróciła do Lublina.
W czerwcu 1918 roku rozpoczęło działalność archiwum miejscowe, które przyjęło zgromadzone przez „objazdowego archiwistę” Józefa Serugę, akta z terenów Guberni Lubelskiej, Guberni Chełmskiej i częściowo Guberni Siedleckiej. Archiwum Państwowe w Lublinie rozpoczęło swą działalność 1 grudnia 1918 roku. Stanowisko dyrektora objął prof. Stanisław Ptaszycki. Siedzibą archiwum do roku 1965 były pomieszczenia klasztoru powizytkowskiego przy ul. Narutowicza 10. W okresie międzywojennym podjęto się rewindykacji akt. Zgromadzono ponad 3 km bieżące akt, 400 000 jednostek aktowych. Zajmowano się głównie systematyzowaniem i opracowywaniem archiwaliów rolnych i poaustriackich. Wtedy też akta zostały udostępnione do celów naukowych. W archiwum prace badawcze prowadzili: dyrektor prof. Leon Białkowski (w latach 1926–1939)oraz prof. Aleksander Kossowski i kustosz Jan Riabinin. W latach II wojny światowej archiwum zostało podporządkowane niemieckiemu Urzędowi Archiwalnemu i zmuszone było uczestniczyć w ideologicznych poczynaniach dokumentowania „niemieckości” terenów Lubelszczyzny.
27 lipca 1944 roku archiwum ponownie rozpoczęło działalność, a dyrektorem w latach 1944–1949 był ponownie Leon Białkowski. Dr. Romanowi Szewczykowi udało się zabezpieczyć materiały władz okupacyjnych (w tym akta obozu na Majdanku, więzienia na Zamku, Gestapo, żandarmerii, gubernatora dystryktu Lubelskiego), których wycofujący się w pośpiechu Niemcy nie zdążyli zniszczyć. Po wojnie do zasobu APL weszły przejęte z majątków ziemskich archiwa rodowe i archiwa prywatnych zakładów przemysłowych, oraz księgi grodzkie, miejskie i ziemskie. W latach 1952–1983 archiwum nazywało się „Wojewódzkie Archiwum Państwowe w Lublinie”, któremu podlegały archiwa powiatowe w Łukowie, Kraśniku, Zamościu i Chełmie. W latach 1949–1955 dyrektorem była dr Mirosława Zakrzewska-Dubasowa, a w latach 1955–1965 Tadeusz Mencel. W 1950 roku przejęto samodzielne dotąd „archiwum miejskie”. W 1962 roku dokonano rewindykacji najstarszych ksiąg grodzkich, ziemskich i miejskich oraz akt żandarmerii rosyjskiej. W 1965 roku siedzibę archiwum przeniesiono do odbudowanego gmachu byłego „Kolegium Jezuickiego”, a od 1965 roku dyrektorem przez prawie 30 lat był mgr Franciszek Cieślak.
W 1975 roku powstało województwo lubelskie, dlatego archiwa powiatowe w Chełmie, Kraśniku i Radzyniu Podlaskim (przeniesione z Łukowa) zostały przekształcone w oddziały terenowe, a archiwum powiatowe w Zamościu zostało Archiwum Wojewódzkim. W 1984 roku zmieniono nazwę na „Archiwum Państwowe w Lublinie”. W 1990 roku po rozwiązaniu PZPR, archiwum przejęło akta tej partii z województw bialskopodlaskiego, chełmskiego i lubelskiego.
W 1952 roku zostało powołane „Powiatowe Archiwum Państwowe w Chełmie”, którego zasięg obejmował powiaty Chełmski, Hrubieszowski i Włodawski. W 1975 roku powstało Województwo chełmskie, dlatego archiwum zostało przemianowane na „Oddział Terenowy Archiwum Państwowego w Lublinie”, a jego siedziba przeniesiona do Krasnegostawu. W 1990 roku archiwum wróciło z powrotem do Chełma.
Oddział w Radzyniu Podlaskim został utworzony 31 stycznia 1976 roku (oddziały nie były samodzielne, ale stanowiły integralne struktury i działały w warunkach zamiejscowych). W wyniku korekty nazw od 1984 roku archiwum przemianowano na „Archiwum Państwowe w Lublinie Oddział w Radzyniu Podlaskim”. Zasięg działania obejmuje byłe tereny województwa bialskiego (powiaty Bialski, Łosicki, Parczewski i Radzyński).
W 1955 roku zostało powołane „Powiatowe Archiwum Państwowe w Kraśniku z siedzibą w Kraśniku Fabrycznym”, które obejmowało powiaty Biłgorajski, Janowski i Kraśnicki. Po likwidacji powiatów w 1975 roku archiwum przemianowano na „Oddział Archiwum Państwowego w Lublinie”.

</doc>
<doc id="1227551" url="https://pl.wikipedia.org/wiki?curid=1227551" title="Überlingen Therme">
Überlingen Therme

Überlingen-Therme – stacja kolejowa Überlingen, w kraju związkowym Badenia-Wirtembergia, w Niemczech. Stacja zlokalizowana jest przy Bahnhofstraße, nad Jeziorem Bodeńskim, w okolicy term.

</doc>
<doc id="1227552" url="https://pl.wikipedia.org/wiki?curid=1227552" title="Nykøbing Falster (stacja kolejowa)">
Nykøbing Falster (stacja kolejowa)

Nykøbing Falster - stacja kolejowa w Nykøbing Falster, na wyspie Falster, w Danii. Znajdują się tu 3 perony.

</doc>
<doc id="1227555" url="https://pl.wikipedia.org/wiki?curid=1227555" title="Krummhorn">
Krummhorn

Krummhorn ("kromorn", z niem. „zakrzywiony róg”; dawniej też pol. "krzywuła") — drewniany instrument muzyczny z grupy aerofonów stroikowych.
Zbudowany jest z cylindrycznej rury drewnianej z siedmioma otworami bocznymi, której dolna część wygięta jest łukowato ku górze. Stroik (podwójny) w tym instrumencie ukryty jest w specjalnej komorze, nakładanej na otwór wlotowy piszczałki i funkcjonującej jak zbiornik powietrza. Instrumentalista nie miał więc bezpośredniego kontaktu ze stroikiem. Krummhorny budowano w różnych rozmiarach – od najmniejszego zwanego excillent do wielkiego zwanego basowym.
Brzmienie instrumentu odznaczało się łagodniejszą i ciemniejszą barwą, niż dźwięk oboju. Dlatego Francuzi przekształcili nazwę instrumentu na cromorne ("cor" — róg, "morne" — żałobny). 
Pierwszym śladem istnienia krummhornu jest wzmianka z 1489 roku, w której tą nazwą określa się jeden z rejestrów drezdeńskich organów. Największą popularność zdobył w XVII w., używany był wówczas głównie w zespołach dętych. W XVIII w. wyszedł z użycia.
Dość niezwykła historia krummhornu dobiega końca we Francji. Najznamienitsi konstruktorzy współzawodniczyli w sztuce jego budowy. Nie był to już jednak ów smukły, delikatny instrument, o miękkim i aksamitnym brzmieniu, lecz ciężki, pokryty skórą i przeznaczony do muzykowania na wolnym powietrzu.

</doc>
<doc id="1227558" url="https://pl.wikipedia.org/wiki?curid=1227558" title="George Müller">
George Müller

George Müller (ur. 27 września 1805 w Kroppenstedt; zm. 10 marca 1898 w Bristolu) – założyciel sieci sierocińców w Bristolu i nauczyciel biblijny, działacz ewangelikalny, należący do wspólnoty braci plymuckich.
Życiorys.
Urodził się w Prusach, w młodości kradł, pił alkohol i grał w karty. Gdy miał 15 lat zmarła jego matka. Za namową ojca poszedł na studia teologiczne w Halle, gdzie doświadczył duchowego nawrócenia.
Chciał zostać misjonarzem wśród Żydów, dlatego wyjechał do Londynu do Instytutu Misyjnego. Zrezygnował jednak z tego i został kaznodzieją małego zgromadzenia. W 1830 ożenił się i przeniósł się do Anglii, gdzie osiadł w Bristolu. Troszczył się o sieroty z najbiedniejszych dzielnic tego miasta. Przez 63 lata prowadził sierocińce. Przez te lata zapewnił chrześcijańskie wykształcenie 122 683 dzieciom. Rozpowszechnił około 250 tys. Biblii i prawie 1,5 mln Nowych Testamentów. Misjonarzom na całym świecie udzielił pomocy finansowej w wysokości około 250 tys. funtów. Początkowo był baptystą, potem związał się z braćmi plymuckimi.

</doc>
<doc id="1227562" url="https://pl.wikipedia.org/wiki?curid=1227562" title="Adscita statices">
Adscita statices



</doc>
<doc id="1227568" url="https://pl.wikipedia.org/wiki?curid=1227568" title="Łuck (stacja kolejowa)">
Łuck (stacja kolejowa)

Łuck – stacja kolejowa w Łucku, w obwodzie wołyńskim, na Ukrainie. Znajdują się tu 4 perony.

</doc>
<doc id="1227569" url="https://pl.wikipedia.org/wiki?curid=1227569" title="Zygaena ephialtes">
Zygaena ephialtes



</doc>
<doc id="1227572" url="https://pl.wikipedia.org/wiki?curid=1227572" title="Sipplingen (stacja kolejowa)">
Sipplingen (stacja kolejowa)

Sipplingen – przystanek kolejowy w Sipplingen, w kraju związkowym Badenia-Wirtembergia, w Niemczech. Przystanek zlokalizowany jest przy Seestraße, nad Jeziorem Bodeńskim.

</doc>
<doc id="1227575" url="https://pl.wikipedia.org/wiki?curid=1227575" title="National Premier League">
National Premier League

Jamaican National Premier League - najwyższa, piłkarska klasa rozgrywkowa w Jamajce, która działa od roku 1973. Co roku, bierze w niej udział 12 zespołów, a triumfator startuje w CFU Club Championship.

</doc>
<doc id="1227576" url="https://pl.wikipedia.org/wiki?curid=1227576" title="SP Tre Fiori">
SP Tre Fiori

SP Tre Fiori – klub piłkarski z San Marino z siedzibą w mieście Fiorentino założony w 1949 roku.
Historia.
Klub SP Tre Fiori założony został w 1949 roku. Pierwszym jego sukcesem w historii było zdobycie krajowego pucharu w 1966 roku. Zespół po trofeum to sięgał później jeszcze cztery razy. Drużyna ma na koncie pięć tytułów mistrzowskich, a pierwszy z nich wywalczyła w 1988 roku. Obecnie klub należy do najbardziej utytułowanych drużyn w kraju. W sezonie 2009/2010 zespół zadebiutował w europejskich pucharach. W pierwszej rundzie eliminacyjnej do Ligi Mistrzów spotkał się z mistrzem Andory UE Sant Julià i oba pojedynki zakończyły się remisami 1:1. Dogrywka nie przyniosła rezultatu, a w rzutach karnych zwyciężyli piłkarze UE Sant Julià.

</doc>
<doc id="1227579" url="https://pl.wikipedia.org/wiki?curid=1227579" title="Hippotion celerio">
Hippotion celerio



</doc>
<doc id="1227580" url="https://pl.wikipedia.org/wiki?curid=1227580" title="Alois Hába">
Alois Hába

Alois Hába (ur. 21 czerwca 1893, zm. 18 listopada 1973) – czeski kompozytor, teoretyk muzyki i pedagog.
Znany przede wszystkim jako rzecznik mikrotonowości w muzyce. Początkowo stosował ćwierćtony, następnie dokonał podziału oktawy na 1/6-tony. Na takie mikrointerwały komponował kwartety smyczkowe. Ćwierćtonowa opera "Matka", wystawiona w 1931 roku w Monachium, nadała jego poszukiwaniom rozgłosu. Z inspiracji Háby powstały ćwierćtonowe i 1/6-tonowe instrumenty klawiszowe (klawesyn, fortepian, fisharmonia) oraz ćwierćtonowa gitara.

</doc>
<doc id="1227581" url="https://pl.wikipedia.org/wiki?curid=1227581" title="Franciszek Jaworski">
Franciszek Jaworski

Franciszek Jaworski (ur. 21 listopada 1873 w Gródku, zm. 18 marca 1914 we Lwowie) – polski historyk, dziennikarz, publicysta, pisarz, archiwista i kolekcjoner.
Życiorys.
Wywodził się z rodziny mieszczańskiej w rodzinnym Gródku. Ukończył gimnazjum we Lwowie, gdzie został absolwentem studiów na Wydziale Prawa Uniwersytetu Lwowskiego. Podjął pracę w Magistracie Lwowa jako praktykant konceptowy, lecz opuścił to stanowisko i został dietariuszem w archiwum miejskim. W 1909 został mianowany archiwariuszem miejskim we Lwowie.
Z zamiłowania historykiem. Był jednym z założycieli Towarzystwa Miłośników Przeszłości Lwowa (1906) i "Biblioteki Lwowskiej", w której towarzystwo to publikowało prace historyczne. 
Zmarł na gruźlicę w wieku niespełna 41 lat. Pochowany na cmentarzu Łyczakowskim.
Publikacje.
Pisał felietony drukowane w „Kurjerze Lwowskim”. Opublikował szereg prac poświęconych historii Lwowa:
oraz zbiory szkiców z przeszłości Lwowa:

</doc>
<doc id="1227584" url="https://pl.wikipedia.org/wiki?curid=1227584" title="Daphnis nerii">
Daphnis nerii



</doc>
<doc id="1227587" url="https://pl.wikipedia.org/wiki?curid=1227587" title="Pernik (stacja kolejowa)">
Pernik (stacja kolejowa)

Pernik – stacja kolejowa w Perniku, w obwodzie Pernik, w Bułgarii. Znajdują się tu 2 perony.

</doc>
<doc id="1227588" url="https://pl.wikipedia.org/wiki?curid=1227588" title="Kefalotiri">
Kefalotiri

Kefalotiri (nowogr. κεφαλοτύρι) – rodzaj greckiego sera.
Ser produkuje się z owczego mleka bądź z mieszanki mleka owczego z kozim. Zaliczany do serów twardych oraz dojrzewających. Ma pikantny smak oraz zapach.

</doc>
<doc id="1227591" url="https://pl.wikipedia.org/wiki?curid=1227591" title="Boys' Town FC">
Boys' Town FC

Boys' Town FC – jamajski klub piłkarski grający obecnie w Jamaican League. Klub ma siedzibę w Kingston. Swoje mecze rozgrywa na stadionie Collie Smith Drive Sporting Complex, który może pomieścić 2.000 widzów.
Do największych osiągnięć klubu należy:
Pomimo dobrej gry, jaką prezentuje drużyna Boys' Town, w swoim dorobku nie ma Pucharu Jamajki.

</doc>
<doc id="1227592" url="https://pl.wikipedia.org/wiki?curid=1227592" title="Daniel S. Kemp">
Daniel S. Kemp

Daniel Schaeffer Kemp (ur. 20 października 1936 w Portland, zm. 2 maja 2020) – amerykański chemik, profesor Massachusetts Institute of Technology, autor wielu publikacji naukowych i podręcznika chemii organicznej. W 1964 roku uzyskał tytuł doktora na Uniwersytecie Harvarda pod nadzorem słynnego amerykańskiego chemika Roberta B. Woodwarda. Daniel S. Kemp zsyntezował w 1981 roku kwas "cis,cis"-1,3,5-trimetylocykloheksan-1,3,5-trikarboksylowy nazywany obecnie kwasem Kempa.

</doc>
<doc id="1227594" url="https://pl.wikipedia.org/wiki?curid=1227594" title="Zły Mikołaj">
Zły Mikołaj

Zły Mikołaj (ang. "Bad Santa", 2003) – amerykańska komedia kryminalna w reżyserii Terry’ego Zwigoffa. Światowa premiera filmu miała miejsce 26 listopada 2003, a premiera w Polsce miała miejsce 26 listopada 2004.
Film został wydany na DVD w 2004 roku, a 20 listopada 2007 na blu-ray.
Fabuła.
Willie T. Stokes co roku pracuje jako Święty Mikołaj w domu towarowym, jednak wcale nie jest dobry w tej pracy: pije, klnie i obrzuca wyzwiskami dzieci, które siadają na jego kolanach. Co gorsza wspólnie z filigranowym kumplem Marcusem okradają w Wigilię z pieniędzy sejfy sklepów, w których zarabiają jako Mikołaj i jego elf. Na co dzień Marcus mieszka z niezbyt sympatyczną żoną Lois, a Willie spędza czas w Miami, wydając wszystkie pieniądze na alkohol. Życie Williego zaczyna się jednak zmieniać, kiedy poznaje małego Thurmana Mermana, który mieszka sam ze zgrzybiałą babką (matka nie żyje, ojciec jest w więzieniu) i wręcz desperacko wierzy w Świętego Mikołaja. Willie zamieszkuje wkrótce u tych dwojga, przy czym okrada i tam domowy sejf oraz przywłaszcza sobie BMW ojca chłopca. Pije za te pieniądze, uprawia w przebieralni sklepowej seks z klientką. Poza tym bohaterami są przebiegły detektyw sklepowy Gin, który dowiedział się o planowanym rabunku, gdy zorientował się, że przyjaciele od siedmiu lat w każdy wigilijny wieczór dokonują kradzieży, i szantażuje Williego domagając się połowy przyszłego łupu, a także piękna Sue, zakochana w Williem-Mikołaju.
Thurman uczy Williego stopniowo prawdziwego sensu świąt Bożego Narodzenia, podczas gdy Willie wpaja mu to, że człowiek musi przebijać się przez życie. Marcus patrzy z rosnącym zaniepokojeniem na degrengoladę wspólnika, np. niszczenie wyposażenia sklepowego, co budzi podejrzenia. Willie pomaga chłopcu pozbyć się terroryzujących go nastolatków.
Marcus i Lois zabijają Gina, a w Wigilię po napadzie zamierzają także zlikwidować Williego, jednak akurat pojawia się policja. Willie ucieka do domu Thurmana. Przed domem zostaje postrzelony ośmiokrotnie z prezentem, skradzionym pluszowym słoniem, w ręku i aresztowany przez policję. Prezent trafia jednak do Thurmana.
Willie unika więzienia, ponieważ planując wcześniej popełnić samobójstwo poprzez Thurmana przekazał policji list, który spowodował jej pojawienie się na miejscu kradzieży. Marcus i Lois odbywają wyroki. Willie, Sue i Thurman stają się rodziną, gdy ten pierwszy wychodzi ze szpitala.

</doc>
<doc id="1227595" url="https://pl.wikipedia.org/wiki?curid=1227595" title="Ludwigshafen (Bodensee)">
Ludwigshafen (Bodensee)

Ludwigshafen (Bodensee) – stacja kolejowa w Ludwigshafen (gmina Bodman-Ludwigshafen), w kraju związkowym Badenia-Wirtembergia, w Niemczech. Stacja zlokalizowana jest przy Bahnhofstraße, nad Jeziorem Bodeńskim.

</doc>
<doc id="1227596" url="https://pl.wikipedia.org/wiki?curid=1227596" title="Mimas tiliae">
Mimas tiliae



</doc>
<doc id="1227598" url="https://pl.wikipedia.org/wiki?curid=1227598" title="Ludus tonalis">
Ludus tonalis

Ludus tonalis, cykl utworów fortepianowych Paula Hindemitha.
Cykl rozpoczyna "Preludium", a zamyka "Postludium", będące zwierciadlanym odbiciem (rakiem) "Preludium". Pomiędzy nimi jest 12 fug; niektóre z nich są bardzo ścisłe, np. druga połowy "Fugi in F" nr 3 jest rakiem pierwszej połowy. Fugi przedzielają interludia o rozmaitych charakterach: siciliana, foxtrot, marsz, walc. Tytuł "Ludus tonalis" można tłumaczyć jako „zabawy dźwiękowe” lub też „grę tonacjami” (łac. ludus = gra), gdyż cykl ten nawiązuje do koncepcji "Das Wohltemperierte Klavier" Johanna Sebastiana Bacha. Nawiązaniem jest ogólna forma, a także uporządkowanie relacji między kolejnymi utworami według pewnego porządku harmonicznego. W cyklu Bacha była to temperacja umożliwiająca wykorzystanie wszystkich dwudziestu czterech tonacji. Hidemith oparł się na własnym systemie. Zasady swojego systemu dźwiękowego Hindemith wyłożył w podręczniku kompozycji "Unterweisung im Tonsatz" (1937, 1939). Za podstawę przyjął w nim 12-tonową serię dźwięków chromatycznych opartych na pokrewieństwie, które w dość złożony sposób uzasadniał akustycznie.

</doc>
<doc id="1227600" url="https://pl.wikipedia.org/wiki?curid=1227600" title="Hyles livornica">
Hyles livornica



</doc>
<doc id="1227601" url="https://pl.wikipedia.org/wiki?curid=1227601" title="Alcalá de Henares (stacja kolejowa)">
Alcalá de Henares (stacja kolejowa)

Alcalá de Henares – stacja kolejowa w Alcalá de Henares, we wspólnocie autonomicznej Madryt, w Hiszpanii. Znajdują się tu 3 perony. Jest jednym z dworców na linii Cercanías Madrid C-2 i C-7. Usytuowana w centrum miasta jest też najstarszym dworcem kolejowym w gminie spośród trzech tu występujących. Obsługuje położone w pobliżu Media Distancia Renfe i Tren Estrella.
Linie i połączenia.
Zatrzymują się tu oprócz pociągów podmiejskich, długodystansowe połączenia (Talgo, Diurno) i Media Distancia Renfe. 

</doc>
<doc id="1227604" url="https://pl.wikipedia.org/wiki?curid=1227604" title="Saturnia pyri">
Saturnia pyri



</doc>
<doc id="1227610" url="https://pl.wikipedia.org/wiki?curid=1227610" title="Stahringen (stacja kolejowa)">
Stahringen (stacja kolejowa)

Stahringen – stacja kolejowa w Radolfzell am Bodensee (dzielnica Stahringen), w kraju związkowym Badenia-Wirtembergia, w Niemczech.

</doc>
<doc id="1227613" url="https://pl.wikipedia.org/wiki?curid=1227613" title="Lista odcinków serialu Szpiegowska rodzinka">
Lista odcinków serialu Szpiegowska rodzinka

W artykule znajduje się opis odcinków serialu fabularnego "Szpiegowska rodzinka", emitowanego w Polsce na kanale Cartoon Network.

</doc>
<doc id="1227615" url="https://pl.wikipedia.org/wiki?curid=1227615" title="Académie des sciences">
Académie des sciences



</doc>
<doc id="1227619" url="https://pl.wikipedia.org/wiki?curid=1227619" title="Minois dryas">
Minois dryas



</doc>
<doc id="1227620" url="https://pl.wikipedia.org/wiki?curid=1227620" title="UltraISO">
UltraISO

UltraISO – program komputerowy służący do tworzenia i edycji oraz konwersji plików ISO, używanych m.in. do przechowywania treści płyt CD/DVD. Jego producentem jest przedsiębiorstwo EZB Systems.
Pierwsza wersja programu została wydana 20 kwietnia 2002 i od tego czasu program jest rozpowszechniany na licencji shareware.
Format ISZ.
UltraISO używa własnego formatu znanego jako ISZ. Format ten jest reklamowany jako „ISO Zipped” (zipowany ISO), mimo że nie jest zwykłym archiwum Zip. Format do kompresji danych wykorzystuje zlib lub bzip2 i obsługuje szyfrowanie AES. Specyfikacja formatu pliku jest dostępna publicznie na stronie EZB Systems.

</doc>
<doc id="1227627" url="https://pl.wikipedia.org/wiki?curid=1227627" title="Pancevo">
Pancevo



</doc>
<doc id="1227629" url="https://pl.wikipedia.org/wiki?curid=1227629" title="Claes Oldenburg">
Claes Oldenburg

Claes Oldenburg (ur. 28 stycznia 1929 w Sztokholmie, zm. 18 lipca 2022 w Nowym Jorku) – amerykański rzeźbiarz pochodzenia szwedzkiego; odznaczony Narodowym Medalem Sztuk.
Życiorys.
Zasłynął jako autor oryginalnych prac, tworzonych na przykład ze sztucznego futra lub plastiku. Jego najsłynniejsze wystawy to "Ulica" (między innymi rzeźby przedstawiające śmieci) oraz "Sklep".

</doc>
<doc id="1227631" url="https://pl.wikipedia.org/wiki?curid=1227631" title="Organ państwa">
Organ państwa



</doc>
<doc id="1227633" url="https://pl.wikipedia.org/wiki?curid=1227633" title="Autostrada A1dir (Włochy)">
Autostrada A1dir (Włochy)



</doc>
<doc id="1227637" url="https://pl.wikipedia.org/wiki?curid=1227637" title="Christian Lenze">
Christian Lenze

Christian Lenze (ur. 26 kwietnia 1977 w Magdeburgu) − niemiecki piłkarz występujący na pozycji pomocnika m.in. w Werderze II Brema, Eintachcie Frankfurt, Erzgebirge Aue i Eintrachcie Brunszwik.

</doc>
<doc id="1227640" url="https://pl.wikipedia.org/wiki?curid=1227640" title="William Weasley">
William Weasley



</doc>
<doc id="1227642" url="https://pl.wikipedia.org/wiki?curid=1227642" title="Ułudka">
Ułudka

Ułudka ("Omphalodes" ) – rodzaj roślin z rodziny ogórecznikowatych. W tradycyjnym, szerokim ujęciu obejmował ponad 20 gatunków, ale po podziale zachowano tu tylko 11 gatunków. Zasięg rodzaju rozciąga się na południową Europę i południowo-zachodnią Azję – na obszarze od Portugalii po Pakistan. Rośliny te zasiedlają różne siedliska – piaszczyste, słoneczne murawy, cieniste lasy, tereny skaliste, w tym urwiska i wejścia do jaskiń. Jedyny rodzimy dla Polski przedstawiciel tego gatunku w tradycyjnym ujęciu – ułudka leśna przeklasyfikowany został do odrębnego rodzaju "Memoremea".
Pospolicie uprawianym i dziczejącym w całej Europie gatunkiem jest ułudka wiosenna "O. verna", poza tym uprawiana bywa ułudka kapadocka "O. cappadocica".
Systematyka.
Rodzaj należy do plemienia "Omphalodeae" w podrodzinie "Cynoglossoideae" w obrębie rodziny ogórecznikowatych "Boraginaceae".
Rodzaj w tradycyjnym ujęciu dominującym w XX wieku ujmowany był szeroko (obejmował ponad 20 gatunków rozprzestrzenionych na różnych kontynentach). Badania molekularne na początku XXI wieku ujawniły, że w takim ujęciu rodzaj był taksonem polifiletycznym i zaliczane go niego gatunki w istocie należą do trzech różnych plemion w obrębie rodziny ogórecznikowatych. W efekcie wyodrębniono środkowoeuropejską ułudkę leśną w monotypowy rodzaj "Memoremea" stanowiący klad bazalny w obrębie plemienia "Asperugeae". Wschodnioazjatyckie gatunki utworzyły rodzaj "Nihon" w obrębie plemienia "Bothriosperminae". Z kolei z pozostałych gatunków tworzących grad ewolucyjny w plemieniu "Omphalodeae" część wydzielono w osobne rodzaje: "Selkirkia", "Iberodes" i "Gyrocaryum". Mimo to rodzaj wciąż uznawany jest za takson parafiletyczny. 
Zaliczane tu tradycyjnie takie gatunki jak ułudka lnolistna "O. linifolia" i ułudka leśna "O. scorpioides" klasyfikowane są współcześnie odpowiednio jako "Iberodes linifolia" i "Memoremea scorpioides".

</doc>
<doc id="1227643" url="https://pl.wikipedia.org/wiki?curid=1227643" title="Karbamoilofosforan">
Karbamoilofosforan

Karbamoilofosforan ("karbamylofosforan"), – organiczny związek chemiczny, mieszany bezwodnik kwasu karbaminowego i fosforowego. Powstaje endogennie w mitochondriach (gdzie wchodzi do cyklu ornitynowego biosyntezy mocznika) i w cytozolu (gdzie jest substratem do biosyntezy pirymidyn).
Synteza karbamoilofosforanu.
Karbamoilofosforan powstaje w mitochondriach w reakcji jonów z , katalizowanej przez syntetazę karbamoilofosforanową I. W reakcji przebiegającej w cytozolu źródłem azotu jest glutamina, a katalizatorem jest syntetaza karbamoilofosforanowa II.
Biosynteza karbamoilofosforanu rozpoczyna się od fosforylacji przez ATP, co prowadzi do powstania karboksyfosforanu (mieszanego bezwodnika fosforanowo-węglanowego). Ten reaguje następnie z jonem amonowym, tworząc kwas karbaminowy. W końcowym etapie druga cząsteczka ATP fosforyluje kwas karbaminowy, w wyniku czego powstaje karbamoilofosforan. Reakcja ta jest w zasadzie nieodwracalna.
Formalny zapis reakcji:
Udział karbamoilofosforanu w syntezie cytruliny.
Grupa karbamoilowa () karbamoilofosforanu, ze względu na obecność wiązania bezwodnikowego, łatwo reaguje z nukleofilami. W mitochondriach, w reakcji katalizowanej przez karbamoilotransferazę ornitynową, jest ona przenoszona na ornitynę, co prowadzi do powstania cytruliny. Jest to pierwszy etap biosyntezy mocznika w cyklu ornitynowym. Ornityna i cytrulina są aminokwasami, lecz nie są wykorzystywane do budowy białek.
Udział karbamoilofosforanu w syntezie zasad pirymidynowych.
W cytozolu, w obecności karbamoilotransferazy asparaginianowej, grupa karbamoilowa karbamoilofosforanu przenoszona jest na asparaginian, co jest pierwszym etapem biosyntezy zasad pirymidynowych. Atomy C2–N3 pierścienia pirymidynowego pochodzą z karbamoilofosforanu, pozostałe z asparaginianu.

</doc>
<doc id="1227646" url="https://pl.wikipedia.org/wiki?curid=1227646" title="Zwyczajni ludzie">
Zwyczajni ludzie

Zwyczajni ludzie albo alternatywnie Zwykli ludzie (ang. "Ordinary People", 1980) – amerykański film obyczajowy z 1980 roku w reżyserii Roberta Redforda. Scenariusz filmu powstał na podstawie powieści Judith Guest.
Światowa premiera filmu miała miejsce 19 września 1980 roku. Film otrzymał szereg prestiżowych nagród, w tym Złoty Glob za najlepszy film dramatyczny oraz Oscara za najlepszy film.
Fabuła.
W modelowej amerykańskiej rodzinie (ojciec, matka, dwóch synów) zdarza się tragedia. Podczas wypadku na łodzi ginie starszy z braci, a młodszy, przepełniony poczuciem winy, dlatego że przeżył, próbuje popełnić samobójstwo i spędza pewien czas w szpitalu psychiatrycznym. Gdy wraca do domu, musi radzić sobie z obojętną matką i udawaną radością życia ojca.
Obsada.
i inni

</doc>
<doc id="1227647" url="https://pl.wikipedia.org/wiki?curid=1227647" title="Bitwa pod Skałą (1228)">
Bitwa pod Skałą (1228)

Bitwa pod Skałą – pierwsza bitwa księcia mazowieckiego Konrada z księciem śląskim Henrykiem Brodatym podczas kampanii z 1228 roku.
Po wybraniu księcia wielkopolskiego Władysława Laskonogiego na opiekuna małoletniego Bolesława Wstydliwego, a co za tym idzie nieudanych pokojowych próbach objęcia tronu krakowskiego przez Konrada mazowieckiego, rozpoczął on latem 1228 zakrojone na szeroką skalę działania wojenne. Jak informuje Jan Długosz, księżna Grzymisława, wdowa po Leszku Białym wraz z synem Bolesławem dzierżyła Wawel, natomiast do rozprawy z najeźdźcą stanął Henryk Brodaty, działający w Małopolsce w imieniu Laskonogiego. Książę śląski przybył do Małopolski wraz ze swoim synem Henrykiem Pobożnym oraz niemieckimi siłami najemnymi. Według "Kroniki Polskiej" spisanej pod koniec XIII w. w klasztorze w Lubiążu, Konrad, kierując się bezpośrednio na Kraków, podjął próbę zdobycia nowo umocnionego grodu w Skale. Podczas uderzenia na gród wywiązała się walka z siłami Henryka Brodatego, w której książę mazowiecki doznał dotkliwej klęski i rozpoczął odwrót. 
Według informacji lubiąskiej "Kroniki Polskiej" w czasie bitwy miał zginąć Przemysł, pierworodny syn Konrada mazowieckiego. Taki syn Konrada nie jest znany z wiarygodnych źródeł; przypuszcza się, że ów Przemysł był synem Adelajdy Zbysławy i siostrzeńcem Henryka Brodatego.

</doc>
<doc id="1227648" url="https://pl.wikipedia.org/wiki?curid=1227648" title="Wałach">
Wałach

Wałach – wykastrowany koń lub inny przedstawiciel koniowatych (np. muł lub osioł), który w ten sposób przestaje być ogierem. Etymologia terminu wywodzi się od etnonimu "Wołoch", i wynika stąd, że prawdopodobnie Wołosi wprowadzili do Polski wałaszenie ogierów.
Ogiery kastruje się w celu uspokojenia ich charakteru (z natury są porywcze) oraz w celu uniemożliwienia im reprodukcji. Możliwe jest całkowite usunięcie jąder lub tylko zmiażdżenie kanalików nasiennych. Zmiażdżenie kanalików nasiennych odbywa się zwykle bezkrwawo i koń najczęściej zachowuje charakter ogiera. Usunięcie jąder to operacja, którą należy wykonywać pod narkozą.
Historia.
Scytowie uważani są za pierwszy lud kastrujący swoje konie.
Wałachy jako konie wojenne.
Wałachy były niegdyś cenione przez wojowników stepowych jako konie wojskowe, gdyż wolne od popędu seksualnego były spokojniejsze i łatwiejsze do utrzymania w stadzie. Wartości te są nadal cenione współcześnie, szczególnie w nowoczesnych ranczach.
Słynne wałachy.
Znane wałachy wyścigowe to m.in. "Red Rum" i "Desert Orchid" z Wielkiej Brytanii, "Arkle" z Irlandii i "Phar Lap" z Australii. Do słynnych amerykańskich wałachów zalicza się "Kelso", "Exterminator", "John Henry", "Forego", "Lava Man", "Tin Man". "Creme Fraiche" wygrał w 1985 amerykańskie wyścigi Belmont Stakes, a "Funny Cide" w 2003 zwyciężył w Kentucky Derby.
Z telewizji znany jest wałach , który występował w serialu "Koń, który mówi".
Korzyści i przyczyny.
Ogiery są kastrowane często dla wyciszenia i lepszej kontroli nad koniem. Kastracja usuwa też słabsze jednostki z puli genowej. Hodowcy zostawiają tylko najlepsze konie jako ogiery, słabsze okazy są kastrowane dla utrzymania czy polepszenia ogólnej jakości rasy. Głównymi powodami do kastracji są w tym przypadku przede wszystkim niepożądane cechy dziedziczne np. wadliwa postawa lub wnętrostwo. 
Do wyhodowania najlepszych zwierząt, zachowując przy tym odpowiednie zróżnicowanie genetyczne, zalecane jest aby jedynie mała część wszystkich koni zawierała egzemplarze niewykastrowane. Niektóre źródła podają, że 90% wszystkich ogierów nie nadaje się do dalszej hodowli, najbardziej radykalne opinie podają, że tylko 0,5% koni powinno być reproduktorami. W dzikich stadach, 10-procentowy próg przeważnie jest zachowany, choć przez inny mechanizm. W naturze ogier zwykle płodzi i chroni do 10-12 młodych, lecz może pozwolić mniej dominującemu ogierowi żyć na skraju stada.
Farmerzy preferują wałachy ponad ogiery przy pracach w gospodarstwie; są one spokojniejsze i bardziej posłuszne. Wałachy są również ulubieńcami początkujących jeźdźców. Ze względu na niebezpieczeństwa związane z dosiadaniem ogierów, na wielu pokazach jazdy konnej nie wolno wystawiać ogiera małoletnim, natomiast z koniem wykastrowanym ryzyko jest znacznie ograniczone. Wałachy są bardziej użyteczne nawet od klaczy, które bywają kapryśne i nerwowe np. gdy jest im gorąco lub 'grzeją się' (mają ruję). Poza tym, eksploatacja klaczy jest ograniczona w późniejszych miesiącach ciąży i w czasie opieki nad młodymi.
Kastracja ogiera może poprawić wyniki także koni sportowych, używanych do wyścigów konnych i innych dyscyplin. Stosuje się ją, gdy zwierzę rozprasza się w towarzystwie innych koni, opornie wykonuje polecenia, bądź sprawia jakiekolwiek inne kłopoty. Pomimo że koń traci w ten sposób zdolność rozrodczą, osiągnięte sukcesy mogą znacznie przewyższyć wartość wałacha nad płodnego ogiera. Właściciel konia może zarabiać pieniądze na wyścigach, tymczasem nawet często zwyciężające ogiery zwykle szybko kończą karierę.
Krytyka.
Kastracja koni jest powszechnie akceptowaną formą kontroli populacji, nawet wśród obrońców praw zwierząt. Zapewnia też wałachom komfort i bezpieczne życie w pobliżu ludzi i innych koni. Niektórzy niepokoją się jednak, że ta procedura wywołuje ból u zwierzęcia, lub obniża witalność konia. Mimo że współczesne operacje chirurgiczne wywołują u zwierzęcia znacznie mniej bólu niż w czasach pierwotnych, wałach odczuwa pewien dyskomfort po operacji. Kastracja konia nie redukuje siły ani potencjału atletycznego, choć zmniejszona agresywność może być uważana za wadę w przypadku pewnych rywalizacji.
Niektóre kultury nigdy lub rzadko kastrują swoje konie, zwłaszcza Arabowie. Historycznie, ludy te zwykle używały klaczy przy codziennej pracy i na wojnie. Jednak wśród tych narodów, większości ogierów nie używa się do dalszej hodowli, jedynie jednostki najlepsze jakościowo.
Metody kastracji.
Dwie najczęstsze metody używane przy kastracji konia to kastracja stojąca, wymagająca jedynie znieczulenia miejscowego i kastracja leżąca, wymagająca znieczulenia ogólnego. Każda z nich ma swoje wady i zalety. Operacje te powinien wykonywać wyłącznie lekarz weterynarii.
Kastracja stojąca.
Kastracja stojąca to metoda w której ogierowi podaje się środek sedatywny i stosuje się znieczulenie miejscowe, po którym koń może wciąż utrzymać się na nogach. Technika ta wskazana jest dla prostych zabiegów, gdyż szacunkowa umieralność koni w nowoczesnej klinice przy stosowaniu narkozy ogólnej wynosi około 1-2 na 1000 koni, a przy kastracji prywatnej (czyli w większości przypadków) jest prawdopodobnie jeszcze większa z powodu gorszego wyposażenia.
Przy kastracji stojącej podaje się koniowi środek znieczulający; przeważnie jest to detomidina z użyciem stadolu (środek przeciwbólowy). Zwierzę powinno też zostać unieruchomione fizycznie. Środek wstrzykuje się do parenchymy w obu jądrach. Następnie wykonuje się nacięcia w mosznie, aby usunąć jądra. Większość lekarzy weterynarii usuwa w pierwszej kolejności to jądro, które najmocniej przylega do ciała poprzez mięsień dźwigacz jądra. Zapobiega to ewentualnemu dociskaniu jądra do ciała aż staje się ono niedostępne. Potem zgniata się powrózek nasienny, najczęściej używając obcęg i bandaży. Obcęgi zaciska się na 2-3 minuty, a po ich zdjęciu należy się upewnić, że krwotok ustał. Po operacji należy umożliwić wałachowi odzyskanie sił.
Kastracja leżąca.
Kastracja ogiera ze znieczuleniem ogólnym jest preferowana przez niektórych lekarzy weterynarii, ponieważ "daje lepszy dostęp dla chirurga i stanowi mniejsze ryzyko całkowite dla chirurga i pacjenta". Przy prostej kastracji zdrowych zwierząt, do zalet używania tej metody należą uległość konia, łatwe do utrzymania aseptyczne (zapobiegające zakażeniu) otoczenie i lepsza hemostaza (kontrola upływu krwi). Ryzyko kopnięcia operujących przez konia również znacznie się obniża. W przypadku bardziej skomplikowanych operacji, np. wnętrostwa, dostęp do kanału pachwinowego jest dużo łatwiejszy.
Znieczulenie ogólne nosi jednak ze sobą ryzyko wystąpienia miopatii (uszkodzenie mięśni), neuropatii (uszkodzenie nerwów), zaburzenia układu oddechowego i sercowego. Te powikłania zdarzają się stosunkowo często, dlatego kastracja leżąca ma dość wysoki wskaźnik umieralności. W celu minimalizacji ryzyka, British Equine Veterinary Association zaleca udział przynajmniej dwóch chirurgów weterynaryjnych przy tej procedurze.
Opieka pooperacyjna.
Przy obydwu metodach, rana powinna być utrzymywana w czystości aby zapobiec ryzyku wystąpienia krwiaków i wytworzenia się ropnia. Zażywanie antytoksyny tężcowej i analgezji (środki przeciwbólowe) jest również konieczne. Oprócz tego zaleca się antybiotyki.

</doc>
<doc id="1227652" url="https://pl.wikipedia.org/wiki?curid=1227652" title="Bitwa pod Wrocieryżem">
Bitwa pod Wrocieryżem

Bitwa pod Wrocieryżem – druga bitwa księcia mazowieckiego Konrada I z księciem śląskim Henrykiem Brodatym podczas kampanii z 1228 roku.
Po klęsce z wojskami Henryka Brodatego pod Skałą i zaniechaniu ataku na Kraków, książę mazowiecki wycofał się traktem na Jędrzejów – Żarnów – Opoczno. Według Jana Długosza zanim Konrad mazowiecki dotarł do Opoczna, pod Wrocieryżem nad Mierzawą doznał kolejnej klęski. Opisując tę bitwę, Długosz odwołuje się do nieznanego przekazu lub tradycji.

</doc>
<doc id="1227654" url="https://pl.wikipedia.org/wiki?curid=1227654" title="Europejska Baza Gleb">
Europejska Baza Gleb

Europejska Baza Gleb, ESDB (ang. "The European Soil Database") – baza danych obejmująca informacje o glebach państw członkowskich Unii Europejskiej oraz państw sąsiednich. Dostarcza możliwości stworzenia interaktywnych map zawierających dane je charakteryzujące np.: strukturę gleb i ich podłoża, gęstość górnej partii gleb, zawartość w niej węgla organicznego, potencjał wymiany kationów, potencjalną pojemność wody, głębokość warstwy nieprzepuszczalnej, głębokość podłoża.
Europejska Baza Gleb jest częścią Europejskiego Systemu Informacji o Glebach (EUSIS, ang. "The European Soil Information System") powstałą w Instytucie Środowiska i Zrównoważonego Rozwoju, wyspecjalizowanej jednostki badawczej Wspólnego Centrum Badawczego przy Komisji Europejskiej.

</doc>
<doc id="1227656" url="https://pl.wikipedia.org/wiki?curid=1227656" title="TRS">
TRS



</doc>
<doc id="1227658" url="https://pl.wikipedia.org/wiki?curid=1227658" title="Złącze TRS">
Złącze TRS



</doc>
<doc id="1227660" url="https://pl.wikipedia.org/wiki?curid=1227660" title="Bitwa pod Międzyborzem">
Bitwa pod Międzyborzem

Bitwa pod Międzyborzem – trzecia bitwa księcia mazowieckiego Konrada I z księciem śląskim Henrykiem Brodatym podczas kampanii z 1228 roku.
Po klęsce z wojskami Henryka Brodatego pod Skałą i pod Wrocieryżem Konrad mazowiecki postanowił jeszcze raz stawić czoła księciu śląskiemu. W celu ochrony przeprawy własnych oddziałów przez Pilicę Konrad oparł się na wzgórzach w rejonie Międzyborza, na północ od Opoczna. Pomimo zajęcia przez księcia mazowieckiego dogodniejszych pozycji do walki Henryk Brodaty po raz trzeci pokonał swojego przeciwnika, zmuszając go do szybkiego wycofania się z Małopolski i powrotu na Mazowsze. 

</doc>
<doc id="1227663" url="https://pl.wikipedia.org/wiki?curid=1227663" title="George Muller">
George Muller



</doc>
<doc id="1227664" url="https://pl.wikipedia.org/wiki?curid=1227664" title="George Mueller">
George Mueller



</doc>
<doc id="1227666" url="https://pl.wikipedia.org/wiki?curid=1227666" title="Guenther Burstyn">
Guenther Burstyn



</doc>
<doc id="1227667" url="https://pl.wikipedia.org/wiki?curid=1227667" title="Matthias Heidrich">
Matthias Heidrich

Matthias Heidrich (ur. 10 grudnia 1977 w Hoyerswerdzie) – niemiecki piłkarz występujący na pozycji defensywnego pomocnika. Grając w Alemannia Aachen wystąpił w dziesięciu meczach Bundesligi w sezonie 2006/2007..

</doc>
<doc id="1227669" url="https://pl.wikipedia.org/wiki?curid=1227669" title="Garnek">
Garnek

Garnek – naczynie kuchenne służące do gotowania lub duszenia potraw, najczęściej w kształcie cylindra z dnem i z dwoma uchwytami na zewnętrznych ścianach. Zwykle wyposażony jest w pokrywkę z uchwytem.
Wykonanie.
Garnki mogą być wykonywane z różnych materiałów odpornych na wysoką temperaturę i deformację np.:
Naczynia ze stali nierdzewnej.
Wykorzystywane są w gospodarstwach domowych i gastronomii. Wykonuje się je najczęściej ze stali nierdzewnej chromowo-niklowej typu 18/8 – zawierającej około 8% niklu i 18% chromu. Zastosowanie tego materiału do produkcji naczyń zwiększa bezpieczeństwo zdrowotne (gładka powierzchnia powstrzymująca rozwój mikroorganizmów), brak toksyczności, higienę, łatwość utrzymania ich w czystości i ładny wygląd. 
Naczynia ze stali nierdzewnej, dzięki zastosowaniu zwiększonej zawartości chromu, są odporne na działanie stężonych kwasów i zasad oraz wysokich temperatur.
Garnki ze stali nierdzewnej dość często mają wielowarstwowe dno (3-6 warstw). Zewnętrzne warstwy wykonane są ze stali nierdzewnej, wewnętrzne zazwyczaj z aluminium, czasami też z miedzi. Zastosowanie warstwy dobrze przewodzącej ciepło pozwala bardziej równomiernie rozprowadzać je po powierzchni, co zmniejsza lub wyklucza przypalanie się gotowanych potraw. 
Ze względu na występowanie naprężeń i odkształceń spowodowanych dużą różnicą temperatur między zewnętrzną i wewnętrzną stroną dna garnka, poszczególne warstwy muszą być tak kształtowane aby nie dochodziło do deformacji dna garnka, jak i do rozwarstwienia dna. Deformacja dna jest szczególnie niebezpieczna przy używaniu garnków na elektrycznych płytach grzejnych. Deformacja zmniejsza pole powierzchni styku garnka z płytą, przez co zmniejsza się przekazywanie ciepła z grzejnika do garnka, oraz występują nierównomierności w nagrzewaniu się podgrzewanych potraw, co sprzyja przypalaniu.

</doc>
<doc id="1227670" url="https://pl.wikipedia.org/wiki?curid=1227670" title="Pjeter Gjoka">
Pjeter Gjoka



</doc>
<doc id="1227671" url="https://pl.wikipedia.org/wiki?curid=1227671" title="Estadio Municipal Dr. Adhemar de Barros">
Estadio Municipal Dr. Adhemar de Barros



</doc>
<doc id="1227672" url="https://pl.wikipedia.org/wiki?curid=1227672" title="Estadio Municipal Joao Cristino dos Santos">
Estadio Municipal Joao Cristino dos Santos



</doc>
<doc id="1227673" url="https://pl.wikipedia.org/wiki?curid=1227673" title="Karbamylofosforan">
Karbamylofosforan



</doc>
<doc id="1227675" url="https://pl.wikipedia.org/wiki?curid=1227675" title="Estadio Municipal Com. Vicente de Paula Penido">
Estadio Municipal Com. Vicente de Paula Penido



</doc>
<doc id="1227676" url="https://pl.wikipedia.org/wiki?curid=1227676" title="Nils Svard">
Nils Svard



</doc>
<doc id="1227677" url="https://pl.wikipedia.org/wiki?curid=1227677" title="Nils Svaerd">
Nils Svaerd



</doc>
<doc id="1227678" url="https://pl.wikipedia.org/wiki?curid=1227678" title="Praca de Esportes Joao Rabelo de Andrade">
Praca de Esportes Joao Rabelo de Andrade



</doc>
<doc id="1227680" url="https://pl.wikipedia.org/wiki?curid=1227680" title="Estadio Decio Vitta">
Estadio Decio Vitta



</doc>
<doc id="1227682" url="https://pl.wikipedia.org/wiki?curid=1227682" title="Estadio Municipal Jose de Araujo Cintra">
Estadio Municipal Jose de Araujo Cintra



</doc>
<doc id="1227683" url="https://pl.wikipedia.org/wiki?curid=1227683" title="Estadio Municipal Joao Saldanha">
Estadio Municipal Joao Saldanha



</doc>
<doc id="1227689" url="https://pl.wikipedia.org/wiki?curid=1227689" title="Naczynia ze stali nierdzewnej">
Naczynia ze stali nierdzewnej



</doc>
<doc id="1227690" url="https://pl.wikipedia.org/wiki?curid=1227690" title="Herbert Späth">
Herbert Späth

Herbert Späth – zbrodniarz hitlerowski, członek załogi podobozu KL Dachau – Mühldorf i SS-Oberscharführer.
Członek personelu KL Mühldorf, gdzie pełnił służbę jako strażnik i urzędnik administracji obozowej (był odpowiedzialny za wyżywienie personelu SS). Maltretował więźniów za najmniejsze nawet przewinienia, a szczególnie tych, którzy próbowali ukraść pożywienie z kuchni SS.
Späth został osądzony w procesie załogi Mühldorf przez amerykański Trybunał Wojskowy w Dachau. Skazany został na karę śmierci przez powieszenie, ale wyrok zamieniono w akcie łaski na dożywocie. Więzienie w Landsbergu opuścił 28 stycznia 1954.

</doc>
<doc id="1227691" url="https://pl.wikipedia.org/wiki?curid=1227691" title="Patricia Kirkwood">
Patricia Kirkwood

Patricia Kirkwood (ur. 24 lutego 1921 w Pendleton, zm. 25 grudnia 2007 w Ilkley) – brytyjska aktorka teatralna i filmowa.
Grała w sztukach Noela Cowarda, Cole’a Portera i Leonarda Bernsteina. Była kochanką Księcia Filipa. Przyczyną śmierci aktorki była choroba Alzheimera.

</doc>
