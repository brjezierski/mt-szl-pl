<doc id="1232503" url="https://pl.wikipedia.org/wiki?curid=1232503" title="Test Drive Unlimited">
Test Drive Unlimited

Test Drive Unlimited (w skrócie: TDU) – zręcznościowa gra wyścigowa, nastawiona na rozgrywkę online, będąca piętnastą (bądź szesnastą, jeżeli uwzględni się "Demolition Racer") grą z serii Test Drive – jednej z najdłużej rozwijanych serii gier wyścigowych na świecie. Gra zawiera ponad 125 licencjonowanych samochodów sportowych i motocykli, a akcja rozgrywa się na terenie odwzorowującym hawajską wyspę Oʻahu, na której znajduje się około 1000 mil (1600 km) dróg i autostrad.
Rozgrywka.
W "TDU" gracz zasiadając za sterami pojazdu może jeździć po wyspie po szosach konkurując z zawodnikami, których napotka na swojej drodze. Oʻahu jest wymodelowane tak realnie, jak tylko mogłoby być za pomocą zdjęć satelitarnych, z których korzystali autorzy gry. Otoczenie zmienia się w zależności od części wyspy, w której się znajduje gracz. Są tutaj zarówno lasy deszczowe, jak i piaszczyste plaże, oraz stolica stanu: Honolulu. Wersja na Xboksa 360 od początku obsługiwała kierownice do gry, zaś wraz z trzecią aktualizacją zaimplementowano obsługę kierownic korzystających z technologii force feedback, takich jak np. "Xbox 360 Wireless Racing Wheel".
Pomimo tego, co mogły sugerować materiały reklamowe wydawcy gry, że wyspa została dokładnie odwzorowana, w grze nie umieszczono wielu budynków rządowych i militarnych, Camp M.H. Smith, centrum konferencyjne, oraz Pearlidge Center) i charakterystycznych punktów orientacyjnych i zabytków (np. pomnik króla Kamehamehy I). Swojego odpowiednika w grze nie ma także wiele dróg, niekoniecznie będących szosami lokalnymi.
Tryb gry jednoosobowej.
Gra zaczyna się od zakupienia domu i samochodu. Po tych transakcjach gracz może do woli eksplorować wyspę i odkrywać kolejne kluczowe lokacje, umożliwiające progres w grze. Do takich punktów należą:
Gracz odkrywa także kolejne wyzwania, również przedstawione na mapie w formie lokacji:
Sukcesy w wyzwaniach nagradzane są pieniędzmi, a w przypadku autostopowiczów i modelek: kuponami za które gracz może kupować ubrania w markowych butikach rozlokowanych na Oʻahu. Pieniądze mogą być wydawane na nowe pojazdy, domy, tuning bądź wypożyczanie aut, a także na opłacanie mandatów drogowych, które przyznaje policja za nieprzestrzeganie przepisów ruchu drogowego (stłuczka, przekroczenie prędkości).
Pojazdy.
W podstawowej wersji gry mamy do wyboru 125 pojazdów. Dodatek Megapack rozszerza liczbę dostępnych pojazdów do 171 sztuk. Auta posiadają seryjną moc z zakresu 170-1050KM, motocykle natomiast 95-184KM. Liczbę koni mechanicznych, a zarazem osiągi możemy podnieść w warsztacie tuningowym.
Ze względu na osiągi pojazdy zostały podzielone na 9 klas.
Tryb gry wieloosobowej.
Tryb gry wieloosobowej, nazywany także jako "M.O.O.R." (skrót od "Massively Open Online Racing", tłum. Otwarte wyścigi sieciowe dla wielu graczy), działa jako nakładka na tryb dla pojedynczego gracza. Wszystkie możliwości z zabawy w pojedynkę są możliwe do wykonania, a oprócz tego gracz otrzymuje możliwość:
Wyścigi przeciwko innym graczom wykorzystują system rankingowy Xbox Live w przypadku Xboksa 360, zaś na PC korzystają z platformy GameSpy. Gracz ma także możliwość spontanicznego tworzenia i podejmowania wyzwań, dając znak światłami napotkanemu na drodze rywalowi.
Gracz może wstępować do klubów, będących odpowiednikami gildii z gier MMORPG. Kluby pomagają w organizacji zawodów. Możliwy jest także handel pojazdami, klasyfikując je zgodnie z marką, ceną bądź klasą.
Gra online możliwa jest także na PS2 (przy użyciu adaptera sieciowego) i PSP.
29 września 2012 roku firma Atari wyłączyła serwery "TDU".
Brakująca zawartość w wersjach dla PS2 i PSP.
"Test Drive Unlimited" w wersjach na konsole PlayStation 2 i PlayStation Portable nie posiadają następujących elementów:
Wersje na te platformy są autorstwa Melbourne House Studios. Całość pod aspektem graficznym wygląda znacznie gorzej z powodu limitów sprzętowych. Nie wiadomo, dlaczego te elementy nie znalazły się w wersjach na konsole Sony, aczkolwiek zawierają one GPS automatycznie kierujący gracza do następnego wyzwania oraz tzw. Master Points, których brakuje na Xboksie 360 i PC. Master Points to punkty, które otrzymuje się za drifting i czas spędzony w powietrzu po wybiciu ze wzniesienia (np. ramp). Dodatkowo, niektóre pojazdy dostępne na konsoli Microsoftu dopiero po ściągnięciu pakietów dodatkowych, są dostępne na PS2 i PSP od razu; dodatkowo zwiększona jest liczba rozgłośni radiowych.
Dodatkowe elementy do pobrania.
Xbox 360.
W "TDU" na konsolę Microsoftu nowe auta pobiera się podobnie jak w innych grach na tę samą platformę: Project Gotham Racing 2 i 3 (tzw. "Booster Packs"). Niektóre pojazdy dostępne są za darmo, za niektóre trzeba zapłacić realnymi pieniędzmi. Wszystkie pobrane auta nadal muszą być kupione za walutę gry u ich dealerów, zanim zostaną wykorzystane przez gracza.
PC.
Wydano jedną poprawkę do gry. W uaktualnieniu dodano za darmo Nissana Skyline GT-R R34 i Audi RS4 quattro Saloon (B7). Paczka ta nie wymaga uiszczania opłat. Oprócz tego w marcu 2008 roku pojawił się zestaw samochodów dodający 45 samochodów i 1 motocykl.
Wyjątkowi NPC w wersji na PS2.
Zamkniętą wersję beta "TDU" w wersji na PS2 testowało w sumie 1500 beta-testerów. Na końcu okresu testowego Atari nagrodziło 30 najbardziej aktywnych i „niezmordowanych” testerów, dając każdemu z nich możliwość dowolnego nazwania jednego z NPC. Jedni wybierali własne imiona i nazwiska, inni zaś swoje pseudonimy. Tych 30 specjalnych NPC można spotkać przemierzając wyspę na PlayStation 2. ATARI i Melbourne House zagwarantowało testerom, że ich NPC są bardzo znaczącymi postaciami w grze. Wielu z nich otrzymało status prezesa bądź wiceprezesa w klubach na wyspie, a niektórzy zasiadają za sterami bardzo wysokiej klasy aut.
Ścieżka dźwiękowa.
1. „9 Volter” – Colour of Fire
2. „And I’m Hip” – Sgt Rock
3. „Angels Go Bald: Too” – Howie B
4. „Another Excuse” – Soulwax
5. „A Gritty Nitty” – Pazant Brothers
6. „Back Again” – Boy Kill Boy
7. „Big Bird” – Eddie Floyd
8. „Black Powder” – Motor (zespół)
9. „Carbon Kid” – Alpinestars
10. „Cissy Popcorn” – Preston Love
11. „Compute” – Soulwax
12. „Comin’ Down” – The View
13. „Feels Closer” – Layo &amp; Bushwacka! feat. Mino Cinelu
14. „Finally Free” – Clearlake
15. „Fix The Cracks” – Humanzi
16. „Funk #49” – Walsh/Peters/Fox
17. „Funky Chicken” – Preston Love
18. „Handshakes” – Metric
19. „He’s Gonna Step On You Again” – Step On
20. „Here We Go” – Broken Dolls
21. „Hired Goons” – Evil 9
22. „I Live For” – Johnny Panic
23. „(I’m A) Road Runner” – Jr Walker &amp; The All Stars
24. „No One Knows (UNKLE remix)” – Queens Of The Stone Age
25. „PWSteal.Ldpinch.D” – AFX
26. „Restless” – The Cobras
27. „Sling Shot” – Lefties Soul Connection
28. „Silver Buddha” – The Domes of Silence
29. „Time2Move On” – Malarky
30. „You’re Wasting My Time (PT1)” – Billy Garner
Gracz może dodać swoje własne stacje radiowe i piosenki.
Odbiór gry.
"TDU" spotkała się w większości z pozytywnymi ocenami recenzentów. Według serwisu GameRankings średnia z ocen wynosi 82% w wersji na Xboksa 360, a w wersji na PS2 76%. Średnia z ocen wg serwisu Metacritic wynosi 79/100 punktów. Polski magazyn o grach komputerowych, „CD-Action”, ocenił wersję PC na 10/10, przyznając wyróżnienie.

</doc>
<doc id="1232504" url="https://pl.wikipedia.org/wiki?curid=1232504" title="38 Pułk Artylerii Lekkiej (II RP)">
38 Pułk Artylerii Lekkiej (II RP)

38 Pułk Artylerii Lekkiej (38 pal) – oddział artylerii lekkiej Wojska Polskiego II RP.
Pułk nie istniał w organizacji pokojowej wojska. Został sformowany poza planem mobilizacyjnym „W”, w dniach 31 sierpnia – 6 września 1939 roku, w mobilizacji powszechnej. Przygotowanie mobilizacji dowództwa 38 pal zostało zlecone w sierpniu 1939 roku 13 pułkowi artylerii lekkiej. Na miejsce mobilizacji wyznaczono Łuck, gdzie stacjonował III dywizjon 13 pal. Mobilizację personalną zabezpieczało Biuro Personalne Ministerstwa Spraw Wojskowych.
W skład pułku miały być włączone dwa samodzielne dywizjony artylerii lekkiej, sformowane przez 27 pal we Włodzimierzu, w I rzucie mobilizacji powszechnej oraz III dywizjon 19 pal w Nowej Wilejce, sformowany w dniach 24–25 sierpnia 1939 roku, w mobilizacji alarmowej, w grupie jednostek oznaczonych kolorem zielonym. Pułk był jednostką organiczną artylerii 38 Dywizji Piechoty (rezerwowej), lecz w jej składzie, w kampanii wrześniowej, walczyło tylko dowództwo pułku i III dyon. Oba dywizjony sformowane we Włodzimierzu wzięły udział w obronie Lwowa.
38 pal w kampanii wrześniowej.
Mobilizacja.
Plan mobilizacyjny przewidywał sformowanie 38 pal z dwóch dywizjonów armat 75 mm. Dywizjony I i II miały być zmobilizowane we Włodzimierzu jako 52 i 62 dal, a III dywizjon stanowił przemianowany III/19 pal. Dowództwo 38 pal zostało zmobilizowane również przez 19 pal. Według innych autorów zgodnie z tabelami mobilizacyjnymi dowództwo pułku miało zostać zmobilizowane w ramach I rzutu mobilizacji powszechnej przez 13 pal w garnizonie Łuck (III/13 pal). W trakcie mobilizacji alarmowej III/19 pal w garnizonie Lida, wystąpiły trudności z nieodpowiednim doborem koni, brakiem właściwych wozów konnych, drobne braki mundurowe oraz braki w pistoletach dla oficerów rezerwy i karabinkach dla niektórych kanonierów.
Działania bojowe.
Od 1 września dywizjon stacjonował poza Lidą we wsi Opole-Krupy. Do 4 września dywizjon prowadził zgrywanie zaprzęgów, szkolenie obsług, łącznie ze strzelaniem z haubic. 5 września III/19 pal został skierowany do Lidy celem załadunku i tego dnia po południu przemianowano dywizjon na III/38 pal. Po załadunku dywizjonu, o godz. 4.00 6 września transporty dywizjonu wyruszyły trasą kolejową przez: Baranowicze, Łunieniec, Sarny, Równe do Lwowa. W trakcie jazdy pociągami dywizjon był ostrzeliwany przez pojedyncze samoloty niemieckie, ranny został jeden kanonier. We Lwowie uzupełniono żywność i amunicję strzelecką. Próba przejazdu transportów dywizjonu w kierunku Przemyśla okazała się niewykonalna z uwagi na zniszczenia infrastruktury kolejowej. Po cofnięciu transportów do Lwowa dywizjon pojechał na zachód przez Sambor i Chyrów. Na stacji Krościenko na południe od Starzawy 8 września po południu dotarł dywizjon. 
Do rana 9 września artylerzyści zostali wyładowani, jednocześnie 8 bateria została na rozkaz dowódcy 38 pal przydzielony do wsparcia batalionu I/98 pp, który ubezpieczał do strony Ustrzyk i Chyrowa koncentrację 38 DP rez. po południu dywizjon przemaszerował do lasów w okolicach Dobromila. W nocy 9/10 września o 22:00 otrzymano rozkaz przesunięcia do rejonu około odległego 10 km na północ od Przemyśla. O świcie 10 września zajęto rejon na południe od Niżankowic. Ok. godz.15:00 rozpoczęto marsz wraz z 98 pp przez Nowe Miasto Przemyskie do Husakowa. Równolegle z kolumną 97 pułku piechoty maszerowała 8 bateria. 11 września dywizjon spędził w lasach w pobliżu Husakowa i Miżyńca. Ok. godz.17 III/38 pal podjął marsz do lasów na wschód od Medyki, osiągając je o świcie 12 września. Następnym marszem nocnym osiągnięto o świcie 13 września rejon Mościsk. Cały 13 września dywizjon stał bez styczności z wrogiem i wypoczywał. Kolejnym nocnym marszem dywizjon doszedł do rejonu Sądowej Wiszni, którą osiągnął 14 września. Zajęto stanowiska ogniowe na wschód od dwora kolejowego obok Księżego Mostu, skąd dywizjon wspierał własną piechotę walczącą z niemieckim 100 pułkiem strzelców górskich. Prowadził też pojedynki z artylerią niemiecką, która ostrzeliwała rejon Sądowej Wiszni. Stanowiska dywizjonu atakowało lotnictwo niemieckie. Szczególnie duże straty poniosła 9 bateria, w której poległo kilku kanonierów i dowódca plutonu, uszkodzone zostały dwie haubice i tabor. Duże straty w koniach poniosła kolumna amunicyjna dywizjonu oraz tabory. Z uwagi na zmianę rozkazów dywizjon całą noc maszerował, nad ranem wracając w ten sam rejon i na te same stanowiska, w zatorach i zamieszaniu spowodowanym błędnym rozkazodawstwem. 
Od rana 15 września III/38 pal wspierał ogniem 98 pułk piechoty, ostrzeliwując Nowosiółki i sąsiednie miejscowości. Baterie zostały ostrzelane przez niemiecką artylerię i zbombardowane przez lotnictwo, poniosły straty w żołnierzach, koniach i sprzęcie. Na rozkaz dowództwa dywizjon zmieniając stanowiska ok. godz.13, został celnie ostrzelany przez artylerię niemiecką i lotnictwo ponosząc ciężkie straty, został rozproszony i nie udzielił wsparcia nacierającemu na Tuczapy 96 pp. W wypadku komunikacyjnym na motocyklu został kontuzjowany mjr Wróbel i oficer zwiadowczy ppor. Ciborowski. Dowodzenie przejął kpt. Klimontowicz. 15 września późnym wieczorem w rejonie Księżowskiego Mostu zebrał się rozproszony dywizjon tj. niepełna 7 bateria, 8 bateria i połowa 9 baterii. 16 września o godz. 11.00 w kierunku Tuczap i Lasów Janowskich w ślad za piechotą wyruszyła 8 bateria i działon 9 baterii. Nocą 16/17 września 8 bateria przerwała się z okrążenia i dołączyła do reszty 38 DP w Lasach Janowskich. Ok. godz. 21.00 kpt. Serwacy Klimontowicz jadąc na odprawę został śmiertelnie ranny w związku ze starciem ubezpieczenia III/38 pal z ubezpieczeniem maszerującego dywizjonu artylerii ciężkiej. Dowództwo nad pozostałością dywizjonu objął kpt. Lasocki i pomaszerował wraz z dywizjonem kierunku Tuczap. 17 września dywizjon dotarł do Tuczap, gdzie został ostrzelany przez artylerię niemiecką. Rozkazem dowódcy AD 38 DP płk Zielke III/38 pal został zatrzymany na skraju Tuczap, rozkazu nie posłuchał pluton 9 baterii, który usiłował się dostać do Lasów Janowskich. Wsparł atakujące pododdziały piechoty próbujące przebić się z okrążenia, lecz stanowiska jego zostały ostrzelane nawałą artylerii niemieckiej, w wyniku której poniesiono straty i powodując rozproszenie żołnierzy, pozostali kanonierzy z 9 baterii pod dowództwem ppor. Rudowicza zniszczyli haubice i sprzęt i rozproszyli się w terenie. 7 bateria haubic zajęła stanowiska na skraju Tuczap i ogniem "na wprost" niszczyła niemieckie stanowiska broni maszynowej i wspierała obronę piechoty. Po kilkugodzinnej walce została rozbita ogniem artylerii niemieckiej i lotnictwa, ponosząc wysokie straty w ludziach. Pozostałość dywizjonu również poniosła ciężkie straty. 
Na rozkaz mjr. Odrowąż-Pieniążka wydany kpt. Lasockiemu, artylerzyści zniszczyli sprzęt i grupami podjęli próby przebicia się do Lasów Janowskich. Po południu 17 września III/38 pal został rozwiązany. Próbę przedarcia się podjęła jeszcze kolumna amunicyjna dywizjonu, lecz nie powiodła się i 18 września w rejonie Zbadyń-Tuczapy dostała się do niewoli niemieckiej. 8 bateria z działonem 9 baterii 17 września dotarła w rejon Janowa i tam poszczególnymi działonami 18 września wspierała walki batalionów 38 DP rez. nad rzeką Wereszycą, odpierając natarcia niemieckiej 7 DP. W nocy 18/19 września por. Gumiński realizując rozkaz gen. broni K. Sosnkowskiego nakazał zniszczyć cały ciężki sprzęt, w tym haubice. Po jego wykonaniu artylerzyści udali się do rejonu Żarnisk. O świcie artylerzyści podjęli marsz przez Jaśniska, na Brzuchowice i Hołosko. 20 września wobec niemożliwości przebicia się do Lwowa 8 baterię rozwiązano.
Walki we Lwowie 52 i 62 dywizjonów artylerii lekkiej (I/38 pal i II/38 pal), zostaną opisane w odrębnych artykułach.

</doc>
<doc id="1232507" url="https://pl.wikipedia.org/wiki?curid=1232507" title="Rezerwat przyrody Pod Rysianką">
Rezerwat przyrody Pod Rysianką

Rezerwat przyrody „Pod Rysianką” – rezerwat leśny w Beskidzie Żywieckim, na północno-wschodnich stokach przełęczy między Rysianką i Trzema Kopcami. Zajmuje powierzchnię 27,02 ha (akt powołujący podawał 27,54 ha).
Leży w granicach Żywieckiego Parku Krajobrazowego oraz dwóch obszarów sieci Natura 2000: siedliskowego „Beskid Żywiecki” PLH240006 i ptasiego „Beskid Żywiecki” PLB240002.
Utworzono go w 1970 roku na wysokości 950–1170 m n.p.m. Jego obszar obejmuje również źródła potoku Sopotni. Głównym celem ochrony w rezerwacie jest „zachowanie ze względów naukowych lasu jodłowo-świerkowo-bukowego, będącego fragmentem pierwotnej puszczy karpackiej regla dolnego w Beskidzie Żywieckim”.
W rezerwacie stwierdzono występowanie 133 gatunków roślin naczyniowych, w tym 13 chronionych. Wiele z występujących tutaj gatunków jest rzadkich – paprotnica górska, wierzbownica mokrzywcowa, wierzbownica zwieszona, tocja alpejska czy złocień okrągłolistny. W rezerwacie znajduje się jedno z nielicznych w Polsce stanowisk tojadu mocnego morawskiego.
Ze zwierząt występuje tutaj m.in. jeleń europejski, borsuk, lis, sarna i dzik. Sporadycznie pojawiają się wilki, rysie i niedźwiedzie. Z rzadkich ptaków zaobserwować głuszca, gila, kruka i pliszkę górską.
Rezerwat położony jest na terenie Nadleśnictwa Jeleśnia. Nadzór sprawuje Regionalny Konserwator Przyrody w Katowicach. Rezerwat nie posiada planu ochrony; na mocy ustanowionych w sierpniu 2016 roku na okres 5 lat zadań ochronnych jego obszar objęto ochroną ścisłą.
Południową granicą rezerwatu przebiega czerwony Główny Szlak Beskidzki.

</doc>
<doc id="1232508" url="https://pl.wikipedia.org/wiki?curid=1232508" title="Tęcza Finiana">
Tęcza Finiana

Tęcza Finiana - amerykański musical z 1968 roku w reżyserii Francisa Forda Coppoli. Scenariusz napisali E.Y. Harburg i Fred Saidy na podstawie własnego musicalu z 1947 pod tym samym tytułem.

</doc>
<doc id="1232509" url="https://pl.wikipedia.org/wiki?curid=1232509" title="Echeneos">
Echeneos

Echeneos () – mądry dostojnik na rządzonej przez Alkinoosa wyspie Feaków. Najstarszy i najwymowniejszy z nich.
Dwukrotnie wzmiankowany w "Odysei" [Hom. "Od." VII, 155; XI, 341] – po raz pierwszy, gdy zwraca się do Alkinoosa z prośbą, by godnie ugościł Odyseusza, który dopiero co przybył na wyspę. Po raz drugi wspierając królową w prośbie o bogate wyposażenie kończącego właśnie opowieść Odyseusza, gdy będzie on opuszczać wyspę.

</doc>
<doc id="1232511" url="https://pl.wikipedia.org/wiki?curid=1232511" title="38 Pułk Artylerii Lekkiej">
38 Pułk Artylerii Lekkiej



</doc>
<doc id="1232513" url="https://pl.wikipedia.org/wiki?curid=1232513" title="Ciechan (postać)">
Ciechan (postać)

Ciechan – legendarny założyciel Ciechanowa. Według legendy w prasłowiańskich czasach Ciechan szukał dogodnego miejsca do zamieszkania z Dobroniegą. Wędrując po ziemiach dzisiejszego Mazowsza trafił na dobrze usytuowany wzgórek wśród rozległych, pełnych grubego zwierza borów, otoczony z trzech stron rozlewiskami rzeki i urodzajnymi glebami. Zbudował na nim szałas i spłodził ze swoją żoną Dobroniegą dziesięciu synów, z którymi, gdy dorośli, wzniósł drewniany, obszerny gród.

</doc>
<doc id="1232514" url="https://pl.wikipedia.org/wiki?curid=1232514" title="Gmina Brookfield (hrabstwo Trumbull)">
Gmina Brookfield (hrabstwo Trumbull)

Gmina Brookfield (ang. "Brookfield Township") - gmina w Stanach Zjednoczonych, w stanie Ohio, w hrabstwie Trumbull. Według danych z 2000 roku gmina miała 10 020 mieszkańców.

</doc>
<doc id="1232516" url="https://pl.wikipedia.org/wiki?curid=1232516" title="Plac 1 Maja we Wrocławiu">
Plac 1 Maja we Wrocławiu



</doc>
<doc id="1232520" url="https://pl.wikipedia.org/wiki?curid=1232520" title="Citroën Traction Avant">
Citroën Traction Avant

Citroën Traction Avant – model samochodu osobowego produkowanego przez firmę Citroën w latach 1934–1957, wyróżniający się samonośnym nadwoziem i przednim napędem. Oryginalnie produkowany pod oznaczeniami 7CV, 11CV i 15CV, samochód ten był powszechnie znany pod nieoficjalną nazwą Traction Avant, oznaczającą z języka francuskiego „napęd przedni”.
Historia modelu.
Citroën Traction Avant od momentu premiery w 1934 na salonie motoryzacyjnym w Paryżu (główna produkcja auta odbywała się na Quai de Javel w Paryżu), wywołał zachwyt innowacyjnością zastosowanych rozwiązań technicznych. Było to jedno z pierwszych aut (po Stoewer V5 1930 ze Szczecina) z przednim napędem ("Traction Avant" – z francuskiego znaczy „napęd przedni”), posiadało nadwozie samonośne zbudowane na płycie ramowej, niezależne zawieszenie kół (według projektu Ferdynanda Porsche), hamulce hydrauliczne wszystkich kół, samonastawny silnik. Projekt nadwozia Traction Avanta nie został narysowany, ale pierwotnie został wyrzeźbiony w glinie przez rzeźbiarza Flaminia Bertoniego.
Auto, dzięki przedniemu napędowi i poprawionemu rozkładowi masy (obniżenie środka ciężkości przez posadowienie niżej foteli, przesunięcie silnika pod samą szybę czołową, a skrzyni biegów do przodu), dobrze trzymało się drogi, co pozwalało na szybszą jazdę na zakrętach. W przedwojennej prasie motoryzacyjnej pisano: "połączenie konstrukcji nadwozia samoniosącego z napędem na przednie koła pozwoliło na uzyskanie samochodu bardzo niskiego, który jednak wewnątrz posiada dość miejsca, ponieważ najniższy punkt tego wozu ponad ziemią to właśnie blaszana podłoga nadwozia". Element nośny stanowiły progi w postaci blaszanej belki o przekroju skrzynkowym, wysokości 155 mm i szerokości 75 mm, przechodzące z przodu w ramiona obejmujące silnik. Samochód chętnie wykorzystywany był przez gangsterów (stąd znany był w Europie jako „Gangstalimuzine”), potem także policję i służby państwowe, w tym po II wojnie światowej przez polskie Ministerstwo Bezpieczeństwa Publicznego. Cechą charakterystyczną tego modelu Citroëna był wielki emblemat marki umieszczony na całej szerokości kraty chłodnicy. Model ten był budowany do 1957, z kilkoma rodzajami silników i w kilku odmianach nadwozia.
Wersje silnika:
Wersje nadwozia:
Dane techniczne modelu 11BL.
Model BL-11 przeznaczony był do przewozu 5 osób dorosłych. Samochód posiadał samonośne nadwozie stalowe. Masa własna samochodu wynosiła około 1088 kg, a dopuszczalna masa całkowita – 1500 kg.

</doc>
<doc id="1232527" url="https://pl.wikipedia.org/wiki?curid=1232527" title="Gmina Champion (Ohio)">
Gmina Champion (Ohio)

Gmina Champion (ang. "Champion Township") - gmina w Stanach Zjednoczonych, w stanie Ohio, w hrabstwie Trumbull. Według danych z 2000 roku gmina miała 9762 mieszkańców.

</doc>
<doc id="1232533" url="https://pl.wikipedia.org/wiki?curid=1232533" title="Siegbahn">
Siegbahn



</doc>
<doc id="1232534" url="https://pl.wikipedia.org/wiki?curid=1232534" title="Wojna grecko-turecka (1897)">
Wojna grecko-turecka (1897)

Wojna grecko-turecka – trwająca w okresie od 17 kwietnia do 4 grudnia 1897 roku wojna pomiędzy Królestwem Grecji a Imperium Osmańskim, zwana również wojną trzydziestodniową.
Wkrótce po wybuchu powstania na Krecie w 1896 roku premier Grecji Teodoros Dilijanis, ulegając naciskowi opinii publicznej, wysłał na wyspę wojska dla wspomożenia powstańców. W odpowiedzi sułtan turecki Abdülhamid II nakazał koncentrację wojsk tureckich na granicy grecko-tureckiej, choć następnie przez blisko dwa miesiące wstrzymywał się od faktycznych działań militarnych.
W kwietniu, mimo starań wielkich mocarstw, dla których niekorzystny był nowy konflikt na Bałkanach, Turcja wypowiedziała Grecji wojnę, a wojska tureckie wkroczyły do Tesalii, zajmując pod drodze Tirnawos, Larisę i Farsalę. Walki trwały zaledwie trzydzieści dni i zakończyły się kompletną klęską Greków.
Po długich negocjacjach co do wysokości kontrybucji, ostatecznie uzgodniono wypłatę 4 milionów funtów tureckich wraz z niewielką korektą granicy na rzecz Turcji, i 4 grudnia 1897 w Konstantynopolu podpisano traktat pokojowy.
W wyniku tej wojny i z woli wielkich mocarstw Kreta uzyskała znaczną autonomię, formalnie wciąż pozostając częścią Imperium Osmańskiego.
W wojnie tej uczestniczył mjr Tadeusz Rozwadowski jako obserwator z ramienia austriackiego Sztabu Generalnego i attaché wojskowy w Bukareszcie.

</doc>
<doc id="1232535" url="https://pl.wikipedia.org/wiki?curid=1232535" title="Echefron (syn Heraklesa)">
Echefron (syn Heraklesa)

Echefron (gr. Echéphrōn, łac. Echephron) – w mitologii greckiej syn Heraklesa i Psofis, córki Eryksa (lub Ksantosa). Był bratem bliźniaczym Promachosa. Obu zbudowano wspólny heroon w miejscowości Psofis. Informacje o nim podaje Pauzaniasz.

</doc>
<doc id="1232536" url="https://pl.wikipedia.org/wiki?curid=1232536" title="Macierz transformacji">
Macierz transformacji



</doc>
<doc id="1232539" url="https://pl.wikipedia.org/wiki?curid=1232539" title="Another Part of Me">
Another Part of Me

Another Part of Me – singel wydany z albumu Michaela Jacksona z 1987 roku, zatytułowanego "Bad". Singel został wydany w roku 1988. Utwór po raz pierwszy pojawił się w filmie "Kapitan EO" (ang."Captain EO") z 1986, w którym artysta zagrał główną rolę. Utwór był wykonywany na żywo podczas drugiego etapu Bad World Tour.
Teledysk do utworu jest w rzeczywistości znakomicie zmontowanym występem live, zarejestrowanym na dwóch koncertach trasy Bad World Tour: w Paryżu i na stadionie Wembley w Londynie, w reżyserii Patricka Kelly’ego. „Another Part Of Me” dotarło do jedenastego miejsca na liście Billboard Hot 100.

</doc>
<doc id="1232541" url="https://pl.wikipedia.org/wiki?curid=1232541" title="Echefron">
Echefron



</doc>
<doc id="1232542" url="https://pl.wikipedia.org/wiki?curid=1232542" title="Melvyn Goldstein">
Melvyn Goldstein

Melvyn C. Goldstein (ur. 8 lutego 1938 w Nowym Jorku) – amerykański antropolog kulturowy, tybetolog.
Spędził lata wśród społeczności Tybetańczyków na uchodźstwie, jak i tej podległej administracji Tybetańskiego Regionu Autonomicznego w Chińskiej Republice Ludowej, prowadząc badania antropologiczne społeczeństwa Tybetu, z wyszczególnieniem praktyk poliandrii w Tybecie, historii i politologii współczesnej Tybetu, demografii, ekologii, kulturoznawstwa, gospodarki i gerontologii porównawczej w trybie wielokulturowym.
Rys akademicki.
Studiował historię na Uniwersytecie Michigan w Ann Arbor do 1960. W 1968 obronił pracę doktorską z antropologii na Uniwersytecie Waszyngtońskim w Seattle. W latach 1968–1990: "Assistant professor" (do 1971), następnie "Associate professor" (do 1977), z kolei "Professor", jako profesor antropologii na katedrze antropologii Uniwersytetu Case Western Reserve w Cleveland, w stanie Ohio. W latach 1975–2002 kierował katedrą antropologii ("chairman") Uniwersytetu Case Western Reserve, a od 1987 do chwili obecnej – kierownik Centrum Badawczego Tybetu ("The Center for Research on Tibet") Uniwersytetu Case Western Reserve. Od 1991 nosi tytuł "John Reynolds Harkness Professor of Anthropology" na Uniwersytecie Case Western Reserve. Obecnie współkieruje Centrum Badawczym Tybetu i udziela się dodatkowo jako profesor Zdrowia Międzynarodowego w Szkole Medycznej uniwersytetu. W latach 1975–2002 kierował Katedrą Antropologii ("chairman") Uniwersytetu Case Western Reserve, a od 1987 do chwili obecnej – kierownik Centrum Badawczego Tybetu ("The Center for Research on Tibet") Uniwersytetu Case Western Reserve. Od 1991 nosi tytuł "John Reynolds Harkness Professor of Anthropology" na Uniwersytecie Case Western Reserve. Obecnie współkieruje Centrum Badawczym Tybetu i udziela się dodatkowo jako profesor Zdrowia Międzynarodowego w Szkole Medycznej uniwersytetu.
Rys badawczy.
Prowadził badania w różnych rejonach Tybetu, głównie w Tybetańskim Regionie Autonomicznym, w całym przekroju zagadnień, w tym m.in. nad koczowniczym pasterstwie, wpływem narzuconych reform na tybetańską wieś, planowaniem życia rodzinnego i płodności, współczesną historią Tybetu oraz zmianami społeczno-gospodarczymi. Prowadził także badania na terenie Indii (wśród uchodźców z Tybetu w Bylakuppe), w północno-zachodnim Nepalu (wśród granicznej społeczności Tybetu w Limi), w zachodniej Mongolii (wśród nomadów-pasterzy w prowincji Hovd) i we wnętrzu Chin (wśród społeczności Chińczyków Han), w kwestiach dotyczących modernizacji i gerontologii.
Obecnie zajmuje się niezapisaną historią Tybetu, historią współczesnego Tybetu, analizą incydentu w Nyemo z 1969 oraz długofalowymi, przekrojowymi badaniami nad oddziaływaniem chińskich reform na wiejski Tybet, zarówno na społeczności nomadów, jak i rolników. Także uczestniczy w nowym, 3-letnim cyklu badań, sponsorowanych przez National Science Foundation, związanych z modernizacją i zmianami w stosunkach międzypokoleniowych na wsi w Tybecie, które rozpoczęły się pracami w terenie w 2005.

</doc>
<doc id="1232543" url="https://pl.wikipedia.org/wiki?curid=1232543" title="Robert Noga">
Robert Noga

Robert Noga urodzony 18 czerwca 1963 w Jaworznie. Doktor nauk humanistycznych, tytuł uzyskany na Uniwersytecie Rzeszowskim w 2015 roku, absolwent historii Uniwersytetu Jagiellońskiego w Krakowie. Wykładowca akademicki, dziennikarz sportowy, związany między innymi z Radiem Maks Tarnów, Polskim Radiem Rzeszów, gdzie pełnił funkcję kierownika redakcji sportowej, TV Wisła, TVN, TV Wizja Sport, komentator żużla w TVP Sport. Współautor programów telewizyjnych popularyzujących sport i jego historię, np: Magazyn Rowerowy, Magazyn Hokejowy, Magazyn Sportów Zimowych, Piłkarski Przekładaniec - TV Wisła; Magazyn Żużlowy - Wizja Sport oraz TVP; Pod Koszem - Wizja Sport; Rzut za Trzy - TVN. Publicysta prasowy, między innymi: Czas Krakowski, Focus Historia, Tempo, Tarnowski Magazyn Informacyjny. Od 1992 roku stały współpracownik i felietonista Tygodnika Żużlowego, autor bądź współautor szeregu książek i opracowań poświęconych historii sportu. Rzecznik prasowy finału Drużynowych Mistrzostw Świata w Ice Speedwayu- Sanok 2013.
Laureat pierwszej nagrody Ogólnopolskiego Konkursu Dziennikarskiego Polskiego Związku Motorowego ,Złote Koło" 2010 w kategorii Radio i Telewizja, a także wyróżnienia Towarzystwa Społeczno-Sportowego „Sprawni Razem” za propagowanie sportu młodzieży niepełnosprawnej w audycjach radiowych w 1996 roku.
Wyróżnienie redakcji ,Tygodnika Żużlowego” za profesjonalizm pracy dziennikarskiej w 2013 roku.
Rzecznik prasowy finału Drużynowych Mistrzostw Świata w Ice Speedwayu - Sanok 2013 oraz Głównej Komisji Sportu Żużlowego
Bibliografia:
Współpraca przy wydawnictwach:

</doc>
<doc id="1232545" url="https://pl.wikipedia.org/wiki?curid=1232545" title="Cooper Car Company">
Cooper Car Company

Cooper Car Company – brytyjska firma samochodowa, założona w 1946 roku przez Charlesa Coopera i jego syna Johna.
W wyścigach Formuły 1, Cooper zwyciężał 16 razy w tym 2 w mistrzostwach konstruktorów. Swoje pierwsze zwycięstwo zanotował w 1958 roku podczas Grand Prix Argentyny, a ostatnie w 1967 roku w Grand Prix RPA. Kierowcy, którzy jeździli dla tej stajni to m.in. Stirling Moss, Jack Brabham, Masten Gregory i Pedro Rodríguez. W 1968 roku zespół wycofał się z wyścigów.

</doc>
<doc id="1232546" url="https://pl.wikipedia.org/wiki?curid=1232546" title="Krakchemia">
Krakchemia

Krakchemia SA – spółka giełdowa z siedzibą w Krakowie, prowadząca handel hurtowy produktami chemicznymi, notowana od 2007 na Giełdzie papierów wartościowych w Warszawie.
Krakchemia jest jednostką zależną spółki Alma Market SA.
Przedmiot działalności.
Spółka zajmuje się głównie hurtowym obrotem artykułami chemicznymi, takimi jak: granulaty tworzyw sztucznych, folie polipropylenowe (bopp i cpp), odczynniki chemiczne, chemia budowlana, opakowania z tworzyw sztucznych i wykładziny dywanowe.
Historia.
W 1945 w Krakowie powstała Rejonowa Składnica Przemysłu Chemicznego, w 1955 przekształcona w Wojewódzką Hurtownię Przemysłu Chemicznego w Krakowie. W 1991 została zarejestrowana jako Firma Handlowa „KrakChemia SA”. z której struktur wydzielono w roku 2000 spółkę z ograniczoną odpowiedzialnością KrakChemia-Hurt.
W 2004 spółka macierzysta, KrakChemia SA, zmieniła nazwę na Alma Market SA. W tym samym roku spółka KrakChemia-Hurt Sp. z o.o. została przekształcona w spółkę akcyjną, a następnie zmieniła nazwę na Krakchemia SA.
8 października 2007 miało miejsce pierwsze notowanie akcji spółki na Giełdzie Papierów Wartościowych w Warszawie.
16 kwietnia 2013 została powołana nowa Rada Nadzorcza spółki, której przewodniczącym został Jerzy Mazgaj, wiceprzewodniczącą jego żona Barbara Mazgaj, a sekretarzami Marian Janicki i ksiądz Kazimierz Sowa.
Akcjonariat i władze.
Podmiotem dominującym wobec Krakchemii SA jest spółka Alma Market, posiadająca 50% udziałów. Kolejni najwięksi akcjonariusze to: Sławomir Piecka (15% akcji) i Powszechne Towarzystwo Emerytalne PZU SA (9,5%). Prezes Andrzej Zdebski posiada 0,11% udziałów spółki.

</doc>
<doc id="1232550" url="https://pl.wikipedia.org/wiki?curid=1232550" title="Ivan Hašek">
Ivan Hašek

Ivan Hašek (ur. 6 września 1963 w Městcu Králové) – czeski piłkarz, obecnie trener piłkarski. Grał dla Czechosłowacji, dla której rozegrał 55 meczów i strzelił 5 goli. Jest prezesem Czeskomorawskiego Związku Piłki Nożnej. 7 lipca 2009 roku objął tymczasowo posadę trenera reprezentacji Czech.
Był uczestnikiem Mistrzostw Świata w 1990.
Osobiste.
Hašek jest z wykształcenia prawnikiem.

</doc>
<doc id="1232554" url="https://pl.wikipedia.org/wiki?curid=1232554" title="Błażej Dzikowski">
Błażej Dzikowski

Błażej Dzikowski (ur. 1976 w Warszawie) – polski prozaik i scenarzysta.
Studiował anglistykę oraz wiedzę o kulturze na Uniwersytecie Warszawskim, a także pisanie scenariuszy w Państwowej Wyższej Szkole Filmowej, Telewizyjnej i Teatralnej w Łodzi.
W latach 2005-2006 był szefem działu publicystyki oraz pełnił obowiązki Redaktora Naczelnego w miesięczniku Nowa Fantastyka.
Poza Polską, jego opowiadania ukazywały się m.in. w USA, Słowacji, Serbii, Bułgarii.
W 2012 roku ukazała się jego gra komputerowa Donna: Avenger of Blood.

</doc>
<doc id="1232555" url="https://pl.wikipedia.org/wiki?curid=1232555" title="Echefron (syn Nestora)">
Echefron (syn Nestora)

Echefron (gr. Echéphrōn, łac. Echephron) – w mitologii greckiej królewicz.
Uchodził za syna Nestora i Eurydyki lub Anaksibii, córki Kratieusa. Wzmiankowany przez Homera i Apollodorosa.

</doc>
<doc id="1232560" url="https://pl.wikipedia.org/wiki?curid=1232560" title="Różnice indywidualne">
Różnice indywidualne

Różnice indywidualne – względnie stałe cechy osobowości lub zachowania, charakterystyczne dla każdego człowieka. Przedmiot zainteresowania psychologii różnic indywidualnych.

</doc>
<doc id="1232563" url="https://pl.wikipedia.org/wiki?curid=1232563" title="Edwin Arnold">
Edwin Arnold

Sir Edwin Arnold (ur. 10 czerwca 1832, zm. 24 marca 1904) – angielski poeta i dziennikarz.
Historia.
Lata młodości.
Arnold urodził się w Gravesend, hrabstwie Kent, był synem sędziego Sussex. Jest ojcem powieściopisarza Edwina Lester Arnolda. Ukończył King’s School w Rochester; King’s College w Londynie; i University College w Oxfordzie. Został dyrektorem w King Edward's School w Birmingham i w 1856 roku wyjechał do Indii jako szef Government Sanskrit College w Poona, stanowisko to obejmował w czasie powstania w 1857 roku, został wówczas publicznie uhonorowany przez Lorda Elphinstone w konsulacie w Bobmaju, za pomoc jaką niósł w czasie rebelii. Właśnie tutaj nabrał zapału i zebrał materiały do swojej przyszłej pracy. Po powrocie do Anglii w roku 1861 pracował w zawodzie dziennikarza w zespole The Daily Telegraph, w dzienniku, z którym związał się jako wydawca na 40 następnych lat. Arnold, w imieniu właścicieli The Daily Telegraph i we współpracy z the New York Herald, zorganizował wyprawę M. Stanleya do Afryki w celu zbadania biegu rzeki Kongo. Stanley nazwał później jedną z gór na północnym wschodzie: Albert Edward Nyanza.
Lata dorosłości.
Arnoldowi jako pierwszemu przypisuje się również pomysł budowy kolei opinającej cały kontynent afrykański, ponieważ to on pierwszy wypowiedział hasło „Kolej od Przylądka do Kairu” popularyzowane później przez Cecila Rhodesa. Jednakże dla współczesnych mu ludzi znany był jako poeta. Jego literackim celem stały się tłumaczenia na język angielski opisów stylu życia i filozofii Wschodu. Jego największym dziełem na tym polu jest „The Light of Asia”, który został przetłumaczony na wiele języków tj. np. hindu (przetłum. przez Acharya Ram Chandra Shukla). Dzieło to zostało wydane w 1879 i już wtedy odniosło wielki sukces, będąc wielokrotnie wydawane w Anglii i USA, choć jego trwała pozycja w literaturze nie jest do końca taka pewna. Jest to indyjska epopeja, opowiadająca historię życia oraz nauki Buddy. Uczeni orientaliści utrzymywali, że przedstawia on błędne zdanie na temat buddyjskiej doktryny oraz sugeruje analogię pomiędzy Buddą Sakyamunim a Jezusem, co obraziło paru pobożnych chrześcijan. To drugie stanowisko najprawdopodobniej pokierowało Arnolda ku idei napisania kolejnego poematu narracyjnego, w którym centralną postacią miał być Jezus – założyciel chrześcijaństwa, tak jak w pierwszym poemacie główną postacią był założyciel buddyzmu. „The Light of the World” (1891) jednak nie powtórzył on sukcesu „The Light of the Asia”. Innymi dziełami poetyckimi Arnolda były m.in.: Indian Song of Songs 1875, Pearls of the Faith 1883, The Song Celestial 1885, With Sadi in the Garden 1888, Tiphar's Wife 1892 i Adzuma lub, The Japanese Wife 1893.
Lata starości.
W późniejszym wieku Albert przebywał jakiś czas w Japonii - jego trzecią żoną była Japonka. Studia nad japońskim stylem życia przedstawił Arnold w Seas and Lands (1891) oraz Japonica (1892). W 1877 roku został uhonorowany najwyższym państwowym orderem Cesarstwa Indyjskiego (CSI) z okazji proklamowania Królowej Wiktorii na Cesarzową Indii, a w 1888 przyznano mu tytuł Kawalera Orderu Cesarstwa Indyjskiego (CIE). Posiadał również odznaczenia, które otrzymał od władców takich krajów jak: Japonia, Persja, Turcja i Syjam.

</doc>
<doc id="1232567" url="https://pl.wikipedia.org/wiki?curid=1232567" title="Felicja Sieracka">
Felicja Sieracka

Siostra Felicja Sieracka (ur. 23 grudnia 1915 w Poznaniu, zm. 6 lutego 2008 w Gnieźnie) – polska szarytka.
Założyła i prowadziła pierwszą w Gnieźnie jadłodajnię dla bezdomnych. W 1999 roku otrzymała tytuł Gnieźnianina Roku. W 2010 roku otrzymała tytuł Wielkopolanki Stulecia.
W 1938 roku wstąpiła do Zgromadzenia Sióstr Miłosierdzia św. Wincentego à Paulo. Po formacji zakonnej rozpoczęła pracę w Szpitalu Dziecięcym przy ul. Lecha w Gnieźnie, gdzie posługiwała przez całą wojnę. W 1962 władze komunistyczne nakazały zwolnienie szarytek pracujących w szpitalu. W 1989 otworzyła stołówkę dla osób ubogich i bezdomnych, w której pracowała do ostatnich dni swego życia. Zmarła mając 93 lata.
Całe życie poświęciła chorym, ubogim i bezdomnym, określana była jako "gnieźnieńska Matka Teresa", którą przypominała zarówno z postury, jak i zachowania.
Siostra Felicja Sieracka uważana jest za świętą przez Reformowany Kościół Katolicki w Polsce. W poznańskiej kaplicy tego Kościoła znajdują się relikwie świętej oraz jej ikona. 

</doc>
<doc id="1232568" url="https://pl.wikipedia.org/wiki?curid=1232568" title="Echefyllides">
Echefyllides

Echefyllides () – bliżej nieznany grecki gramatyk lub historyk. Wymieniany przez Stefana z Bizancjum w haśle , a także w scholiach do Platońskiego "Fedona".

</doc>
<doc id="1232570" url="https://pl.wikipedia.org/wiki?curid=1232570" title="Lancetogłów mleczny">
Lancetogłów mleczny

Lancetogłów mleczny, wąż królewski, wąż królewski mleczny ("Lampropeltis triangulum") – gatunek węża z rodziny połozowatych. Występuje na kontynencie amerykańskim od Ekwadoru do Kanady. Obejmuje około 25 podgatunków mocno zróżnicowanych pod względem rozmiaru (60 cm – 2 m) i ubarwienia.
Niejadowity wąż mleczny przez upodobnienie do węża koralowego jest typowym przykładem mimikry batesowskiej.
Pożywienie.
Małe zwierzęta głównie gryzonie, płazy, małe ptaki, jaszczurki, bezkręgowce, ale również jaja. Są aktywne nocą – za dnia odpoczywają w ukryciu. Jak inne połozy węże mleczne zjadają inne węże.
Podgatunki.
Ruane i współpracownicy (2014) podzielili gatunek "L. triangulum" na siedem odrębnych gatunków:

</doc>
<doc id="1232572" url="https://pl.wikipedia.org/wiki?curid=1232572" title="Kiss tha Game Goodbye">
Kiss tha Game Goodbye

Kiss tha Game Goodbye – wydany 7 sierpnia 2001 debiutancki album amerykańskiego rapera z Yonkers, Jadakissa. Promowany przez single "Knock Yourself Out", "We Gonna Make It", i "Put Ya Hands Up". 21 września 2001 roku album został zatwierdzony jako złoto. Do singla "Knock Yourself Out" powstał kontrowersyjny klip, ukazujący Jadakissa w łóżku z trzema dziewczynami.
Na "Kiss Tha Game Goodbye" wystąpiło kilku popularnych wykonawców, między innymi Snoop Dogg i Nas. Jadakiss stwierdził, że album powstał nie z jego inspiracji lecz z powodu zaległości względem Bad Boy Records. W refrenie singla "Put Ya Hands Up" ("Put ya hands up, nah, fuck it, put ya hands down" - "Podnieście ręce, nie, j***ć to, opuśćcie") pokazuje swój dystans, z jakim podchodził do albumu.
Niektóre utwory z "Kiss Tha Game Goodbye" można usłyszeć na DVD Ruff Ryders "Thug Workout", między innymi: "We Gon' Make It" (będący głównym utworem słyszanym w filmie), "Show Discipline", "None Of Y'all Betta", "On My Way".
"Kiss Da Game Goodbye" to podtytuł trzeciego mixtape'a DJ-a Clue z serii "Hev. E. Components", na których został zawarty utwór "We Gonna Make It". "Un-Hunh!" pojawiło się na składance DMX-a "Simzz Beatz Presents - Best of DMX" i mixtapie DJ-a 007 "Beast In The East" (pod tytułem "Here We Go"). Kilka piosenek z "Kiss Tha Game Goodbye", między innymi "Put Ya Hands Up" i "Show Discipline" pojawiły się na mixtapie Jadakissa i DJ-a Keyz "Al Qaeda Jada".
Sample.
Show Discipline
We Gonna Make It
Put Ya Hands Up
Kiss Is Spittin
Feel Me (Skit)

</doc>
<doc id="1232585" url="https://pl.wikipedia.org/wiki?curid=1232585" title="NE555">
NE555



</doc>
<doc id="1232588" url="https://pl.wikipedia.org/wiki?curid=1232588" title="Płyn niutonowski">
Płyn niutonowski



</doc>
<doc id="1232591" url="https://pl.wikipedia.org/wiki?curid=1232591" title="Płyny niutonowskie">
Płyny niutonowskie



</doc>
<doc id="1232592" url="https://pl.wikipedia.org/wiki?curid=1232592" title="Kamienica Czynciela">
Kamienica Czynciela



</doc>
<doc id="1232593" url="https://pl.wikipedia.org/wiki?curid=1232593" title="Płyn nieniutonowski">
Płyn nieniutonowski



</doc>
<doc id="1232594" url="https://pl.wikipedia.org/wiki?curid=1232594" title="Płyny nieniutonowskie">
Płyny nieniutonowskie



</doc>
<doc id="1232595" url="https://pl.wikipedia.org/wiki?curid=1232595" title="Colubrinae">
Colubrinae

Colubrinae – podrodzina węży z rodziny połozowatych (Colubridae).
Zasięg występowania.
Rodzaj obejmuje gatunki występujące w Ameryce, Eurazji, Afryce i Australii. 
Podział systematyczny.
Do rodzaju należą następujące gatunki: 

</doc>
<doc id="1232603" url="https://pl.wikipedia.org/wiki?curid=1232603" title="Rambo IV">
Rambo IV



</doc>
<doc id="1232604" url="https://pl.wikipedia.org/wiki?curid=1232604" title="T-Shirt">
T-Shirt



</doc>
<doc id="1232617" url="https://pl.wikipedia.org/wiki?curid=1232617" title="Dom Wenecki w Krakowie">
Dom Wenecki w Krakowie

Dom Wenecki (Kamienica Pod Karpiem Szarym) – zabytkowa, modernistyczna kamienica znajdująca się w Krakowie przy Rynku Głównym 11, na Starym Mieście.
Wzniesiono ją w latach 1913–1917 według projektu Adolfa Siódmaka w miejscu wcześniejszej zabudowy, która znacznie różniła się o obecnego budynku, a powstała prawdopodobnie w XIV wieku. Od roku 1527 w kamienicy mieściła się apteka, dom był własnością aptekarskich rodzin: Alantsee, Zajdliczów (lata 1607–1646), Pernusów (do 1678). Przebudowa kamienicy nastąpiła zapewne na przełomie XVI i XVII wieku, a następnie w połowie XVII wieku i w latach 70. tego stulecia – wzmocniono wtedy konstrukcję i zmodernizowano wnętrza. W 1699 roku kamienicę kupiła żupa wielicka, ale około 1710 roku na powrót stała się własnością mieszczan. W latach 1718–1744 była własnością budowniczego Franciszka Torianiego i mieściła skład korzenny. W roku 1809 dokonano klasycystycznej przebudowy dla kupca bławatnego Józefa Leopolda Wasseraba według projektu Szczepana Humberta. W 1851 roku odbudowano po pożarze w 1850 spalone oficyny. 
W roku 1913, mimo protestów architektów i konserwatorów, zburzono naziemne kondygnacje zabudowy i wzniesiono nowy wieloskrzydłowy dom, który luźno nawiązuje do układu dawnej kamienicy. Fasada jest okazała, najwyższa we wschodniej pierzei rynku. Kamienica składa się z wysokiej attyki, partii pieter i dwukondygnacyjnej części dolnej (z balkonem). Dekoracja elewacji podwórzowej nawiązuje do weneckiej architektury renesansowej. W południowej ścianie podwórka znajduje się godło kamienicy – płaskorzeźba karpia.
Nazwa „Dom Wenecki” nawiązuje do nieudokumentowanego pobytu posłów Republiki Weneckiej. Fakt ten miała potwierdzać rzeźba skrzydlatego lwa św. Marka, która była wmurowana w ścianie dziedzińca do początku XX wieku.

</doc>
<doc id="1232619" url="https://pl.wikipedia.org/wiki?curid=1232619" title="Stefania Światłowska">
Stefania Światłowska

Stefania Światłowska (ur. 8 kwietnia 1914 w Eleonorhofie, zm. 6 sierpnia 2009 w Żyrardowie) – polska pedagog, działaczka społeczna, nauczycielka greki, łaciny, angielskiego i niemieckiego. Członek honorowy Polskiego Towarzystwa Filologicznego (1988).
Życiorys.
Urodziła się we wsi Eleonorhof (dawna Kurlandia, obecnie Łotwa). W 1920, po odzyskaniu przez Polskę niepodległości, rodzice Stefanii przyjechali w nowe granice Polski i zamieszkali w Żyrardowie. Miała sześcioro rodzeństwa. W 1931 zdała maturę w Miejskim Gimnazjum im. Stefana Żeromskiego w Żyrardowie. W 1936 otrzymała dyplom magistra filologii klasycznej na Uniwersytecie im. J. Piłsudskiego w Warszawie. W 1937 ukończyła Studium Nauczycielskie, odbywając jednocześnie praktykę w Gimnazjum i Liceum im. Emilii Plater w Warszawie. Przed wybuchem II wojny światowej pracowała m.in. w:
W okresie okupacji hitlerowskiej pracowała przez dwa lata jako bibliotekarka w Szkole Handlowej w Żyrardowie, a potem w biurze handlowym w Zakładach Żyrardowskich. Prowadziła tajne nauczanie. W ramach tej akcji w latach 1941–1944 egzamin dojrzałości zdało w Żyrardowie 40 abiturientów, a Komisja Weryfikacyjna uznała wszystkie świadectwa za ważne.
Po II wojnie światowej Stefania Światłowska była zatrudniona m.in. w:
W roku akademickim 1958/1959 pracowała też jako lektorka języka niemieckiego na Politechnice Warszawskiej (przed wojną uczyła się tego języka na kursach Hansa Fuhra w Warszawie).
Pełniła funkcję opiekunki społecznej. Na podstawie podań niezamożnych rodziców, postępów w nauce ich dzieci, a także wizyt w domach zgłaszała na radach pedagogicznych wnioski o przyznanie stypendiów i bezpłatnych obiadów.
Prowadziła miesięczne praktyki dla studentów – przyszłych nauczycieli licealnych – kończących filologię klasyczną.
Jej uczniowie startowali z powodzeniem w „Olimpiadzie Warszawskiej Języka Łacińskiego”, organizowanej przez Instytut Filologii Klasycznej Uniwersytetu Warszawskiego.
Mimo przejścia w 1976 na emeryturę pracowała nadal w LO im. Tadeusza Reytana. W roku szkolnym 1976/1977 została zwolniona z pracy z przyczyn politycznych, gdyż wraz z sześcioma innymi nauczycielami szkoły (m.in. Ireneuszem Gugulskim i Wojciechem Fałkowskim) podpisała list w sprawie powołania specjalnej komisji sejmowej dla zbadania wydarzeń czerwcowych 1976 roku. Od 1977 była rozpracowywana przez Służbę Bezpieczeństwa w ramach Sprawy Operacyjnego Rozpracowania (SOR) o kryptonimie „Panna”. Do pracy wróciła w roku szkolnym 1981/1982 na skutek interwencji „Solidarności”, próśb uczniów i ich rodziców. Był to jej ostatni rok w szkole.
Należała do Związku Nauczycielstwa Polskiego, była prezesem koła ZNP w LO im. Tadeusza Reytana. Współautorka "Małego słownika polsko-łacińskiego". Została pochowana na cmentarzu w Żyrardowie.
W 2009 roku LO im. Tadeusza Reytana ustanowiło Nagrodę im. Stefanii Światłowskiej. W 2010 roku w siedzibie szkoły przy ul. Wiktorskiej 30/32 w Warszawie otwarto Salę im. prof. Stefanii Światłowskiej. W 2016 roku Jerzy Axer poświęcił Stefanii Światłowskiej artykuł naukowy "Stefania Światłowska: An Extraordinary Teacher", opublikowany w książce "Classics and Class: Greek and Latin Classics and Communism at School" (Warszawa – Lublana 2016).

</doc>
<doc id="1232623" url="https://pl.wikipedia.org/wiki?curid=1232623" title="Jewgienij Szwarc">
Jewgienij Szwarc

Jewgienij Lwowicz Szwarc (; ur. w Kazaniu, zm. 15 stycznia 1958 w Leningradzie) – rosyjski dramatopisarz, autor baśni teatralnych i scenariuszy filmowych.
Życiorys.
Urodził się w rodzinie lekarza i słuchaczki kursów położniczych. Ojciec był ochrzczonym Żydem, matka Rosjanką. W wieku 7 lat został ochrzczony w kościele prawosławnym.
W latach 1913-1916 studiował prawo na Uniwersytecie Moskiewskim.
W 1916 roku został wcielony do armii rosyjskiej i skierowany na front zachodni. Po rewolucji bolszewickiej opowiedział się za "białymi". Podczas szturmu na Krasnodar doznał szeregu poważnych obrażeń i ran. W okresie 1919-1921 zajmował się konferansjerską i aktorstwem w Rostowie nad Donem i w Piotrogrodzie. W 1922 roku był sekretarzem Kornieja Czukowskiego. W latach 1923-1924 był dziennikarzem w Zagłębiu Donieckim. Od 1925 do 1931 roku współpracował z Samuiłem Marszakiem w leningradzkim oddziale Państwowego Wydawnictwa Literatury dla Dzieci. Utrzymywał związki z grupą literacką „Bracia Serafiońscy” oraz z oberiutami.
Od 1928 roku napisał około 30 baśni teatralnych z podtekstami politycznymi, w których dobro wprawdzie zwycięża, lecz droga do tego zwycięstwa nie jest łatwa. Sporo publikował w czasopismach dla dzieci „Jeż” (Ёж) i „Czyżyk” (Чиж), których był stałym współpracownikiem od 1925 roku.
W 1934 roku dla leningradzkiego Music-hallu napisał sztukę „Nagi król”. W 1940 roku jego baśń dla dorosłych „Człowiek i jego cień” została zdjęta z afisza od razu po premierze. W 1944 roku napisał swoją najbardziej znaną sztukę „Smok”, opowiadającą o „zrobaczywieniu dusz ludzkich” w systemie totalitarnym. Po premierze (sztukę reżyserował Nikołaj Akimow) uznano, że to „baśń szkodliwa”. Aż do 1962 roku była zakazana. Inscenizację „Nagiego króla” Szwarca w moskiewskim teatrze „Sowriemiennik” (1962 rok) uznano za koniec odwilży.
Wiele jego utworów przetłumaczonych zostało na obce języki i do dzisiaj utrzymują się w repertuarze teatralnym.
Pochowany na Cmentarzu Bogosłowskim w Petersburgu.
Realizacje sceniczne.
Wybrane scenariusze filmowe.
Źródło:

</doc>
<doc id="1232624" url="https://pl.wikipedia.org/wiki?curid=1232624" title="Kriosukcja">
Kriosukcja

Kriosukcja, inaczej ssanie lodowe – jeden z procesów powstawania lodu segregacyjnego, polegający na przemieszczaniu molekuł wody w kierunku powierzchni przemarzania (frontu przemarzania). Wraz z lodem przemieszczaniu ulegają cząstki glebowe. W ten sposób proces ten przyczynia się do rozwoju m.in.:

</doc>
<doc id="1232629" url="https://pl.wikipedia.org/wiki?curid=1232629" title="Repsznur">
Repsznur

Repsznur – inaczej rep, linka pomocnicza, sznurek używany we wspinaczce do rozmaitych celów pomocniczych (innych, niż w charakterze liny asekuracyjnej). Typowe zastosowania repsznurów, podobnie jak w przypadku pętli z taśmy, obejmują przede wszystkim:
Repsznury używane we wspinaczce mają średnicę od 2 do 9 mm i wytrzymałość na ogół
znacznie przewyższającą zwykłe sznurki o tych samych średnicach. Szczególnie mocne (w stosunku do rozmiarów i masy) są repsznury wykonane z włókien typu kevlar i dyneema (spectra), przy czym dyneema
jest dość elastyczna, a kevlar - nierozciągliwy.
Minimalną wytrzymałość repsznurów w zależności od średnicy określają
normy, m.in. EN564 i EN566. W przypadku repsznurów używanych do przewlekania
przez ucha skalne, szczególnie ważna jest ich odporność na przecieranie
na ostrych krawędziach.
W wyjątkowych sytuacjach repsznury bywają używane w charakterze lin
zjazdowych i poręczowych, nie jest to jednak ich zalecane zastosowanie -
liny spełniają bowiem znacznie ostrzejsze kryteria dotyczące
wytrzymałości i trwałości.

</doc>
<doc id="1232633" url="https://pl.wikipedia.org/wiki?curid=1232633" title="Jan Rylke">
Jan Rylke

Jan Maria Rylke (ur. 28 lipca 1944) – profesor, artysta malarz, performer, specjalista w dziedzinie sztuki ogrodowej, wykładowca Szkoły Głównej Gospodarstwa Wiejskiego. Absolwent z 1962 Państwowego Liceum Sztuk Plastycznych w Warszawie, w 1968 ukończył studia na Wydziale Malarstwa Akademii Sztuk Pięknych w Warszawie, rozprawę doktorską obronił w 1976, w 1988 uzyskał habilitację, tytuł profesora został mu nadany w 2002 r. Obecnie jest kierownikiem Katedry Sztuki Krajobrazu na Wydziale Ogrodnictwa i Architektury Krajobrazu SGGW.
W 2022 został odznaczony Krzyżem Oficerskim Orderu Odrodzenia Polski.

</doc>
<doc id="1232636" url="https://pl.wikipedia.org/wiki?curid=1232636" title="Giovanni Visconti (arcybiskup)">
Giovanni Visconti (arcybiskup)

Giovanni Visconti (ur. 1290 w Mediolanie, zm. 5 października 1354 tamże) – włoski duchowny katolicki, syn księcia Mediolanu Matteo I Visconti.
Został przeznaczony do stanu duchownego, prowadził jednak świecki tryb życia (miał dwójkę nieślubnych dzieci: Leonardo i Margheritę). W 1317 został wybrany przez kapitułę na arcybiskupa Mediolanu, jednak papież Jan XXII odmówił zatwierdzenia nominacji i mianował na jego miejsce Aircardus Antimiani. Mimo to Visconti utrzymał się w archidiecezji, co ściągnęło na niego ekskomunikę (1323). W 1328 poparł wybór antypapieża Mikołaja V, który w styczniu następnego roku mianował go kardynałem-diakonem Sant'Eustachio. Zaledwie kilka miesięcy później podporządkował się Janowi XXII, który jednak odmówił zatwierdzenia jego godności kardynalskiej. W 1331 został wybrany i konsekrowany na biskupa diecezji Novara. Po śmierci Antimaniego ponownie wybrano go na arcybiskupa Mediolanu, tym razem jednak Stolica Apostolska ratyfikowała jego nominację. Od 1339 był seniorem księstwa mediolańskiego (do 1349 razem z bratem Luchino Visconti). W 1350 objął także władzę w należącej formalnie do papieża Bolonii (dwa lata później w drodze porozumienia ze Stolicą Apostolską objął funkcję legata papieskiego w tym mieście), a w 1352/53 został seniorem Genui i Novary. Zmarł w rodzinnym Mediolanie w wieku 64 lat.

</doc>
<doc id="1232645" url="https://pl.wikipedia.org/wiki?curid=1232645" title="Bitwa nad rzeką Arios">
Bitwa nad rzeką Arios

Bitwa nad rzeką Arios miała miejsce w 208 p.n.e. podczas wyprawy Antiocha III na wschód swojego państwa. Antioch po pokonaniu Partów skierował się ze swą armią przeciwko Baktrii, która także oderwała się od imperium Seleucydów.
Na trzy dni przed dotarciem do rzeki Arios, Antioch otrzymał informację, że władca Baktrii Eutydemos I schronił się ze swoimi siłami w Tapurii, natomiast przeprawy broni 10 tys. jazdy baktryjskiej. Zdecydował się zaniechać oblężenia i zaatakować tych drugich. Po dwóch dniach marszu Antioch podzielił swoje siły – sam z kawalerią (Agemą i Hetajrami), lekkozbrojnymi oraz 10-tysięcznym oddziałem Srebrnych Tarcz, ruszył szybciej w kierunku przeprawy pod osłoną nocy. Baktryjska jazda trzymała straż na brzegu rzeki w dzień, natomiast noc spędzała w pobliskiej osadzie, dlatego Antioch, dotarłszy nad Arios przed świtem, mógł rozpocząć przeprawę nie atakowany. Wkrótce jednak baktryjscy zwiadowcy zauważyli przybycie wroga i główne siły, powiadomione o wydarzeniu, ruszyły powstrzymać oddziały Seleucydy. Widząc zbliżającą się szarżę Antioch stanął na czele 2 tys. swojej kawalerii i ruszył przeciwko przedniej straży Baktrów, pozostałym swoim oddziałom wydając rozkaz sformowania szyku. Jazda Seleucydów z królem walczącym pierwszej linii pokonała pierwszy szwadron nieprzyjaciela mimo ciężkich strat po obu stronach, ale drugie i trzecie natarcie Baktrów przechyliło szalę zwycięstwa na ich stronę. Wtedy dowódca królewski Panaitolos przybył Antiochowi z odsieczą na czele reszty kawalerii – pokonał walczących Baktrów a następnie uderzył na kolejnych, szarżujących w luźnym szyku, zmuszając ich do ucieczki. Panaitolos kontynuował pościg dopóki reszta jazdy nieprzyjaciela (przetrwała niecała) nie połączyła się z Eutydemosem, natomiast oddziały Antiocha kontynuowały walkę, zabijając wielu wrogów a sporą część biorąc do niewoli. Podczas bitwy Antioch został ranny w usta i stracił kilka zębów, zabito też pod nim konia. Jego postawa w walce przyniosła mu reputację nadzwyczaj odważnego.
Eutydemos wycofał się ze swoją armią do twierdzy Zariaspa (Baktra) i przygotował się do przyjęcia oblężenia miasta.

</doc>
<doc id="1232647" url="https://pl.wikipedia.org/wiki?curid=1232647" title="Enterowirusy">
Enterowirusy

Enterowirusy – rodzaj wirusów ssRNA(+) wywołujących choroby u ssaków, w tym także u ludzi. Enterowirusy są najczęstszym czynnikiem sprawczym aseptycznego zapalenia opon mózgowo-rdzeniowych, którego przebieg może zagrażać życiu u noworodków i osób z immunosupresją.
Do rodzaju "enterovirus" należy trzynaście gatunków:

</doc>
<doc id="1232648" url="https://pl.wikipedia.org/wiki?curid=1232648" title="Enterowirus">
Enterowirus



</doc>
<doc id="1232649" url="https://pl.wikipedia.org/wiki?curid=1232649" title="Trend (ekonometria)">
Trend (ekonometria)



</doc>
<doc id="1232650" url="https://pl.wikipedia.org/wiki?curid=1232650" title="Ulica Legnicka we Wrocławiu">
Ulica Legnicka we Wrocławiu

Ulica Legnicka – jedna z arterii wylotowych Wrocławia, prowadzących ze staromiejskiego centrum na zachód, w kierunku Leśnicy, Środy Śląskiej, Legnicy i Frankfurtu nad Odrą.
Zaczyna się na placu Jana Pawła II, w miejscu, w którym do 1820 stała Brama Mikołajska nad Fosą Miejską i ciągnie się na zachód, lekko skręcając w kierunku północno-zachodnim. Po około 3,6 km, przy dawnej zajezdni tramwajowej nr 5, za skrzyżowaniem z ulicą Na Ostatnim Groszu, ulica zmienia nazwę na Lotniczą. Do 1945 ulica Legnicka nosiła nazwę "Friedrich-Wilhelm-Straße" (na cześć króla pruskiego Fryderyka Wilhelma – na odcinku od Fosy Miejskiej do placu Strzegomskiego) i "Frankfurterstraße" (od pl. Strzegomskiego do ul. Na Ostatnim Groszu).
Historia.
Trakt ten był początkowym fragmentem szosy berlińskiej ("Berliner Chaussee") prowadzącej z Wrocławia do Berlina. Wzdłuż drogi, wzmiankowanej już w 1443, znajdowały się pojedyncze domy i ogrody. Na odcinku między Bramą Mikołajską a zlokalizowanym w rejonie obecnego placu Strzegomskiego kamiennym krzyżem, znajdowało się w 1774 76 domów, a także Gospoda Pod Złotym Mieczem (przy obecnej ul. Sokolniczej). Na Szczepinie, przy Legnickiej nr 42-48, znajdował się cmentarz z kościołem pogrzebowym z 1777.
Po zdobyciu Wrocławia przez wojska napoleońskie, splądrowaniu przedmieść i samego miasta oraz nakazaniu przez zwycięzców rozbiórki murów miejskich w 1807, trakt berliński odbudowano, nadając mu charakter ulicy: zaczęły się tu pojawiać pierwsze większe domy, a później także kamienice, niektóre reprezentacyjne i okazałe. W XIX wieku, po odbudowie po francuskiej grabieży, ulica uznawana była za jedną z najpiękniejszych w mieście. Rozwijający się od połowy tego stulecia wrocławski węzeł kolejowy przeciął oś ulicy liniami prowadzącymi do Poznania ("Posener Eisenbahn") i do Oleśnicy ("Rechtsoderufer-Eisenbahn"); kolej wybudowała w pobliżu ulicy stację "Breslau Nikolaitor" („Wrocław Brama Mikołajska”, czynną do dziś jako Wrocław Mikołajów). Na przełomie XIX i XX wieku przy ulicy Legnickiej, w pobliżu instalacji kolejowych, wybudowana została według projektu Osthoffa i Rimplera rzeźnia miejska i targ bydła. Obiekt ten, jako jeden z nielicznych znajdujących się przy ul. Legnickiej, przetrwał II wojnę światową i oblężenie "Festung Breslau" w stopniu umożliwiającym jego odbudowę i późniejszą eksploatację. Zrealizowane w latach 20. i 30. XX wieku założenie tej arterii przewidywało dwujezdniową ulicę z wydzielonym torowiskiem tramwajowym, wzdłuż niej – oprócz bogatych kamienic przy "Friedrich-Wilhelm-Straße" – powstały m.in. nowe osiedla mieszkaniowe dla średniozamożnych mieszkańców, w tym Popowice na dalszym odcinku (przy "Frankfurterstraße" i "Manfred-von-Richthofen-Platz" – dzisiejszym placu Wiślanym). Wojna zrujnowała zabudowę ulicy Legnickiej niemal doszczętnie. Oprócz zabudowań przy rzeźni i zajezdni tramwajowej, do odbudowy nadawało się na tym trzyipółkilometrowym odcinku tylko kilka budynków oraz betonowy schron z 1942, zaprojektowany przez Richarda Konwiarza.
Przez pierwszy okres po II wojnie światowej niemiecką nazwę miasta "Liegnitz" spolszczono na „Lignica”; konsekwentnie też wrocławską ulicę prowadzącą w tym kierunku nazwano Lignicką. Powojenne założenia komunikacyjne arterii nawiązywały do poprzednich, ale trasę wytyczono szerszą, a zabudowę wzdłuż niej – luźniejszą. Przy ul. Legnickiej postawiono w latach 70. osiedla w technologii wielkopłytowej. Wybudowany w 1977, według projektu arch. Anny i Jerzego Tarnawskich, budynek Dolnośląskiego Centrum Medyczne Dolmed S.A. (ul. Legnicka 40) został uznany we Wrocławiu Domem Roku 1977, w kategorii „Najlepszy obiekt użyteczności publicznej”. Poszerzono także prześwit pod wiaduktami kolejowymi przecinającymi ulicę tak, że mieszczą się tam obecnie swobodnie po trzy pasy jezdni w obie strony, chodniki i dwutorowa linia tramwajowa.
Stan obecny.
Ul. Legnicka stanowi korytarz transportowy łączący zachodnią część miasta oraz obwodnicę śródmiejską z centrum. Po wydzielonym na całej długości ulicy torowisku jeździ sześć linii tramwajowych.
Na całej długości ul. Legnicka zbudowana jest w standardzie dwujezdniowym, po trzy pasy każda. Dodatkowo przy ważniejszych skrzyżowaniach droga wyposażona jest lewo i prawoskręty. Sygnalizacja świetlna skonfigurowana jest tak, aby realizować tzw. „zieloną falę”.

</doc>
<doc id="1232657" url="https://pl.wikipedia.org/wiki?curid=1232657" title="Zdzisław Skorża">
Zdzisław Skorża

Zdzisław Skorża (ur. 29 stycznia 1958 w Radomiu) – funkcjonariusz polskich służb specjalnych (SB, UOP i ABW).
Życiorys.
W 1984 ukończył studia wyższe na Politechnice Warszawskiej. W czasach studenckich poznał Waldemara Pawlaka.
W latach 1985–1990 pracował w kontrwywiadzie Wojewódzkiego Urzędu Spraw Wewnętrznych w Radomiu. W 1990 został pozytywnie zweryfikowany i przyjęty do służby w Urzędzie Ochrony Państwa. Podczas służby zajmował się m.in. zagadnieniami związanymi z ochroną kontrwywiadowczą kraju. W latach 1993–1998 był zastępcą Szefa Urzędu Ochrony Państwa. Stracił stanowisko w 1997, po utworzeniu rządu Jerzego Buzka. Od listopada 2002 do stycznia 2006 był dyrektorem delegatury ABW w Radomiu.
Poza służbą w UOP i ABW w 1993 pełnił funkcję doradcy ds. bezpieczeństwa Prezesa Rady Ministrów, a od marca 1999 do listopada 2002 był doradcą ds. bezpieczeństwa marszałka województwa mazowieckiego. W latach 2006–2007 był doradcą Sejmowej Komisji do Spraw Służb Specjalnych. 4 grudnia 2007 został mianowany na stanowisko zastępcy Szefa Agencji Bezpieczeństwa Wewnętrznego, z nadania Polskiego Stronnictwa Ludowego.
Został odznaczony złotym Medalem „Za Zasługi dla Ligi Obrony Kraju”, złotym Medalem „Za zasługi dla pożarnictwa”, medalem „Za zasługi dla województwa radomskiego”, srebrnym Medalem „Za Zasługi Dla Obronności Kraju”, Srebrnym Krzyżem Zasługi, złotym Medalem „Za Zasługi Dla Obronności Kraju” oraz Odznaką Honorową imienia gen. Stefana Roweckiego „Grota”.

</doc>
<doc id="1232659" url="https://pl.wikipedia.org/wiki?curid=1232659" title="Meszcze">
Meszcze

Meszcze – północno-wschodnia część Piotrkowa Trybunalskiego. Niegdyś odrębna wieś, w granice administracyjne miasta włączona w 1983 roku. Rozpościera się wzdłuż ulicy Witosa z centrum przy jej skrzyżowaniem z ulicami Łąkową i Wolborską.
Historia.
Wieś królewska w starostwie piotrkowskim w powiecie piotrkowskim województwa sieradzkiego w końcu XVI wieku.
Od 1867 w gminie Uszczyn w powiecie piotrkowskim w guberni piotrkowskiej. Od 1919 w woj. łódzkim. Tam 19 października 1933 utworzono gromadę o nazwie "Meszcze" w gminie Uszczyn, składającej się ze wsi Meszcze, nadleśnictwa Meszcze i trzech gajówek Meszcze.
Podczas II wojny światowej Meszcze włączono do Generalnego Gubernatorstwa (dystrykt radomski, powiat Petrikau), nadal w gminie Szydłów. W 1943 roku liczba mieszkańców wynosiła 251. Na łąkach w Meszczach znajdowało się lądowisko dla samolotów Wojska Polskiego (w 1989 utworzono tu rezerwat przyrody Meszcze, na którego terenie rośnie powyżej 100 ponad dwusetletnich dębów). 9 czerwca 1942 grupa żołnierzy Gwardii Ludowej pod dowództwem Franciszka Zubrzyckiego „Małego Franka” napadła na leśniczówkę w Meszczach. Podczas akcji ranny został niemiecki nadzorca. Leśniczy Jeremi Kozłowski, członek ZWZ-AK wydał partyzantom mapy, dubeltówkę i 5000 zł. Następnie grupa "Małego Franka" miała uderzyć na zamieszkałą w dużej części przez volksdeutschów wieś Polichno celem dokonania zemsty za gnębienie Polaków. Następnego dnia (10 czerwca) z rana pojawiły się jednostki żandarmerii niemieckiej, ściągnięte z Tomaszowa, Piotrkowa i Częstochowy. Po spotkaniu obu stron rozpoczęła się krótka walka. Oddział gwardzistów stracił w niej trzech ludzi, a „Mały Franek” został ranny.
Po wojnie ponownie w województwie łódzkim i powiecie piotrkowskim, jako jedna z 13 gromad gminy Uszczyn. W związku z reorganizacją administracji wiejskiej jesienią 1954, Meszcze weszły w skład nowej gromady Raków, a po jej zniesieniu 31 grudnia 1959 – do gromady Poniatów.
Od 1 stycznia 1973 w nowo utworzonej gminie Piotrków Trybunalski w powiecie piotrkowskim. 1 lutego 1977 gminę Piotrków Trybunalski zniesiono, a Meszcze wraz z obszarem lasów państwowych "Nadleśnictwa Piotrków Trybunalski" (108 ha) włączono do gminy Wolbórz (w latach 1992–1999 w pozostałościach po dawnym Nadleśnictwie Meszcze mieściła siedziba nieistniejącego dziś już klubu sportowego KS Mieszczok). 
W latach 1975–1983 miejscowość należała administracyjnie do województwa piotrkowskiego.
1 grudnia 1983 obszar sołectwa Meszcze wyłączono z gminy Wolbórz i włączono do Piotrkowa Trybunalskiego.

</doc>
<doc id="1232662" url="https://pl.wikipedia.org/wiki?curid=1232662" title="Cmentarz rzymskokatolicki w Dyneburgu">
Cmentarz rzymskokatolicki w Dyneburgu

Cmentarz rzymskokatolicki w Dyneburgu (łot. Daugavpils katoļu kapi) – cmentarz katolicki położony w Dyneburgu o dużym znaczeniu dla łatgalskich Polaków. 
Cmentarz usytuowany jest 5 km od centrum miasta na lewo od szosy prowadzącej do Petersburga przy ulicy 18 Listopada (łot. 18. novembra ielā). Otaczają go lasy oraz inne nekropolie (luterańska, komunalna, wojskowa). Ma kształt czworokąta i liczy 12 ha. 
Został uroczyście otwarty przez władze miasta 16 października 1878 i poświęcony przez ks. Józefa Jałowieckiego (1817-1885), proboszcza kościoła w Krasławiu. W 1970 cmentarz zamknięto dla pochówków. 
Nekropolią opiekują się dwie parafie rzymskokatolickie w Dyneburgu: pw. Niepokalanego Poczęcia Najświętszej Marii Panny oraz pw. Św. Piotra w okowach. 
Na cmentarzu znajduje się drewniana kaplica z dzwonnicą postawiona w 1883 ku czci Matki Boskiej. 
Na terenie nekropolii pochowani są Polacy zasłużeni dla Łatgalii i łotewskiej Polonii.
Pochowani na cmentarzu.
Na cmentarzu została pochowana również Valerija Seile (1891–1970) – łotewska nauczycielka i działaczka oświatowa, polityk, poseł na Sejm (1920–1925) i minister edukacji Łotwy. 
Umieszczono tu tablicę pamiątkową ku pamięci hrabiego Leona Platera.

</doc>
<doc id="1232663" url="https://pl.wikipedia.org/wiki?curid=1232663" title="Czerpak entomologiczny">
Czerpak entomologiczny

Czerpak entomologiczny – przyrząd do zbierania i odławiania owadów używany przez entomologów, składający się z okrągłej, półokrągłej lub sercowatej ramy, umocowanej do niej siatki oraz rękojeści.

</doc>
<doc id="1232669" url="https://pl.wikipedia.org/wiki?curid=1232669" title="Crati">
Crati

Crati – rzeka w południowych Włoszech w Kalabrii. Długa na 91 km, powierzchnia dorzecza wynosi ok. 2440 km². Uchodzi do Zatoki Tarenckiej. Największe miasto leżące nad rzeką to Cosenza.

</doc>
<doc id="1232675" url="https://pl.wikipedia.org/wiki?curid=1232675" title="Robotyka ławiczna">
Robotyka ławiczna



</doc>
<doc id="1232676" url="https://pl.wikipedia.org/wiki?curid=1232676" title="Swarm robotics">
Swarm robotics



</doc>
<doc id="1232677" url="https://pl.wikipedia.org/wiki?curid=1232677" title="FC Tatabánya">
FC Tatabánya

Football Club Tatabánya (FC Tatabánya) – węgierski klub piłkarski z siedzibą w mieście Tatabánya.
Historia.
Powstanie klubu.
Zespół powstał 6 lutego 1910 r., założony przez górnika Ferenca Freia i Lajosa Szmuka, którzy zorganizowali zespół o nazwie Tatabányai Sport Club (w skrócie TSC). Od początku zespół miał niebiesko-białe barwy. 21 sierpnia 1910 r. TSC rozegrał swój pierwszy mecz. TSC szybko zaczęło odgrywać znaczącą rolę w swoim regionie. 
W 1926 r. nadeszło zawodowstwo, zespół nie był jednak w stanie z powodów finansowych przystąpić do rozgrywek na najwyższym szczeblu. Pozostał wśród klubów amatorskich. 
Okres powojenny.
Po wojnie nastały dobre lata dla górniczej jedenastki. Zespół przemianowano na Bányász (Górnik). W sezonie 1947/48 awansował do NBI, w której występował przez wiele lat. Na początku jednak nie od razu się w niej zadomowił na stałe. Po jednym sezonie spadł, w następnym roku znów wywalczył awans, jednak skrócony sezon jesienny 1950 okazał się spadkowy. Górnicy pozostawali na drugim froncie przez następne 6 lat. Po okresie stalinowskim, do głosu w piłce zaczęły dochodzić kluby z prowincji, z mocnym oparciem w dużych zakładach. W Tatabánya były nimi kopalnie. W 1956 r. zespół wzmocnił Gyula Grosics, bramkarz złotej jedenastki. Awansował z nim do ekstraklasy. W NBI klub radził sobie nieźle, stopniowo był coraz wyżej. W sezonie 1964 zakończył rozgrywki na trzecim miejscu, a na igrzyska olimpijskie do Tokio pojechali reprezentować Węgry dwaj zawodnicy Bányásza - Tibor Csernai i József Gelei, późniejsi złoci medaliści olimpijscy. 
W latach 1973 i 1974 zespół wygrywał mało znaczący już Puchar Mitropa. 
Lata 80. przyniosły drużynie sukcesy na arenie krajowej. Zespół wywalczył wicemistrzostwa w sezonach 1980/81 i 1987/88 mając w składzie kilku znanych zawodników z Vincze i Kiprichem na czele. 
Ostatnie lata.
Zmiana ustroju, odejście od przemysłu ciężkiego osłabiło pozycję Bányásza. W sezonie 1991/92 górnicza jedenastka zaznała spadku po raz pierwszy od 1956 r. Zmieniono nazwę na FC Tatabánya. Przez jakiś czas zespół nazywał się Auto-Trader, gdyż po 2002 r. zbankrutowany klub od nowa postanowiła zbudować właśnie firma zajmująca się handlem samochodami. 
W ostatnich latach zespół był w fatalnej kondycji finansowej, aby grać w NB I sprzedawał przed sezonami wszystkich zawodników i grał juniorami, co miało odzwierciedlenie w tabeli. 
Linki zewnętrzne.
Oficjalna strona 

</doc>
<doc id="1232684" url="https://pl.wikipedia.org/wiki?curid=1232684" title="Algorytm mrówkowy">
Algorytm mrówkowy

Algorytm mrówkowy – algorytm zaproponowany przez Marco Dorigo, będący probabilistyczną techniką rozwiązywania problemów poprzez szukanie dobrych dróg w grafach. Jest on zainspirowany zachowaniem mrówek szukających pożywienia dla swojej kolonii.
W prawdziwym świecie, mrówki poruszają się w sposób losowy; gdy znajdują pożywienie, wracają do swojej kolonii pozostawiając ślad składający się z feromonów. Gdy inna mrówka natknie się na ten ślad, przestaje poruszać się w sposób losowy i podąża za śladem w kierunku pożywienia.
Jednak po pewnym czasie feromony wyparowują, a więc siła ich działania maleje. Im dłuższa jest trasa od pożywienia do kolonii, tym więcej mają czasu feromony, aby wyparować. Krótsze trasy jednak zapewniają, iż siła działania feromonów będzie większa. Parowanie feromonów jest efektem pozytywnym, bowiem pozwala to na odnajdywanie optymalnej trasy do pożywienia. Gdyby feromony nie wyparowywały, każda kolejna trasa miałaby taką samą siłę jak poprzednia, przez co nie dochodziłoby do odnalezienia optymalnego rozwiązania problemu.
Zatem gdy jedna mrówka odnajdzie dobrą (krótką) drogę, inne mrówki będą podążać tą właśnie drogą, również zostawiając feromony, a więc zwiększając ich natężenie. Ostatecznie wszystkie mrówki będą poruszać się tą samą, najlepszą drogą, a pozostałe drogi zostaną zapomniane (wyparują).

</doc>
<doc id="1232685" url="https://pl.wikipedia.org/wiki?curid=1232685" title="Synagoga w Dyneburgu">
Synagoga w Dyneburgu

Synagoga w Dyneburgu, zwana Kadisz (łot. "Daugavpils sinagoga", "Синагога Кадиш") – synagoga znajdująca się w Dyneburgu przy ulicy "Cietokšņa" 38.
Synagoga została zbudowana w 1850 – jak mówi ustny przekaz – z inicjatywy dźwińskiego Żyda pragnącego uczcić w ten sposób zmarłego przedwcześnie brata, stąd pochodzi jej zwyczajowa nazwa. Podczas II wojny światowej została zdewastowana. Po jej zakończeniu nadal zbierali się w niej dyneburscy Żydzi – w święta ich liczba dochodziła nawet do 600, a mury synagogi wypełnione były po brzegi. Jednak z roku na rok bóżnica podupadała.
W 2003 z okazji setnej rocznicy urodzin Marka Rothko – amerykańskiego artysty pochodzącego z osiadłej w Dyneburgu rodziny "Rotkowiczów" – jego rodzina postanowiła wnieść swój wkład finansowy w renowację synagogi, obok pieniędzy wyasygnowanych przez Komisję Kongresu ds. ochrony dziedzictwa amerykańskiego za granicą. Prace rozpoczęły się na wiosnę 2003 i trwały trzy lata.
W uroczystości ponownego otwarcia synagogi 11 kwietnia 2006 uczestniczyła prezydent Łotwy Vaira Vīķe-Freiberga, władze samorządowe miasta oraz przedstawiciele wyznań chrześcijańskich.
Była jedną z ponad 40 synagog w Dyneburgu (1920-1940).

</doc>
<doc id="1232690" url="https://pl.wikipedia.org/wiki?curid=1232690" title="Alan G. Poindexter">
Alan G. Poindexter



</doc>
<doc id="1232691" url="https://pl.wikipedia.org/wiki?curid=1232691" title="Synagoga Chóralna w Rydze">
Synagoga Chóralna w Rydze

Synagoga Chóralna w Rydze () – nieistniejąca synagoga znajdująca się w Rydze, stolicy Łotwy, przy ulicy Gogola 25 (łot. "Gogoļa ielā").
Synagoga została zbudowana w latach 1868–1871 według projektu P. Hardenacka, prace murarskie nadzorował inż. Krüger. Uroczystego otwarcia dokonano w sierpniu 1871. Podczas II wojny światowej, 4 lipca 1941 została spalona przez Arājs Commando i hitlerowców wraz z modlącymi się w niej ludźmi. Zachowały się ruiny synagogi, przy których ustawiono pamiątkowy kamień w 1997. W 2007 wzniesiono pomnik Jānisa Lipke i innych Sprawiedliwych, którzy ratowali Żydów na Łotwie. Jest to pochylona betonowa płyta wsparta na filarach.

</doc>
<doc id="1232693" url="https://pl.wikipedia.org/wiki?curid=1232693" title="Leland D. Melvin">
Leland D. Melvin



</doc>
<doc id="1232694" url="https://pl.wikipedia.org/wiki?curid=1232694" title="Eric Is Here">
Eric Is Here

Eric Is Here – solowy album Erica Burdona nagrany w 1967 r. i wydany w marcu tego samego roku.
Historia i charakter albumu.
Po rozwiązaniu grupy The Animals i przed założeniem Eric Burdon &amp; The Animals, Eric Burdon wszedł do studia nagraniowego i nagrał swój pierwszy solowy album, który wprowadza w błąd napisem na okładce: Eric Burdon &amp; The Animals. 
W nagraniu niezbyt rockowego albumu, a nawet raczej popowego wzięła udział orkiestra; nie jest jednak wykluczona obecność w studiu muzyków z The Animals.
Formuła albumu niezbyt pasowała do dynamicznego Burdona, dlatego następnym krokiem było założenie nowej grupy rockowej, która operowałaby głównie w Stanach Zjednoczonych i nastawiona byłaby na podbój muzycznego rynku amerykańskiego. Tak powstał zespół Eric Burdon &amp; The Animals i ich pierwszym albumem stał się "Winds of Change" z 1967 r.

</doc>
<doc id="1232695" url="https://pl.wikipedia.org/wiki?curid=1232695" title="Rex J. Walheim">
Rex J. Walheim



</doc>
<doc id="1232696" url="https://pl.wikipedia.org/wiki?curid=1232696" title="Śniedek cienkolistny">
Śniedek cienkolistny

Śniedek cienkolistny ("Ornithogalum collinum" Guss.) – gatunek roślin z rodziny szparagowatych. W Polsce występuje niemal wyłącznie w Małopolsce i na Dolnym Śląsku.
Biologia i ekologia.
Bylina, geofit. Kwitnie w kwietniu i maju. Gatunek charakterystyczny muraw kserotermicznych z rzędu "Festucetalia valesiacae".
Zagrożenia i ochrona.
Roślina objęta w Polsce ścisłą ochroną gatunkową.
Roślina umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię VU (narażony).

</doc>
<doc id="1232697" url="https://pl.wikipedia.org/wiki?curid=1232697" title="Stanley G. Love">
Stanley G. Love



</doc>
<doc id="1232699" url="https://pl.wikipedia.org/wiki?curid=1232699" title="Ornithogalum collinum">
Ornithogalum collinum



</doc>
<doc id="1232701" url="https://pl.wikipedia.org/wiki?curid=1232701" title="Synagoga w Sabile">
Synagoga w Sabile

Synagoga w Sabile (łot. "Sabiles sinagoga") – synagoga znajdująca się w kurlandzkim miasteczku Sabile na Łotwie, do 1941 roku głównym ośrodku żydowskim Kurlandii (73% ludności w mieście Sabile stanowili żydzi).
Została zbudowana w 1890 roku i działała nieprzerwanie do II wojny światowej, podczas której została zdewastowana. W czasach ZSRR została zamieniona na salę sportową, później należała do lokalnego kombinatu owocowo-warzywnego (łot. "Sabiles ADK"), od którego odkupił ją Ojārs Feldbergs przy pomocy funduszu "Abavas ieleja".
Po gruntownej renowacji mieści centrum kultury i sztuki współczesnej (łot. "Mūsdienu mākslas un kultūras centrs"), które organizuje w mieście liczne wystawy, koncerty i konferencje.

</doc>
<doc id="1232708" url="https://pl.wikipedia.org/wiki?curid=1232708" title="Susanne Bier">
Susanne Bier

Susanne Bier (ur. 15 kwietnia 1960 w Kopenhadze) – duńska reżyser i scenarzystka. Laureatka Złotego Globu i Oscara za film "W lepszym świecie".
Życiorys.
W pełnym metrażu debiutowała na początku lat 90. Jej filmy były wielokrotnie nagradzane nie tylko w Danii. Specjalizuje się w kinie psychologicznym. W 2002 zrealizowała według zasad Dogmy dramat "Otwarte serca". Obrazem tym rozpoczęła współpracę ze scenarzystą Andersem Thomasem Jensenem.
Uznanie przyniósł Bier dramat "Bracia" (2004), ukazujący relacje między tytułowymi braćmi – zawodowym wojskowym i kryminalistą. Film rozgrywa się współcześnie, częściowo w targanym wojną Afganistanie. Dwa lata później nakręciła nominowane do Oscara dla najlepszego filmu obcojęzycznego "Tuż po weselu", a w 2007 powstał pierwszy anglojęzyczny film Dunki "Things We Lost in the Fire" z Halle Berry oraz Benicio del Toro w rolach głównych.
W 2011 podczas gali Złotych Globów za rok 2010 otrzymała statuetkę za film "W lepszym świecie" dla najlepszego filmu nieangielskojęzycznego. Również w 2011 roku podczas 83. ceremonii Oscarów Akademia Filmowa wyróżniła ten sam film wręczając jej Oscara dla najlepszego filmu nieanglojęzycznego.
Zasiadała w jury sekcji "Cinéfondation" na 61. MFF w Cannes (2008).
Linki zewnętrzne.
 

</doc>
<doc id="1232712" url="https://pl.wikipedia.org/wiki?curid=1232712" title="Octan glatirameru">
Octan glatirameru

Octan glatirameru – lek immunomodulujący, sól octanowa syntetycznych polipeptydów zbudowanych z reszt kwasu -glutaminowego, -alaniny, -tyrozyny i -lizyny o masie cząsteczkowej 4700–13 000 daltonów. Stosowany jest w leczeniu stwardnienia rozsianego; zmniejsza liczbę nawrotów choroby.
Historia.
Glatiramer został opisany w 1971 r. przez naukowców z izraelskiego Instytutu Naukowego Weizmana jako środek hamujący eksperymentalne autoimmunologiczne zapalenie mózgu i rdzenia, będące zwierzęcym modelem stwardnienia rozsianego. Pierwsze, pilotowe, badanie kliniczne zostało przeprowadzone w połowie lat 80., a kolejne, wielocentrowe, zostały opisane w latach 1995 i 2001.
Mechanizm działania.
Mechanizm działania preparatu nie jest dotąd dokładnie poznany. Przypuszczalnie wchodzi w reakcję krzyżową z białkiem zasadowym mieliny (, MBP). Glatiramer wykazuje duże powinowactwo do cząsteczek antygenu zgodności tkankowej klasy II, i wiąże się z nimi na powierzchni komórek prezentujących antygen (APC). Wiązanie z MHC II na powierzchni APC indukuje limfocyty T supresorowe i hamuje limfocyty T efektorowe, co redukuje odpowiedź zapalną.
Wskazania do stosowania.
Zmniejszenie częstości występowania nawrotów stwardnienia rozsianego u pacjentów ambulatoryjnych; postaci pierwotnie lub wtórnie postępującej choroby nie są wskazaniem do leczenia glatiramerem.
Stosowanie w ciąży i podczas karmienia piersią.
Jest jedynym lekiem immunomodulacyjnym w leczeniu SM, któremu FDA przyznała kategorię B stosowania w ciąży. W badaniach na zwierzętach nie stwierdzono szkodliwości dla płodu. Analiza kilkunastu tysięcy przypadków stosowania glatirameru podczas ciąży nie wykazała różnic w porównaniu z populacją ogólną. Ze względu na dużą masę cząsteczkową lek prawdopodobnie nie przenika przez łożysko i do mleka matki. Prowadzone są dalsze badania bezpieczeństwa jego stosowania, wraz z długoterminową analizą prospektywną. Ze względu na brak wystarczających badań FDA zaleca stosowanie go w ciąży jedynie wtedy, gdy jest to bezwzględnie konieczne, a w polskim opisie preparatu nie zezwala się na jego stosowanie w ciąży.
Interakcje.
Jednoczesne stosowanie kortykosteroidów zwiększa częstość reakcji w miejscu wstrzyknięcia. Obserwowano nietolerancję alkoholu podczas jednoczesnego stosowania.
Działania niepożądane.
Najczęstsze są reakcje w miejscu podania: rumień, ból, stwardnienie, pokrzywka, świąd, obrzęk, odczyn zapalny.Inne bardzo często występujące działania to:
Częstymi działaniami niepożądanymi są:
Dawkowanie.
Leczenie powinno być nadzorowane przez neurologa lub lekarza posiadającego doświadczenie w leczeniu stwardnienia rozsianego.Dorośli: 20 mg w podskórnym wstrzyknięciu raz na dobę.Wstrzyknięcia powinny być wykonywane w tkankę podskórną ramienia, brzucha, uda lub biodra.
Preparaty.
Dostępne w Polsce w 2020 r.: "Copaxone", "Glatiramer acetate" i "Remurel" (ampułkostrzykawki)

</doc>
<doc id="1232713" url="https://pl.wikipedia.org/wiki?curid=1232713" title="Glatiramer">
Glatiramer



</doc>
<doc id="1232714" url="https://pl.wikipedia.org/wiki?curid=1232714" title="Copaxone">
Copaxone



</doc>
<doc id="1232717" url="https://pl.wikipedia.org/wiki?curid=1232717" title="ST-53">
ST-53

ST-53 – jedno z pierwszych powojennych ugrupowań artystycznych w Polsce powstałe w 1953 roku w Katowicach (wówczas Stalinogród) z inicjatywy studentów Akademii Sztuk Pięknych w Katowicach.
Grupa miała charakter samokształceniowy, skupiała artystów-malarzy, ale należeli też do jej grona architekci, pisarze i historycy sztuki. Za swój podstawowy cel przyjęła wypracowanie warsztatu i środków wyrazu właściwych dla nowocześnie pojmowanej sztuki w oparciu o "Teorię widzenia" Władysława Strzemińskiego.
Nazwa grupy: ST-53 została wymyślona w 1956 roku przez Andrzeja Wydrzyńskiego na potrzeby pierwszej oficjalnej wystawy grupy i stanowi akronim, w którym pierwszy człon wiąże się jednocześnie z trzema ideowymi założeniami: „St” pochodzi od pierwszych liter nazwiska „duchowego” mistrza – Strzemińskiego, po drugie wskazuje na „studyjność” – roboczy i samokształceniowy charakter grupy, a także wiąże się z miejscem jej działalności – czyli Stalinogrodem; cyfry „53” oznaczają rok formalnego zawiązania grupy.
Rozpad ST-53 nastąpił w 1956 roku, wskutek różnic ideowych członków, z których każdy wstąpił na drogę własnych poszukiwań twórczych. Działalność ST-53 była jedną z pierwszych oznak sprzeciwu wobec dominacji realizmu socjalistycznego w sztuce polskiej, mimo iż jej członków nie można uznać za „zbuntowanych”, radykalnych politycznie burzycieli; totalitarną, niedającą szans twórczego rozwoju, rzeczywistość kontestowali w sposób apolityczny.
Członkowie ST-53.
Prace trzech członków ST-53 są eksponowane w Muzeum w Chorzowie, w ramach kolekcji „Grupa St-53”.

</doc>
<doc id="1232720" url="https://pl.wikipedia.org/wiki?curid=1232720" title="Lewetyracetam">
Lewetyracetam

Lewetyracetam (levetiracetam, ATC N03AX) – organiczny związek chemiczny, pochodna 2-pirolidonu. Stosowany jest jako lek przeciwpadaczkowy o nazwie handlowej "Keppra" (producent UCB). Jest jednym z enanacjomerów (o konfiguracji "S") racemicznego etyracetamu, zbliżonego budową do piracetamu (leku nootropowego).

</doc>
<doc id="1232721" url="https://pl.wikipedia.org/wiki?curid=1232721" title="Keppra">
Keppra



</doc>
<doc id="1232726" url="https://pl.wikipedia.org/wiki?curid=1232726" title="Jewgienij Cziwilichin">
Jewgienij Cziwilichin

Jewgienij Cziwilichin (ros. Евгений Чивилихин, ur. 17 marca 1950, zm. 7 lutego 2008 w Moskwie) – rosyjski biznesmen, prezes Moskiewskiego Związku Targowisk i Kompleksów Handlowych.
Ukończył z wyróżnieniem wojskową akademię obrony przeciwchemicznej; pracował w przemyśle obronnym, w 1983 uzyskał stopień kandydata nauk technicznych. Od 1988 zajął się interesami; od 1998 r. był prezesem Moskiewskiego Związku Targowisk i Kompleksów Handlowych. W 1999 roku kandydował do Dumy, nie uzyskał jednak mandatu. Był też doktorem nauk ekonomicznych, współautorem podręcznika "Technologia biznesu".
W 2006 doszło do zamachu bombowego na jego życie, z którego wyszedł bez szwanku. Sprawców nie ujęto. Zginął 7 lutego 2008 na skutek postrzału w głowę. Do zajścia doszło przed wejściem do jego domu w centralnej części Moskwy. Sprawcą był niezidentyfikowany mężczyzna. Według informacji podanych przez RIA Nowosti, milicja sądzi iż morderstwo zostało zlecone i miało prawdopodobnie związek z prowadzoną przez Cziwilichina działalnością zawodową. 
Jewgienij Cziwilichin był przyrodnim bratem pisarza Władimira Cziwilichina. 

</doc>
<doc id="1232728" url="https://pl.wikipedia.org/wiki?curid=1232728" title="Roger Tetsu">
Roger Tetsu

Roger Tetsu (ur. 12 lipca 1913, zm. 2 lutego 2008 pod Paryżem) – francuski malarz i rysownik.
Znany był przede wszystkim z rysunków wykonywanych od lat 50. XX w., dla najważniejszych francuskich gazet w tym dla tygodnika ilustrowanego "Paris Match", tygodnika satyrycznego "France Dimanche", tygodnika "Jours de France", tygodnika społeczno-politycznego "Le Figaro Magazine" oraz "Ici Paris" i "Lui". Opublikował dwa zbiory swoich rysunków: "Życie jest piękne" (dla wydawnictwa komiksowego ”Glenat”) i "”Życie we dwóje"" (Cherche Midi). Zmarł w wieku 94 lat.

</doc>
<doc id="1232729" url="https://pl.wikipedia.org/wiki?curid=1232729" title="Zespół kąta mostowo-móżdżkowego">
Zespół kąta mostowo-móżdżkowego

Zespół kąta mostowo-móżdżkowego – zespół objawów spowodowany obecnością guza w okolicy kąta mostowo-móżdżkowego. Najczęstszym guzem w tej okolicy są nerwiaki osłonkowe nerwu przedsionkowego, inne częste zmiany to oponiaki albo torbiele epidermoidalne, rzadkimi przyczynami są guzy przerzutowe, tętniaki, torbiele pajęczynówki, nerwiaki osłonkowe nerwu V.
Na obraz kliniczny zespołu składają się:

</doc>
<doc id="1232730" url="https://pl.wikipedia.org/wiki?curid=1232730" title="Guzy przerzutowe">
Guzy przerzutowe



</doc>
<doc id="1232734" url="https://pl.wikipedia.org/wiki?curid=1232734" title="Naczyniak krwionośny zarodkowy">
Naczyniak krwionośny zarodkowy

Naczyniak krwionośny zarodkowy (naczyniak zarodkowy włośniczkowy, guz Lindaua, łac. haemangioblastoma, ang. hemangioblastoma) – niezłośliwy nowotwór (I° według WHO) ośrodkowego układu nerwowego. Stanowią około 2% pierwotnych guzów śródczaszkowych. Najczęstsze są w przedziale 35-45 roku życia. W około 5% przypadków występują na tle zespołu von Hippla-Lindaua.
Objawy i przebieg.
Guz rośnie zazwyczaj w tylnej jamie czaszki, lokalizując się przede wszystkim w móżdżku. Rzadsze lokalizacje to rdzeń kręgowy i pień mózgu. Objawy wynikają ze zwiększonego ciśnienia śródczaszkowego i wodogłowia. U 1/4 pacjentów rozwija się czerwienica jako zespół paraneoplastyczny.

</doc>
<doc id="1232735" url="https://pl.wikipedia.org/wiki?curid=1232735" title="Nowotwory łagodne">
Nowotwory łagodne



</doc>
<doc id="1232736" url="https://pl.wikipedia.org/wiki?curid=1232736" title="Haemangioblastoma">
Haemangioblastoma



</doc>
<doc id="1232737" url="https://pl.wikipedia.org/wiki?curid=1232737" title="Guz Lindaua">
Guz Lindaua



</doc>
<doc id="1232738" url="https://pl.wikipedia.org/wiki?curid=1232738" title="Eckhart Tolle">
Eckhart Tolle

Eckhart Tolle, właśc. Ulrich Leonard Tölle (ur. 16 lutego 1948 w Lünen) – współczesny nauczyciel duchowy, autor książek i wykładów z dziedziny duchowości. Nie jest związany z żadną konkretną religią ani tradycją.
Życiorys.
W wieku 22 lat rozpoczął studia na Uniwersytecie Londyńskim, gdzie studiował filozofię, psychologię i literaturę. Po otrzymaniu tytułu licencjata otrzymał ofertę studiów doktoranckich na Uniwersytecie Cambridge (przyjęty w 1977 r.).
Do 1977 roku żył w ciągłym niepokoju, z napadami depresji, którym towarzyszyły myśli samobójcze. Kilka dni po swoich 29 urodzinach, ogarnięty bezgraniczną zgrozą, przeszedł głęboką duchową przemianę świadomości. Po kilku latach „w stanie niezmąconego głębokiego spokoju” został nauczycielem duchowym, skutecznie pomagającym ludziom z ich wewnętrznymi problemami.
W 2011 roku został wymieniony przez "Watkins Review" jako najbardziej wpływowa osoba w dziedzinie duchowości na świecie.
Eckhart Tolle nie jest identyfikowany z żadnym konkretnym nurtem religijnym, lecz korzysta z nauk buddyzmu zen, sufizmu, hinduizmu, taoizmu i Biblii. Mieszka w Vancouver od 1995 roku.

</doc>
<doc id="1232739" url="https://pl.wikipedia.org/wiki?curid=1232739" title="Nie Ein Rapper">
Nie Ein Rapper

Nie Ein Rapper – utwór, który był pierwszym i jedynym singlem promującym album Carlo Cokxx Nutten II. Podkład tego utworu, podobnie jak reszta albumu, została wyprodukowana przez Bushido.

</doc>
<doc id="1232741" url="https://pl.wikipedia.org/wiki?curid=1232741" title="Brodawczak splotu naczyniówkowego">
Brodawczak splotu naczyniówkowego

Brodawczak splotu naczyniówkowego (ang. choroid plexus papilloma) – rzadki nowotwór ośrodkowego układu nerwowego, wywodzący się z splotu naczyniówkowego układu komorowego mózgowia. W 50% przypadków rozwija się w komorze bocznej, w 40% w komorze IV i w 5% w komorze III.
Epidemiologia.
Brodawczaki splotu naczyniówkowego występują przede wszystkim w wieku dziecięcym, z jednakową częstością u chłopców i dziewczynek.
Objawy i przebieg.
Guz produkuje płyn mózgowo-rdzeniowy, co przyczynia się do wodogłowia i nadciśnienia śródczaszkowego.
Diagnostyka.
W badaniu tomografii komputerowej guz widoczny jest jako wyraźnie odgraniczona od otoczenia, wewnątrzkomorowa, hipo-, izo- lub hiperdensyjna zmiana zawierająca zwapnienia. Po podaniu środka kontrastowego obserwowane jest jednolite wzmocnienie zmiany oraz niekiedy naczynie doprowadzające. Makroskopowo w diagnostyce różnicowej brodawczaka należy uwzględnić wyściółczaka, rdzeniaka zarodkowego i potworniaka. W materiale histopatologicznym można zaobserwować struktury brodawkowate, utworzone przez cylindrycznego kształtu komórki spoczywające na błonie podstawnej. Mikroskopowo brodawczaki wymagają różnicowania z rakiem splotu naczyniówkowego.
Leczenie.
Leczenie jest chirurgiczne.

</doc>
<doc id="1232743" url="https://pl.wikipedia.org/wiki?curid=1232743" title="William P. Bolton">
William P. Bolton

William P. Bolton (ur. 2 lipca 1885, zm. 22 listopada 1964 w Baltimore, Maryland) – amerykański polityk związany z Partią Demokratyczną. W latach 1949–1951 przez jedną kadencję Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1232744" url="https://pl.wikipedia.org/wiki?curid=1232744" title="Carlo Cokxxx Nutten 2">
Carlo Cokxxx Nutten 2



</doc>
<doc id="1232746" url="https://pl.wikipedia.org/wiki?curid=1232746" title="Zespół Antona">
Zespół Antona

Zespół Antona, zespół Antona-Babińskiego (ang. Anton-Babinski syndrome, Anton's blindness) – rzadki zespół neurologiczny spotykany w uszkodzeniach płata potylicznego mózgu. Przy całkowitym zniszczeniu 17. pola Brodmanna występuje ślepota korowa, jeśli jednak zniszczone są dodatkowo pola 18. i 19., pacjent może zaprzeczać temu faktowi i utrzymywać, że cały czas widzi. Zespół opisali Gabriel Anton w 1899 i Józef Babiński w 1914.

</doc>
<doc id="1232747" url="https://pl.wikipedia.org/wiki?curid=1232747" title="Nadciśnienie śródczaszkowe">
Nadciśnienie śródczaszkowe

Nadciśnienie śródczaszkowe, nadciśnienie wewnątrzczaszkowe, wzmożone/podwyższone/zwiększone ciśnienie śródczaszkowe/wewnątrzczaszkowe – stan, w którym ciśnienie płynu mózgowo-rdzeniowego krążącego w układzie komorowym mózgowia jest wyższe od normalnego. Prawidłowe ciśnienie tego płynu wynosi od 50 do 200 mm H2O (od 0,5 do 2,0 kPa).
Etiologia.
Stanami, w których występuje nadciśnienie śródczaszkowe, są między innymi:
Patogeneza.
Do stanu nadciśnienia śródczaszkowego dochodzi w wyniku narastania dodatkowej patologicznej masy wewnątrzczaszkowej (guza nowotworowego, zapalnego lub innego), zwiększenia się objętości płynu międzykomórkowego lub wewnątrzkomórkowego (czyli obrzęku mózgu), znacznego wzrostu objętości krwi zalegającej w mózgu (stan ten, nazywamy obrzmieniem mózgu, wywoływany jest patologicznym rozszerzeniem się naczyń mózgowych), a także wzrostu objętości płynu mózgowo-rdzeniowego, czyli wodogłowia. Do samoistnego obrzęku mózgu może dojść w przebiegu idiopatycznego nadciśnienia śródczaszkowego (zwanego dawniej guzem rzekomym mózgu).
Objawy.
Objawami przewlekłego nadciśnienia wewnątrzczaszkowego są:

</doc>
<doc id="1232749" url="https://pl.wikipedia.org/wiki?curid=1232749" title="Beowulf (ujednoznacznienie)">
Beowulf (ujednoznacznienie)



</doc>
<doc id="1232751" url="https://pl.wikipedia.org/wiki?curid=1232751" title="Rozszerzenie źrenicy">
Rozszerzenie źrenicy



</doc>
<doc id="1232757" url="https://pl.wikipedia.org/wiki?curid=1232757" title="Sgr A*">
Sgr A*



</doc>
<doc id="1232760" url="https://pl.wikipedia.org/wiki?curid=1232760" title="Fresh Cream">
Fresh Cream

Fresh Cream – debiutancki album grupy Cream nagrany w 1966 r. i wydany w grudniu tego samego roku.
Historia i charakter albumu.
Cream było właściwie pierwszą supergrupą muzyki rockowej. Wszyscy trzej muzycy grali uprzednio w znanych grupach i tam zdobyli sławę. 
Początkowo muzycy myśleli o kwartecie; czwartym członkiem grupy miał być klawiszowiec, saksofonista i wokalista Graham Bond, jednak Clapton odrzucił go jako zbyt jazzowego. Wolał zdecydowanie Steve’a Winwooda. Jednak wprowadzenie Winwooda, znakomitego wokalisty, oznaczałoby konflikt interesów, gdyż głównym wokalistą miał być Jack Bruce. W końcu Clapton, który w dalszym ciągu był pod wrażeniem występu tria Buddy’ego Guya w 1965 r. podczas American Folk Blues Festival, zadecydował o pozostaniu triem. Jak zobaczył na przykładzie Guya, trio dawało większe improwizatorskie możliwości muzykom, a każdy z nich miał ku temu zarówno wielkie zdolności jak i chęci.
Grupa Cream powstała w lipcu 1966 r. Pierwszym występem zespołu miał być koncert na przełomie lipca i sierpnia 1966 r. na National Jazz and Blues Festival (później był znany jako Windsor). Muzycy pragnęli się jednak przedtem sprawdzić i wystąpili w klubie związanym z Johnem Mayallem "Twisted Wheel" w Manchesterze. Ponieważ występ był niezapowiadany, klub był kompletnie pusty. W trzy dni później na wspomnianym festiwalu zalali publiczność lawiną dźwięków jakich jeszcze nikt nigdy nie słyszał.
Natychmiast rozpoczęły się prace nad debiutanckim albumem. Najwięcej kompozycji dostarczył Bruce, który współpracował (i współpracuje do dziś) ze znanym poetą brytyjskim, a również i liderem własnych grup rockowych – Pete’em Brownem.
Sięgnięto także do utworów tradycyjnych, niewiadomego autorstwa (chociaż „Four Until Late” jest autorstwa Roberta Johnsona) oraz kompozycji takich bluesmanów jak Muddy Waters (chociaż Waters nie jest autorem „Rollin' and Tumblin'” tylko jednej z wersji tego znanego utworu) i Willie Dixon. Dwóch kompozycji dostarczył także Ginger Baker.
Nagrany album miał mocne, ostre i dość surowe brzmienie bluesrockowe. Nawet łagodne i spokojne utwory nie wpływają niwelująco na to wrażenie. Album prezentował muzykę, jakiej jeszcze nikt wtedy nie grał – zarówno jeśli chodzi o styl i brzmienie, jak i o umiejętności muzyków.
Wydania brytyjskie i amerykańskie różniły się. Album brytyjski nie zawierał pierwszego singla grupy „I Feel Free”. Amerykanie zdecydowali się na umieszczenie tego utworu na swojej edycji, zrezygnowali jednak z jednego z podstawowych utworów – „Spoonful” Williego Dixona.
Poniższy spis utworów zawiera komplet kompozycji, tak jak zostały umieszczone na CD.
W 2003 album został sklasyfikowany na 101. miejscu listy 500 albumów wszech czasów magazynu Rolling Stone.

</doc>
<doc id="1232761" url="https://pl.wikipedia.org/wiki?curid=1232761" title="Mark Edusei">
Mark Edusei

Mark Edusei (ur. 26 września 1976 w Kumasi) – ghański piłkarz występujący najczęściej na pozycji prawego pomocnika.
Kariera klubowa.
Mark Edusei zawodową karierę rozpoczynał w ghańskim zespole King Faisal Babes. Następnie przeniósł się do saudyjskiego Al-Ahli Dżudda, jednak zdołał rozegrać tam tylko jedno spotkanie, po czym przeniósł się do izraelskiego Hapoel Petach Tikwa. Wystąpił tam w czternastu meczach, a kolejne kroki w karierze Edusei stawiał już na włoskich boiskach. W 1996 roku podpisał kontrakt z US Lecce, gdzie z przerwami grał przez sześć lat. W międzyczasie dwa razy wypożyczany był do União Leiria i raz do AC Bellinzona. W Portugalii wystąpił łącznie w 42 meczach i strzelił dwa gole, natomiast w Szwajcarii pojawił się w jedenastu pojedynkach. W Lecce Mark nie potrafił przebić się do podstawowej jedenastki, a wypożyczanie do innych klubów było dla niego szansą na częstsze występy.
W 2001 roku Ghańczyk zdecydował się podpisał kontrakt z Cosenzą Calcio, gdzie mógł liczyć na regularne występy. 66 rozegranych spotkań i pięć strzelonych bramek pozwoliło Eduseiowi na transfer do Piacenzy Calcio, do której trafił jak się później okazało na zasadzie rocznego wypożyczenia. Do Cosenzy pomocnik ten już nie powrócił, ponieważ dzięki dobrym oceną zbieranym w barwach dwóch poprzednich klubów zainteresowali się nim między innymi działacze występującej w Serie A Sampdorii. „Blucerchiati” zatrudnili Marka w 2004 roku, jednak już w następnym sezonie wypożyczyli go do Torino FC. W ekipie popularnych „Granata” Ghańczyk zagrał w 32 spotkaniach, a po powrocie do Genui już tylko raz zakładał koszulkę Sampdorii.
W 2006 roku wychowanek King Faisal Babes podpisał kontrakt z Calcio Catania. „Rossazzurri” nabyli jednak tylko połowę karty Eduseia, a druga połowa pozostała w rękach działaczy Sampdorii. W 2007 roku Edusei stał się pełnoprawnym zawodnik Catanii. Ghańczyk od początku przygody z tym klubem występował w jego podstawowej jedenastce.
14 stycznia 2009 roku Edusei przeszedł do AS Bari. W sezonie 2008/2009 rozegrał tylko trzy mecze, w tym jeden w podstawowym składzie. Bari zajęło pierwsze miejsce w rozgrywkach Serie B i awansowało do pierwszej ligi. 1 lipca kontrakt Ghańczyka z klubem został anulowany. Na początku 2010 roku Edusei oficjalnie został graczem UC AlbinoLeffe, lecz od razu wypożyczono go do szwajcarskiego klubu AC Bellinzona. Następnie podpisał z nim kontrakt, a po sezonie 2010/2011 zakończył karierę.
Kariera reprezentacyjna.
W latach 1995–2004 Edusei występował w reprezentacji Ghany i rozegrał dla niej 17 spotkań.

</doc>
<doc id="1232766" url="https://pl.wikipedia.org/wiki?curid=1232766" title="Valerio Vermiglio">
Valerio Vermiglio

Valerio Vermiglio (ur. 1 marca 1976 w Mesynie) – włoski siatkarz, grający na pozycji rozgrywającego, w latach 1997–2007 reprezentant kraju (308 meczów), srebrny medalista olimpijski z Igrzysk w Atenach (2004). Jedna z ikon włoskiej siatkówki.
Sukcesy klubowe.
Puchar Włoch:
Mistrzostwo Włoch:
Superpuchar Europy:
Liga Mistrzów:
Puchar CEV:
Superpuchar Włoch:
Puchar Challenge:
Superpuchar Rosji:
Klubowe Mistrzostwa Świata:
Mistrzostwo Rosji:
Mistrzostwo Iranu:
Sukcesy reprezentacyjne.
Liga Światowa:
Mistrzostwa Europy:
Puchar Świata:
Igrzyska Olimpijskie:
Puchar Wielkich Mistrzów:
Życie prywatne.
Ma żonę Catherinę i syna Federico.

</doc>
<doc id="1232767" url="https://pl.wikipedia.org/wiki?curid=1232767" title="Split Personality">
Split Personality

Split Personality to wydany 16 marca 2004 roku debiutancki album amerykańskiego rapera Cassidy’ego.
Nagrywanie albumu.
Cassidy nagrał "Split Personality" w 2003 roku. Album dzieli się na trzy części: pierwsza - "Cassidy", druga - "Tha Problem", skierowana do fanów jego mixtape'ów i trzecia - B. Reese, dla miłośników jego wczesnego stylu.
Głównym singlem promującym "Split Personality" jest "Hotel", który nawiązuje do "Housewife" z albumu Dr. Dre 2001. Gościnnie wystąpił na nim R. Kelly. W remiksie występuje również Trina.
Utwory "Take It" i "Make You Scream Pt.2" nie pojawiły się na albumie, ale zostały wydane jako single.
Sukces komercyjny.
"Hotel" znalazł się w pierwszej dziesiątce na liście Billboard Hot 100 w lutym 2004 i pierwszej piątce na liście przebojów UK w maju 2004. Późno w maju znalazł się w pierwszej czterdziestce na australijskiej liście przebojów.
"Split Personality" został wydany 16 marca 2004 i zadebiutował na #2 miejscu listy Billboard 200 i na #1 R&amp;B/Hip Hop albums charts. Drugi singel "Get No Better", na którym gościnnie wystąpiła Mashonda nie osiągnął już takiego sukcesu jak "Hotel". Zadebiutował na #82 miejscu listy Billboard Hot 100. Album został zatwierdzony jako złoto. Sprzedał się na całym świecie w nakładzie 900 tysięcy egzemplarzy.

</doc>
<doc id="1232774" url="https://pl.wikipedia.org/wiki?curid=1232774" title="Algierskie siły powietrzne">
Algierskie siły powietrzne



</doc>
<doc id="1232775" url="https://pl.wikipedia.org/wiki?curid=1232775" title="Seehund">
Seehund



</doc>
<doc id="1232780" url="https://pl.wikipedia.org/wiki?curid=1232780" title="Zespół Jarcho-Levina">
Zespół Jarcho-Levina

Zespół Jarcho i Levina (ang. Jarcho-Levin syndrome) – zespół wad wrodzonych, o nie do końca poznanej etiologii. Występują dwa typy schorzenia: łagodniejszy, określany jako dysplazja kręgowo-żebrowa (spondylocostal dysplasia, SCD), powodujący pewne ograniczenia ruchowe oraz oddechowe, umożliwiający jednak praktycznie normalne życie, oraz typ o cięższym przebiegu, określany nazwą dysplazji kręgowo-piersiowej (spondylothoracic dysplasia, STD), charakteryzujący się wąską klatką piersiową oraz zmniejszoną wydolnością oddechową. Dotychczas uważano, że stopień powikłań może powodować ryzyko podwyższonej śmiertelności osób ze stwierdzonym zespołem Jarcho-Levina. Możliwy jest też ukryty rozszczep kręgosłupa piersiowo-szyjnego, jednak z uwagi na znikomą liczbę opisanych przypadków nie można generalizować stopnia ewentualnej niepełnosprawności. Zespół opisali Saul Jarcho i Paul M. Levin z Johns Hopkins University w 1938 roku.

</doc>
<doc id="1232782" url="https://pl.wikipedia.org/wiki?curid=1232782" title="Giovanni Visconti (1290-1354)">
Giovanni Visconti (1290-1354)



</doc>
<doc id="1232784" url="https://pl.wikipedia.org/wiki?curid=1232784" title="Jan, proboszcz wyszehradzki (zm. 1296)">
Jan, proboszcz wyszehradzki (zm. 1296)

Jan (zm. 26 sierpnia 1296 r.) – nieślubny syn króla Czech Przemysła Ottokara II i nieznanej z imienia matki.
Jan poświęcił się karierze duchownej chociaż nigdy nie przyjął święceń kapłańskich. W 1290 r. został kanclerzem swojego przyrodniego brata króla Wacława II i proboszczem wyszehradzkim. W 1296 r. starał się o biskupstwo praskie, ale z powodu braku dyspensy papieskiej od nieślubnego pochodzenia kapituła wybrała Grzegorza Zajíca z Valdeka. Ze względu na zaawansowany wiek Grzegorz był uważany za tymczasowego biskupa. Jan miał za jego pontyfikatu wystarać się o dyspensę i podczas następnej elekcji objąć biskupstwo praskie. Plany te pokrzyżowała śmierć Jana.

</doc>
<doc id="1232798" url="https://pl.wikipedia.org/wiki?curid=1232798" title="Bundesliga niemiecka w piłce nożnej (2001/2002)">
Bundesliga niemiecka w piłce nożnej (2001/2002)



</doc>
<doc id="1232799" url="https://pl.wikipedia.org/wiki?curid=1232799" title="Jan Willem Snippe">
Jan Willem Snippe

Jan Willem Snippe (ur. 21 maja 1986 w Heemskerk) – holenderski siatkarz, grający na pozycji atakującego. Od sezonu 2020/2021 występuje we włoskiej drużynie Menghi Shoes Macerata.
Sukcesy klubowe.
Superpuchar Holandii:
Puchar Holandii:
Mistrzostwo Holandii:
Puchar Włoch:
Superpuchar Włoch:
Puchar Niemiec:
Mistrzostwo Niemiec:
Sukcesy reprezentacyjne.
Liga Europejska:

</doc>
<doc id="1232802" url="https://pl.wikipedia.org/wiki?curid=1232802" title="Guilty (album Ayumi Hamasaki)">
Guilty (album Ayumi Hamasaki)

GUILTY – dziewiąty album japońskiej piosenkarki Ayumi Hamasaki. Został nagrany w 2007 r. i wydany na początku roku 2008 w sześciu krajach. Przez pięć tygodni sprzedano 550 021 kopii. Album został wydany w wersji CD i CD+DVD.

</doc>
<doc id="1232806" url="https://pl.wikipedia.org/wiki?curid=1232806" title="Alessandro Potenza">
Alessandro Potenza

Alessandro Potenza (ur. 8 marca 1984 w San Severo) – włoski piłkarz grającym na pozycji środkowego obrońcy.

</doc>
<doc id="1232807" url="https://pl.wikipedia.org/wiki?curid=1232807" title="Pęcherzowce">
Pęcherzowce

Pęcherzowce, cystoidy (†Cystoidea) – gromada wymarłych szkarłupni (Echinodermata), żyjących od ordowiku do dewonu (franu).
Pęcherzowce charakteryzowały się kulistym lub wydłużonym pancerzem zbudowanym z licznych, nieregularnie rozmieszczonych płytek. Na szczycie występował otwór gębowy, który mógł być otoczony ramionami. Tuż poniżej szczytu znajdował się otwór odbytowy. Pancerz zwykle był przytwierdzony do podłoża za pomocą łodygi. Były to organizmy wyłącznie morskie, prowadzące bentoniczny, osiadły tryb życia.

</doc>
<doc id="1232810" url="https://pl.wikipedia.org/wiki?curid=1232810" title="Styl przemysłowy w architekturze">
Styl przemysłowy w architekturze

Styl przemysłowy w architekturze, określany też mianem industrialnego, pojawił się wraz z rewolucją przemysłową. Cechuje go prostota i oszczędność w formie oraz w materiałach. Budynki wznoszone w tym stylu wyróżnia przede wszystkim funkcjonalność - gdyż mają być one wygodne i tanie w użytkowaniu.

</doc>
<doc id="1232814" url="https://pl.wikipedia.org/wiki?curid=1232814" title="Członkowie Unii Europejskiej">
Członkowie Unii Europejskiej



</doc>
<doc id="1232815" url="https://pl.wikipedia.org/wiki?curid=1232815" title="Alan Parkhurst Merriam">
Alan Parkhurst Merriam

Alan P. Merriam (ur. 1 listopada 1923 w Missouli, zm. 14 marca 1980 w Warszawie) – amerykański etnomuzykolog. Prekursor antropologii muzycznej. Za istotne zadanie etnomuzykologii uważał badanie muzyki w kontekście kultury. Jego najważniejszym dziełem była monografia pt. "The Anthropology of Music" (1964). Zginął w katastrofie lotniczej na Okęciu w 1980 roku.

</doc>
<doc id="1232816" url="https://pl.wikipedia.org/wiki?curid=1232816" title="Martha Beck">
Martha Beck

Martha Beck (ur. 1919, zm. 8 marca 1951) – seryjna morderczyni. Razem z kochankiem – Raymondem Fernandezem podejrzana o zamordowanie około 20 kobiet. Sąd udowodnił parze jedynie trzy morderstwa.
Martha w swym krótkim życiu zdążyła trzykrotnie wyjść za mąż i trzykrotnie się rozwieść oraz urodzić czworo dzieci. Władzę rodzicielską nad nimi odebrano jej jednak, gdyż sąd uznał ją za niezdolną do wychowywania i utrzymania ich. Gdy Fernandez opowiedział jej, że jest oszustem matrymonialnym, ta wpadła na pomysł, by nieszczęsne kobiety nie tylko okradać, ale też zabijać. Martha prawdopodobnie była sadystką wobec przedstawicielek własnej płci.
Gdy wyszły na światło dzienne zbrodnie Marthy i Raymonda sąd skazał ich na karę śmierci. Wyrok wykonano 8 marca 1951 roku.

</doc>
<doc id="1232817" url="https://pl.wikipedia.org/wiki?curid=1232817" title="Włościanie">
Włościanie



</doc>
<doc id="1232818" url="https://pl.wikipedia.org/wiki?curid=1232818" title="Oppersdorff">
Oppersdorff



</doc>
<doc id="1232819" url="https://pl.wikipedia.org/wiki?curid=1232819" title="Synagoga Rumiancewa w Homlu">
Synagoga Rumiancewa w Homlu

Synagoga Rumiancewa w Homlu – nieistniejąca synagoga znajdująca się w Homlu przy ulicy Rynkowej.
Historia.
Synagoga została zbudowana w latach 1828–1833 z fundacji hrabiego P. Rumiancewa jako część klasycystycznego założenia Homla. Usytuowana była przy ówczesnej ulicy Rynkowej (ros. ul. Bazarnaja) naprzeciwko domku myśliwskiego Rumiancewa przy ulicy Ekonomicznej (ros. Ekonomiczieskaja). Architektonicznie nawiązywała do jego wyglądu – dwa budynki tworzyły zamknięty i w miarę jednorodny układ placu Rynkowego (ros. Bazarnaja płoszczadź). 
Elementem charakterystycznym synagogi była półkolista loggia umieszczona nad głównym wejściem, gmach wybudowany był w stylu klasycystycznym. Była największą i najbardziej reprezentacyjną synagogą Homla. Podczas II wojny światowej została zburzona.

</doc>
<doc id="1232820" url="https://pl.wikipedia.org/wiki?curid=1232820" title="Romuald Świątek-Horyń">
Romuald Świątek-Horyń

Romuald Świątek-Horyń, Roman Świątkiewicz, Roman Świątek (ur. 20 maja 1928) – polski zwolennik teorii, że zbrodnię katyńską popełnili Niemcy, autor m.in. wydanej w Londynie w 1988 r. książki "Las katyński" ("The Katyn Forest").

</doc>
<doc id="1232821" url="https://pl.wikipedia.org/wiki?curid=1232821" title="Droga 26 (Czechy)">
Droga 26 (Czechy)



</doc>
<doc id="1232825" url="https://pl.wikipedia.org/wiki?curid=1232825" title="Droga 3 (Czechy)">
Droga 3 (Czechy)



</doc>
<doc id="1232828" url="https://pl.wikipedia.org/wiki?curid=1232828" title="Oppersdorffowie">
Oppersdorffowie

Oppersdorffowie – śląski ród szlachecki i arystokratyczny. Od 1554 r. baronowie cesarstwa, od 1626 r. hrabiowie cesarstwa.
Dzieje rodu.
Pierwszy tytuł arystokratyczny – baronów cesarstwa z przydomkiem „von Aich und Friedstein” - został nadany trzem braciom: Hansowi, Jerzemu I i Wilhelmowi w Wiedniu 21 kwietnia 1554 r.
Najstarszy z braci Hans (zm. 1584 r.) poprzez małżeństwo z Magdaleną von Zedlitz nabył prawa do zamku Głogówek i okolicznych dóbr. Od 1561 r. posiadał je na prawie dzierżawy. Po jego bezpotomnej śmierci majątek odziedziczył syn Jerzego I, Jerzy II (zm. 1606 r.), który w 1595 r. stał się dziedzicznym właścicielem dóbr. Był radcą cesarskim i starostą księstwa opolsko-raciborskiego.
Jerzy II wraz z bratem Fryderykiem II zostali uznani 12 lutego 1601 r. za czeskich baronów. Syn Jerzego II, Jerzy III został hrabią cesarstwa na podstawie przywileju wystawionego w Wiedniu 22 czerwca 1626 r. Bracia Jerzego III, Fryderyk i Wacław tytułu hrabiów cesarstwa otrzymali 30 kwietnia 1635 r.
Jerzy III z dóbr głogóweckich utworzył 20 lutego 1642 r. fideikomis. Był cesarskim radcą i podskarbim oraz starostą opolsko-raciborskim.
Około 1634 r. hrabia Jerzy III wybudował w Głógówku kaplicę Grobu Chrystusa. W 1636 hrabia Jerzy wykupił frydeckie państwo stanowe.
W czasie wojny polsko-szwedzkiej w latach 1655-1660 r. (tzw. Potop szwedzki) hrabia Franciszek Euzebiusz Oppersdorff udzielił na swym zamku schronienia polskiemu królowi Janowi II Kazimierzowi Wazie i jego małżonce Ludwice Marii. Monarcha z małżonką przebywali w Głogówku od 17 października do 18 grudnia 1655 r. Podczas obrad sejmu w 1683, Franciszek Graf von Oppersdorff otrzymał indygenat na polskie szlachectwo wraz z herbem Kur. Został w ten sposób uhonorowany za zasługi położone podczas wojny ze Szwedami, która toczyła się za panowania króla Jana II Kazimierza.
Głogówek do 1714 r. należał do linii śląskiej Oppersdorffów, następnie do 1781 r. do linii morawskiej rodu, a następnie czeskiej. Linia czeska używała tytułu hrabiów już od 1700 r. Tytuł ten został uznany na Morawach i Śląsku w 1746 r.
W czasie podboju Europy przez cesarza Napoleona Bonaparte, uciekając przez francuskim władcą na zamku w 1806 r. schronił się Ludwig van Beethoven. Słynny kompozytor zadedykował swemu gospodarzowi - hrabiemu Franciszkowi - swą IV symfonię.
Pan na zamku Głogówek był od 12 października 1854 r. członkiem pruskiej Izby Panów.
Fideikomis głogówiecki został rozwiązany 21 marca 1935 r.

</doc>
<doc id="1232832" url="https://pl.wikipedia.org/wiki?curid=1232832" title="Michał Mosiołek">
Michał Mosiołek

Michał Mosiołek (ur. 16 sierpnia 1867 w Wysokiej, zm. 24 kwietnia 1898 r. tamże) – polski pisarz, publicysta i działacz społeczny.
Urodził się w rodzinie chłopskiej w 1867 r. w Wysokiej k. Szydłowca. Samodzielnie nauczył się czytania i pisania. Doskonalił te umiejętności na poznanych w młodości dziełach Sienkiewicza i Kraszewskiego. Należał do cenionych korespondentów gazet ludowych: "Zorza","Gazeta Świąteczna" i "Gazeta Świętokrzyska" oraz elitarnego "Słowa" i "Gazety Radomskiej". Tematem jego artykułów było wszystko, co zasługiwało na uwagę: od zabytków architektury okolicy, przez dziedziny naukowe do spraw społecznych. Wśród tych ostatnich, mocno gnębił wszechobecne na wsi wady, jak lenistwo, pijaństwo, wiara w przesądy. Był żywo zaangażowany w rozwój wsi. Popularyzował nowinki techniczne w dziedzinie rolnictwa, wiejską służbę zdrowia i edukację chłopów (sprowadzał do okolicznych wsi elementarze dla dzieci). Założył prywatną bibliotekę, której zbiory udostępniał miejscowej ludności. Jako wieloletni ławnik sądowy szedł z pomocą prawną sąsiadom. Pod koniec życia wydał parę prac m.in. "Domową naukę oprawiania książek" (Warszawa 1895). Na łamach "Gazety Świątecznej" i "Zorzy" pisał także opowiadania, m.in. "Błożek", "Powieść o kulawym Szymonie" i "O własnych siłach". Przeżywszy 30 lat, zmarł w swojej rodzinnej wsi. Niedługo po śmierci został zapomniany.

</doc>
<doc id="1232833" url="https://pl.wikipedia.org/wiki?curid=1232833" title="Berta Jorkins">
Berta Jorkins



</doc>
<doc id="1232834" url="https://pl.wikipedia.org/wiki?curid=1232834" title="Charity Burbage">
Charity Burbage



</doc>
<doc id="1232837" url="https://pl.wikipedia.org/wiki?curid=1232837" title="Dicynodonty">
Dicynodonty

Dicynodonty (Dicynodontia) – infrarząd synapsydów z rzędu terapsydów (Therapsida, tzw. „gady ssakokształtne”).
Żyły od późnego permu na wszystkich kontynentach, głównie w południowej Afryce. Większość z nich wyginęła w późnym triasie, wraz z pojawieniem się dinozaurów. W Polsce kości dicynodonta z późnego triasu, żyjącego pod koniec noryku lub na początku retyku "Lisowicia bojani", odkryto w Lisowicach na Śląsku; "L. bojani" jest obecnie najmłodszym znanym zwierzęciem, które z pewnością było przedstawicielem tego infrarzędu. W 2003 roku doniesiono o odkryciu enklawy dicynodontów w Australii (w północnej części stanu Queensland), gdzie miały one żyć jeszcze 105 mln lat temu; jednak Agnolin i współpracownicy (2010) podali w wątpliwość pozycję filogenetyczną domniemanego australijskiego dicynodonta, zwracając uwagę na podobieństwo jego skamieniałości do kości krokodylomorfów z rodziny Baurusuchidae, jak "Baurusuchus pachecoi". Z kolei Knutsen i Oerlemans (w druku) uznali te skamieniałości za szczątki ssaka żyjącego w pliocenie lub w plejstocenie.
Dicynodonty były pierwszymi powszechnie zamieszkującymi Ziemię lądowymi zwierzętami roślinożernymi. Dominowały na lądach do czasu pojawienia się dinozaurów. Zamieszkiwały środowiska błotne, część z nich prowadziła ziemnowodny tryb życia. Miały dwa duże kły w szczęce (stąd pochodzi ich nazwa), pozostałe zęby w zaniku – zastąpione rogowym dziobem. Dicynodonty osiągały zróżnicowane rozmiary – od 20 cm do 6 m długości; największy znany dicynodont, "Lisowicia bojani", osiągał masę 9 ton.
Do dicynodontów zalicza się m.in. następujące rodzaje: "Dicynodon", "Endothiodon", "Eodicynodon", "Ischigualastia", "Kannemeyeria", "Kingoria", "Lisowicia", lystrozaur, "Moghreberia", "Placerias", "Wadiasaurus".

</doc>
<doc id="1232839" url="https://pl.wikipedia.org/wiki?curid=1232839" title="Krzysztof Palczewski (muzyk)">
Krzysztof Palczewski (muzyk)

Krzysztof Palczewski – polski klawiszowiec rockowy, kompozytor, realizator i producent muzyczny, znany z zespołów grających rock neoprogresywny: Collage, Satellite, Mr. Gil, Believe. Współpracował z Anitą Lipnicką (album "Moje oczy są zielone") i Edytą Bartosiewicz (album "Sen") oraz grupą Kashmir.
Od 2006 klawiszowiec progrockowego zespołu Space Avenue.

</doc>
<doc id="1232840" url="https://pl.wikipedia.org/wiki?curid=1232840" title="Dicynodontia">
Dicynodontia



</doc>
<doc id="1232848" url="https://pl.wikipedia.org/wiki?curid=1232848" title="Związek rakotwórczy">
Związek rakotwórczy



</doc>
<doc id="1232849" url="https://pl.wikipedia.org/wiki?curid=1232849" title="Jan Hable">
Jan Hable

Jan Hable (ur. 4 stycznia 1989 w Hradcu Králové) – czeski piłkarz grający na pozycji defensywnego pomocnika w Kerkirze. Zaczynał swoją piłkarską karierę w klubie FC Hradec Králové, po czym 2 czerwca 2007 do Fiorentiny za sumę około 800 tysięcy euro. Do Baníka został wypożyczony 23 stycznia 2009, a do Ascoli Calcio 29 stycznia 2010.
Hable grał w reprezentacji Czech w wielu różnych kategoriach wiekowych, był kapitanem czeskiej kadry U-19, z którą dotarł do półfinału Mistrzostw Europy 2006.

</doc>
<doc id="1232850" url="https://pl.wikipedia.org/wiki?curid=1232850" title="Substancja rakotwórcza">
Substancja rakotwórcza



</doc>
<doc id="1232851" url="https://pl.wikipedia.org/wiki?curid=1232851" title="Związki rakotwórcze">
Związki rakotwórcze



</doc>
<doc id="1232852" url="https://pl.wikipedia.org/wiki?curid=1232852" title="Substancje rakotwórcze">
Substancje rakotwórcze



</doc>
<doc id="1232857" url="https://pl.wikipedia.org/wiki?curid=1232857" title="Mikołaj Ciurlionis">
Mikołaj Ciurlionis



</doc>
<doc id="1232858" url="https://pl.wikipedia.org/wiki?curid=1232858" title="Alpy Noryckie">
Alpy Noryckie

Alpy Noryckie (niem. "Norische Alpen") – pasmo górskie w Alpach Wschodnich, w większości położone w Austrii w krajach związkowych Karyntia i Styria. Niewielka część znajduje się również na terenie Słowenii. Ich powierzchnia wynosi 9811 km². Leżą między doliną Drawy na południu i Mury na północy, na wschód od Wysokich Taurów. Swoje źródła mają tu rzeki Gurk i Lavant (dorzecze Drawy). Region w większości pokryty lasem.
Pasmo to dzieli się na Alpy Gurktalskie i Lavanttaler Alpen.
Najwyższe szczyty to:

</doc>
<doc id="1232862" url="https://pl.wikipedia.org/wiki?curid=1232862" title="Matthew Biondi">
Matthew Biondi



</doc>
<doc id="1232864" url="https://pl.wikipedia.org/wiki?curid=1232864" title="Francisco Rufete">
Francisco Rufete

Francisco Rufete (ur. 20 listopada 1976 w Alicante) – hiszpański trener i piłkarz grający na pozycji pomocnika. W reprezentacji Hiszpanii rozegrał 3 mecze, zadebiutował w niej 29 marca 2000 w zwycięskim 2:0 towarzyskim meczu z Włochami. W 2020 roku tymczasowo pełnił funkcję trenera klubu RCD Espanyol.

</doc>
<doc id="1232867" url="https://pl.wikipedia.org/wiki?curid=1232867" title="Marian Półtoranos">
Marian Półtoranos

Marian Półtoranos (ur. 7 kwietnia 1948 w Polanicy Zdroju, zm. 20 listopada 2015 w Bystrzycy Kłodzkiej) – polski animator kultury, reżyser teatralny i pedagog.
Życiorys.
Był współtwórcą kabaretu „Pod Kasztanem” (1970), instruktorem kulturalnym i teatralnym, dyrektorem ośrodków kultury we Wrocławiu (PZL „Hydral”), Głogowie, Tarnobrzegu (WDK) i Stalowej Woli. W karierze zawodowej zdarzyło mu się również prowadzić kawiarnię, pracować jako motorniczy tramwaju, instruktor nauki jazdy, ratownik wodny i bibliotekarz. Pełnił funkcje dyrektora Teatru KO-KU i Centrum Edukacji Kulturalnej oraz dyrektora artystycznego Kłodzkiego Ośrodka Kultury, szefa Międzynarodowego Festiwalu „Zderzenie”, kanclerza kapituły hrabstwa kłodzkiego, a także radnego i członka zarządu powiatu kłodzkiego.
Dorobek.
Autor dwóch tomików wierszy "Mój krajobraz" (1981) i "Przestrzenie z torów" (1992) oraz opowiadań, drukowanych w almanachach i pismach literackich.
Spektakle pełnoobsadowe i monodramy w jego reżyserii grane były w teatrach Warszawy, Łodzi, Wrocławia, Bydgoszczy i Lublina. Otrzymywał nagrody i wyróżnienia na międzynarodowych i ogólnopolskich festiwalach teatralnych – w Belgii, Armenii, na Węgrzech, Ukrainie oraz w Zgorzelcu, Wrocławiu i Łodzi. Dorobek artystyczny Mariana Półtoranosa to 87 spektakli, w tym 48 monodramów.
Był pomysłodawcą i organizatorem lokalnych imprez – obchodów rocznicy konstytucji hrabstwa kłodzkiego, uroczystego wstąpienia Polski do Unii Europejskiej – otwarcia Bramy do Europy, spektaklu "Bitwa o Troję" czy bitwy wojsk pruskich z napoleońskimi na kłodzkiej twierdzy. Przez wiele lat organizował przedsięwzięcia na skalę ogólnopolską – Małe Zderzenie Teatrów (Festiwal Sztuk dla Młodego Widza), Festiwal Kameralistyki Młodych, finał Ogólnopolskiego Konkursu Recytatorskiego „Pegazik” i Festiwal Teatrów Jednoosobowych oraz międzynarodową – Festiwal Teatralny „Zderzenie” (do 2006 roku – międzynarodowa impreza interdyscyplinarna). Był jednym z inspiratorów powstania w 2000 roku Miejskiego Centrum Kultury w Polanicy-Zdroju. Gdy w 2002 roku w Lądku-Zdroju bito rekord w smażeniu jajecznicy z 2520 jaj, Marian Półtoranos, zaproszony jako ówczesny dyrektor Centrum Edukacji Kulturalnej, mieszał potrawę drewnianym wiosłem.
Prowadził zajęcia teatralne i warsztaty dla dzieci i młodzieży oraz konsultacje dla kandydatów na studia aktorskie. Z jego inicjatywy działały w kłodzkim liceum ogólnokształcącym klasy o profilu teatralnym. Tu i w CEK-u wychował 26 profesjonalnych aktorów grających w teatrze i filmie.
Nagrody i wyróżnienia.
Za działalność artystyczną i edukacyjną uhonorowany został m.in. nagrodami Ministra Kultury (czterokrotnie) i Wojewody Dolnośląskiego, medalami: Zasłużony dla Kultury Polskiej i Zasłużony dla Ziemi Kłodzkiej, a także nominacją do Paszportu „Polityki”. Otrzymał Nagrodę za szczególne osiągnięcia reżyserskie im. Lidii Zamkow, liczne nagrody na ogólnopolskich festiwalach Teatrów Jednego Aktora w Toruniu, Piosenki Aktorskiej we Wrocławiu, Sztuki Aktorskiej w Kaliszu, Festiwalu Prapremier, Grand Prix Geras (Wrocław), Grand Prix (Kłodzko).
W 2005 roku za „animację życia kulturalnego na Ziemi Kłodzkiej” został wyróżniony przez australijską fundację Polcul Foundation.

</doc>
<doc id="1232873" url="https://pl.wikipedia.org/wiki?curid=1232873" title="Ulica Nowy Świat we Wrocławiu">
Ulica Nowy Świat we Wrocławiu

Ulica Nowy Świat – ulica we Wrocławiu, biegnąca niegdyś wzdłuż krawędzi zewnętrznej (północno-zachodniej) Czarnej Oławy (fosy miejskiej wewnętrznej) na odcinku pomiędzy dzisiejszymi ulicami Ruską na południu a ulicą Cieszyńskiego na północy, pośrodku przecięta ulicą św. Mikołaja.
Istnienie drogi w tym miejscu wzmiankowane było już w roku 1324, przy czym odcinek północny (od św. Mikołaja do Cieszyńskiego) nazywany był w 1345 "roufegasse" (później "Reiffergasse"), a południowy nie miał nazwy. W roku 1411 na parceli położonej w południowo-zachodnim narożniku skrzyżowania z ulicą św. Mikołaja wybudowany został szpital dziecięcy – Szpital Bożego Grobu; jego budynek, po licznych w ciągu minionych sześciu stuleci remontach, przebudowach i adaptacjach zachował się do dzisiaj. W wieku XVI bezimienny odcinek dzisiejszego Nowego Światu nazywany był "aufm graben bey der clausen", potem nazwa przekształciła się w "Clausgraben" i "Clausgasse". W 1702 dom znajdujący się na posesji nr 44 nazwany został "Neue Welt" ("Nowy Świat"), po czym od 1726 "Clausgasse" nazywana zamiennie była "Neue Welt Gasse". Po 1824 nazwą tą określano już obydwa odcinki tej uliczki – zarówno północny, jak i południowy.
Posesje przy "Neue Welt Gasse" (dosłownie "Zaułek Nowy Świat") normalną mieszczańską zabudowę miały od jej zachodniej strony: po przeciwnej stronie uliczki, bezpośrednio przy wodach Czarnej Oławy znajdowały się głównie zabudowania pomocnicze i gospodarcze przyporządkowane posesjom z naprzeciwka. Przedłużeniem Nowego Światu na jego południowym końcu był zaułek Złote Koło, natomiast po przeciwnej stronie Czarnej Oławy (na wschód od Nowego Światu, od strony centrum miasta) równolegle przebiegała "Weißgerbergasse" ("Zaułek Białoskórniczy", dziś ulica Białoskórnicza)
Po epidemii cholery w 1866 Czarną Oławę zasypano; na jej miejscu powstał nowy zaułek, nazwany na swoim północnym odcinku "Weißgerber Ohle" ("Oława Białoskórnicza"), a na południowym – Reussen Ohle ("Oława Ruska"). Oblężenie "Festung Breslau" pod koniec II wojny światowej sprawiło znaczne uszkodzenia kamieniczek znajdujących się w tej okolicy; ale część z nich przetrwała jeszcze dwa następne dziesięciolecia. Później zabudowę Nowego Świata zrównano z ziemią (tak jak Oławy Białoskórniczej i Ruskiej, która po wojnie uzyskała nazwę Zaułka Ruskiego), a przy północnym jej odcinku, po stronie zachodniej (między ul. Cieszyńskiego a św. Mikołaja) wybudowano pięciokondygnacyjny budynek mieszkalny z wielkiej płyty (posesje nr 32, 34, 36, 38 i 40). Nieco później, w latach siedemdziesiątych, przeprowadzono na tym miejscu dwujezdniową wrocławską trasę średnicową, likwidując przy tym jeszcze część pozostałości po zabudowie ulicy Białoskórniczej i Złotego Koła.
Zachodnia jezdnia trasy średnicowej przebiega w przybliżeniu po trasie dawnego Nowego Światu i na północnym swym odcinku nosi tę historyczną nazwę. Podczas budowy tej trasy przeprowadzono połączenie Nowego Światu od skrzyżowania z Cieszyńskiego w kierunku północno-wschodnim, łącząc to skrzyżowanie z ulicą Grodzką. Połączenie to otrzymało także nazwę Nowy Świat, tak że dziś ulica ta kończy się przy moście Pomorskim i liczy łącznie około 400 metrów.

</doc>
<doc id="1232874" url="https://pl.wikipedia.org/wiki?curid=1232874" title="Ulica Białoskórnicza we Wrocławiu">
Ulica Białoskórnicza we Wrocławiu

Ulica Białoskórnicza we Wrocławiu – ulica we Wrocławiu, biegnąca niegdyś wzdłuż krawędzi wewnętrznej (wschodniej) Czarnej Oławy (fosy miejskiej wewnętrznej), na zewnątrz linii wewnętrznych murów miejskich, na odcinku pomiędzy dzisiejszymi ulicami Ruską na południu a ulicą Łazienną na północy, pośrodku przecięta ulicą św. Mikołaja.
Sąsiedztwo wody w Czarnej Oławie sprzyjało osiedlaniu się tu i zakładaniu warsztatów przez rzemieślników garbarzy, należących do założonego w 1273 cechu białoskórników. Warsztaty te i domy były lekkie i bardzo niewielkie ze względu na szczupłość miejsca na położonych między murami miejskimi a fosą działkach.
"Weißgerbergasse" wzmiankowana była w 1355 jako odcinek drogi łączącej – wzdłuż Czarnej Oławy – ulicę św. Mikołaja z Odrą w sąsiedztwie wieży wodnej znajdującej się niegdyś nieopodal dzisiejszego skrzyżowania z ul. Łazienną. Południowy odcinek ulicy Białoskórniczej, pomiędzy Ruską a św. Mikołaja aż do I połowy XIX wieku nosił nazwę "Töpfergasse" ("Zaułek Garncarski").
Po epidemii cholery w 1866 Czarną Oławę zasypano; na jej miejscu powstał nowy zaułek, nazwany na swoim północnym odcinku "Weißgerber Ohle" ("Oława Białoskórnicza"), a na południowym – Reussen Ohle ("Oława Ruska").
Podczas oblężenia "Festung Breslau" wiosną 1945 w gruzach legła zachodnia pierzeja ulicy Białoskórniczej (podobnie jak zabudowa Oławy Białoskórniczej i część Oławy Ruskiej, którym nadano wspólną nazwę Zaułka Ruskiego), a i pierzeja wschodnia uległa poważnym uszkodzeniom. Kamienice te odbudowano w latach sześćdziesiątych. W następnym dziesięcioleciu przez przestrzeń pomiędzy Białoskórniczą a Nowym Światem przeprowadzono trasę średnicową. Dziś ulica Białoskórnicza jest w części północnej wąską zatoczką parkingową równoległą do wschodniej jezdni trasy średnicowej. W części południowej, między ulicami Ruską a Św.Mikołaja jedynie szeroki asfaltowy chodnik, kryjący kostkę brukową, wraz z zatoczką autobusową stanowi ulicę Białoskórniczą.

</doc>
<doc id="1232877" url="https://pl.wikipedia.org/wiki?curid=1232877" title="Szafirek drobnokwiatowy">
Szafirek drobnokwiatowy

Szafirek drobnokwiatowy ("Muscari botryoides") – gatunek rośliny z rodziny szparagowatych. Występuje w Europie środkowo-południowej od Bałkanów i Półwyspu Apenińskiego na północ do Białorusi, Polski, Niemiec i Francji.
Zastosowanie.
Sadzone w grupach jako rośliny ozdobne (np. na trawniku), do tworzenia obwódek, na rabaty oraz do bukietów jako kwiat cięty.
Uprawa.
Szafirki nie są roślinami wymagającymi, radzą sobie na przeważającej ilości stanowisk. Najlepsze warunki to żyzna, próchnicza, piaszczysto-gliniasta gleba, lekko wilgotna. Stanowisko słoneczne lub półcień. Rośliny kwitną od kwietnia do maja. Szafirki rozmnaża się z nasion lub cebulek przybyszowych. Siew wykonuje się jesienią. Cebule wykopuje się i przesadza w czerwcu. Cebulki sadzi się w lipcu, liście mogą pojawić się tego samego roku. Można też sadzić w październiku. Rośliny najlepiej prezentują się w grupach. Sadzi się je na głębokości ok. 5 cm. Cebulki przesadzamy możliwie jak najczęściej ze względu na dość szybki przyrost cebul przybyszowych.

</doc>
<doc id="1232880" url="https://pl.wikipedia.org/wiki?curid=1232880" title="Regresja wieloraka">
Regresja wieloraka



</doc>
<doc id="1232882" url="https://pl.wikipedia.org/wiki?curid=1232882" title="Samuel Di Carmine">
Samuel Di Carmine

Samuel Di Carmine (ur. 20 września 1988 we Florencji) – włoski piłkarz grający na pozycji napastnika w Perugii.

</doc>
<doc id="1232883" url="https://pl.wikipedia.org/wiki?curid=1232883" title="Pakiet przetrwania">
Pakiet przetrwania

Pakiet przetrwania (inaczej: "puszka przetrwania", "pakiet osobisty", "puszka surwiwalowa") – niewielki zestaw zawierający przedmioty ułatwiające przeżycie w trudnych warunkach. Pierwsze pakiety przetrwania stanowiły wyposażenie pilotów. 
Zawartość pakietu.
Zawartość pakietu przetrwania jest różna, nie ma jednej standardowej reguły. Zwykle znajduje się w niej zestaw podstawowych narzędzi i przyrządów, woda, żywność, urządzenia do komunikacji oraz materiały przydatne do utrzymania ciepła.

</doc>
<doc id="1232893" url="https://pl.wikipedia.org/wiki?curid=1232893" title="Konflikt polityczny">
Konflikt polityczny

Konflikt polityczny (łac. "conflictus" – zdarzenie) – działania dwóch lub więcej podmiotów polityki posiadających wzajemnie sprzeczne interesy dotyczące m.in. sprawowania władzy, dystrybucji dóbr materialnych, statusu w strukturze społecznej czy kształtowania systemów wartości.
Najostrzejsze konflikty polityczne powstają na tle narodowościowym, rasowym, religijnym lub niepodległościowym.

</doc>
<doc id="1232898" url="https://pl.wikipedia.org/wiki?curid=1232898" title="Richard de Clare (zm. 1136)">
Richard de Clare (zm. 1136)

Richard de Clare, znany również jako Richard Fitz Gilbert oraz Richard z Ceredigion (ur. 1094, zm. 15 kwietnia 1136 w Abergavenny) – angielski możnowładca, syn Gilberta Fitz Richarda, wywodzącego się z młodszej linii dynastii normandzkiej, i Alice de Claremont, córki Hugona de Creil, hrabiego de Claremont. Starszy brat Gilberta, hrabiego Pembroke.
Richard jest czasem błędnie określany jako pierwszy hrabia Hertford, jednak w rzeczywistości hrabstwo zostało utworzone dla jego syna, Gilberta.
Życie.
Po śmierci ojca w 1117 r. Richard odziedziczył jego posiadłości w Clare, Ceredigion i Tonbridge. Jego działania koncentrowały się głównie wokół utrzymania zdobyczy ojca w Ceredigion. Dał się również poznać jako budowniczy kościołów i klasztorów: m.in. odbudował kościół w Llanbadarn Fawr oraz ufundował opactwo w Tonbridge. 
W 1136 r. w Walii wybuchło powstanie przeciwko nowemu królowi. Powstańcy odnieśli sukcesy na południu kraju.
Hertford przebywał wówczas poza granicami Walii, ale na wieść o wybuchu powstania powrócił do Ceredigion. Na pogranicze walijskie przybył na początku kwietnia 1136 r. Ignorując ostrzeżenia o niebezpieczeństwie wyruszył do Ceredigion na czele niewielkich sił. 15 kwietnia jego oddział wpadł w walijską zasadzkę niedaleko Abergavenny w hrabstwie Monmouthshire. Hrabia zginął w bitwie. Jego śmierć spowodowała nasilenie się działań powstańczych i wyparcie Anglików z części Walii.
Został pochowany w opactwie Gloucester.
Rodzina.
W 1116 r. Richard poślubił Alice (Adelizę/Adelize) de Gernon (lub de Briquessar, ok. 1102 - 1128), córkę Ranulpha le Meschin, 1. hrabiego Chester, i Lucy, prawdopodobnie córki Turolda, szeryfa Lincoln. Richard i Alice mieli razem trzech synów i dwie córki:

</doc>
<doc id="1232904" url="https://pl.wikipedia.org/wiki?curid=1232904" title="Gilbert de Clare (1. hrabia Hertford)">
Gilbert de Clare (1. hrabia Hertford)

Gilbert de Clare (ur. 1115, zm. 1152 lub 1153) – angielski możnowładca, najstarszy syn Richarda de Clare i Alice de Gernon, córki Ranulpha le Meschina. Starszy brat Rogera de Clare.
Po śmierci ojca, który zginął w walkach z Walijczykami w 1136 r., odziedziczył jego liczne posiadłości m.in. w Tonbridge oraz zamek w Cardigan. Prawdopodobnie w 1138 roku król Stefan utworzył dla niego tytuł hrabiego Hertford. Zmarł w 1152 lub 1153 r.
Gilbert nigdy się nie ożenił i nie pozostawił potomstwa. Po jego śmierci tytuł hrabiowski odziedziczył jego młodszy brat, Roger. .

</doc>
<doc id="1232906" url="https://pl.wikipedia.org/wiki?curid=1232906" title="Ja tu tylko sprzątam">
Ja tu tylko sprzątam

Ja tu tylko sprzątam – ósmy album studyjny polskiego rapera i producenta muzycznego O.S.T.R.-a. Wydawnictwo ukazało się 22 lutego 2008 roku nakładem wytwórni muzycznej Asfalt Records. Dostępna jest też dwupłytowa wersja kolekcjonerska zawierająca dodatkowy nośnik z utworami instrumentalnymi z płyty. Album poprzedził singel pt. "1980" wydany 18 stycznia 2008. 29 sierpnia, tego samego roku ukazał się drugi singel z płyty zatytułowany "Jak nie ty, to kto?". Do obydwu tych utworów powstały teledyski. Wśród gości na płycie znaleźli się: Sadat X (Brand Nubian), El Da Sensei (The Artifacts), Brother J (X-Clan) oraz Cadillac Dale. Wszystkie utwory na płycie wyprodukował O.S.T.R. z wyjątkiem remiksu "Jestem tylko dzieckiem" autorstwa duetu The Returners. Oprawę graficzną albumu wykonał Grzegorz "Forin" Piwnicki.
O.S.T.R. mówi o płycie: 
Przy produkcji płyty użyto instrumentów: Waldorf MicroQ, Yamaha Motif XS8, Nord Lead 2x, Nord Electro2/73, Korg Radias, Novation K-station, Roland VP-550, skrzypce elektryczne Yamaha, AKAI MPC1000, AKAI S5000.
Nagrania dotarły do 1. miejsca listy OLiS i uzyskały certyfikat złotej płyty. W 2009 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop/R&amp;B". Pochodząca z albumu piosenka "Mówiłaś mi..." znalazła się na 24. miejscu listy 120 najważniejszych polskich utworów hip-hopowych według serwisu T-Mobile Music.
Wyrażenie "Ja tu tylko sprzątam" pojawiło się już wcześniej w utworach "Zazdrość" na płycie "Tabasko" (2002) i "Nie potrafię gwizdać" na płycie POE – "Szum rodzi hałas" (2005).
Lista utworów.
Opracowano na podstawie materiału źródłowego.

</doc>
<doc id="1232909" url="https://pl.wikipedia.org/wiki?curid=1232909" title="Ewakuacja Dunkierki">
Ewakuacja Dunkierki



</doc>
<doc id="1232917" url="https://pl.wikipedia.org/wiki?curid=1232917" title="Otto I Hohenstauf">
Otto I Hohenstauf

Otto I Hohenstauf (ur. zapewne czerwcu lub lipcu 1170 r.; zm. 13 stycznia 1200 r. w Besançon) – hrabia-palatyn Burgundii od 1190 r.
Otto był czwartym synem cesarza Fryderyka Barbarossy i jego drugiej żony Beatrycze Burgundzkiej. W 1189 r. otrzymał od ojca dobra matki w hrabstwie Burgundii. Jego polityka sprowokowała konflikt z rodem Zähringen, księciem Burgundii i hrabią Sabaudii. Pogłębiły się różnice pomiędzy Burgundią a Rzeszą. Hrabiowie Sabaudii i Prowansji stali się otwartymi przeciwnikami Hohenstaufów. Otto popadał także w konflikt z biskupem Strasburga Konradem von Hünenburg i hrabią Richardem von Mömpelgard, ponieważ chciał rozszerzyć swoją władzę na Alzację. Otto pokonał część wrogów, a jednego z nich zamordował podczas rokowań. Mimo to nie był w stanie opanować sytuacji w Burgundii.
Otto został pochowany w kościele St. Etienne w Besançon.
Rodzina.
Otto ok. 1190 r. ożenił się z Małgorzatą z Blois (ur. zapewne 1170 r; zm. 1230 r.), córką hrabiego Blois Tybalda V, wdową po Hugonie III z Oisy, kasztelanie Cambrai. Małgorzata po śmierci drugiego męża rządziła samodzielnie hrabstwem Burgundii w latach 1202-1208. W 1211 r. przekazała państwo swojemu zięciowi.
Otto i Małgorzata mieli dwie córki: 

</doc>
<doc id="1232920" url="https://pl.wikipedia.org/wiki?curid=1232920" title="Międzynarodowy Festiwal Koronki Klockowej">
Międzynarodowy Festiwal Koronki Klockowej

Międzynarodowy Festiwal Koronki Klockowej (ang. "The International Festival of Bobbin Laces") – organizowany w miejscowości Bobowa od 2000 roku. Festiwal nawiązuje do współpracy Bobowej z zagranicznymi stowarzyszeniami koronkarzy klockowych z 17 krajów europejskich (min. z Austrii, Chorwacji, Czech, Estonii, Francji, Hiszpanii, Niemiec, Rosji, Słowacji, Węgier, Wielkiej Brytanii).
Linki zewnętrzne.
Bobowska koronka klockowa

</doc>
<doc id="1232922" url="https://pl.wikipedia.org/wiki?curid=1232922" title="Synagoga na Zadźwiniu w Witebsku">
Synagoga na Zadźwiniu w Witebsku

Synagoga na Zadźwiniu w Witebsku (biał. Сінагога ў Віцебскім Задзвінні) – synagoga znajdująca się w Witebsku na Białorusi w dzielnicy zadźwińskiej przy ulicy Bolszoj-Ilinskoj, obecnie zwanej Rewolucyjną. 
Historia.
Synagoga została zbudowana na krótko przed wybuchem I wojny światowej (według niektórych źródeł w 1872). Jak mówi legenda miejska, miał tu przychodzić na modły ojciec Marka Chagalla. Po rewolucji październikowej zamknięta przez władze mieściła aeroklub, a po 1945 składy przemysłowe. Do dziś ocalały jedynie zewnętrzne ściany budynku, który popadł w zupełną ruinę.

</doc>
<doc id="1232925" url="https://pl.wikipedia.org/wiki?curid=1232925" title="Ferdynand de la Cerda">
Ferdynand de la Cerda

Don Ferdynand de la Cerda (ur. 23 października 1255 w Valladolid, zm. 25 lipca 1275 w Ciudad Real) – infant i następca tronu Kastylii. 
Życiorys.
Najstarszy syn króla Alfonsa X Mądrego i królowej Jolanty Aragońskiej, córki Jakuba I Zdobywcy. 
Jego przydomek: "de la Cerda" oznacza po hiszpańsku: "Szczeciniasty" i odnosi się narodzin Ferdynanda (urodził się z piersią pokrytą włosami). Jako młodzieniec walczył u boku swojego ojca, np. z Arabami w Andaluzji i Murcji. Jego ambitnemu ojcu nie udało się jednak wyprzeć Arabów z Półwyspu Iberyjskiego, opanować Nawarry czy Portugalii, a mimo wyboru przez część książąt Świętego Cesarstwa Rzymskiego na króla rzymskiego, nie udało mu się nigdy faktycznie zostać cesarzem.
30 listopada 1268 lub 1269 Ferdynand poślubił Blankę, księżniczkę francuską, córkę króla Ludwika IX Świętego i Małgorzaty Prowansalskiej. Para miała dwóch synów ("infantes de la Cerda"):
Ferdynand nie objął tronu Kastylii, ponieważ zmarł przed swoim ojcem w 1275, w Ciudad Real. Jego dwaj synowie również nie objęli tronu swojego dziadka, ponieważ ich wuj, drugi syn Alfonsa X – Sancho Odważny wykorzystał rosnącą niechęć do polityki Alfonsa i zmusił go do uznania siebie za następcę tronu.

</doc>
<doc id="1232926" url="https://pl.wikipedia.org/wiki?curid=1232926" title="Sevel">
Sevel

Sevel Sud (wł. "Società Europea Veicoli Leggeri Sevel S.p.A."), Sevel Nord (fr. "Société Européenne de Véhicules Légers S.A.") – spółki joint venture pomiędzy koncernami FIAT Auto i PSA Peugeot Citroën, od lat 80. XX wieku zajmujące się głównie produkcją lekkich samochodów dostawczych i bazujących na nich samochodów osobowych.
FIAT Auto wspólnie z koncernem PSA Peugeot Citroën jest obecnie współwłaścicielem trzech spółek i fabryk samochodów dostawczych oraz bazujących na nich modeli osobowych. Działała również spółka Sevel Argentina S.A. zarządzająca fabrykami samochodów w Argentynie. W 2002 roku oba koncerny podpisały umowę przedłużającą i określającą działanie spółek europejskich do 2017 roku.
Sevel Sud.
W 1978 r. powstała spółka Sevel Sud, w której FIAT Auto ma 50%, a firmy Peugeot i Citroën po 25% akcji. Zaprojektowała ona pojazdy i w 1981 r. uruchomiła fabrykę samochodów dostawczych w Val di Sangro pomiędzy gminami Atessa i Paglieta w prowincji Chieti w regionie Abruzja w środkowych Włoszech. W okresie rozruchowym produkcja wynosiła 350 sztuk dziennie (ok. 80 tys. szt./r.). Powstają w niej kolejne generacje modelu Fiat Ducato, oraz Citroën Jumper i Peugeot Boxer. Wcześniej produkowano tam modele Citroën C25 i Peugeot J5. Początkowa zdolność produkcyjna fabryki wynosiła 190 tys. sztuk rocznie. W latach 90. XX wieku zwiększono ją do 210 tys. sztuk, a następnie do 230 tys. sztuk. W 2006 roku zwiększono zdolności produkcyjne do 260 tys. sztuk rocznie. Jest to obecnie największy w Europie zakład produkujący tylko samochody dostawcze i ich odmiany osobowe. Zatrudnienie wynosi około 5200 osób. W procesie produkcji duży nacisk jest kładziony na ochronę środowiska, dlatego m.in. samochody są malowane lakierami wodnymi. W lakierni pracują 23 roboty przemysłowe. Tym zakładem zarządza koncern FIAT Auto.
We wrześniu 2000 r. Fiat uruchomił w Sete Lagoas w Brazylii (we wspólnym zakładzie z firmą Iveco) produkcję Fiata Ducato II, później zastąpiony przez model Ducato III. Następnie uruchomiono w tym kraju produkcję Citroëna Jumper II i Peugeota Boxer II. Część podzespołów do tych samochodów pochodzi z Europy. 15 grudnia 2005 roku zakład w Val di Sangro wyprodukował 3 milionowy pojazd.
Samochody produkowane w firmie „Sevel Sud”, zwłaszcza Fiat Ducato, są wykorzystywane jako podwozia kamperów.
Zakład w Val di Sangro produkował już trzy generacje pojazdów. Pierwsza, w latach 1981–1993 obejmowała modele:
Druga generacja, produkowana w latach 1993–2006, obejmowała modele:
Te trzy modele otrzymały tytuł Samochodu Dostawczego Roku 1994 („Van of the Year 1994”).
Trzecia generacja, o kodzie fabrycznym X250, jest produkowana od maja 2006 roku i obejmuje modele:
Sevel Argentina.
W 1981 roku z połączenia filii koncernów FIAT Auto i PSA Peugeot Citroën powstała spółka „Sevel Argentina S.A.” z zakładami w Buenos Aires i Córdobie. Działała ona przez kilkanaście lat. W 1982 roku przejęła ją argentyńska „Grupo Marci”. Produkowano m.in. modele Fiat Fiorino, Fiat Regatta, Fiat Super Europa oraz Peugeot 504 i Peugeot 505 w różnych wersjach nadwoziowych. Produkcja rozwinęła się znacznie w pierwszej połowie lat 90., sięgając około 180 tys. sztuk rocznie, w tym około 130 tys. pod marką Fiat. Udziały tego koncernu w spółce wynosiły wówczas kilkanaście procent. W drugiej połowie lat 90. ze spółki wycofał się Fiat, po otwarciu w kwietniu 1997 r. nowego dużego własnego zakładu w Cordobie. Peugeot w 1997 roku przejął 15% akcji firmy „Sevel Argentina”, zwiększając ten udział do 50% w 1998 roku oraz 100% w 1999 roku. Przejmował w ten sposób stopniowo kontrolę nad spółką, która wcześniej prawdopodobnie nosiła przez pewien czas nazwę „Diasa”. W 2000 roku zmieniono nazwę z „Sevel Argentina” na „Peugeot-Citroën Argentina S.A.”. Peugeot po ponownym wejściu do spółki dostarczał jeszcze przez kilka lat starsze modele Fiata do jego sieci sprzedaży. Zmodernizował stare zakłady spółki i uruchomił w nich produkcję nowych modeli własnej marki (206, 306, zastąpiony z czasem przez 307, oraz Partner), w tym także modeli dostawczych i osobowych Citroën Berlingo w 1999 roku. Nowe zakłady mają zdolność produkcyjną około 140 tys. sztuk rocznie.
W czerwcu 2006 roku koncerny PSA Peugeot Citroën i FIAT Auto wznawiając współpracę w Argentynie podpisały 10-letnią umowę produkcyjną na rynku krajów Mercosur. W jej ramach w 2008 roku w zakładzie FIAT Auto w Córdobie ruszyła produkcja skrzyń biegów z przeznaczeniem dla PSA Peugeot Citroën. Maksymalna zdolność produkcyjna wynosi 140 tys. sztuk rocznie.
Sevel Nord.
W 1988 roku podjęto prace nad utworzeniem fabryki produkującej samochody osobowe typu van i bazujące na nich lżejsze samochody dostawcze. Od 1994 r. działa fabryka spółki Sevel Nord w Lieu-Saint-Amand koło Hordain w północnej Francji. Produkuje się tam dostawcze modele Citroën Jumpy i Peugeot Expert oraz znacznie mniejsze liczby modelu Fiat Scudo. Obok dostawczych powstają modele osobowe klasy van: Citroën C8, Peugeot 807, oraz znacznie mniej licznie produkowane modele Fiat Ulysse i Lancia Phedra. Wcześniej powstawały tam modele Citroën Evasion, Peugeot 806, oraz Lancia Zeta. Być może powstała tam również mała seria modeli dostawczych Iveco. Zdolność produkcyjna tego zakładu wynosi 200 tys. sztuk rocznie, w tym 130 tys. sztuk samochodów dostawczych. Zarządza nim koncern PSA Peugeot Citroën.
W Lieu-Saint-Amand powstawały dwie generacje pojazdów osobowych typu van, pierwsza w latach 1994–2002 obejmowała modele:
Druga generacja produkowana w latach 2002-2010 (w przypadku Lancii i Fiata) i 2002-2014 (w przypadku Citroëna i Peugeota), obejmowała modele:
W latach 1995–2006 produkowano również modele samochodów dostawczych w klasie tzw. „duży kompakt”:
W latach 2006-2016 produkowana była druga generacja modeli samochodów dostawczych w klasie tzw. „duży kompakt”:
Trzy modele dostawcze drugiej generacji otrzymały w 2007 r. tytuł Samochodu Dostawczego Roku 2008 ("International Van of the Year 2008").
Spółka w Turcji.
W połowie 2005 roku podpisano umowę o utworzeniu spółki w Turcji. W listopadzie 2007 r. rozpoczęła się produkcja w zakładzie w Bursie w Turcji. FIAT Auto i PSA Peugeot Citroën wspólnie z miejscową firmą Tofaş Türk Otomobil Fabrikasi A.Ş. uruchomiły tam produkcję lekkich samochodów dostawczych Fiat Fiorino oraz Citroën Nemo i Peugeot Bipper, powstają również ich wersje osobowe (np. Fiat Fiorino Qubo, Peugeot Bipper Tepee). Zdolność produkcyjna tych wszystkich modeli wynosi 158 tys. sztuk rocznie. Dwie trzecie produkcji ma być przeznaczone dla koncernu PSA Peugeot Citroën.
We wrześniu 2008 r. te trzy modele samochodów dostawczych otrzymały tytuł Samochodu Dostawczego Roku 2009 („International Van of the Year 2009”).
W 2017 zakończono produkcję Citroena i Peugeota, natomiast Fiat przeszedł lifting i jest produkowany do dziś.

</doc>
<doc id="1232928" url="https://pl.wikipedia.org/wiki?curid=1232928" title="Odeta Moro">
Odeta Moro

Odeta Moro, właśc. Inga Odeta Moro, "primo voto" Figurska (ur. 17 czerwca 1978 w Olsztynie) – polska dziennikarka i prezenterka telewizyjna.
Życiorys.
Kariera dziennikarska.
W latach 2000–2003 związana była z telewizją muzyczną VIVA Polska. W latach 2004–2005 była gospodynią autorskiego talk-show "Ja tylko pytam" na antenie stacji TV4. Do sierpnia 2009 prowadziła w TVP2 "Pytanie na śniadanie". Od stycznia 2010 do czerwca 2012 prowadziła z Markiem Zającem poranny program "Kawa czy herbata?" w TVP1. W 2015 prowadziła programy emitowane w TVN Meteo Active: "Apetyt na zdrowie" i "Studio Active".
Od września 2015 prowadziła wraz z Piotrem Jaworskim i Jarosławem Budnikiem poranny program "Złote Przeboje na Dzień Dobry!" w Radiu Złote Przeboje, a od stycznia 2017 jest tam gospodynią weekendowego programu "Morowy weekend".
Od września 2019 jest jedną z prowadzących w programie "Onet Rano" na portalu Onet.
Inne przedsięwzięcia.
Jest założycielką i prezeską Fundacji „Szczęśliwe Macierzyństwo” oraz autorką i organizatorką akcji „Szczęśliwa mama to szczęśliwe dziecko” skierowanej do kobiet w ciąży i młodych rodziców. Jest pomysłodawczynią i wydawczynią płyty z bajkami dla dzieci "Bajki w trasie i na czasie".
Brała udział w telewizyjnych programach rozrywkowych: "Celebrity Splash!" (2015) i "Agent – Gwiazdy" (2017).
Życie prywatne.
Od 12 października 2002 do 12 lipca 2014 była żoną dziennikarza Michała Figurskiego, z którym ma córkę Sonię (ur. 16 maja 2003). Od 2016 jest w związku z przedsiębiorcą Konradem Komornickim, z którym ma syna, Lwa (ur. 2018).

</doc>
<doc id="1232932" url="https://pl.wikipedia.org/wiki?curid=1232932" title="Szalona przyjaźń">
Szalona przyjaźń

Szalona przyjaźń (hindi: गोल्माल, urdu: گولمال, "Golmaal") – bollywoodzka komedia wyreżyserowana w 2006 roku przez Rohit Shetty, autora "Zameen". W rolach głównych Ajay Devgan, Arshad Warsi, Sharman Joshi, Tusshar Kapoor i Rimi Sen. Film był hitem w Indiach i uzyskał pozytywne recenzje. W 2008 roku wejdzie ciąg dalszy "Golmaal Returns".
Fabuła.
Gopala (Ajay Devgan) wyrzucono 10 lat temu z college'u. Mimo to kręci się wciąż wokół uczelni naciągając studentów na pieniądze i podrywając dziewczyny. Razem z trójką przyjaciół Laxmanem (Sharman Joshi), Madhevem (Arshad Warsi) i niemym Lucky (Tusshar Kapoor) wyłudzając pieniądze wiodą życie próżniaków narażając się co pewien czas na pobicie przez wierzycieli. Pewnego razu uciekając przed domagającym się zwrotu długu za 4-osobowy motor zafascynowanym Sanjay Duttem właścicielem garażu, czwórka przyjaciół chowa się w willi niewidomej pary małżeńskiej. Gopal korzystając z okazji, że staruszkowie daremnie wyczekują wnuka z Ameryki, podaje się za niego. Obiboki zaczynają żyć na koszt staruszków z czasem rozsmakowując się w życiu rodzinnym, którego dotychczas niewiele zaznali.

</doc>
<doc id="1232933" url="https://pl.wikipedia.org/wiki?curid=1232933" title="Okręty podwodne typu Tresher">
Okręty podwodne typu Tresher



</doc>
<doc id="1232934" url="https://pl.wikipedia.org/wiki?curid=1232934" title="Kani">
Kani

 – miasto w prefekturze Gifu na wyspie Honsiu w Japonii.
Położenie.
Miasto leży w południowej części prefektury Gifu nad rzeką Kiso. Graniczy z: Sakahogi-chō, Mitake-chō, Tajimi, Minokamo, Toki w prefekturze Gifu oraz od zachodu z Inuyamą w prefekturze Aichi.

</doc>
<doc id="1232935" url="https://pl.wikipedia.org/wiki?curid=1232935" title="Szymon Konopacki">
Szymon Konopacki

Szymon Ewaryst Konopacki (ur. 16 października 1790 w Wołodkówce na Ukrainie, zm. 13 maja 1884) – polski poeta i pamiętnikarz, podkomorzy, prezes Izby Cywilnej Gminy Wołyńskiej.
Twórczość.
Autor ballad i popularnych wierszy lirycznych zebranych w tomie „Poezje”. Poezje drukowane były w czasopismach od roku 1815, oddzielne wydanie zbiorowe ukazało się w 1841 roku.
Napisał też wierszowaną powieść „Święty Stanisław” (1842), „Chronologia dziejów Królestwa Polskiego”. Dużą wartość mają jego „Pamiętniki” (1899, 2 tomy) i „Moja druga młodość” (pamiętniki z lat 1816–1826), wyd. 1900, 2 tomy.
Mieszkał w dzierżawionym od Kazimierza Budzyńskiego majątku Ozarówka, w Ławrynowcach k. Zasławia oraz w Czeczelówce na Podolu. Ojciec trzech synów i czterech córek.
Został pochowany w Zasławiu.

</doc>
<doc id="1232936" url="https://pl.wikipedia.org/wiki?curid=1232936" title="Roger de Clare">
Roger de Clare

Roger de Clare (ur. 1122, zm. 1173) – angielski możnowładca 2. hrabia Hertford, syn Richarda de Clare. Z powodu swojej pobożności i hojności dla Kościoła zyskał miano „Dobrego hrabiego Hertford” ("Good Earl of Hertford").
Tytuł hrabiego Hertford oraz rodowe włości de Clare’ów Roger odziedziczył po bezpotomnej śmierci swojego starszego brata, Gilberta, w 1153 r. W tym samym roku jego nazwisko pojawia się na traktacie westminsterskim, kończącym wojnę domową między królem Stefanem a hrabią Henrykiem Andegaweńskim. W 1157 r. otrzymał od króla Henryka II praw do tych ziem w Walii, które uda mu się podbić. Hrabia od razu wyruszył do Walii. Zajął Cardigan i zbudował zamki Humfrey, Aberdovey, Dineir i Rhystud. Rhys ap Gruffudd, książę południowowalijski, zaniepokojony działaniami Hertforda, wysłał swoje wojska, aby zaatakowany zamek Hupfrey. "Annales Cambriæ" umieszczają to wydarzenie w 1159 r.
Rhysowi udało się zdobyć wszystkie angielskie zamki w Caridgan. W 1160 r. Hertford powrócił do Walii i zaatakował Rhysa, który oblegał zamek Carmarthen. Udało mu się zdobyć obóz walijskiego władcy. Wkrótce zawarto pokój i Anglicy wycofali się. W 1163 r. Rhys ponownie najechał ziemie de Clare’a. Wyprawa angielska doprowadziła do opanowania Cardigan. Niespokojna sytuacja w Walii spowodowała interwencję samego króla Henryka, który w 1165 r. wyprawił się na Walię.
W 1164 r. Hertford asystował przy wydaniu konstytucji klarendońskich. W 1170 r. został królewskim komisarzem w Kencie, Surrey oraz innych częściach południowej Anglii. Zmarł w 1173 r.
Rodzina.
Roger był młodszym z dwóch synów Richarda de Clare. Jego matką była Alice de Gernon, córka hrabiego Chester Ranulph le Meschina. Jego straszy brat, Gilbert, był pierwszym hrabią Hertford. Oprócz tego Roger miał młodszego brata Roberta oraz dwie siostry.
Ok. 1150 r. poślubił Maud de Saint Hilary (1132 - 24 grudnia 1193), z którą miał pięciu synów i dwie córki:
Imię de Clare’a nosi szkoła podstawowa w Puckeridge w hrabstwie Hertfordshire.

</doc>
<doc id="1232940" url="https://pl.wikipedia.org/wiki?curid=1232940" title="Kasamh Se">
Kasamh Se

Kasamh Se – indyjska opera mydlana produkowana przez Ekta Kapoor i Sharan Kapoor. Reżyserem jest Taimur Bajwa. Premiera serialu miała miejsce w 2006 roku.

</doc>
<doc id="1232942" url="https://pl.wikipedia.org/wiki?curid=1232942" title="Maruti Suzuki SX4">
Maruti Suzuki SX4



</doc>
<doc id="1232944" url="https://pl.wikipedia.org/wiki?curid=1232944" title="Ulica Podwale w Bieczu">
Ulica Podwale w Bieczu

Ulica Podwale w Bieczu - jedna z najstarszych ulic Biecza, biegnąca od ulicy Grodzkiej do samych granic miasta, na północ od centrum miasta. Nazwa tej ulicy pochodzi od wałów miejskich, wzdłuż których częściowo biegnie. Wzdłuż tej ulicy płynie także potok Zadziurze.
Idąc tą ulicą można podziwiać pozostałości murów i wałów miejskich oraz basztę kowalską.
Ulica ta jest jedną z najdłuższych ulic Biecza, rozciągającą się niemal od centrum miasta po Wapniska; ma prawie 3 kilometry. Ulica ta jest także najwyżej położoną ulicą biecką, jej najwyższy punkt jest na wysokości 351 m n.p.m.

</doc>
<doc id="1232945" url="https://pl.wikipedia.org/wiki?curid=1232945" title="Sevel Nord">
Sevel Nord



</doc>
<doc id="1232946" url="https://pl.wikipedia.org/wiki?curid=1232946" title="Sevel Sud">
Sevel Sud



</doc>
<doc id="1232949" url="https://pl.wikipedia.org/wiki?curid=1232949" title="Synagoga Chóralna w Witebsku">
Synagoga Chóralna w Witebsku

Synagoga Chóralna w Witebsku, zwana Zaruczewską oraz Wielką (biał. "Вялікая Сінагога ў Віцебску", ros. "Заручайная Синагога") – nieistniejąca synagoga znajdująca się w Witebsku przy ulicy Staromohylewskiej obecnie zwanej Michaiła Kalinina.
Historia.
Synagoga została wzniesiona po odparciu ataku wojsk napoleońskich na Rosję, jednak za rządów Mikołaja I władze miejskie skonfiskowały ją umieszczając w niej stajnię. Prawo użytkowania budynku przywrócił witebskim Żydom car Aleksander I, jednak dopiero w 1890 władze miejskie zgodziły się na remont synagogi. Sfinansowano go z wpływów podatkowych, jakie władze otrzymywały od ludności żydowskiej za prawo handlu mięsem.
W 1899 odbyło się uroczyste otwarcie synagogi, pierwsze nabożeństwo po latach poprowadził rabin Ber Gitelzon. Uroczystość zaszczycił swoją obecnością główny chazan Rygi, pochodzący z Witebska, Cwi-Josif Kohan (Kogan).
Białoruski historyk sztuki Alaksandr Łokotko podaje z kolei w swojej książce datę 1630 jako przybliżony okres budowy synagogi, która miała jednak ulegać tak licznym przebudowom, że zatraciła swój pierwotny wygląd. Główna fasada synagogi na początku XX wieku była dwupiętrowa, postawiona na wysokim cokole. Po obu jej stronach stały jednopiętrowe dobudowy. Została zamknięta przez władze bolszewickie w 1929. Podczas II wojny światowej została zburzona.

</doc>
<doc id="1232954" url="https://pl.wikipedia.org/wiki?curid=1232954" title="The Face">
The Face

The Face – szósty japoński album piosenkarki BoA Kwon. Album został wydany w tydzień po wydaniu singla "Be with You." w trzech wersjach: CD, CD+DVD i CD+2DVD. Przez wyciek album trafił do internetu 3 lutego 2008 r.

</doc>
<doc id="1232956" url="https://pl.wikipedia.org/wiki?curid=1232956" title="Powstanie w getcie częstochowskim">
Powstanie w getcie częstochowskim



</doc>
<doc id="1232957" url="https://pl.wikipedia.org/wiki?curid=1232957" title="Sharman Joshi">
Sharman Joshi

Sharman Joshi (hindi: शर्मन जोशी) (ur. 19 marca 1979) - indyjski aktor filmowy i teatralny. Gra w języku angielskim, gudżarati i przede wszystkim hindi. Należy do znanej w Gudżaracie rodziny aktorkiej. Jego ojciec, siostra, kuzyni są uznanymi aktorami teatralnymi i telewizyjnymi. Jego żona Prerna jest córką sławnego kiedyś aktora Prem Chopra. 12 października 2005 urodziła im się córeczka.
Zadebiutował w 1999 roku w kinie artystycznym w "Godmother" w uznanej przez krytyków roli sprawiającego kłopoty syna głównej bohaterki. Jego najbardziej znany film to "Rang De Basanti".

</doc>
<doc id="1232959" url="https://pl.wikipedia.org/wiki?curid=1232959" title="Powstanie w getcie będzińsko-sosnowieckim">
Powstanie w getcie będzińsko-sosnowieckim



</doc>
<doc id="1232963" url="https://pl.wikipedia.org/wiki?curid=1232963" title="Echepolos">
Echepolos



</doc>
<doc id="1232967" url="https://pl.wikipedia.org/wiki?curid=1232967" title="Wskakuj">
Wskakuj



</doc>
<doc id="1232968" url="https://pl.wikipedia.org/wiki?curid=1232968" title="Zee TV">
Zee TV

Zee TV – indyjska stacja telewizyjna, która rozpoczęła nadawanie w październiku 1992.

</doc>
<doc id="1232970" url="https://pl.wikipedia.org/wiki?curid=1232970" title="Maria de Molina">
Maria de Molina

María de Molina (ok. 1265 – 1321) – żona król Sancho IV Odważnego i królowa Kastylii i Leónu w latach 1284-1295, następnie regentka w czasie małoletności jej syna króla Ferdynanda IV Pozwanego.
Rodzina.
María de Molina była księżniczką Leónu, ponieważ była córką infanta Alfonsa de Molina i Mayor Alonso de Meneses. Jej ojciec był synem króla Alfonsa IX z Leónu i królowej Berengarii Kastylijskiej.
W 1281 poślubiła swojego kuzyna - infanta Sancho Kastylijskiego, drugiego syna króla Alfonsa V Mądrego. Ślub odbył się mimo że para młoda nie otrzymała wcześniej dyspensy od papieża. Para miała 7 dzieci:
Królowa i regentka.
W 1284 po śmierci Alfonsa V, mąż Marii został królem jako "Sancho IV" (pomijając dwóch synów swojego starszego brata - Ferdynanda de la Cerda), a Maria została królową. Sancho rządził bardzo krótko - zmarł w 1295. Po śmierci Sancho IV najstarszy, dziesięcioletni syn Marii i Sancha został koronowany na króla "Ferdynanda IV". Maria została regentką w imieniu syna. Zaraz po koronacji w Kastylii i Leónie wybuchły serie rewolt. Prawo do tronu Ferdynanda IV było kwestionowane przez jego ambitnych wujów; infantów Jana i Henryka ("Juana" i "Enrique'a") i jego braci ciotecznych; "infantes de la Cerda" - synów księcia Ferdynanda de la Cerda. Buntowników wspierał Jakub II Sprawiedliwy, król Aragonii i Dionizy I, król Portugalii, którzy obaj w 1296 najechali Kastylię.
Zdolności dyplomatyczne, śmiałość i wytrwałość Marii spowodowała, że jej wrogowie szybko obrócili się przeciwko sobie. Inwazja Aragonii i Portugalii została odepchnięta, a prawa Ferdynanda IV do tronu oficjalnie uznano. Dodatkowo, w 1301 bulla papieska uznała małżeństwo między Sancho IV a Marią de Molina za ważne. Po tym jak Ferdynand IV osiągnął dojrzałość, Maria sama zakończyła swoją regencję i wycofała się z polityki. Musiała jednak znosić rozdrażnienie i irytację swojego syna, który bynajmniej nie był wdzięczny matce za utrzymanie go na tronie podczas regencji. Zmarła w Valladolid, w 1321.

</doc>
<doc id="1232975" url="https://pl.wikipedia.org/wiki?curid=1232975" title="Waldemar Ślefarski">
Waldemar Ślefarski

Waldemar Ślefarski (ur. 21 maja 1972 w Morągu) – polski poeta, wokalista, autor tekstów, inicjator wielu przedsięwzięć kulturalnych.
Jego wiersze zostały opublikowane w dwu tomikach – "Zanim mnie wyrzucą z pracy" (2000), "Pomysły na piosenki brit-pop" (2002), w wielu magazynach literackich, oraz na płycie "Waldemar Ślefarski – wiersze zmieszane 1996-99" (1999), zawierającej wiersze poety, ilustrowane muzyką Michała Jacaszka. Autor tekstów i wokalista punk-rockowej formacji Kuśka Brothers, z którą nagrał płyty "Będzie gorzej" (2006) i "Czy jest tu fajnie"? (2012). 
Absolwent filologii angielskiej na Uniwersytecie Mikołaja Kopernika w Toruniu, gdzie w latach 1997-2004 pracował jako lektor języka angielskiego (Nagroda Rektora Uniwersytetu Mikołaja Kopernika przyznana za działalność dydaktyczną i kulturalną); wykładał także na Uniwersytecie Gdańskim i Akademii Sztuk Pięknych w Gdańsku.
Przez szereg lat związany z Toruniem - jest współtwórcą festiwalu literackiego Majowy Buum Poetycki, prowadził autorskie audycje w Radiu Sfera, był felietonistą i recenzentem w magazynie artystyczno-literackim Undergrunt, współpracował także z Teatrem Wiczy oraz Studenckim Klubem Pracy Twórczej Od Nowa w Toruniu. Jest cenionym konferansjerem (Kortowiada – Olsztyn, Union Of Rock – Węgorzewo, ENmusic Festival Malbork). W latach 2008-2012 pracował jako koordynator projektów w Instytucie Kultury Miejskiej w Gdańsku.

</doc>
<doc id="1232976" url="https://pl.wikipedia.org/wiki?curid=1232976" title="Ago Ao 192">
Ago Ao 192

Ago Ao 192 "Kurier" – niemiecki samolot dyspozycyjny i kurierski z okresu II wojny światowej
Historia.
W 1934 roku w nowo powstałej wytwórni lotniczej "Ago Flugzeugwerke GmbH" z Oschersleben-Bode rozpoczęto pod kierunkiem inż. Johana Müllera prace nad opracowaniem lekkiego samolotu pasażerskiego, zdolnego do przewozu kilku osób. Prototyp takiego samolotu o nowoczesnej jak na ten czas konstrukcji został zbudowany w 1935 roku i oblatany latem tego roku. Następnie samolot został poddany próbom w locie. 
W wyniku prób, w trzecim prototypie powiększono kadłub, dzięki czemu zwiększono liczbę miejsc dla pasażerów z pięciu w pierwszym prototypie do sześciu w trzecim. Ten prototyp stał się wzorcowym samolotem do produkcji seryjnej wersji samolotu oznaczonej jako "Ao 192B". 
Planowano także budowę samolotów w wersjach:
Ostatecznie oprócz 3 prototypów, zbudowano tylko 6 samolotów w wersji pasażerskiej przystosowanej do przewozu 6 pasażerów oznaczonej jako "Ao 192B".
Użycie.
Samolot "Ago Ao 192" zostały zakupione przez Luftwaffe i wykorzystywane jako samoloty dyspozycyjne i kurierskie dla wyższych urzędników III Rzeszy. M.in. jednym samolotem tego typu dysponował Minister Pracy III Rzeszy Robert Ley. 
Opis konstrukcji.
Samolot "Ago Ao 192" był dolnopłatem o konstrukcji całkowicie metalowej. Podwozie klasyczne – wciągane w locie. Napęd stanowiły dwa silniki rzędowe, chłodzone powietrzem.

</doc>
<doc id="1232979" url="https://pl.wikipedia.org/wiki?curid=1232979" title="Józef Jedynak">
Józef Jedynak

Józef Jedynak (ur. 1900, zm. 1977) – gajowy z leśniczówki "Grzybowska" w lasach koło miejscowości Mokre, który w trakcie kapitulacji 2 Pułku Strzelców Podhalańskich we wrześniu 1939 ukrył Sztandar 2PSP i przechowywał przez kolejne 24 lata. Dopiero w 1963 przekazał go władzom wojskowym i do Muzeum Wojska Polskiego w Warszawie. Spoczywa na cmentarzu w Staszowie w pobliżu Pomnika poległych za Ojczyznę. 
W trakcie kampanii wrześniowej 1939 roku, po przegranej bitwie w okolicy Rytwian w dniu 10 września 1939 2 Pułk Strzelców Podhalańskich z Sanoka przebił się w lasy mokrzańskie, gdzie sztab jednostki zakwaterował się w leśniczówce zwanej "Grzybowska" u gajowego Józefa Jedynaka. Tu Pułk został niebawem okrążony przez niemieckie oddziały i zmuszony do kapitulacji. Oficerowie i podoficerowie zostali wzięci do niewoli, żołnierze rozpuszczeni do domów. Niemcy przejęli broń i wyposażenie jednostki.
W trakcie zajść, korzystając z zamieszania, gajowy Józef Jedynak ukrył kilka sztuk broni w ulach, jak również, za zgodą szefa sztabu, ukrył Sztandar Pułku. Na wiosnę 1941 Sztandar został przewieziony do Sichowa i zdeponowany u rodziny Pikulów. Od 1943 Sztandar ukrywany był u rodziny Witków w Wilkowej. W sierpniu 1944 Sztandar powrócił do gajówki Józefa Jedynaka w lasach mokrzańskich. W 1957 za odmowę wstąpienia do partii, rodzina Jedynaków została wyeksmitowana z gajówki i wraz z dobytkiem i ukrytym sztandarem wywieziona do Staszowa. Tam, w domu państwa Strojnych, Jedynakowie i Sztandar znaleźli tymczasowe schronienie. W 1960 rodzina przeniosła się ze sztandarem, do swojego pobudowanego domu przy ul. Oględowskiej 19. Dopiero w 1963 Józef Jedynak, mimo obaw, poinformował władze wojskowe w Kielcach o przechowywanym Sztandarze. W ślad za informacją do domu Jedynaków w Staszowie przybył osobiście gen. Mieczysław Moczar z asystą. Gdy Józef Jedynak znosił ze strychu ukrywany przez lata sztandar 2PSP, padła komenda baczność i oddane zostały honory wojskowe Sztandarowi. Następnie Sztandar został przewieziony do Warszawy, gdzie w Sztabie Generalnym WP w obecności przedstawicieli Wojska Polskiego i władz PZPR Warszawy Józef Jedynak, po 24 latach przechowywania, przekazał sztandar 2 Pułk Strzelców Podhalańskich do Muzeum Wojska Polskiego.

</doc>
<doc id="1232981" url="https://pl.wikipedia.org/wiki?curid=1232981" title="Echepolos (Trojańczyk)">
Echepolos (Trojańczyk)

Echepolos () – syn Thalysiosa, Trojańczyk jednokrotnie wymieniony w "Iliadzie" [IV, 457]. Został zabity przez Antilochosa. Homer pisze o nim:
Iliada wymienia również innego Echepolosa, Sykiończyka.

</doc>
<doc id="1232983" url="https://pl.wikipedia.org/wiki?curid=1232983" title="Richard de Clare (4. hrabia Hertford)">
Richard de Clare (4. hrabia Hertford)

Richard de Clare, 4. hrabia Hertford (ur. 1162, zm. 28 listopada 1217) – angielski możnowładca, syn Rogera de Clare, 3. hrabiego Hertford, i Maud de Saint Hilary.
Tytuł hrabiego Hertford odziedziczył po śmierci ojca w 1173 r. Był obecny podczas koronacji królów Ryszarda I Lwie Serce 3 września 1189 r. oraz Jana bez Ziemi 27 maja 1199 r. Był również obecny podczas hołdu króla Szkocji Wilhelma Lwa w Lincoln. Podczas walk króla Jana z baronami, Hertford stał po stronie tych ostatnich. Brał udział w tworzeniu Wielkiej Karty Swobód jako jeden z 25 strażników. 9 listopada 1215 r. został jednym z reprezentantów baronów negocjujących pokój z królem.
Po kolejnym zerwaniu między Janem a baronami dobra Hertforda w Cambridgeshire, Norfolk, Suffolk i Essex został skonfiskowane i nadane Robertowi de Bethune. Richard został również ekskomunikowany przez papieża Innocentego III. Zmarł w roku 1217.
Ok. 1172 r. poślubił Amicję Fitz William, córkę Williama Fitz Roberta, 2. hrabiego Gloucester, i Hawise de Beaumont, córki 2. hrabiego Leicester. Ok. 1198 r. Richard i Amicja musieli się rozstać z powodu zbyt bliskiego pokrewieństwa. Mieli razem dwóch synów i trzy córki:

</doc>
<doc id="1232984" url="https://pl.wikipedia.org/wiki?curid=1232984" title="Słoneczna strona miasta">
Słoneczna strona miasta

Słoneczna strona miasta – wydana 26 marca 2007 roku, przez wytwórnię T1-Teraz w dystrybucji Universal Music Polska, kontynuacja albumu "Yugoton". Tym razem pod nazwą "Yugopolis", polscy artyści śpiewają piosenki chorwackiej grupy Parni valjak we własnych aranżacjach z polskimi tekstami.
Historia.
Na pomysł wpadł Grzegorz Brzozowicz, będący już wcześniej autorem podobnych projektów w Polsce jak np. Kayah/Bregović, Yugoton, Krawczyk/Bregović). 
Za produkcję płyty odpowiedzialny był Tomasz Bonarowski, (producent „platynowych” sukcesów Krzysztofa Krawczyka "(To, co w życiu ważne)" czy zespołu Myslovitz).
Na potrzeby konkursu serwisu muzyka.onet.pl oraz wytwórni T1-Teraz, uczestnicy projektu "Yugopolis" przygotowali dwie dodatkowe piosenki – "Trutka" i "Niedziela". Chętni mogli przesyłać swoje wersje tych piosenek na adres mailowy redakcji serwisu, a nagrodą w tym konkursie był udział w nagrywaniu następnej edycji płyty.
Jeszcze przed oficjalną premierą albumu (24 marca 2007) można było kupić jego specjalną wersję, zawierała ona dodatkowo DVD, a na nim dwa teledyski, utwory w wersji karaoke i materiał dokumentalny nakręcony podczas sesji nagraniowej.
W klipie do pierwszego singla "Gdzie są przyjaciele moi?" w wykonaniu Maćka Maleńczuka zostały wykorzystane oryginalne sceny z serialu "Podróż za jeden uśmiech", a poza Maleńczukiem w teledysku występują Filip Łobodziński (filmowy Duduś) i Henryk Gołębiewski (filmowy Poldek).
Płytę promował m.in. singel "Gdzie są przyjaciele moi?" z udziałem Macieja Maleńczuka.
Album uzyskał status złotej płyty.

</doc>
<doc id="1232988" url="https://pl.wikipedia.org/wiki?curid=1232988" title="29. ceremonia wręczenia Złotych Globów">
29. ceremonia wręczenia Złotych Globów

Złote Globy za rok 1971 przyznano 6 lutego 1972 r. w Beverly Hilton Hotel w Los Angeles.
Nagrodę im. Cecila B. DeMille za całokształt twórczości otrzymał Alfred Hitchcock.Nagrodę Henrietty dla najbardziej popularnych aktorów otrzymali: Sean Connery, Charles Bronson i Ali MacGraw.
Laureaci:
Kino.
Najlepszy film dramatyczny.
Francuski łącznik, reż. William Friedkin
nominacje:
Najlepsza komedia/musical.
Skrzypek na dachu, reż. Norman Jewison
nominacje:
Najlepszy aktor dramatyczny.
Gene Hackman – Francuski łącznik
nominacje:
Najlepsza aktorka dramatyczna.
Jane Fonda – Klute
nominacje:
Najlepszy aktor w komedii/musicalu.
Topol – Skrzypek na dachu
nominacje:
Najlepsza aktorka w komedii/musicalu.
Twiggy – The Boy Friend
nominacje:
Najlepszy aktor drugoplanowy.
Ben Johnson – Ostatni seans filmowy
nominacje:
Najlepsza aktorka drugoplanowa.
Ann-Margret – Porozmawiajmy o kobietach
nominacje:
Najlepsza reżyseria.
William Friedkin – Francuski łącznik
nominacje:
Najlepszy scenariusz.
Paddy Chayefsky – Szpital
nominacje:
Najlepsza muzyka.
Isaac Hayes – Shaft
nominacje:
Najlepsza piosenka.
Marvin Hamlisch, Johnny Mercer – „Life Is What You Make It” z filmu Kotch
nominacje:
Najlepszy film zagraniczny.
Ha-Shoter Azulai, reż. Ephraim Kishon 
nominacje:
Najlepszy anglojęzyczny film zagraniczny.
Ta przeklęta niedziela, reż. John Schlesinger 
nominacje:
Najbardziej obiecujący aktor.
Desi Arnaz Jr. – Red Sky at Morning
nominacje:
Najbardziej obiecująca aktorka.
Twiggy – The Boy Friend
nominacje:

</doc>
<doc id="1232989" url="https://pl.wikipedia.org/wiki?curid=1232989" title="Ekhepolos">
Ekhepolos



</doc>
<doc id="1232990" url="https://pl.wikipedia.org/wiki?curid=1232990" title="Ena">
Ena

 – miasto w prefekturze Gifu na wyspie Honsiu w Japonii.
Położenie.
Miasto leży w południowej części prefektury Gifu nad rzeką Kiso. Najwyżej położonym miejscem jest góra Kasagi 1 128 m n.p.m.
Miasto graniczy z Yaotsu-chō, Shirakawa-chō, Mizunami i Nakatsugawą w prefekturze Gifu oraz od południa z Toyotą w prefekturze Aichi.

</doc>
<doc id="1232993" url="https://pl.wikipedia.org/wiki?curid=1232993" title="Synagoga Chłodna w Witebsku">
Synagoga Chłodna w Witebsku

Synagoga Chłodna w Witebsku zwana Uzgorską (biał. "Халодная Сінагога ў Віцебску", ros. Холодная Синагога в Витебске, Узгорская Синагога) – nieistniejąca synagoga znajdująca się w Witebsku na Białorusi w dzielnicy uzgorskiej przy ulicy Wielkiej Oficerskiej obecnie Suworowa.
Historia.
Synagoga została zbudowana w drugiej połowie XIX wieku. Nazwę swoją wzięła od braku ogrzewania w budynku albo jednej z dzielnic miasta. W 1919 skonfiskowana przez władze bolszewickie – przez pewien czas w okresie srogiej zimy mieszkały tu witebskie rodziny. W październiku 1923 władze miasta umieściły w synagodze Technikum Artystyczne, które po roku opuściło gmach.

</doc>
<doc id="1232995" url="https://pl.wikipedia.org/wiki?curid=1232995" title="Tomáš Zmoray">
Tomáš Zmoray

Tomáš Zmoray (ur. 26 lipca 1989 w Bańskiej Bystrzycy) – słowacki skoczek narciarski, reprezentant klubu ŠK Kartík Banská Bystrica. Jest dwukrotnym złotym medalistą indywidualnie (w 2008 oraz 2010) oraz brązowym medalistą mistrzostw Słowacji: dwa razy indywidualnie i dwa razy drużynowo w latach 2006/2007.
Swój rekord życiowy w długości skoku (173,5 m) ustanowił w 2009 roku w Planicy.
Zmoray wygrał w sezonie 2010/2011 klasyfikację generalną Pucharu FIS.

</doc>
<doc id="1232998" url="https://pl.wikipedia.org/wiki?curid=1232998" title="Herb Lidzbarka Warmińskiego">
Herb Lidzbarka Warmińskiego

Herb Lidzbarka Warmińskiego – jeden z symboli miasta Lidzbark Warmiński w postaci herbu.
Wygląd i symbolika.
Herb przedstawia wizerunek Baranka Bożego na błękitnym tle, stojącego na zielonej murawie, trzymającego w prawej ugiętej nodze złoty pastorał otoczony w górnej części 7 punktami złotego koloru. Baranek zwrócony jest w prawą (heraldycznie) stronę.
Kolory w herbie symbolizują: srebro-biel – czystość, prawdę, niewinność; błękit-lazur – czystość, lojalność, wierność; zieleń – miłość, radość, obfitość; złoto-żółty – wiarę, stałość, mądrość i chwałę.

</doc>
<doc id="1232999" url="https://pl.wikipedia.org/wiki?curid=1232999" title="Organizmy modelowe">
Organizmy modelowe

Organizmy modelowe – organizmy wykorzystywane w badaniach genetycznych ze względu na swoje cechy. Do tej pory nie znaleziono idealnego organizmu modelowego, ale są pewne cechy biologiczne, które bierze się pod uwagę, wybierając obiekt do eksperymentu.

</doc>
<doc id="1233001" url="https://pl.wikipedia.org/wiki?curid=1233001" title="Podgrupa całkowicie charakterystyczna">
Podgrupa całkowicie charakterystyczna



</doc>
<doc id="1233002" url="https://pl.wikipedia.org/wiki?curid=1233002" title="Podgrupa elementarna">
Podgrupa elementarna



</doc>
<doc id="1233004" url="https://pl.wikipedia.org/wiki?curid=1233004" title="Pomnik przyrody w Czechach">
Pomnik przyrody w Czechach

Pomnik przyrody w Czechach (cz. "Přírodní památka", "PP") – niewielki obszar lub twór przyrodniczy o znaczeniu regionalnym objęty ochroną prawną na terenie Czech zgodnie z ustawą nr 114 z 1992 roku. Pod koniec 2011 roku pomników przyrody w Czechach było 1248.
Znaczenie narodowe lub międzynarodowe ma narodowy pomnik przyrody.

</doc>
<doc id="1233006" url="https://pl.wikipedia.org/wiki?curid=1233006" title="Paresh Rawal">
Paresh Rawal

Paresh Rawal (gudżarati: પરેશ રાવળ "Pareś Rāvaḷ") (ur. 30 maja 1950) – indyjski aktor grający w filmach Bollywoodu drugoplanowe role komediowe i negatywne, a od 2000 tylko komediowe. Rodem z Gudżaratu, aktualnie w Mumbaju. 8 nagród, 13 nominacji do nagród. Nagrodzony za negatywną rolę w "Sir (film)" (1993) i za komediowe w "Awara Paagal Deewana" 2002, "Raja (film)" (1995) i "Hera Pheri" (2000).
Filmografia.
HINDI
TELUGU

</doc>
<doc id="1233009" url="https://pl.wikipedia.org/wiki?curid=1233009" title="Kuper">
Kuper

Kuper – u ptaków obszar znajdujący się pomiędzy grzbietem a pokrywami nadogonowymi (na wierzchu ciała). Na kuprze znajduje się gruczoł kuprowy.

</doc>
<doc id="1233010" url="https://pl.wikipedia.org/wiki?curid=1233010" title="Echepolos (Sykiończyk)">
Echepolos (Sykiończyk)

Echepolos (gr. "Echépōlos") – syn Anchizesa wymieniony w "Iliadzie" [XXIII, 293], Sykiończyk.
By móc nie uczestniczyć w wojnie trojańskiej, ofiarował Agamemnonowi klacz o imieniu Ajthe. Wolał pozostać w Sykionie niż wyruszyć na wojnę, bo Zeus obdarzył go wielkimi bogactwami. Homer pisze o nim:
Iliada wymienia również innego Echepolosa, Trojańczyka.

</doc>
<doc id="1233012" url="https://pl.wikipedia.org/wiki?curid=1233012" title="Pierluigi Carafa">
Pierluigi Carafa



</doc>
<doc id="1233015" url="https://pl.wikipedia.org/wiki?curid=1233015" title="Drążek pogo">
Drążek pogo

Drążek pogo (również "żabia laska", "sprężyna pogo", "skoczek pogo"; ang. "pogo stick") – urządzenie składające się z drążka z uchwytem po jednej stronie i podstawą dla nóg po drugiej oraz ze sprężyny, która podpiera drążek i osobę korzystającą z niego.
Drążki pogo używane są najczęściej jako zabawka i służą do skakania przy użyciu sprężyny. Urządzenie powstało w 1919, a jego twórcą był George Hansburg, projektant zabawek z amerykańskiego stanu Illinois. Na początku produkowano je w Niemczech. W późniejszych latach różni producenci (Vurtego, Flybar, and BowGo) wprowadzali udoskonalenia zwiększając wysokość skoków.
Według legendy drążek wymyślił biedny birmański chłop, który przygotował go dla swojej córki Pogo, aby ta, nie mając butów, mogła przejść błotnistą i kamienistą drogę do świątyni.
Stunt pogo.
Określeniem "stunt pogo" (również "extreme pogo" lub "Xpogo") nazwano wykonywanie akrobacji przy użyciu drążka pogo, porównywane do sportów ekstremalnych oraz do parkour.

</doc>
<doc id="1233016" url="https://pl.wikipedia.org/wiki?curid=1233016" title="Pokrywy">
Pokrywy



</doc>
<doc id="1233017" url="https://pl.wikipedia.org/wiki?curid=1233017" title="Rainiero D'Elci">
Rainiero D'Elci



</doc>
<doc id="1233019" url="https://pl.wikipedia.org/wiki?curid=1233019" title="Herb Nidzicy">
Herb Nidzicy

Herb Nidzicy – jeden z symboli miasta Nidzica i gminy Nidzica w postaci herbu.
Wygląd i symbolika.
Herb przedstawia dzikiego męża na białym polu stojącego na zielonej ziemi pomiędzy winoroślami. Na głowie ma zieloną koronę z liści a na biodrach liściastą opaskę. W prawej ręce trzyma ukośnie srebrny miecz, w lewej złotą lilię.
Istnieje prawdopodobieństwo, że budowniczowie nidzickiego zamku pochodzili z Nadrenii i próbowali na nasłonecznionym stoku góry zamkowej posadzić winorośl.
Kolory w herbie symbolizują: biel – czystość, prawdę, niewinność; zieleń – miłość, radość, obfitość; złoto-żółty – wiarę, stałość, mądrość, chwałę.
Historia.
Wraz z założeniem miasta w 1381 roku Nidzica otrzymała herb. Poświadcza to Beckherrn, datując pochodzenie najstarszego herbu na koniec XIV wieku. Według autora pieczęć przedstawia nagiego mężczyznę, którego jedynie tułów okrywa pokryta sierścią skóra, a głowę zdobi wieniec z liści. W prawej ręce trzymał na wyciągniętym ramieniu miecz zakończony wielką gałką, a w lewej heraldyczną lilię. Pomiędzy stopami mężczyzny sterczał z ziemi pień, a po obu jego stronach wyrastają z ziemi gałązki winorośli. 
Herb miasta na pieczęci z XV wieku jest bogatszy w szczegóły. Przedstawia dzikiego, silnie owłosionego mężczyznę, którego jedyny ubiór stanowi przepaska na biodrach. Miejska pieczęć z 1608 roku utrwaliła dzikiego człowieka (określonego jako pogańskiego Prusina) z długą maczugą w prawej ręce. 
Nidzickie herby w XVIII wieku (1705; 1731; 1763 r.) mocno nie odbiegają od pierwowzoru, poza jednym z 1784 roku, na którym przedstawiono mężczyznę trzymającego w ręku zamiast heraldycznej lilii strzałę. Podobnie znacznie odbiegający od pierwotnego herbu, jest ten z roku 1809, który w lewej ręce zamiast lilii trzyma wyrastający z ziemi kwiat. W źródłach heraldycznych można wyczytać, że zamiast lilii, trzymanej w lewej ręce przez mężczyznę z nidzickiego herbu, pojawia się niekiedy włócznia czy lanca.
W roku 1883 lub 1885, na nowo sporządzono herb miasta: na srebrzystym tle umieszczono stojącego, dzikiego człowieka, który w prawej ręce trzymał miecz, a w lewej złotą heraldyczną lilię. Po obu stronach wiły się dwa szczepy roślin. W porównaniu do pierwowzoru, tu także uczyniono wiele zmian: opaskę na biodrach mężczyzny (skóra pokryta gęstą sierścią) zastąpiono wieńcem z liści, a rośliny z obu stron przedstawiono jako młode dęby. Ponadto między jego stopami z ziemi wystawał pień drzewa. Nad wyraz odważna była interpretacja tak zaprojektowanego nidzickiego herbu, a mianowicie: uprawianą ziemię symbolizują pniak między jego stopami oraz zieleniące się rośliny. Miecz w prawej ręce miał oznaczać, że ten kraj, a raczej ta kraina została zdobyta (a raczej podbita) przez zakon krzyżacki. Lilia natomiast symbolizuje uprawianą glebę. Jednakże miecz ze swoją symboliką w połączeniu z ubiorem przedstawianego w herbie mężczyzny (wskazuje na okres pierwotny dziejów), ową interpretację herbu cywilizowanego miasta czyni mało logiczną. Podobnie liczne zmiany, jako efekt własnych przemyśleń i błędnych wyobrażeń, mających niewiele wspólnego z heraldyczną wiernością, pokazują wizerunki herbów z początków XX wieku.

</doc>
<doc id="1233028" url="https://pl.wikipedia.org/wiki?curid=1233028" title="Croc">
Croc



</doc>
<doc id="1233029" url="https://pl.wikipedia.org/wiki?curid=1233029" title="Raineiro d'Ilcio">
Raineiro d'Ilcio



</doc>
<doc id="1233030" url="https://pl.wikipedia.org/wiki?curid=1233030" title="Konstancja Manuel">
Konstancja Manuel

Konstancja Manuel Kastylijska lub Konstancja de Peñafiel (ur. 1315-1323, zm. 13 listopada 1345 w Santarém) – księżna Kastylii, potem księżna Portugalii.
Urodziła się jako starsza córka Juana Manuela, księcia Peñafiel (1282-1348), nazywanego "el escritor" ("pisarz") i jego drugiej żony - Konstancji Aragońskiej. Jej ojciec był wnukiem króla Ferdynanda III Świętego. Jej matka była córką Jakuba II Sprawiedliwego, króla Aragonii, i jego drugiej żony - Blanki Andegaweńskiej. 
Konstancja była przyrodnią siostrą Joanny Manuel (1339-1381), żony Henryka II i królowej Kastylii-Leónu. 
28 marca 1325 roku w Valladolid została pierwszą żoną Alfons XI (1311-1350), króla Kastylii i Leónu. Konstancja była wtedy jeszcze dzieckiem, podobnie jak jej mąż i małżeństwo nie zostało skonsumowane. W 1327 roku zaś małżeństwo zostało anulowane.
Następnie 24 sierpnia 1339 roku, w Lizbonie została drugą żoną księcia Piotra Sprawiedliwego, przyszłego króla Portugalii. Para miała troje dzieci:
Było to nieszczęśliwe małżeństwo. Piotr miał stałą kochankę – Inês de Castro, z którą zdradzał swoją pierwszą żonę oraz Konstancję. Konstancja zmarła; pochowana została w Santarém, w Portugalii, w 1349. Piotr w 1354 najprawdopodobniej poślubił Inés.
William Sotheby poświęcił księżnej poemat "Constance de Castile".

</doc>
<doc id="1233032" url="https://pl.wikipedia.org/wiki?curid=1233032" title="Július Bielik">
Július Bielik

Július Bielik (ur. 8 marca 1962) – słowacki piłkarz grający na pozycji obrońcy. Grał dla Sparty Pragi w Czechosłowacji, Mazdy SC i Sanfrecce Hiroszima w Japonii. Rozegrał także 8 meczów w Reprezentacji Czechosłowacji i był uczestnikiem Mistrzostw Świata w 1990.

</doc>
<doc id="1233033" url="https://pl.wikipedia.org/wiki?curid=1233033" title="Julius Bielik">
Julius Bielik



</doc>
<doc id="1233034" url="https://pl.wikipedia.org/wiki?curid=1233034" title="Echestratos">
Echestratos

Echestratos (; X w. p.n.e.) – syn Agisa I, trzeci król Sparty z dynastii Agiadów. Za jego panowania Spartanie wygnali ze swych ziem wszystkich Kynurów w wieku zdatnym do służby wojskowej, jako powód podając, że mieszkańcy Kynurii, mimo pokrewieństwa z Argiwami, napadali na Argolidę, a sama Kynuria była bazą wypadową dla łotrzyków.
Był ojcem Lebotesa i Labotasa, kolejnego króla. Informacje o Echestratosie podaje Pauzaniasz [Paus. III 2.2], mówiąc o całym rodzie wymienia go także Herodot [Herod. VII 204].

</doc>
<doc id="1233035" url="https://pl.wikipedia.org/wiki?curid=1233035" title="Sarcodon">
Sarcodon

Sarcodon Quél. ex P. Karst. (sarniak) – rodzaj grzybów z rodziny kolcownicowatych ("Bankeraceae"). 
Systematyka i nazewnictwo.
Pozycja w klasyfikacji według Index Fungorum: "Bankeraceae, Thelephorales, Incertae sedis, Agaricomycetes, Agaricomycotina, Basidiomycota, Fungi". 
Część gatunków rodzaju "Sarcodon" została przeniesiona do rodzaju "Hydnellum" (kolczakówka).
Nazwę polską podali Barbara Gumińska i Władysław Wojewoda w 1968 r., przez Stanisława Chełchowskiego gatunek ten opisywany był jako kolczak.
Charakterystyka.
Górna powierzchnia kapelusza pokryta zwykle łuseczkami, najczęściej w różnych odcieniach brunatnego i żółtawego. Hymenofor kolczasty, zbiegający na trzon, barwy szarej do brązowawej. Miąższ mięsisty, niestrefowalny, niekorkowaty. Wysyp zarodników brązowy. Zarodniki brązowe, okrągłe do eliptycznych, brodawkowate lub guzkowate, bez pory rostkowej. Grzyby mikoryzowe, rosną głównie pod drzewami iglastymi.

</doc>
<doc id="1233042" url="https://pl.wikipedia.org/wiki?curid=1233042" title="Pociąg do Darjeeling">
Pociąg do Darjeeling

Pociąg do Darjeeling – amerykańska tragikomedia z 2007 roku w reżyserii Wesa Andersona. Film opowiada historię trzech braci, którzy rok po pogrzebie ojca podróżuje pociągiem przez Indie, próbując odnowić rodzinne więzi. Film otrzymał nagrodę Małego Złotego Lwa oraz nominację do Złotego Lwa na Międzynarodowym Festiwalu Filmowym w Wenecji.
Opis filmu.
Francis Whitman (Owen Wilson) ściąga do Indii dwójkę swoich braci. Petera (Adrien Brody) broniącego się przed małżeństwem ze strachu przed rozwodem, przybitego czekającym go ojcostwem i Jacka (Jason Schwartzman), pisarza podsłuchującego rozmowy telefoniczne swojej dziewczyny. W podróży przez Indie bracia trzymani twardą ręka Francisa mają odzyskać utraconą więź braterstwa i odwiedzić matkę (Anjelica Huston), która uciekła od rodziny aż do klasztoru pod Himalaje.
Obsada.
i inni

</doc>
<doc id="1233044" url="https://pl.wikipedia.org/wiki?curid=1233044" title="Herb Nowego Miasta Lubawskiego">
Herb Nowego Miasta Lubawskiego

Herb Nowego Miasta Lubawskiego – jeden z symboli miasta Nowe Miasto Lubawskie w postaci herbu.
Wygląd i symbolika.
Herb przedstawia na tarczy dwudzielnej w pas, w polu górnym, czerwonym - złotego lwa kroczącego w lewo, w polu dolnym, złotym – pięciopłatkową różę o czerwonych płatkach, w środku o złotym sercu w pojedynczym kręgu, w koronie róży pięć zielonych listków.
Herb nawiązuje prawdopodobnie do herbu założyciela miasta Ottona von Luterberga.
Historia.
Wizerunek herbowy pochodzi z XIV wieku. Do 2012 r. herb Nowego Miasta Lubawskiego przedstawiał na niebieskiej tarczy dwudzielnej w pas, w polu górnym - złotego lwa kroczącego w lewo, w polu dolnym - pięciopłatkową różę o białych/srebrnych płatkach, w środku o czerwonym sercu w pojedynczym kręgu, w koronie róży pięć zielonych listków.
24 kwietnia 2012 roku został ustanowiony przez Radę Miejską nowy wzór herbu

</doc>
<doc id="1233046" url="https://pl.wikipedia.org/wiki?curid=1233046" title="Eleanor de Clare">
Eleanor de Clare

Eleanor de Clare (ur. październik 1292 w Caerphilly w hrabstwie Glamorgan w Walii, zm. 30 czerwca 1337), angielska arystokratka, najstarsza córka Gilberta de Clare, 7. hrabiego Hertford, i Joanny z Akki, córki króla Anglii Edwarda I. Po śmierci brata Gilberta w 1314 r. odziedziczyła wraz z siostrami (Elizabeth i Margaret) rodowe posiadłości rodu de Clare.
Eleanor urodziła się w walijskim zamku Caerphilly. W maju 1306 r. poślubiła w Westminsterze Hugona Despensera Młodszego (1286 - 26 listopada 1326), syna Hugona Despensera, 1. hrabiego Winchester, i Isabel Beauchamp, córki 9. hrabiego Warwick. Hugon i Eleanor mieli razem czterech synów i pięć córek:
Mąż Eleanor cieszył się łaskami nowego króla, Edwarda II. Okres fortuny w życiu Eleanor zakończył się w 1326 r., kiedy to królowa Izabela wraz ze swoim kochankiem, Rogerem Mortimerem, obaliła Edwarda II. Mąż Eleanor został stracony w listopadzie 1326 r. Sama Eleanor została uwięziona w Tower of London, gdzie przybywała do lutego 1328 r. W kwietniu tego roku pozowolo jej osiąść w jej posiadłościach, z których złożyła hołd lenny.
Eleanor zamieszkała w zamku Hanley, z którego została w styczniu 1329 r. porwana przez Williama de la Zouche, jednego rycerzy, który wcześniej pojmał jej męża oraz oblegał syna w Caerphilly. Eleanor i William wkrótce się pobrali. W odpowiedzi król Edward III kazał skonfiskować posiadłości Eleanor i aresztować małżonków. Eleanor została ponadto oskarżona o kradzież klejnotów z Tower. W lutym 1329 r. ponownie znalazła się w więzieniu, najpierw w Tower, a następnie w zamku Devizes. W styczniu 1330 r. została uwolniona i otrzymała królewskie przebaczenie za cenę oddania Koronie najlepszej części jej posiadłości.
Kiedy w 1330 r. Edward III obalił rządy swojej matki i Mortimera, Eleanor zwróciła się do niego o przywrócenie jej całości rodowych włości. Edward wyraził na to zgodę w 1331 r., jednak Eleanor musiała zapłacić 10 000 funtów. Sumę tę zmniejszono później do 5000. Eleanor zapłaciła, ale nie doczekała się zwrotu ziem przed swoją śmiercią.
W międzyczasie pojawił się kolejny problem. Po ślubie Eleanor z de la Zouche'em lord Grey ogłosił, że wcześniej poślubił Eleanor. Obie strony sporu kilkakrotnie odwoływały się do papieża. Spór został w końcu rozstrzygnięty na korzyść Zouche'a. Pozostał jej mężem do swojej śmierci w lutym 1337 r., na kilka miesięcy przed śmiercią Eleanor. Małżonkowie mieli razem dwoje dzieci:
Eleanor de Clare jest bohaterką książek "The Traitor's Wife: A Novel of the Reign of Edward II" Susan Higginbotham oraz "Feudal Family: The De Clares of Gloucester" Edith Brouwer.

</doc>
<doc id="1233049" url="https://pl.wikipedia.org/wiki?curid=1233049" title="Ropczyce (stacja kolejowa)">
Ropczyce (stacja kolejowa)

Ropczyce – stacja kolejowa w Ropczycach, w województwie podkarpackim, w Polsce. Stacja znajduje się ok. 4 km od centrum miasta, w dzielnicy przemysłowej miasta - Czekaj.
W roku 2017 stacja obsługiwała 150–199 pasażerów na dobę.

</doc>
<doc id="1233057" url="https://pl.wikipedia.org/wiki?curid=1233057" title="Daleko od nieba">
Daleko od nieba

Daleko od nieba (oryg. "Far from Heaven") – amerykański dramat obyczajowy z 2002 roku. Remake filmu "Wszystko, na co niebo zezwala" Douglasa Sirka z 1955 roku.
Fabuła.
USA, konserwatywny stan Connecticut, lata 50. Cathy Whitaker, idealna pani domu, dowiaduje się, że jej mąż Frank, pracujący na kierowniczym stanowsku w firmie Magnatech, jest homoseksualistą. Mąż stara się pokonać swoje skłonności, spotyka się z psychiatrą, ale wkrótce zaczyna nadużywać alkoholu i wreszcie odchodzi od Cathy dla młodziutkiego chłopaka, domaga się rozwodu. Ona tymczasem zbliża się do Raymonda, czarnoskórego syna zmarłego ogrodnika, nie zwracając uwagi na panujące w jej środowisku tabu.
Nagrody i nominacje.
Oscary za rok 2002
Złote Globy 2002
Nagroda Satelita 2002

</doc>
<doc id="1233060" url="https://pl.wikipedia.org/wiki?curid=1233060" title="Awadhut">
Awadhut



</doc>
<doc id="1233064" url="https://pl.wikipedia.org/wiki?curid=1233064" title="Port lotniczy Giumri">
Port lotniczy Giumri

Port lotniczy Giumri (IATA: LWN, ICAO: UDSG) – międzynarodowy port lotniczy położony 5 km na południe od centrum Giumri. Jest drugim co do wielkości portem lotniczym w Armenii.
Linie lotnicze i połączenia.
Architekt:L.Sh.Khristaforyan,R.G.Asratyan,G.N.Mousheghyan.
Konstruktor:E.N.Tosunyan,W.G.Tatevosyan.

</doc>
<doc id="1233066" url="https://pl.wikipedia.org/wiki?curid=1233066" title="Rimi Sen">
Rimi Sen

Rimi Sen, właściwie Shoumitra Sen, (ur. 21 września 1981 w Kalkucie) – indyjska aktorka. 
Przeniosła się do Bobmaju, aby grać w filmach Bollywoodu. Za swój debiut w 2003 roku (w filmach "Hungama" i "Ogrodnik") nominowana do nagrody za najlepszy debiut.

</doc>
<doc id="1233067" url="https://pl.wikipedia.org/wiki?curid=1233067" title="Yugopolis">
Yugopolis

Yugopolis – polska supergrupa o zmieniającym się składzie, wykonująca muzykę z szeroko pojętego rocka. Powstała w 2000 roku pod nazwą Yugoton na podstawie pomysłu dziennikarza muzycznego Grzegorza Brzozowicza, aby polscy wykonawcy nagrali piosenki zespołów z byłej Jugosławii w nowych aranżacjach i z polskimi tekstami. Skład zespołu tworzyli m.in. Katarzyna Nosowska, Paweł Kukiz, Kazik Staszewski, Ryszard „Tymon” Tymański oraz Olaf Deriglasoff.
Debiutancki album formacji "Yugoton" ukazał się w 2001 roku. Płyta cieszyła się w kraju znaczną popularnością. Wydawnictwo dotarło do 1. miejsca zestawienia OLiS. Z kolei pochodzące z albumu piosenki „Rzadko widuję cię z dziewczętami”, „Malcziki” i „O nic nie pytaj (bo nie pytam ja)” były notowane na licznych listach przebojów, w tym na Liście Przebojów Programu Trzeciego i Szczecińskiej Liście Przebojów Polskiego Radia. Jedyny koncert zespołu odbył się we wrześniu 2001 roku po czym projekt został zarzucony. Nawiązaniem do albumu "Yugoton" była wydana wkrótce płyta "Yugoton w oryginale" zawierająca składankę oryginalnych utworów w wykonaniu zespołów z Jugosławii: VIS Idoli, Haustor, Parni valjak, Azra, Aerodrom, Film, Šarlo akrobata i Bijelo dugme.
W 2006 roku idea projektu została odświeżona pod zmienioną nazwą - Yugopolis. Pierwszy album nowego wcielenia zespołu zatytułowany "Słoneczna strona miasta" ukazał się w 2007 roku. W nagraniu tej płyty wzięli udział Maciej Maleńczuk, Andrzej „Kobra” Kraiński, Marek Piekarczyk, Ramona Rey, Muniek Staszczyk, Gosia Stępień oraz ponownie Paweł Kukiz. Produkcja również cieszyła się znaczną popularnością. Wyróżnione statusem złotej płyty nagrania uplasowały się na 4. miejscu polskiej listy przebojów (OLiS). Miano przeboju zyskały pochodzące z albumu piosenki „Miasto budzi się”, „Czy pamiętasz?” i „Gdzie są przyjaciele moi”, notowane na listach przebojów Polskiego Radia. W 2009 roku do sprzedaży trafiła składanka nagrań z obu projektów Yugoton i Yugopolis zatytułowana "The Best of Yugoton/Yugopolis". 5 czerwca 2012 roku został wydany kolejny album Yugopolis z nowymi piosenkami, zatytułowany "Yugopolis 2". Materiał został zarejestrowany m.in. z udziałem Macieja Maleńczuka, Krzysztofa Kiljańskiego, Pawła Kukiza, Marcina Czyżewskiego i Doroty Miśkiewicz. Promowane piosenkami „Ostatnia nocka”, „Morze Śródziemne (przepływa przeze mnie)” i „Czyste oczy” wydawnictwo uplasowało się na 2. miejscu zestawienia OLiS.

</doc>
<doc id="1233070" url="https://pl.wikipedia.org/wiki?curid=1233070" title="Echetimos">
Echetimos

Echetimos z Sykionu () – Sykiończyk, mąż Nikagory, która według Pauzaniasza miała na wozie zaprzężonym w muły przenieść z Epidauros do Sykionu wizerunek Asklepiosa o postaci smoka [Paus. II 10.3].

</doc>
<doc id="1233072" url="https://pl.wikipedia.org/wiki?curid=1233072" title="Rezerwat przyrody w Czechach">
Rezerwat przyrody w Czechach

Rezerwat przyrody w Czechach (czes. "Přírodní rezervace", "PR") – rezerwat przyrody o regionalnym znaczeniu w Czechach funkcjonujący zgodnie z ustawą nr 114 z 1992 roku. W maju 2012 roku było ich w Czechach 804 .

</doc>
<doc id="1233073" url="https://pl.wikipedia.org/wiki?curid=1233073" title="Blue Air">
Blue Air

Blue Air – nieistniejąca rumuńska tania linia lotnicza z siedzibą w Bukareszcie. Głównym węzłem był Port lotniczy Bukareszt-Băneasa.
12 września 2022 linia zawiesiła działalność operacyjną.
Flota.
Flota rumuńskich linii lotniczych "Blue Air". Stan na wrzesień 2011. Średnia wieku maszyn we flocie wynosiła wtedy 20,5 roku.

</doc>
<doc id="1233081" url="https://pl.wikipedia.org/wiki?curid=1233081" title="Front Południowo-Wschodni">
Front Południowo-Wschodni

Fronty noszące nazwę "Południowo-Wschodni":

</doc>
<doc id="1233083" url="https://pl.wikipedia.org/wiki?curid=1233083" title="Elżbieta Rabowska">
Elżbieta Rabowska

Elżbieta Rabowska (ur. 6 sierpnia 1881 r. we Włocławku, zm. sierpień 1968 r. w Zurychu) – polska pielęgniarka, pedagog, działaczka społeczna. W 1938 r. została odznaczona Srebrnym Krzyżem Zasługi. Córka Eugeniusza Juliusza Rabowskiego, kupca włocławskiego i Anny Wiktorii z domu Braun. Siostra Ferdynanda Rabowskiego, geologa. 
Życiorys.
Ukończyła pensję Jadwigi Sikorskiej w Warszawie, gdzie uzyskała wykształcenie średnie. W latach 1902-1904 zajmowała się nauczaniem dzieci z rodzin robotniczych na Starym Mieście w Warszawie (w związku z współpracą z Towarzystwem Tajnego Nauczania Cecylii Śniegockiej).
W 1904 r. wyjechała do Szwajcarii, gdzie otrzymała obywatelstwo szwajcarskie. Następnie ukończyła Szkołę Pielęgniarstwa w Zurychu. Najpierw pracowała jako pielęgniarka oddziałowa na oddziale chirurgicznym, a potem jako starsza pielęgniarka na oddziale chorób wewnętrznych. Była również zatrudniona w Szpitalu Czerwonego Krzyża.
W 1919 r. wróciła do Polski, gdzie w 1920 r. podjęła pracę w Dziecięcym Sanatorium Przeciwgruźliczym w Zakopanem. Kolejnym jej miejscem pracy był Szpital Wojskowy. Po jego likwidacji zatrudniona została w Klinice Dziecięcej prof. Mieczysława Michałowicza. Następnie wróciła do Zurychu gdzie była przez dwa lata dyrektorką w Szkole Pielęgniarstwa.
W 1923 r. wróciła do Polski i została przełożoną pielęgniarek w Klinice Dziecięcej Uniwersytetu Warszawskiego.
W 1925 r. przyznano jej stypendium Fundacji Rockefellera, które przyczyniło się do tego, iż zobaczyła jak wygląda praktyka i nauka pielęgniarstwa w Paryżu, Lyonie, Strasburgu, Londynie i Oksfordzie.
Od grudnia 1925 r. do 30 kwietnia 1929 r. pełniła funkcję dyrektorki Szkoły Pielęgniarstwa PCK w Poznaniu. Zajmowała się również organizacją pierwszych placówek szkolenia praktycznego pielęgniarek w poznańskich szpitalach.
1 września 1929 r. rozpoczęła pracę jako referentka i inspektorka pielęgniarstwa w Polskim Związku Przeciwgruźliczym. 1 sierpnia 1932 r. zatrudniona została w Wydziale Szpitalnictwa Sekcji III Higieniczno-Lekarskiej. Następnie przerwała pracę z powodu wypadku. Po rekonwalescencji wróciła do pracy w Polskim Związku Przeciwgruźliczym (1933 r.) gdzie była zatrudniona do wybuchu II wojny światowej.
Podczas II wojny światowej, gdy toczyły się walki na terenie Warszawy, pracowała w Sanitariacie. Podczas okupacji działała w Komitecie Pomocy dla Uchodźców i Wysiedleńców (stworzonym przez RGO). W sekcji zdrowia Zarządu Głównego Rady Głównej Opiekuńczej zajmowała się organizowaniem pielęgniarstwa w szpitalach.
Podczas powstania warszawskiego ewakuowano ją. Ze względu na to, iż posiadała obywatelstwo szwajcarskie, uniknęła umieszczenia w obozie. Pracowała w obozie dla ludności ewakuowanej w Pruszkowie: przemycała korespondencję i przyczyniła się do uwolnienia wielu osób wpisując je na listę chorych (byli oni przenoszeni z obozu do szpitala w Pruszkowie).
W październiku 1944 r. przeniosła się do Zakopanego, gdzie opiekowała się chorymi i dziećmi. W grudniu 1945 r. wyjechała do Szwajcarii. W 1946 r. pracowała w znajdującym się pod opieką Szwajcarskiego Czerwonego Krzyża domu wypoczynkowym w Adelboden. Znajdowały się w nim dzieci z państw, które zostały poszkodowane podczas II wojny światowej. W 1946 r. zamieszkała razem z dr Leemann (koleżanką ze szkoły pielęgniarskiej w Szwajcarii) w Zurychu. Mieszkała tam do końca życia.

</doc>
<doc id="1233084" url="https://pl.wikipedia.org/wiki?curid=1233084" title="Dare to Dream">
Dare to Dream

Dare to Dream – komputerowa gra przygodowa wydana przez Epic MegaGames w 1993 roku. Była drugą grą komputerową stworzoną przez Cliffa Bleszinskiego.

</doc>
<doc id="1233086" url="https://pl.wikipedia.org/wiki?curid=1233086" title="Konotop (struga)">
Konotop (struga)

Konotop (niem. "Kantopper") – struga w województwie lubuskim, w gminie Łagów. Jest lewym dopływem Pliszki o długości 6,78 km.

</doc>
<doc id="1233091" url="https://pl.wikipedia.org/wiki?curid=1233091" title="Joanna Manuel">
Joanna Manuel

Joanna Manuel Kastylijska lub Joanna de Peñafiel (ur. 1339, zm. 27 marca 1381) – królowa Kastylii w latach 1369-1381, dziedziczka Escalon, Villena, Peñafiel i Lara oraz pani ("senora soberana") Vizcaya.
Życiorys.
Urodziła się jako jedyna córka Juana Manuela, księcia Peñafiel (1282-1348), nazywanego "el escritor" ("pisarz") i jego trzeciej żony - Blanki Núñez de Lara de La Cerda (zm. 1347). Jej ojciec był wnukiem króla Ferdynanda III Świętego. Jej matka Blanka była potomkinią panów Vizcaya (w Baskonii) i Lara - była wnuczką Ferdynanda de la Cerda (najstarszego syna i następcy króla Alfonsa X Mądrego).
Joanna była młodszą siostrą przyrodnią Konstancji Manuel (1323-1345), drugiej żony króla Piotra I Sprawiedliwego i księżną Portugalii. Jako dziecko Konstancja była żoną późniejszego teścia Joanny, ale małżeństwo to anulowano. Konstancja zmarła, kiedy Joanna miała zaledwie 5 lat. 
27 lipca 1350 Joanna poślubiła don Henryka Kastylijskiego (1333-1379), starszego nieślubnego syna króla Alfonsa XI Kastylijskiego i Eleonory de Guzman. W 1369 Henryk obalił swojego przyrodniego brata - Piotra I Okrutnego i sam został królem Kastylii. Joanna i Henryk mieli troje dzieci:
Ich małżeństwo nie należało do szczęśliwych. Mąż Joanny miał liczne romanse i z takich związków pozamałżeńskich miał jeszcze 14 innych dzieci.
W 1361 zmarła nastoletnia bratanica Joanny - Blanka, córka Ferdynanda Manuel (brata Joanny) i Joanny de Ampurias. Ferdynand sam zmarł około 1350 i nie pozostawił innych dzieci poza Blanką, kiedy ta zaś zmarła Joanna odziedziczyła Villena, Escalona i Peñafiel. 
Lara i Vizcaya odziedziczyła po śmierci rodzeństwa ciotecznego. A w 1369 została królową Kastylii i Leónu. Zmarła w 1381, a swoje posiadłości pozostawiła swojemu synowi. Vizcaya została wcielona do Kastylii, a następnie do Hiszpanii. Za to właśnie została zapamiętana przez Basków.

</doc>
<doc id="1233092" url="https://pl.wikipedia.org/wiki?curid=1233092" title="Miljenko Jergović">
Miljenko Jergović

Miljenko Jergović (ur. 28 maja 1966 w Sarajewie) – bośniacki prozaik, poeta i publicysta pochodzenia chorwackiego. Obecnie mieszka i pracuje w Zagrzebiu w Chorwacji.
Życiorys.
Urodził się i wychował w Sarajewie, gdzie ukończył filozofię i socjologię na Wydziale Filozofii Uniwersytetu w Sarajewie. Zadebiutował w 1988 tomem wierszy "Opservatorija Varšava". W roku 1992 rozpoczął współpracę jako dziennikarz i wydawca z tygodnikiem „Nedjeljna Dalmacija”. W roku 1993 przenosi się do Zagrzebia. Jego pierwszy i najbardziej znany zbiór opowiadań o życiu w ogarniętej wojną Bośni i Hercegowinie "Sarajevski Marlboro", wydany w roku 1994 zapewnił mu międzynarodowe uznanie.
W 2012 roku pisarz otrzymał Nagrodę Literacką Europy Środkowej „Angelus” za powieść "Srda śpiewa o zmierzchu w Zielone Świątki".

</doc>
<doc id="1233093" url="https://pl.wikipedia.org/wiki?curid=1233093" title="Mercedes-Benz 300 SLR">
Mercedes-Benz 300 SLR

Mercedes-Benz 300 SLR – wyścigowe auto Mercedesa produkowane od 1955 roku.
Tym samochodem, Stirling Moss zwyciężył wyścig Mille Miglia, wyruszając o 7:22 i posiadając numer 722. Osiągnął średnią prędkość 157,65 km/h przejeżdżając ponad 1 600 km. Od roku 1955 do 1963 był najszybszym samochodem świata.
Następcą 300 SLR jest Mercedes-Benz SLR McLaren.

</doc>
<doc id="1233095" url="https://pl.wikipedia.org/wiki?curid=1233095" title="Stanisław Borodzicz">
Stanisław Borodzicz

Stanisław Borodzicz ps. „Wara” (ur. 19 listopada 1917 w Widzewie, zm. 7 lutego 2007 w Warszawie) – magister inżynier, podpułkownik Wojska Polskiego i Narodowych Sił Zbrojnych na północnym Mazowszu.
Życiorys.
Syn Stanisława i Marii Franciszki z Kowalskich. W 1937 r. ukończył gimnazjum w Ciechanowie, gdzie otrzymał świadectwo dojrzałości. W latach 1937–1938 studiował na Wydziale Matematycznym UW w Warszawie. W okresie od września 1938 r. do lipca 1939 r. był słuchaczem Mazowieckiej Szkoły Podchorążych Rezerwy Artylerii w Zambrowie, którą ukończył w stopniu kaprala podchorążego rezerwy artylerii. Po ukończeniu szkoły odbył praktykę w 1 pułku artylerii ciężkiej w Twierdzy Modlin.
W kampanii wrześniowej 1939 r., dowodził działonem, a następnie plutonem ogniowym w 5 baterii. Brał udział w obronie Warszawy (Fort Wolski). Za męstwo okazane na polu walki zostaje odznaczony Krzyżem Srebrnym Orderu Virtuti Militari i awansowany do stopnia podporucznika rezerwy artylerii. Od stycznia 1940 działał w konspiracji na terenie Ciechanowa w Polskim Obozie Narodowo-Syndykalistycznym. Do Narodowych Sił Zbrojnych wstąpił w 1942 roku jako adiutant płk. Nakoniecznikoff-Klukowskiego. Od połowy 1943 roku szef sztabu Komendy Okręgu II Mazowsze-Północ NSZ. W maju 1944 r. został mianowany szefem sztabu. Awansowany w NSZ do stopnia kapitana. Po scaleniu NSZ z AK otrzymał przydział na szefa Kedywu Podokręgu Północnego AK „Olsztyn”, „Tuchola”. Jednak obowiązków swoich nie wykonywał z uwagi na brak stosownej decyzji sztabowej. 
Po wojnie od maja 1945 do września 1945 aktywnie uczestniczył w pracy podziemnej NSZ na Północnym Mazowszu. 1 maja 1945 roku w Krasnosielcu brał udział w akcji rozbicia więzienia i uwolnienia przetrzymywanych tam żołnierzy NSZ i AK. Do 1947 r. pozostał w konspiracji. Podjął studia na Wydziale Architektury Politechniki Warszawskiej. Ujawnił się ze swej pracy konspiracyjnej. W 1948 r. został aresztowany przez UB i skazany potem na 15 lat więzienia. Zwolniony z więzienia 28 lutego 1955 r. podjął przerwane studia, które ukończył w 1959 r., otrzymując tytuł mgr inż. architekta. Po studiach pracował w Pracowni Projektów w Warszawie. Pracował społecznie w Towarzystwie Przyjaciół Ziemi Ciechanowskiej. W 1982 został wyróżniony odznaką Zasłużonego Działacza Kultury.
Był dyrektorem w Urzędzie ds. Kombatantów i Osób Represjonowanych oraz prezesem Okręgu Stołecznego Związku Żołnierzy Narodowych Sił Zbrojnych i Oddziału Warszawskiego Związku Więźniów Politycznych Okresu Stalinowskiego. Pochowany został 10 lutego 2007 w Żmijewie Kościelnym.
Odznaczony m.in. Krzyżem Srebrnym Orderu Virtuti Militari i Krzyżem Partyzanckim.

</doc>
<doc id="1233096" url="https://pl.wikipedia.org/wiki?curid=1233096" title="IX symfonia Schuberta">
IX symfonia Schuberta

IX (VIII) Symfonia Franza Schuberta, tzw. „Wielka” Symfonia C-dur (w odróżnieniu od „Małej” VI Symfonii C-dur), w katalogu Deutscha umieszczona pod numerem 944. Kompozytor rozpoczął nad nią pracę w 1824, powstała ostatecznie latem 1828 roku. Jest ostatnią symfonią skomponowaną przez kompozytora, uważaną niekiedy za jego najlepsze dzieło. 
Symfonia nie została wykonana za życia twórcy – co prawda przesłał on ją do Austriackiego Towarzystwa Muzycznego, lecz jednogłośnie uznano ją tam za niewykonalną. Rękopis symfonii odnalazł w 1838 roku (10 lat po śmierci Franza Schuberta) Robert Schumann, podczas odwiedzin u brata kompozytora, Ferdinanda. Zachęcił do jej wykonania Felixa Mendelssohna, pod którego batutą premiera dzieła miała miejsce w Gewandhaus w Lipsku 21 marca 1839 roku. Mendelssohn określił dzieło jako „błyskotliwe, fascynujące i oryginalne”.
Finał zawiera cytat z IX symfonii Beethovena; sama symfonia jest zainspirowana jego muzyką. Stanowiła inspiracje dla Roberta Schumanna. Wykorzystując technikę dłużyzn melodycznych i bloków brzmieniowych, a także operując płaszczyznami tematyczno-brzmieniowymi, Schubert przetwarza tematy w różnych tonacjach, a każdy temat oddzielony jest motywem kantylenowym puzonu. Dzieło pełne jest dramatyzmu, ale też i tryumfalnych, chóralnych fragmentów.
Problem opusu.
Początkowo oznaczona przez Deutscha jako dziewiąta symfonia Schuberta. Później często określana jako siódma (w pierwotnej numeracji symfonii kompozytora numer VII pozostawiono pusty, ze względu na przypuszczenia o zaginięciu jednej z symfonii). W aktualnym wydaniu katalogu Deutscha symfonia jest określona jako ósma.
Budowa.
Dzieło składa się z czterech części (trzech i finału).
"I. Andante – Allegro ma non troppo".
Pierwsza część symfonii zaczyna się ekspansywną, majestatyczną i brawurową partią solową rogu, tworzącą małą formę sonatową (warto wspomnieć, że właśnie w czasach Schuberta wynaleziono róg wentylowy). Do rogu dołączają się z czasem inne instrumenty, tworząc melodię. Tempo przyspiesza, wprowadzając motyw galopu, jednak wkrótce melodia taje się dramatyczna, pojawia się wiele kontrastów kolidujących z fundamentalnym rytmem.. Jak w Beethovenowskiej sonacie, powracają fragmenty poprzednich melodii. 
"II. Andante con moto".
Drugą część rozpoczyna delikatna, jakby marszowa partia solowa oboju; melodia waha się między tonacjami C-dur i a-moll, a temat podejmują smyczki Wkrótce jednak temat znów staje się dramatyczny, sugeruje zagrożenie i konflikt. Odzywają się instrumenty dęte blaszane, a następnie drewniane, co powoduje swoistą zmianę kolorystyczną, jak w drugim ustępie V symfonii Beethovena. 
"III. Scherzo. Allegro vivace – Trio".
Trzeci ustęp symfonii to potężne, mroczne Beethovenowskie scherzo. Ma typową budowę ramową, ABA. Temat rozpoczynają instrumenty dęte blaszane i smyczki w niskim rejestrze. Zawiera specyficzny klimat, nietypowy dla "eleganckiej klasycznej symfonii". Trio to bardziej ruchliwa melodia przypominająca Ländlera. Wkrótce powracają reminiscencje symfonii Beethovena
"IV. Finale. Allegro vivace".
Ostatnią część symfonii rozpoczyna fanfara. Wkrótce melodia się rozwija, staje się coraz bardziej uduchowiona i potężna. Kompozytor wykorzystuje całą gamę środków technicznych, m.in. bogatą chromatykę. Następuje wiele modulacji, operuje także całym aparatem orkiestry. Coda finału utrzymana jest w tonacji wyjściowej. 

</doc>
<doc id="1233097" url="https://pl.wikipedia.org/wiki?curid=1233097" title="Grupa Interwencyjna Tietjen">
Grupa Interwencyjna Tietjen

Grupa Interwencyjna Tietjen (niem. "Eingreifgruppe Tietjen") – związek taktyczny Wehrmachtu złożony z Niemców oraz białych emigrantów i b. jeńców wojennych z Armii Czerwonej podczas II wojny światowej.
Zarys historyczny.
Jednostka została utworzona 24 sierpnia 1941 r. w Korück 582 (9 Armia) na bazie 9 kompanii zmotoryzowanej 18 pułku piechoty 416 Dywizji Piechoty. Na jej czele stanął por. Georg Tietjen. Składała się początkowo z trzech kompanii. Do jej zadań należało zwalczanie partyzantki.
Początkowo miała ona czysto niemiecki skład. 20 września osiągnęła liczebność 3 oficerów oraz 55 podoficerów i żołnierzy. Od pocz. października do 15 listopada sformowano w jej składzie sześć kompanii (po 50 ludzi) i pluton artylerii. W ich skład weszło ok. 300 białych emigrantów i b. sowieckich jeńców wojennych. W lutym 1942 r. pod nazwą "Белый Крест" uczestniczyły one w ciężkich walkach pod Rżewem, które doprowadziły do zdobycia miasta przez Niemców. Na czele grupy bojowej stał emigrant rtm. Aleksandr P. Zaustinski. 1 marca 1942 r. kompanie zostały rozbudowane do liczby 150 żołnierzy. Dodano też baterię artylerii mającą 4 sowieckie działa polowe 76 mm. W czerwcu tego roku zwiększono liczbę kompanii do ośmiu. 12 września kompanie zgrupowano w trzy ochotnicze bataliony wartownicze, utworzono 582 Wschodnią Kompanię Zapasową i kolejną baterię artylerii. W tym czasie istniał już pododdział pancerny (Panzer-Zug 582). Jednostka liczyła 1073 żołnierzy, w tym 1010 białych emigrantów i b. sowieckich jeńców wojennych. Była wyposażona w 58 lekkich karabinów maszynowych i 22 ciężkie karabiny maszynowe, 20 lekkich i 18 średnich moździerzy, 7 działek przeciwpancernych 45 mm, 4 działa 76 mm i 4 działa 122 mm oraz kilka zdobycznych czołgów T-34. W poł. listopada 1942 r. Grupa Interwencyjna Tietjen została rozformowana, zaś jej bataliony stały się częścią Osttruppen jako 628 Wschodni Batalion, 629 Wschodni Batalion i 630 Wschodni Batalion, zaś bateria artylerii – 582 Wschodnia Bateria Artylerii. Sztab przemianowano na sztab 709 Wschodniego Pułku do Zadań Specjalnych pod dowództwem płk. Kurta Heysera.

</doc>
<doc id="1233098" url="https://pl.wikipedia.org/wiki?curid=1233098" title="Miljenko Jergovic">
Miljenko Jergovic



</doc>
<doc id="1233108" url="https://pl.wikipedia.org/wiki?curid=1233108" title="ASK Doral Nysa Kłodzko">
ASK Doral Nysa Kłodzko

ASK Doral Nysa Kłodzko (wł. Zetkama Doral Nysa Kłodzko) – polski klub koszykarski grający w II lidze mężczyzn
Historia.
W sezonie 2004/2005 klub uzyskał awans do rozgrywek szczebla centralnego wygrywając rywalizację w grupie dolnośląskiej III ligi i pomyślne przejście baraży. W debiutanckim sezonie 2005/2006 drużyna zajęła 13. miejsce w tabeli, dające prawo gry w barażach o utrzymaniu z Zagłębiem Sosnowiec. Doral wygrał oba mecze i utrzymał się w II lidze. W sezonie 2006/2007 zespół zajął 7. miejsce.
W drużynie swego czasu grali tacy zawodnicy jak Krzysztof Jakóbczyk (dziś Siarka Tarnobrzeg), czy legenda wałbrzyskiej koszykówki, Marcin Sterenga. Zespół prowadził również obecny trener ekstraklasowego Polfarmexu Kutno – Jarosław Krysiewicz. W sezonie 2007/2008 Nysa toczyła zacięty bój o awans do fazy play off II ligi, co ostatecznie się jej nie udało. W sezonie 2010/2011 klub był bardzo bliski historycznego awansu do 1 ligi koszykówki męskiej. W sezonie zasadniczym kłodzczanie zajęli wysokie II miejsce, niestety po emocjonującej rywalizacji w fazie play off musieli uznać wyższość późniejszemu jej zwycięzcy, Sudetom Jelenia Góra, ulegając w półfinale 3-1. Kolejne sezony nie były już tak owocne i kibice musieli się zadowolić grą swojego zespołu w środku tabeli II ligi, a nawet w sezonie 2011/2012 musieli do końca drżeć o ligowy byt Nysy, która w fazie play out o utrzymanie się w rozgrywkach II ligi ostatecznie uporała się z MCKiS Jaworzno, wygrywając rywalizację 3-2, ratując tym samym II ligę dla Kłodzka. W maju 2015 klub pod wodzą trenera Marcina Radomskiego zaliczył historyczny sezon i wywalczył awans do upragnionej przez wielu kibiców i działaczy I ligi. Jako beniaminek tych rozgrywek zajął w sezonie 2015/2016 wysokie 8. miejsce, dające udział w fazie play off o awans do ekstraklasy, w którym to uległ późniejszemu tryumfatorowi ligi, Miastu Szkła Krosno. Po 3 latach spędzonych na zapleczu ekstraklasy, w sezonie 2017/18 po przegranej rywalizacji play-off z Pogonią Prudnik zespół spadł do II ligi. Od sierpnia 2018 r. szkoleniowcem drużyny został znany i ceniony w środowisku trenerskim Jerzy Chudeusz. W sezonie 2018/2019 drużyna rywalizowała w II lidze gr.D. Po zajęciu drugiego miejsca w sezonie zasadniczym zawodnicy z Kłodzka rywalizowali w fazie play off. Ostatecznie w meczu o 3. miejsce II ligi Zetkama w rywalizacji do dwóch wygranych pokonała 2-1 Żubry Białystok i awansowała po roku przerwy do I ligi koszykówki.

</doc>
<doc id="1233109" url="https://pl.wikipedia.org/wiki?curid=1233109" title="Teheran (stacja kolejowa)">
Teheran (stacja kolejowa)

Teheran – stacja kolejowa w Teheranie, w Iranie. Jest największą stacją kolejową w kraju. Znajduje się tu 10 peronów.

</doc>
<doc id="1233111" url="https://pl.wikipedia.org/wiki?curid=1233111" title="Narodowy rezerwat przyrody w Czechach">
Narodowy rezerwat przyrody w Czechach

Narodowy rezerwat przyrody w Czechach (cz. "Národní přírodní rezervace", "NPR") – najwyższa kategoria ochrony niewielkich obszarów w Czechach funkcjonująca zgodnie z ustawą nr 114 z 1992 roku. Pod koniec 2011 funkcjonowało 110 takich rezerwatów . 
Regionalne znaczenie mają rezerwaty przyrody.

</doc>
<doc id="1233112" url="https://pl.wikipedia.org/wiki?curid=1233112" title="Łagowa">
Łagowa

Łagowa – potok na Pojezierzu Łagowskiem w województwie lubuskim, płynący na terenie gmin Sulęcin i Łagów. Jest lewym dopływem Pliszki o długości 15,08 km. Przepływa m.in. przez jeziora Ciecz i Łagowskie w Łagowie.

</doc>
<doc id="1233113" url="https://pl.wikipedia.org/wiki?curid=1233113" title="Huśtawka (obraz Auguste’a Renoira)">
Huśtawka (obraz Auguste’a Renoira)

Huśtawka () – obraz olejny autorstwa francuskiego malarza impresjonisty Auguste’a Renoira, namalowany w roku 1876.
Renoir malował obraz podczas porannej pracy w ogrodzie przy ulicy Cortot w Paryżu. Do obrazu pozowała mu Joanna, która była pomocnicą krawiecką i którą artysta zobaczył w czasie balu w Moulin de la Galette. Obraz był kupiony przez Caillebotte’a; w 1929 roku trafił do Luwru. Obecnie znajduje się w Musée d’Orsay.

</doc>
<doc id="1233114" url="https://pl.wikipedia.org/wiki?curid=1233114" title="Elizabeth de Clare">
Elizabeth de Clare

Elizabeth de Clare (ur. 16 września 1295, zm. 4 listopada 1360) – angielska arystokratka, najmłodsza córka Gilberta de Clare, 7. hrabiego Hertford, i Joanny z Akki, córki króla Anglii Edwarda I. Po śmierci swojego brata Gilberta w 1314 r. wraz z siostrami (Eleanor i Margaret) odziedziczyła rodowe włości de Clare'ów.
W 1308 r. wraz z bratem udała się do Irlandii, gdzie 30 września poślubiła Johna de Burgh (1286 – 18 czerwca 1313), syna Richarda Óg de Burgha, 2. hrabiego Ulsteru, i Marguerite de Guînes, siostrę Elżbiety de Burgh – królowej Szkocji. Mąż Elizabeth zginął w potyczce w 1313 r. John i Elizabeth mieli razem jednego syna:
W 1314 r. nadeszły wieści o śmierci brata Elizabeth pod Bannockburn. Ziemie de Clare'ów podzielono mówczas pomiędzy trzy siostry zmarłego. W 1316 r. Elizabeth na wezwanie króla Edwarda II przybyła do Anglii. Edward umieścił ją w zamku Bristol. Królewskie plany wydania Elizabeth za jednego z jego stronników upadły, gdy w lutym 1316 r. Elizabeth została porwana przez Tybalda II de Verdun, którego następnie poślubiła. Tybald zmarł jednak już 27 czerwca 1316 r. Elizabeth była wówczas w ciąży. Udała się do opactwa w Amesbury, gdzie zakonnicą była jej ciotka Mary de Burgh. Tam w lutym 1317 r. urodziła córkę Isabellę.
Kilka tygodni później król wydał Elizabeth za Rogera d'Amoryego (ok. 1290 – przed 14 marca 1321/1322), syna sir Roberta d'Amoryego. W maju 1318 r. urodziła mu córkę Elizabeth. D'Amory, początkowo stronnik króla, podczas buntu hrabiego Lancaster w 1322 r. przeszedł na stronę baronów. Zmarł w marcu 1322 r. Siły królewskie pojmały Elizabeth i wraz z dziećmi uwięziły ją w opactwie Barking. W 1326 r. poparła królową Izabelę w jej działaniach przeciwko Edwardowi II. W 1327 r. odzyskała skonfiskowane wcześniej ziemie.
Elizabeth nigdy już nie wyszła za mąż. Resztę życia spędziła z dala od dworu królewskiego. Była fundatorką wielu ośrodków religijnych oraz współzałożycielką Clare College na Uniwersytecie Cambridge. Zmarła w 1360 r.
Jej córka, Elizabeth d'Amory, poślubiła Johna Bardolfa, 3. lorda Bardolf.

</doc>
<doc id="1233123" url="https://pl.wikipedia.org/wiki?curid=1233123" title="Jan Haniewski">
Jan Haniewski

Jan Haniewski, pseudonim Haniebnik (ur. 13 maja 1873 w Odrzykoniu, zm. w listopadzie 1942) – prezbiter polski, jezuita, wykładowca logiki, teologii scholastycznej i filozofii. 
Życiorys.
Do zakonu wstąpił 12 sierpnia 1890 w Starej Wsi, a święcenia kapłańskie otrzymał 28 czerwca 1901 w Krakowie. Był wykładowcą w Nowym Sączu, Krakowie (kilkakrotnie), Czechowicach, Starej Wsi. Na początku wojny 1939 znalazł się w Kołomyi, skąd wzięty był jako jeniec do obozu w Swierdłowsku, gdzie pracował m.in. przy wyrębie lasów. 
Pochowany został na cmentarzu w mieście Taida.

</doc>
<doc id="1233127" url="https://pl.wikipedia.org/wiki?curid=1233127" title="Puszka survivalowa">
Puszka survivalowa



</doc>
<doc id="1233129" url="https://pl.wikipedia.org/wiki?curid=1233129" title="Brama Mikołajska we Wrocławiu">
Brama Mikołajska we Wrocławiu

Brama Mikołajska (niem. "Nikolai Tor") – brama w fortyfikacjach miejskich Wrocławia, na prowadzącej z miasta na zachód Szosie Berlińskiej ("Berliner Chaussee"). Zlokalizowana była u zbiegu dzisiejszych ulic Ruskiej i św. Mikołaja, w miejscu, gdzie dziś znajduje się plac Jana Pawła II. Zburzona w 1820 roku; relikty bastionu bramy Mikołajskiej i murów obronnych zostały wpisane do rejestru zabytków nieruchomych województwa dolnośląskiego.
Historia.
W średniowieczu z centrum Wrocławia na zachód prowadziły dwie bramy w linii murów wewnętrznych biegnących wzdłuż ówczesnej fosy wewnętrznej na nieistniejącej już dziś Czarnej Oławie. Była to Brama Ruska na trakcie wiodącym dzisiejszą ulicą Ruską i wewnętrzna Brama Mikołajska w trakcie dzisiejszej ulicy św. Mikołaja. 250 metrów na zachód od linii murów wewnętrznych trakty Ruski i Mikołajski zbiegają się: w tym miejscu, w linii zewnętrznych fortyfikacji nad nową Fosą Miejską powstała nowa, wzmiankowana w XIV wieku Brama Mikołajska, zastępując Ruską i starą Mikołajską.
Nowa Brama Mikołajska uzyskała w 1427 powiększone przedbramie, a w latach 1479–1503 zbudowano obok niej dwie basteje: 4-kondygnacyjną od strony południowej i mniejszą od strony północnej. Od tego czasu brama i towarzyszące jej fortyfikacje kilkakrotnie jeszcze uzupełniano i rozbudowywano, aż do oblężenia miasta w okresie wojen napoleońskich (1806), kiedy uległa ona znacznym uszkodzeniom. Na polecenie Francuzów w 1807 przystąpiono do likwidacji fortyfikacji miejskich. Brama Mikołajska miała być rozebrana jako jedna z pierwszych, ale w rezultacie protestów mieszczan prace rozbiórkowe wstrzymano. Rosnące potrzeby komunikacyjne miasta, które dzięki likwidacji murów zaczęło bardzo szybko się rozrastać spowodowały jednak, że wkrótce likwidacja Bramy Mikołajskiej stała się koniecznością – zburzono ją ostatecznie między 1817 a 1820, a na jej miejscu w 1822 przerzucono przez Fosę Miejską – nowoczesny na owe czasy – żeliwny Most Królewski. Kamienne gotyckie reliefy z lat 1480–90 pochodzące z elewacji bramy, przedstawiające scenę ukrzyżowania i kartusze herbowe, wmurowano jako spolia w budowany w innym rejonie miasta kościół św. Urszuli i Jedenastu Tysięcy Dziewic.
Podziemny przebieg fundamentów Bramy Mikołajskiej i towarzyszących jej budowli zachował się w przejściu podziemnym pod placem Jana Pawła II. Relikty bastionu bramy Mikołajskiej i murów obronnych zostały wpisane 21 grudnia 1979 roku do rejestru zabytków nieruchomych województwa wrocławskiego (nr rej. A/2654/408/Wm).

</doc>
<doc id="1233131" url="https://pl.wikipedia.org/wiki?curid=1233131" title="Bangalore City">
Bangalore City

Bangalore City – stacja kolejowa w Bengaluru, w stanie Karnataka, w Indiach. Położona jest w centrum miasta. Znajduje się tam 7 peronów.

</doc>
<doc id="1233132" url="https://pl.wikipedia.org/wiki?curid=1233132" title="Speedhack">
Speedhack



</doc>
<doc id="1233134" url="https://pl.wikipedia.org/wiki?curid=1233134" title="Herb Ostródy">
Herb Ostródy

Herb Ostródy – jeden z symboli miasta Ostróda w postaci herbu ustanowiony uchwałą nr XLI/286/94 Rady Miejskiej 30 marca 1994 roku.
Wygląd i symbolika.
Herb przedstawia na czerwonej tarczy herbowej Świętego Jerzego jako rycerza w złotej zbroi na białym koniu, godzącego kopią w zielonego smoka. Koń spięty w skoku w (heraldyczną) prawą stronę. Uprzęż konia czarna. Smok z otwartą paszczą, leży na plecach, skulony w odruchu obronnym.
Kolory w herbie symbolizują: Srebro-biel – czystość, prawdę, niewinność; czerń – rozwagę, mądrość, stałość; czerwień – wspaniałomyślność, hart ducha; zieleń – miłość, radość, obfitość; złoto-żółty – wiarę, stałość, mądrość, chwałę.

</doc>
<doc id="1233137" url="https://pl.wikipedia.org/wiki?curid=1233137" title="Echetlos">
Echetlos

Echetlos () – tajemniczy heros attycki związany z bitwą pod Maratonem. Opowieść o Echetlosie przekazał Pauzaniasz [Paus. I 15.4, 32.4].
Mieszkańcy Maratonu otaczali kultem jako herosów nie tylko swojego herosa-eponima Maratona, ale także wszystkich poległych w bitwie z Persami. Oprócz nich czcili Echetlosa, o którym opowiedzieli Pauzaniaszowi.
Echetlos zjawił się w czasie bitwy w stroju wieśniaka. Nie znał go nikt spośród walczących. Zabił bardzo wielu Persów swoim pługiem, a po zakończeniu bitwy zniknął bez słowa.
Zdumieni Ateńczycy zwrócili się do wyroczni z pytaniem, kim była ta postać. Wyrocznia nic nie odpowiedziała. Zaleciła im jednak kult herosa Echetlajosa (od gr. – "nasada pługa").
Echetlos został przedstawiony jako jedna z centralnych postaci na jednym z malowideł w Stoi Pojkile, przedstawiającym bitwę pod Maratonem. Opis tego malowidła dał Pauzaniasz [Paus. I 15.4], a także Herodot [Herod. VI 114].
Do postaci Echetlosa odwołał się Robert Browning w wierszu "Echetlos" (w "Dramatic Idylls. Second Series", 1880).

</doc>
<doc id="1233139" url="https://pl.wikipedia.org/wiki?curid=1233139" title="Gloster Javelin">
Gloster Javelin

Gloster Javelin – brytyjski dwumiejscowy poddźwiękowy myśliwiec przechwytujący przystosowany do działań w każdych warunkach pogodowych, z przełomu lat 50. i 60. XX wieku. Służył jedynie w lotnictwie brytyjskim Royal Air Force, przez 12 lat, w latach 1956-1968. Zbudowano 428 samolotów, w dziewięciu wersjach.
Historia powstania.
Na początku 1947 roku brytyjskie Ministerstwo Lotnictwa wydało specyfikacje na skonstruowanie nowego dziennego myśliwca przechwytującego o wysokich osiągach (F.43/46) i myśliwca nocnego (F.44/46). Wśród firm, które podjęły prace konstrukcyjne, był Gloster (producent pierwszego brytyjskiego myśliwca odrzutowego Gloster Meteor). Początkowo firma ta skoncentrowała się na dziennym myśliwcu przechwytującym, proponując projekt samolotu P.234 w nowym wówczas układzie delta, którego głównym projektantem był Richard Walker. Projekt został uznany za obiecujący i wybrano go do dalszych prac. Zmieniające się wymagania spowodowały opracowanie dalszych projektów P.248 i P.250, w końcu P.259, który wprowadził układ dwumiejscowy i przewidywane uzbrojenie w pociski kierowane. Na myśliwiec nocny Gloster początkowo zaproponował projekt P.228 wywodzący się z Meteora, który jednak nie zyskał uznania. W styczniu 1948 roku Ministerstwo Lotnictwa zdecydowało wybrać jako myśliwiec dzienny samolot zakładów Hawker (późniejszy Hawker Hunter), a samolot Glostera rozpatrzyć pod kątem wymagań na myśliwiec nocny. Dalej rozwijany projekt Glostera, według zmienionej specyfikacji na myśliwiec nocny F.4/48, nosił oznaczenia P.272, P.276 i ostatecznie P.280. Konkurował on o zamówienie z samolotem DH.110 (późniejszy Sea Vixen), który początkowo był preferowaną konstrukcją, lecz ostatecznie zamówiło go tylko lotnictwo marynarki. Budowę prototypów zamówiono w kwietniu 1949 roku. 
Pierwszy prototyp samolotu o oznaczeniu fabrycznym Gloster G.A.5 (numer seryjny WD804) oblatano 26 listopada 1951 roku. Został on jednak zniszczony 29 czerwca 1952 roku przy awaryjnym lądowaniu (pilot Bill Waterton otrzymał za lądowanie i uratowanie tym samym aparatury pomiarowej Medal Jerzego). 7 czerwca 1952 roku, jeszcze przed zbudowaniem dalszych prototypów, lotnictwo brytyjskie zamówiło pierwsze 200 samolotów, które otrzymały nazwę Javelin (pol. oszczep). Drugi prototyp WD808, oblatany 20 sierpnia 1952 roku, rozbił się jednak wraz z pilotem 11 czerwca 1953 roku. Przyczyną było przeciągnięcie przy dużym kącie natarcia, gdy ster wysokości znalazł się w cieniu aerodynamicznym skrzydła (było to cechą charakterystyczną przyjętego układu płatowca, ze sterem wysokości umieszczonym w układzie T na szczycie statecznika, i dalsze badania w locie skupiały się między innymi na zapobieganiu ryzyka takich sytuacji). Zbudowano ogółem 6 prototypów wersji myśliwskiej. W nocy z 4 na 5 lipca 1954 roku Javelin przekroczył prędkość dźwięku w płytkim locie nurkowym nad Londynem, demonstrując możliwości konstrukcji i wywołując grom dźwiękowy (samolot nie był mimo to zdolny do przekraczania prędkości dźwięku w locie poziomym).
Proponowanym rozwinięciem samolotu był ponaddźwiękowy P.356 Gloster G.A.6 Thin Wing Javelin ("Javelin o cienkich skrzydłach") z 1953 roku, następnie P.376 z roku 1955, który miał rozwijać prędkość Ma 1,82. Pomimo zamówienia prototypu w 1954 roku i serii próbnej 18 sztuk, program został 31 maja 1956 roku anulowany przed ukończeniem prototypu, z powodu mimo wszystko niewystarczających osiągów do przechwytywania perspektywicznych bombowców o prędkości ponad Ma 2, oraz istnienia bardziej zaawansowanego programu kanadyjskiego Avro Canada CF-105 Arrow (ostatecznie również anulowanego).
Produkcja.
Pierwszą wersją był Javelin FAW Mk 1 (w skrócie FAW.1, od "Fighter All Weather" – myśliwiec dla każdej pogody, model 1). Napęd stanowiły dwa silniki Armstrong Siddeley Sapphire Sa.6 o ciągu 36,9 kN; samolot posiadał radar AI.17 (AI Mk 17) w nosie kadłuba. Wyprodukowano ich 40 w fabryce Glostera w Hucclecote, pierwszy seryjny oblatano 22 lipca 1954 roku. Samoloty tej wersji weszły do służby w jednostkach operacyjnych od lutego 1956 roku, lecz ponad połowę przeznaczono przed tym do dalszych testów i prób w locie. 
Kolejną chronologicznie wyprodukowaną wersją była FAW Mk 4, w której główną zmianą było zastosowanie płytowych sterów wysokości, polepszających manewrowość na dużych prędkościach. Pierwszy samolot oblatano 19 września 1955 roku, lecz produkcja seryjna ruszyła dopiero w kolejnym roku, a do służby weszły one od lutego 1957 roku. Wyprodukowano 50 samolotów w zakładach Glostera i Armstrong Whitworth w Baginton (należących do tej samej grupy Hawker Siddeley). Następna wersja FAW Mk 5 różniła się zwiększoną o 568 l pojemnością skrzydłowych zbiorników paliwa. Zbudowano ich 64 w zakładach Gloster i Armstrong Whitworth (pierwszy lot 26 lipca 1956 roku) i weszły do służby od maja 1957 roku. 
Drugą pod względem numeracji wersją była FAW Mk 2, różniąca się zastosowaniem radaru AI.22 (amerykański APQ-43), z osłoną o nieco większej średnicy. Jej prototypem był szósty prototyp samolotu, oblatany 31 października 1955 roku. Wyprodukowano 30 samolotów w fabryce Glostera (pierwszy lot 25 kwietnia 1956 roku), które weszły do służby od maja 1957 roku. Pierwsze z nich miały jeszcze usterzenie, jak FAW.1, a późniejsze usterzenie płytowe. Kolejna wersja FAW Mk 6 stanowiła połączenie cech modeli Mk 2 i Mk 5, posiadając radar AI.22 i zwiększone zbiorniki paliwa. Pierwszy samolot oblatano 15 stycznia 1957 roku; wyprodukowano ich 33 w zakładach Gloster, a weszły do służby od października 1957 roku.
W najliczniejszej wersji FAW Mk 7 wprowadzono mocniejsze silniki Sapphire Sa.7 o ciągu 48,9 kN. Miała ona nieco wydłużony kadłub za dyszami silników w celu zmniejszenia oporu aerodynamicznego. Zachowano przy tym starszy radar AI.17. Była to pierwsza wersja przenosząca cztery pociski rakietowe Firestreak samonaprowadzane na podczerwień, zamiast których można było podwiesić dodatkowe zbiorniki paliwa po 455 l (100 gal). Pierwszy lot miał miejsce 9 listopada 1956 roku, ale weszły one na wyposażenie jednostek operacyjnych dopiero w lipcu 1958 roku, a same pociski weszły do użytku dopiero od 1960 roku. Wyprodukowano ich 142 w zakładach Gloster i Armstrong Whitworth.
W ostatniej wersji produkcyjnej FAW Mk 8 zastosowano silniki Sa.7R, dysponujące dopalaniem na większych wysokościach (maksymalny ciąg 54,7 kN). Posiadała ona radar AI.22, jak FAW.6, i pociski Firestreak. Wprowadzono też pewne ulepszenia aerodynamiki płatowca. Wyprodukowano ich 47 w zakładach Gloster do 1960 roku (pierwszy lot 9 maja 1958 roku; zamówienie na dalsze 13 anulowano). Wersji tej używano od listopada 1959 roku.
Ostatnią wersją była FAW Mk 9, która powstała przez modernizację 116 samolotów Mk 7 z zastosowaniem silników Sa.7R i ulepszeń aerodynamicznych płatowca, przy zachowaniu radaru AI.17. Do jednostek zaczęły wchodzić od grudnia 1959 roku, a modernizację ostatnich ukończono w grudniu 1961 roku.
Oprócz wersji myśliwskich, powstała wersja treningowa T Mk 3, której prototyp oblatano 20 sierpnia 1956 roku. Posiadała silniki Sa.6 i usterzenie płytowe. Zastosowano w niej powiększoną tylną kabinę i wydłużony o 1,12 m kadłub. Wersja ta nie miała radaru, natomiast zachowano działka. Zbudowano 22 samoloty (pierwszy lot 6 stycznia 1958 roku).
Łącznie zbudowano 428 samolotów seryjnych i 7 prototypów.
Służba.
W czasie prób prototypy wykazały tyle nieznanych wcześniej właściwości, że 21 samolotów produkcyjnych pierwszego modelu zostało użytych do intensywnych prób w locie lub innych programów doświadczalnych. Nałożono też na nie ograniczenia eksploatacyjne w zakresie prędkości i figur pilotażu. Samoloty Javelin pierwszy raz użyte zostały podczas ćwiczeń w październiku 1955 roku, jeszcze przed dopuszczeniem do służby (przechwyciły wówczas bombowiec Canberra). Wprowadzenie ich do jednostek stało się możliwe dopiero w lutym 1956 roku, poczynając od 46 Dywizjonu w Odiham, a następnie 87. Dywizjonu w Brüggen w Niemczech Zachodnich (sierpień 1956 r.). Dalsze dostawy do dywizjonów miały miejsce od 1957 roku. Ogółem samolotów różnych wersji używało 19 dywizjonów RAF: 3., 5., 11., 23., 25., 29., 33., 41., 46., 60., 64., 72., 85., 87., 89., 96., 141., 151.. Z tego, dywizjony 3., 5., 11., 87. i 96. bazowały na stałe w RFN. Używały ich też jednostki doświadczalne i jednostka konwersji operacyjnej 228 OCU (Operational Conversion Unit).
Od 1960 roku około 40 samolotów oznaczonych jako FAW Mk 9(F/R) (od: "flight refuelling") wyposażono w długą demontowalną sondę do tankowania w powietrzu, z prawej strony kabiny, która ograniczała prędkość do 834 km/h, lecz pozwoliła na dłuższe przebazowania. Cztery tak wyposażone samoloty 23. Dywizjonu przeleciały w 1960 roku z samolotem tankującym Vickers Valiant do Singapuru.
Od początku lat 60. na uzbrojenie samolotów weszły pociski kierowane Firestreak, jednakże w tym samym czasie rozpoczęło się zastępowanie Javelinów przez nowe jednomiejscowe ponaddźwiękowe myśliwce English Electric Lightning. Do października 1964 roku wycofano je z dywizjonów bazujących w Wielkiej Brytanii (ostatni – 23. Dywizjon RAF), do lutego 1966 roku z Niemiec (ostatni – 11. Dywizjon w Geilenkirchen).
Dłużej Javeliny zatrzymał 29. Dywizjon RAF stacjonujący na Cyprze, gdzie zapobiegały naruszaniu przestrzeni powietrznej przez prowokujące Brytyjczyków samoloty tureckie i egipskie. W listopadzie 1965 roku dywizjon został przebazowany do Zambii w celu patrolowania granicy z Rodezją, w której biała mniejszość ogłosiła niepodległość od rządów brytyjskich i obawiano się ataku na Zambię, jednakże nie doszło do konfliktu zbrojnego. W kwietniu 1967 roku Javeliny wycofano i z tego dywizjonu.
Od 1963 roku Javeliny 60. i 64. Dywizjonów RAF operowały w Azji Południowo-Wschodniej w związku z konfrontacją indonezyjsko-malezyjską, patrolując granice Malezji na Borneo oraz przechwytując samoloty naruszające strefę wokół zachodniej Malezji. W związku z ustaniem zagrożenia, w 1967 i 1968 roku rozwiązano te dywizjony, co ostatecznie zakończyło służbę Javelinów w jednostkach bojowych.
Samolot generalnie uważany był za udany i lubiany przez pilotów. Jego osiągi wystarczały do przechwytywania poddźwiękowych bombowców na wysokościach do ok. 13,7 km (45 000 stóp) dla FAW.4 i 15,2 km (50 000 stóp) dla FAW.7. Prędkość maksymalna wszystkich wersji była zbliżona i sięgała 1130–1141 km/h na małej wysokości (Ma 0,92–0,925), 991–1101 km/h na dużej wysokości (Ma 0,93–0,94) i Ma 1,04 w locie nurkowym. Javelin miał jednak ograniczenia eksploatacyjne co do figur pilotażu i dopuszczalnych przeciążeń (zwłaszcza ze zbiornikami pod kadłubem), które zostały przebadane przez pierwsze lata prób i eksploatacji. W pierwszej wersji FAW.1 sterowanie było łatwe tylko przy prędkościach do 834 km/h, natomiast sterowanie przy większych prędkościach poprawiło się w kolejnych wersjach, po wprowadzeniu usterzenia płytowego. Manewrowość była dobra do wysokości 12,1 km (40 000 stóp) (dla wersji FAW.1), a wyżej samolot tracił prędkość w zakrętach i trudniej się rozpędzał. Manewrowość na dużych wysokościach polepszyła się jednak w wersjach z mocniejszymi silnikami, zwłaszcza z dopalaniem (które z powodu ograniczeń pompy paliwa skutecznie działało jedynie na wysokościach powyżej 3000 m). Szybkość wznoszenia była nieco lepsza, niż w Hawker Hunter. Na 13,7 km (45 000 stóp) samolot wznosił się w 8 minut (FAW.4) do 6,6 minut (FAW.7).
Zaletami samolotu była łatwość lotu na jednym silniku i wyjątkowo skuteczne hamulce aerodynamiczne. Javelin posiadał największą powierzchnię skrzydeł w układzie delty z myśliwców w służbie, przez co miał małe obciążenie powierzchni nośnej. Do operowania samolotu wystarczyły lotniska o długości 1829 m (2000 jardów). Zastosowany gruby profil skrzydła (10% przy kadłubie do 8,9% na końcówce) uniemożliwiał jednak osiąganie prędkości naddźwiękowych w locie poziomym.
Również ujemną cechą był niewielki zasięg radaru AI.17.
Opis techniczny.
Dwumiejscowy dwusilnikowy odrzutowy myśliwiec przechwytujący, średniopłat o konstrukcji metalowej półskorupowej, z poszyciem metalowym. W konstrukcji wykorzystano głównie stopy aluminium. Kadłub składał się z czterech sekcji. W centralnej części mieściły się obok siebie dwa silniki turboodrzutowe ze sprężarką osiową Armstrong Siddeley Sapphire, z okrągłymi chwytami powietrza po bokach przedniej części kadłuba. Stosowano silniki Sapphire Sa.6 o ciągu 36,9 kN (Mk 1 – 6), Sa.7 o ciągu 48,9 kN (Mk 7) i Sa.7R o ciągu 48,9 kN, z dopalaniem 54,7 kN (Mk.8). 
W nosie kadłuba umieszczony był radar AI.Mk.17 lub AI.Mk.22 pod opływową spiczastą osłoną (czarnego koloru). Kabina dwuosobowa: pilot i operator radaru, w układzie jeden za drugim (tandem), wyposażona w fotele wyrzucane Martin-Baker. Przeszklona osłona kabiny składała się ze stałego trzyczęściowego wiatrochronu, stałej sekcji między fotelami i dwóch odsuwanych do tyłu osłon nad fotelami załogi. Konstrukcja kabiny wersji treningowej T.3 była nieco inna, także z fotelami w układzie tandem, i wersja ta nie miała radaru.
Skrzydło samolotu w kształcie delty, z lekko załamaną do wewnątrz krawędzią natarcia (wprowadzoną od czwartego prototypu) – skos w pobliżu kadłuba wynosił 39,5°, a na częściach zewnętrznych 33,8°. Skrzydło konstrukcji jednodźwigarowej miało gruby profil RAE.101. Hamulce aerodynamiczne na dolnej i górnej powierzchni skrzydeł. Klapy szczelinowe na dolnej powierzchni skrzydeł, przed hamulcami. Klapy i hamulce aerodynamiczne uruchamiane hydraulicznie. Lotki wychylane za pomocą napędu.
Usterzenie w układzie T – ukośny statecznik poziomy ze sterem wysokości znajdował się na szczycie statecznika pionowego. Sylwetka samolotu wyróżniała się szerokim skośnym statecznikiem pionowym o dużej powierzchni (skos przedniej krawędzi 47,6° i tylnej 42,8°). Początkowo ster wysokości tworzyły lotki ze wspomaganym hydraulicznie wychylaniem, od wersji Mk 4 zastosowano ster płytowy z napędem elektrycznym (lotki pozostały jako wyważenie).
Podwozie trójpodporowe, z pojedynczymi kołami. Podwozie główne wciągane hydraulicznie do skrzydeł w kierunku do osi kadłuba, podwozie przednie wciągane do tyłu, pod kabinę pilota. 
Zbiorniki paliwa w skrzydłach (po pięć w każdym) i przedniej części kadłuba (dwa). Stosowano dwa podkadłubowe podłużne zbiorniki konforemne o pojemności po 1137 l (250 galonów), a od wersji Mk 7 można było używać zamiast podwieszonego uzbrojenia czterech zbiorników po 455 l (100 gal). Wersja T.3 miała dodatkowo dwa zbiorniki po 227 l (50 gal) w kadłubie.
Uzbrojenie stałe stanowiły cztery działka automatyczne kalibru 30 mm ADEN, zabudowane w rzadko spotykanej już wówczas konfiguracji w skrzydłach. Po dwa działka były zamontowane w każdym skrzydle obok siebie, na zewnątrz podwozia, aczkolwiek na samolotach operujących w Europie zwykle demontowano po jednym działku. Od wersji Mk 7 samoloty przenosiły cztery kierowane pociski rakietowe bliskiego zasięgu Firestreak na czterech pylonach podskrzydłowych (można było przenosić dwa pociski i dwa zbiorniki paliwa).
Zobacz też.
Podobne lub porównywalne samoloty:

</doc>
<doc id="1233140" url="https://pl.wikipedia.org/wiki?curid=1233140" title="Switch (film 2007)">
Switch (film 2007)

Switch – norweski film akcji z 2007 roku w reżyserii Ole Martin Hafsmo.
Opis fabuły.
Piętnastoletni Mikkel (Sebastian Stigar) przeprowadza się z matką z Oslo do Voss. W nowej szkole, w miejscowości będącej ośrodkiem sportów zimowych, wszyscy potrafią jeździć na snowboardzie. By zdobyć uznanie nowych kolegów oraz miłość nowo poznanej Niny (Ida Elise Broch) musi pokonać w zimowej dyscyplinie jej chłopaka Gaute (Espen Klouman-Høiner), który jest szkolnym tyranem i najlepszym snowboardzistą. W treningach pomaga mu zwariowany Tommen (Peter Stormare). W czasie konkursów skoków na snowboardzie w Mikkela specjalnie wpada Gaute, by ten nie mógł wystartować i zwyciężyć. Przekonany przez Tommena Mikkel, mimo kontuzji startuje i zajmuje pierwsze miejsce. Zyskuje uznanie wśród nowych kolegów i miłość Niny.

</doc>
<doc id="1233143" url="https://pl.wikipedia.org/wiki?curid=1233143" title="Narodowy pomnik przyrody w Czechach">
Narodowy pomnik przyrody w Czechach

Narodowy pomnik przyrody w Czechach (cz. "Národní přírodní památka", "NPP") – niewielki obszar lub twór przyrodniczy, najczęściej geomorfologiczny lub geologiczny, o znaczeniu narodowym lub międzynarodowym objęty ochroną prawną na terenie Czech zgodnie z ustawą nr 114 z 1992 roku. Pod koniec 2011 roku narodowych pomników przyrody w Czechach było 112. 
Mniejsze znaczenie (regionalne) ma pomnik przyrody.

</doc>
<doc id="1233150" url="https://pl.wikipedia.org/wiki?curid=1233150" title="Frančiškanska cerkev">
Frančiškanska cerkev



</doc>
<doc id="1233152" url="https://pl.wikipedia.org/wiki?curid=1233152" title="Switch">
Switch



</doc>
<doc id="1233153" url="https://pl.wikipedia.org/wiki?curid=1233153" title="Synagoga w Kownie">
Synagoga w Kownie



</doc>
<doc id="1233160" url="https://pl.wikipedia.org/wiki?curid=1233160" title="Harare (stacja kolejowa)">
Harare (stacja kolejowa)

Harare – stacja kolejowa w Harare, w Zimbabwe. Jest największą stacją kolejową w kraju. Znajdują się tu 2 perony.

</doc>
<doc id="1233169" url="https://pl.wikipedia.org/wiki?curid=1233169" title="Wielka Synagoga w Witebsku">
Wielka Synagoga w Witebsku



</doc>
<doc id="1233170" url="https://pl.wikipedia.org/wiki?curid=1233170" title="Synagoga Zaruczewska w Witebsku">
Synagoga Zaruczewska w Witebsku



</doc>
<doc id="1233173" url="https://pl.wikipedia.org/wiki?curid=1233173" title="Synagoga Uzgorska w Witebsku">
Synagoga Uzgorska w Witebsku



</doc>
<doc id="1233177" url="https://pl.wikipedia.org/wiki?curid=1233177" title="Obeya">
Obeya

Obeya ("jp. duży pokój") — stosowana w firmach azjatyckich (m.in. w koncernie Toyota) metoda zarządzania projektami polegająca na stworzeniu międzyfunkcyjnego zespołu projektowego pracującego w jednym pomieszczeniu. Metoda ta służy sprawnemu zarządzaniu informacją i natychmiastowemu podejmowaniu decyzji. Obeya gromadzi w jednym miejscu wszystkie osoby pracujące nad produktem i sposobem jego wytwarzania. Celem Obeya jest opracowanie koncepcji "zbieżnej z celem w ramach zbioru alternatyw" to znaczy doboru najlepszych elementów z różnych alternatyw (a nie jedynie wyboru najlepszej alternatywy), a w ten sposób wykreowania najlepszego rozwiązania. Ważna w Dużym Pokoju jest kontrola wizualna, która pozwala na szybką weryfikację postępu w pracach zespołu oraz określenie miejsca, w którym zespół znajduje się w danym momencie. 

</doc>
<doc id="1233180" url="https://pl.wikipedia.org/wiki?curid=1233180" title="Penczo Złatew">
Penczo Złatew

Generał dywizji Penczo Iwanow Złatew, znany także jako Petko Iwanow Złatew (bułg. odpowiednio "Пенчо" albo "Петко Иванов Златев"; ur. 2 listopada 1883 w Elenie, zm. 24 lipca 1948 w Sofii) – bułgarski oficer i polityk, jeden z liderów Związku Wojskowego. Uczestnik zamachu stanu z 19 maja 1934, po którym pełnił funkcję ministra wojny, a następnie, od stycznia do kwietnia 1935, premiera kraju.
Przebieg kariery wojskowej i działalność w Związku Wojskowym.
W 1903 ukończył Uczelnię Wojskową w Sofii, a w 1914 Akademię Sztabu Generalnego w Petersburgu. Uczestniczył w wojnach bałkańskich jako dowodzący pułkiem jazdy i w I wojnie światowej jako dowódca batalionu oraz naczelnik sztabu brygady kawalerii i piechoty. Po zakończeniu wojny kontynuował służbę w wojsku na stanowiskach dowódcy pułków konnych (1919–1928) i generalnego inspektora kawalerii (1929–1934). W dwudziestoleciu międzywojennym zaangażował się w działalność Związku Wojskowego – organizacji bułgarskich oficerów, która od czasu przewrotu 9 czerwca 1923 miała znaczący wpływ na politykę kraju. 9 maja 1934, po objęciu przez dotychczasowego lidera Związku gen. Atanasa Watewa funkcji ministra wojny w gabinecie Muszanowa, gen. Złatew stanął na czele organizacji. Wkrótce potem wziął udział w przygotowaniach do wojskowego zamachu stanu, którego celem było odsunięcie od władzy koalicji Blok Narodowy i ustanowienie rządów autorytarnych.
Działalność w rządzie Georgiewa i na stanowisku premiera kraju.
Po udanym i bezkrwawym zamachu, przeprowadzonym z pomocą armii 19 maja 1934, generał został zaproszony wraz z Kimonem Georgijewew z Koła Politycznego „Zweno”, który był kandydatem przewrotowców na premiera, na spotkanie z carem Borysem III. Podczas audiencji Borys III zgodził się usankcjonować zamach i zatwierdzić nowy rząd. Na skutek niedopatrzenia ze strony Georgijewa, w dekrecie o powołaniu gabinetu zabrakło nazwiska kandydata do objęcia funkcji ministra wojny. Premier zamierzał na to stanowisko powołać działacza Związku Wojskowego, płk. Damjana Wełczewa. Wiedząc iż Wełczew jest przeciwnikiem monarchii i opowiada się za jej likwidacją, car niespodziewanie zaproponował, by ministrem wojny został obecny na audiencji Złatew (o którym wiedział, że nie należy do grupy antymonarchistów). Postawiony w niezręcznej sytuacji Georgijew zgodził się i tym samym gen. Złatew nieoczekiwanie wszedł do składu rządu.
Rząd Georgijewa sprawował władzę autorytarną. Na mocy dekretów zdelegalizowano wszystkie partie polityczne w kraju, zawieszono Konstytucję Tyrnowską i rozwiązano Zgromadzenie Narodowe. Decyzje podjęte przez gabinet zostały negatywnie przyjęte przez większą część społeczeństwa i polityków opozycji. Brak społecznego poparcia oraz wewnętrzny konflikt między zwolennikami republiki (grupa skupiona wokół płk. Wełczewa) i monarchii (otoczenie gen. Złatewa popierane przez Borysa III) doprowadziły 22 stycznia 1935 do dymisji rządu Georgijewa. Tego samego dnia car powierzył Złatewowi misję budowy nowego gabinetu. Obejmując urząd premiera (przy jednoczesnym zachowaniu funkcji ministra wojny) generał zadeklarował chęć kontynuowania polityki Georgijewa oraz współpracy z Borysem III.
Podobnie jak w przypadku rządu Georgijewa, również gabinet Złatewa nie cieszył się poparciem społecznym i miał przeciwników we własnym obozie politycznym w postaci antymonarchistów. Ponadto decyzja premiera o odesłaniu w stan spoczynku przybocznych adiutantów cara: gen. Konstantina Panowa i płk. Pyrwana Draganowa doprowadziła do jego konfliktu z częścią carskiego otoczenia. Sytuację rządu Złatewa pogorszył otwarty list wystosowany 2 kwietnia 1935 przez Aleksandyra Cankowa do swoich politycznych zwolenników i społeczeństwa bułgarskiego. Były premier i lider Narodowego Ruchu Socjalnego krytycznie ocenił sytuację w kraju i zaapelował o odsunięcie wojskowych od władzy. W odpowiedzi minister spraw wewnętrznych w gabinecie Złatewa gen. Krum Kolew wydał nakaz zaaresztowania Cankowa, a także Kimona Georgijewa i dwóch innych nieprzychylnych rządowi polityków i zesłania wszystkich na Wyspę Św. Anastazji. Decyzja Kolewa, którą poparł premier, oburzyła innych członków rządu. W efekcie ministrowie spraw zagranicznych, sądownictwa i rolnictwa podali się do dymisji. Choć premier wkrótce znalazł następców, Borys III postanowił wykorzystać kryzys rządowy do odsunięcia wojskowych od władzy. Powołując się na konstytucję car odmówił podpisania nominacji ministerialnych. Kilka dni później, nie mogąc znaleźć wyjścia z zaistniałej sytuacji, generał Złatew 18 kwietnia 1935 podał się do dymisji. Wkrótce potem na zawsze wycofał się z działalności społeczno-politycznej.

</doc>
<doc id="1233182" url="https://pl.wikipedia.org/wiki?curid=1233182" title="Jeziorko (jezioro w powiecie świebodzińskim)">
Jeziorko (jezioro w powiecie świebodzińskim)

Jeziorko (niem. "Kleiner See") – jezioro w woj. lubuskim, w pow. świebodzińskim, w gminie Skąpe, leżące na terenie Pojezierza Lubuskiego.
Jezioro położone jest w pobliżu południowo-zachodniego krańca, dużego jeziora Niesłysz (Niesulickiego), należącego do Gospodarstwa Rybackiego SP Zbąszyń. W przeszłości geologicznej jezioro Jeziorko było jego częścią.
Akwen ze wszystkich stron otaczają lasy. W jeziorze Złoty Potok oprócz pospolitych gatunków ryb napotkamy bassa wielkogębowego, popularnie zwanego okoniopstrągiem (jego jedyne znane stanowisko w wodach Środkowego Nadodrza). Na północno-zachodnim brzegu jeziora znajduje się przedwojenny hotelik oraz niewielkie pole namiotowe. Na miejscu istnieje możliwość wypożyczenia sprzętu pływającego. Dojazd do jeziora jest możliwy z drogi krajowej Świebodzin-Krosno Odrzańskie – w miejscowości Radoszyn kierujemy się na Niesulice i dalej na Kalinowo.
Dane morfometryczne.
Powierzchnia zwierciadła wody według różnych źródeł wynosi od 28,5 ha do 31,3 ha.
Zwierciadło wody położone jest na wysokości 78,8 m n.p.m. Głębokość maksymalna jeziora wynosi 13,0 m.
W oparciu o badania przeprowadzone w 2004 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jeziorko". W różnych publikacjach i na mapach topograficznych jezioro to występuje pod nazwą "Złoty Potok" lub "Jeziórko".

</doc>
<doc id="1233183" url="https://pl.wikipedia.org/wiki?curid=1233183" title="Przepływ jednej sztuki">
Przepływ jednej sztuki

Przepływ jednej sztuki (ang. "one-piece flow", "single-piece flow", "make-one, move-one") − metoda produkcji, w której produkty lub ich partia są wytwarzane i przekazywane do kolejnego etapu procesu pojedynczo, za jednym razem. Innymi słowy, maksymalny zapas między operacjami/stanowiskami/procesami wynosi jeden.
Geneza.
Początki przepływu jednej sztuki to zastosowanie koncepcji „potwierdzenia jeden po drugim” na odlewni w procesie produkcji silników przez Kiichiro Toyoda w 1934. Zamysłem Toyody było niedodawanie więcej pracy dla części, które później okazywały się wadliwe. W krótkim czasie zauważono, że taka metoda przynosi wiele korzyści.
Według innego źródła twórcą tej metody był Henry Ford.
Opis.
Przepływ jednej sztuki należy do rozwiązań lean management. Jest niezbędny do stworzenia tzw. przepływu ciągłego, umożliwiającego produkowanie w sposób jak najbardziej płynny. Jest możliwy do osiągnięcia zarówno poprzez zastosowanie linii produkcyjnych, jak i przy montażu ręcznym.
Do korzyści ze stosowania przepływu jednej sztuki należą m.in. zmniejszenie liczby wadliwych produktów, skrócenie czasu ich wytwarzania oraz zmniejszenie zapasów.

</doc>
<doc id="1233184" url="https://pl.wikipedia.org/wiki?curid=1233184" title="Ewangeliczny Kościół Reformowany">
Ewangeliczny Kościół Reformowany



</doc>
<doc id="1233185" url="https://pl.wikipedia.org/wiki?curid=1233185" title="Bazille przy sztalugach">
Bazille przy sztalugach

Frédéric Bazille przy sztalugach () – obraz olejny o wymiarach 105 × 70 cm, autorstwa francuskiego malarza impresjonisty Auguste’a Renoira, namalowany w roku 1867. Obecnie obraz znajduje się w Musée d’Orsay.
Jest to portret Frédérica Bazille’a, przyjaciela Renoira, który zginął podczas wojny francusko-pruskiej. W latach 60. XIX wieku Bazille wspierał Renoira finansowo.

</doc>
<doc id="1233191" url="https://pl.wikipedia.org/wiki?curid=1233191" title="Folia izotermiczna">
Folia izotermiczna



</doc>
<doc id="1233193" url="https://pl.wikipedia.org/wiki?curid=1233193" title="Verona Porta Nuova">
Verona Porta Nuova

Verona Porta Nuova (włoski: "Stazione di Verona Porta Nuova") – stacja kolejowa w Weronie, w regionie Wenecja Euganejska, we Włoszech. Znajduje się tu 5 peronów.

</doc>
<doc id="1233194" url="https://pl.wikipedia.org/wiki?curid=1233194" title="Planty Dietlowskie">
Planty Dietlowskie



</doc>
<doc id="1233195" url="https://pl.wikipedia.org/wiki?curid=1233195" title="Manoj Bajpai">
Manoj Bajpai

Manoj Bajpai (ur. 23 kwietnia 1969) – bollywoodzki aktor filmowy, znany z niekonwencjonalnych ról. Sławę i nagrody zdobył za rolę w filmie pod tytułem "Satya" w reżyserii Ram Gopala Varmy w 1998 roku. Urodził się w wiosce Belwa w stanie Bihar. Wykształcenie zdobył w Ramjas College i Delhi University w Delhi (trzykrotnie nieprzyjęty do National School of Drama in New Delhi). Aktor teatralny i telewizyjny debiutował w kinie w 27 roku życia w "Bandit Queen". Żonaty z aktorką Shabaną Khan znaną jako Neha, która wystąpiła z nim w filmie "Fiza" i "Kareb". Nagradzany za role w "Satya", "Pinjar", "Aks", "Zubeidaa" i "Veer-Zaara". 5 nagród, 7 nominacji.
Do Mumbaju przybył z Delhi po raz pierwszy w 1984 roku z uliczną trupą teatralną wystawiającą sztuki na tematy społeczno-polityczne. Planuje własną produkcję filmu na temat sytuacji muzułmanów w Indiach.
Występował u boku takich aktorek jak Tabu, Urmila Matondkar, Antara Mali, Raveena Tandon, Karisma Kapoor, Dia Mirza, Juhi Chawla i sióstr Shilpa Shetty i Shamita Shetty.
Partnerował takim aktorom jak Amitabh Bachchan, Shah Rukh Khan, Hrithik Roshan, Vivek Oberoi, Anil Kapoor, czy Akshay Kumar.
Wraz z Naseeruddin Shahem gra typ bohaterów, alternatywnych dla bollywoodzkich macho. Mimo wysokich ocen krytyków i nagród za role – niedoceniony komercyjnie. Aktualnie mieszka w Mumbaju w dzielnicy Lokhandwala.

</doc>
<doc id="1233197" url="https://pl.wikipedia.org/wiki?curid=1233197" title="Stolna Cerkev">
Stolna Cerkev



</doc>
<doc id="1233201" url="https://pl.wikipedia.org/wiki?curid=1233201" title="Synagoga w Rydze">
Synagoga w Rydze



</doc>
<doc id="1233202" url="https://pl.wikipedia.org/wiki?curid=1233202" title="Mariborski grad">
Mariborski grad



</doc>
<doc id="1233203" url="https://pl.wikipedia.org/wiki?curid=1233203" title="Echetos">
Echetos

Echetos () - mityczny władca Epiru. Znany z "Odysei" [Hom. "Od." XVIII 83, XXI 307], a także z przekazu biskupa Tesaloniki Eustacjusza ("Commentarii ad Homeri Iliadem et Odysseam, ad fidem exempli Romani") i Apolloniosa z Rodos [IV 1093].
W "Odysei" Echetos pojawia się dwukrotnie - w księdze XVIII zalotnik Penelopy Antinoos grozi żebrakowi Irosowi, że jeśli przegra walkę z nierozpoznanym jeszcze Odyseuszem, wyśle go na stały ląd do króla Echetosa, który utnie mu nos i uszy i wytnie jądra. W księdze XXI Antinoos rzuca groźbę wywiezienia do ludobójcy króla Echetosa samemu Odyseuszowi, „w okręcie czarnym”, twierdząc przy tym, że „nikt go stamtąd nie wybawi”.
Szerzej o Echetosie mówią scholia do Homera i "Argonautica" Apolloniosa z Rodos, w których księżniczka Arete skarży się Alkinoosowi na okrucieństwo ojców wobec córek, wymieniając kilka przykładów z mitologii, m.in. przykład Echetosa. Echetos słynął z okrucieństwa i był postrachem wszystkich śmiertelników. Był synem Euchenora i Flogei. Miał córkę o imieniu Metope lub Amfisa, która uległa zalotom człowieka o imieniu Aichmodikos. Rozgniewany Echetos oślepił córkę wykłuwając jej oczy kolcami z brązu, a jej kochanka wykastrował. Następnie zamknął córkę w lochu i dał jej wykonane z żelaza kłosy jęczmienia każąc jej mleć je i obiecując szyderczo, że przywróci jej wzrok, jeśli uda jej się zemleć je na mąkę.

</doc>
<doc id="1233209" url="https://pl.wikipedia.org/wiki?curid=1233209" title="Sisley z żoną">
Sisley z żoną

Sisley z żoną albo "Państwo Sisley" () – obraz olejny o wymiarach 105 × 75 cm, autorstwa francuskiego malarza impresjonisty Auguste’a Renoira, namalowany w roku 1863. Obecnie obraz znajduje się w Wallraf-Richartz-Museum.
Na tym obrazie Renoira umiejętne zestawienie kolorów i upozorowanie dodało wyrazu charakterystyce modeli. Alfred Sisley był także malarzem impresjonistą.

</doc>
<doc id="1233213" url="https://pl.wikipedia.org/wiki?curid=1233213" title="Brno-Židenice (przystanek kolejowy)">
Brno-Židenice (przystanek kolejowy)

Brno-Židenice – przystanek kolejowy i równocześnie posterunek odgałęźny w Brnie przy ulicy Lazaretní 610/11, w kraju południowomorawskim, w Czechach. Znajdują się tu 3 perony.

</doc>
<doc id="1233214" url="https://pl.wikipedia.org/wiki?curid=1233214" title="Dwanaście małp">
Dwanaście małp



</doc>
<doc id="1233215" url="https://pl.wikipedia.org/wiki?curid=1233215" title="Sd.Kfz.11">
Sd.Kfz.11

Sd.Kfz.11 (Sonderkraftfahrzeug 11) – niemiecki pojazd półgąsienicowy z okresu II wojny światowej. Został zaprojektowany w firmach Hansa-Lloyd (Borgward) i Goliath, a produkowany w latach 1937–1944. Podstawową wersją pojazdu był lekki ciągnik artyleryjski (niem. "leichter Zugkraftwagen 3t"), na jego bazie powstało 5 innych wersji. Przystosowany był do ciągnięcia haubic 10,5 cm leFH 18, dział przeciwpancernych PaK 40 oraz dział przeciwlotniczych FlaK 36 i 37.

</doc>
<doc id="1233217" url="https://pl.wikipedia.org/wiki?curid=1233217" title="Stara trta">
Stara trta



</doc>
<doc id="1233218" url="https://pl.wikipedia.org/wiki?curid=1233218" title="Jezioro Mausz">
Jezioro Mausz



</doc>
<doc id="1233220" url="https://pl.wikipedia.org/wiki?curid=1233220" title="Melchior Hatzfeldt">
Melchior Hatzfeldt



</doc>
<doc id="1233222" url="https://pl.wikipedia.org/wiki?curid=1233222" title="Jezioro Mielenko">
Jezioro Mielenko



</doc>
<doc id="1233224" url="https://pl.wikipedia.org/wiki?curid=1233224" title="Valaskjálf">
Valaskjálf

W mitologii nordyckiej Valaskjálf to jeden z pałaców Odyna, którego sufit pokryty był nieskazitelnym srebrem. W tym pałacu znajdował się również tron Odyna, Hliðskjálf, z którego Odyn mógł oglądać cały wszechświat.

</doc>
<doc id="1233232" url="https://pl.wikipedia.org/wiki?curid=1233232" title="Córki Mendesa przy pianinie">
Córki Mendesa przy pianinie

Córki Catulle’a Mendesa przy pianinie – obraz olejny o wymiarach 163 × 130 cm, autorstwa francuskiego malarza impresjonisty Auguste’a Renoira, namalowany w roku 1888.

</doc>
<doc id="1233233" url="https://pl.wikipedia.org/wiki?curid=1233233" title="Jezioro Mienino">
Jezioro Mienino



</doc>
<doc id="1233234" url="https://pl.wikipedia.org/wiki?curid=1233234" title="Jezioro Młyński Staw">
Jezioro Młyński Staw



</doc>
<doc id="1233236" url="https://pl.wikipedia.org/wiki?curid=1233236" title="Feliks Brzozowski">
Feliks Brzozowski

Feliks Brzozowski (ur. 1836 w Warszawie, zm. 1892 tamże) – polski artysta malarz, rysownik oraz ilustrator.
Życiorys.
Uczył się w warszawskiej Szkole Sztuk Pięknych pod kierunkiem Chrystiana Breslauera w latach 1852-1859. Tworzył głównie drobiazgowo malowane krajobrazy, zwłaszcza motywów leśnych. W podróżach po Polsce powstawały pejzaże z okolic Ojcowa, z Tatr oraz widoki zamków. Wyjazdy za granicę (Alpy, Krym) nie odznaczyły się w jego twórczości.
Swoje prace wysyłał do krakowskiego Towarzystwa Przyjaciół Sztuk Pięknych, w Warszawie wystawiał je w Salonie Krywulta oraz w Towarzystwie Zachęty Sztuk Pięknych od jego powstania. Od 1865 zamieszczał ilustracje w warszawskich czasopismach (Tygodnik Ilustrowany, Biesiada Literacka, Kłosy).

</doc>
<doc id="1233237" url="https://pl.wikipedia.org/wiki?curid=1233237" title="Jezioro Moczydło">
Jezioro Moczydło

10 jezior i stawów w Polsce według KSNG:
3 stawy w Warszawie, w dzielnicy Ursynów (Stawy na Moczydle):

</doc>
<doc id="1233238" url="https://pl.wikipedia.org/wiki?curid=1233238" title="Groningen (stacja kolejowa)">
Groningen (stacja kolejowa)

Groningen – stacja kolejowa w Groningen, w prowincji Groningen, w Holandii. Znajdują się tu 3 perony.

</doc>
<doc id="1233239" url="https://pl.wikipedia.org/wiki?curid=1233239" title="Jezioro Moczydło (Pojezierze Lubuskie)">
Jezioro Moczydło (Pojezierze Lubuskie)



</doc>
<doc id="1233242" url="https://pl.wikipedia.org/wiki?curid=1233242" title="Let’s Talk About Love (album Céline Dion)">
Let’s Talk About Love (album Céline Dion)

Let’s Talk About Love – piąty anglojęzyczny studyjny album Céline Dion, wydany 15 listopada 1997 roku. Po ogromnym sukcesie poprzedniej płyty "Falling into You", piosenkarka postanowiła pójść za ciosem i nagrała sequel tego albumu. Płytę "Let’s Talk About Love" nagrywano w Londynie, Nowym Jorku oraz Los Angeles. Na krążku gościnnie z Dion zaśpiewali: Barbra Streisand ("Tell Him"), Bee Gees ("Immortality"), Luciano Pavarotti ("I Hate You Then I Love You"), Carole King oraz sir George Martin ("The Reason"), Bryan Adams ("Let’s Talk About Love") i pochodząca z Jamajki piosenkarka Diana King ("Treat Her Like a Lady"). Dzięki tej płycie oraz singlom z niej pochodzącym Dion została obsypana nagrodami m.in. Grammy, American Music Awards, Billboard Music Awards czy World Music Awards.
Na początku album miał nazywać się "The Reason", w ostatniej chwili nazwę zmieniono na "Let’s Talk About Love". W ostatniej chwili z tracklisty albumu usunięto także wyprodukowaną przez Jima Steimana kompozycję "Is Nothing Scared" i zastąpiono ją utworem "Where Is the Love". Różnorodna brzmieniowo płyta zawiera kilka coverów m.in. "When I Need You" Leo Sayera, "Love Is on the Way" Billy’ego Portera czy "Let’s Talk About Love" Jana-Jacques’a Goldmana. Z kolei utwór "Amar Haciendo el Amor" jest hiszpańskojęzyczną adaptacją nagranej przez Billy’ego Manna w 1996 roku piosenki "You Only Love Once".
Pierwszym singlem z albumu był nagrany w duecie z Barbrą Streisand utwór "Tell Him". Jednak dopiero po wydaniu ballady "My Heart Will Go On" będącej motywem przewodnim filmu Titanic o płycie zrobiło się bardzo głośno. Utwór na początku 1998 roku wdarł się szturmem na pierwsze miejsca list przebojów na całym świecie nie schodząc z nich przez blisko pół roku. Piosenkę nagrodzono Oscarem w kategorii "Najlepsza oryginalna piosenka filmowa" oraz nagrodą Grammy w kategorii "Piosenka roku". Z albumu poza Stanami Zjednoczonymi wydano także nagraną z Bee Gees kompozycję "Immortality". W wybranych europejskich krajach ukazał się singel z piosenką "The Reason" oraz "Treat Her Like a Lady" zaś w Japonii "Be the Man". Z płyty wydano także trzy single promocyjne: "Miles to Go (Before I Sleep)" (w Kanadzie), "I Hate You Then I Love You" (we Włoszech) oraz "When I Need You" (w Brazylii).
Krążek jest jednym z najlepiej sprzedających się albumów lat 90. w Europie, gdzie został certyfikowany przez IFPI jako dziewięciokrotnie platynowy. Certyfikat wkrótce powinien zostać odnowiony, gdyż fizyczna sprzedaż płyty na starym kontynencie sięgnęła 10 milionów egzemplarzy. W Stanach Zjednoczonych płyta osiągnęła status dziesięciokrotnej platyny za ponad 10 milionów sprzedanych kopii. Album był w Stanach drugim najlepiej sprzedającym się krążkiem w 1997 roku. Z kolei w Kanadzie oraz w Japonii sprzedaż sięgnęła rekordowego poziomu ponad 1,5 mln egzemplarzy. W obu tych krajach płyta otrzymała certyfikat diamentowej płyty.

</doc>
<doc id="1233243" url="https://pl.wikipedia.org/wiki?curid=1233243" title="Wyspy Furneaux">
Wyspy Furneaux

Wyspy Furneaux () – grupa 52 wysp we wschodniej części Cieśniny Bassa. Administracyjnie należy do stanu Tasmania. Jej nazwa pochodzi od nazwiska brytyjskiego odkrywcy Tobiasa Furneaux, który badał te tereny w 1773 r., dowodząc statkiem „Adventure” w czasie drugiej podróży Cooka w latach 1772–1774.
Do największych wysp grupy należą Wyspa Flindersa, Cape Barren oraz Clarke.
Na liczącej 140 000 hektarów Wyspie Flindresa od grudnia roku 1841 do lutego 1842 roku przebywał Paweł Edmund Strzelecki wykonując pomiary w rejonie Cieśniny Bassa, w celu sprawdzenia dokładności map. W dniu 13 stycznia 1842 Strzelecki wspiął się na najwyższe wzniesienie tej wyspy liczące 756 m, nazwane Górą Strzeleckiego. Największą atrakcją wyspy jest liczący 4200 ha Park Narodowy Strzeleckiego.
W regionie znajduje się pięć kolonii: Killiecrankie, Emita, Whitemark, Lady Barron i Cape Barren oraz osada Whitemark na Wyspie Flindersa, która stanowi centrum administracyjne całego regionu.

</doc>
<doc id="1233244" url="https://pl.wikipedia.org/wiki?curid=1233244" title="Jezioro Mummel">
Jezioro Mummel



</doc>
<doc id="1233246" url="https://pl.wikipedia.org/wiki?curid=1233246" title="Furneaux Group">
Furneaux Group



</doc>
<doc id="1233248" url="https://pl.wikipedia.org/wiki?curid=1233248" title="Operación Puerto">
Operación Puerto

Operación Puerto – afera dopingowa w świecie sportu, która wybuchła 23 maja 2006, w momencie aresztowania przez funkcjonariuszy Guardia Civil, dyrektora sportowego kolarskiej grupy Liberty Seguros - Manolo Saiza. Sprawę łączy osoba lekarza, doktora Eufemiano Fuentesa, dostarczającego kolarzom niedozwolone środki, jak również przeprowadzającego nielegalne transfuzje krwi.
W aferę zamieszani byli znani kolarze, tacy jak: Jan Ullrich, Ivan Basso, Alejandro Valverde, Aleksander Winokurow, Tyler Hamilton, Michele Scarponi, Joerg Jaksche, czy Andriej Kaszeczkin. W wyniku afery i powiązań z rzeczonym lekarzem część kolarzy została wykluczona z Tour de France 2006. Sportowcy innych dyscyplin, jak lekkoatletyka, boks czy piłka nożna (kontakty z dr. Fuentesem mieli mieć między innymi zawodnicy drużyny Realu Madryt czy FC Barcelony) również mieli być zamieszani w aferę.
W kwietniu 2013 Fuentes został skazany przez sąd w Madrycie na rok więzienia w zawieszeniu i cztery lata zakazu wykonywania zawodu lekarza. Światowa Agencja Antydopingowa (WADA), Międzynarodowa Unia Kolarska (UCI) i władze hiszpańskiego sportu - jako oskarżyciele posiłkowi podczas procesu - złożyli jednak łącznie dziewięć apelacji od wyroku, bowiem sędzia Julia Patricia Santamaria, odrzuciła ich prośby o dostęp do zarekwirowanych w śledztwie torebek z krwią i komputerów doktora (zdecydowała, że torebki mają zostać zniszczone po zakończeniu procesu).

</doc>
<doc id="1233249" url="https://pl.wikipedia.org/wiki?curid=1233249" title="Jezioro Matana">
Jezioro Matana



</doc>
<doc id="1233252" url="https://pl.wikipedia.org/wiki?curid=1233252" title="Kąpiące się (obraz Auguste’a Renoira)">
Kąpiące się (obraz Auguste’a Renoira)

Kąpiące się () – obraz olejny, o wymiarach 110 × 160 cm, autorstwa francuskiego malarza impresjonisty Auguste’a Renoira, namalowany w latach 1918–1919.
Jest to jeden z ostatnich obrazów Renoira, malarz zmarł po ukończeniu dzieła w 1919 roku. Nagie kobiety o mocnej budowie i różowej cerze przedstawione zostały w nieokreślonej scenerii. Artysta przy pracy koncentrował się na formie i kolorze.
Akty w twórczości Renoira zaczęły dominować dopiero od lat osiemdziesiątych XIX wieku, po jego podróży do Włoch odbytej w latach 1881–1882.

</doc>
<doc id="1233257" url="https://pl.wikipedia.org/wiki?curid=1233257" title="Zespół włosów niedających się uczesać">
Zespół włosów niedających się uczesać

Zespół włosów niedających się uczesać (włosy trójkątne i kanalikowate, , , ) – bardzo rzadka anomalia strukturalna włosów, polegająca na dziwacznym kształcie przekroju włosów z podłużnym ich pobruzdowaniem, co objawia się jako mieniące się jasne włosy o srebrzystym zabarwieniu, sterczące, kędzierzawe, sprawiające niemałe trudności w stylizacji. Włosy zazwyczaj mają prawidłową długość, jakość i wytrzymałość; brwi, rzęsy i włosy innych okolic ciała są prawidłowo zbudowane. Początek schorzenia przypada na wczesne dzieciństwo, z wiekiem występuje tendencja do poprawy. Poza anomaliami struktury włosa nie stwierdza się innych nieprawidłowości.
Rozpoznanie stawiane jest na podstawie obrazu klinicznego i mikroskopowego badania włosa. W diagnostyce różnicowej należy uwzględnić włosy skręcone ("pili torti") i zespół luźnych włosów anagenowych.
Badania genetyczne starają się wyjaśnić etiologię tego zespołu. Poprzednio donoszono o przypadkach dziedziczenia autosomalnego dominującego i recesywnego.
Badania opublikowane w sierpniu 2022 roku wykryły, że u większości chorych dzieci występują mutacje genu PADI3 i/lub TGM3 lub TCHH. Od prawidłowego działania tych genów zależy białko trichohialina, które odgrywa istotną rolę w budowie łodygi włosa.
Schorzenie opisali francuscy dermatolodzy w latach 70. jako .

</doc>
<doc id="1233261" url="https://pl.wikipedia.org/wiki?curid=1233261" title="Chylin Wielki">
Chylin Wielki

Chylin Wielki – kolonia w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego.

</doc>
<doc id="1233262" url="https://pl.wikipedia.org/wiki?curid=1233262" title="La Grenouillère">
La Grenouillère

La Grenouillère – obraz olejny autorstwa francuskiego malarza impresjonisty Auguste’a Renoira, namalowany w 1869 roku.
La Grenouillère było popularnym miejscem rozrywek nad brzegiem Sekwany. Renoir namalował kilka obrazów przedstawiających ten zakątek. Także Claude Monet namalował podobny obraz o tym samym tytule.

</doc>
<doc id="1233263" url="https://pl.wikipedia.org/wiki?curid=1233263" title="Chylin Mały">
Chylin Mały

Chylin Mały – kolonia w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego.

</doc>
<doc id="1233265" url="https://pl.wikipedia.org/wiki?curid=1233265" title="Busówno-Kolonia">
Busówno-Kolonia

Busówno-Kolonia – kolonia w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego.

</doc>
<doc id="1233266" url="https://pl.wikipedia.org/wiki?curid=1233266" title="Eriskirch (stacja kolejowa)">
Eriskirch (stacja kolejowa)

Eriskirch – stacja kolejowa w Eriskirch, w kraju związkowym Badenia-Wirtembergia, w Niemczech.
W budynku dworca znajduje się Centrum Ochrony Przyrody, które jest jednym z 7 tego typu placówek w Badenii-Wirtembergii.

</doc>
<doc id="1233267" url="https://pl.wikipedia.org/wiki?curid=1233267" title="Buza (województwo lubelskie)">
Buza (województwo lubelskie)

Buza – kolonia w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego.
W wieku XIX Buza także „Buża” stanowiła nomenklaturę Olchowca.

</doc>
<doc id="1233268" url="https://pl.wikipedia.org/wiki?curid=1233268" title="Let’s Talk About Love">
Let’s Talk About Love



</doc>
<doc id="1233270" url="https://pl.wikipedia.org/wiki?curid=1233270" title="Kamienna Góra (osada leśna w województwie lubelskim)">
Kamienna Góra (osada leśna w województwie lubelskim)

Kamienna Góra – osada leśna w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego.

</doc>
<doc id="1233271" url="https://pl.wikipedia.org/wiki?curid=1233271" title="Skurcz izowolumetryczny">
Skurcz izowolumetryczny

Skurcz izowolumetryczny – skurcz serca zachodzący przy tej samej, stałej objętości komorowej. W trakcie skurczu izowolumetrycznego dochodzi do wzrostu ciśnienia w komorze serca przy zamkniętych zastawkach przedsionkowo-komorowych, jak i półksiężycowatych pnia płucnego i aorty. Skurcz izowolumetryczny kończy się z chwilą otwarcia zastawek.

</doc>
<doc id="1233272" url="https://pl.wikipedia.org/wiki?curid=1233272" title="Bitwa pod Gravią">
Bitwa pod Gravią

Bitwa pod Gravią – starcie zbrojne pomiędzy Grekami a turecką ekspedycją karną, do którego doszło 8 maja 1821 r. w trakcie wojny o niepodległość Grecji.
Tło wydarzenia.
Dowodzona przez Albańczyka Omera Vrioni turecka ekspedycja karna, licząca 8000 żołnierzy oraz baterie artylerii, wyruszyła z Lamii w celu pacyfikacji chrześcijan i zduszenia powstania. Zaraz za Lamią, na terenie niemal równinnym, 23 kwietnia drogę zagrodziło im około 1500 źle uzbrojonych greckich ochotników, broniących mostu prowadzącego przez rzekę Alamanę (obecnie Sperchios). Po kilkugodzinnej walce rozbito wojska Greków. Ich ranny dowódca, młody kleryk Atanasios Diakos, został pojmany. Turcy zaoferowali mu nadanie własnego stopnia oficerskiego, a gdy Diakos odrzucił ich propozycje, zabili go. Ze względu na dokonywane pacyfikacje, wyprawa wojenna dopiero 8 maja dotarła do odległego o ok. 35 km miasteczka Gravia, gdzie w pobliżu miejscowego zajazdu (chanu) powstańcy ponownie zablokowali jej drogę, co doprowadziło do rozpoczęcia bitwy.
Bitwa.
Turcy zaatakowali ze wsparciem artyleryjskim. Kryjący się za skałami i kamiennymi szałasami pasterskimi Grecy razili atakujących dopiero z niewielkiej odległości. Mimo rozkazów Omera Vrioni wojska Imperium Osmańskiego nie były w stanie wystarczająco szybko się przegrupowywać. Umożliwiło to obrońcom wycofanie się przed nadejściem tureckich posiłków. Według różnych informacji atakujący stracili 330-400 zabitych, obrońcy jedynie kilku.
Bitwa uchroniła powstanie przed stłumieniem w początkowej fazie. Androutsosowi powierzono odtąd dowodzenie powstańczymi siłami całej środkowej Grecji. Vrioni zrezygnował natomiast z samodzielnego marszu na Peloponez, walcząc z lokalnymi siłami powstańców.

</doc>
<doc id="1233274" url="https://pl.wikipedia.org/wiki?curid=1233274" title="Langenargen (stacja kolejowa)">
Langenargen (stacja kolejowa)

Langenargen – stacja kolejowa w Langenargen, w kraju związkowym Badenia-Wirtembergia, w Niemczech. Stacja znajduje się w centrum miejscowości przy Eisenbahnstraße.

</doc>
<doc id="1233275" url="https://pl.wikipedia.org/wiki?curid=1233275" title="Wólka Tarnowska (Wólka Tarnowska)">
Wólka Tarnowska (Wólka Tarnowska)

Wólka Tarnowska – osada wsi Wólka Tarnowska w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 osada administracyjnie należała do województwa chełmskiego.

</doc>
<doc id="1233279" url="https://pl.wikipedia.org/wiki?curid=1233279" title="Survival">
Survival



</doc>
<doc id="1233281" url="https://pl.wikipedia.org/wiki?curid=1233281" title="Jezioro Bangweulu">
Jezioro Bangweulu



</doc>
<doc id="1233282" url="https://pl.wikipedia.org/wiki?curid=1233282" title="Ajaan Suwat Suvaco">
Ajaan Suwat Suvaco

Ajaan Suwat Suvaco (ur. 29 sierpnia 1919 r., zm. 5 kwietnia 2002 r. w Buriram w Tajlandii) – buddyjski mnich, założyciel czterech klasztorów w zachodnich Stanach Zjednoczonych. 
Życiorys.
W wieku 20 lat został wyświęcony i dwa lub trzy lata później został uczniem Ajaan Funn Acaro. Pobierał także przez pewien czas nauki od Ajaana Muna.
Po śmierci Ajaana Funna w 1977 roku Ajaan Suwat pozostał w klasztorze, aby nadzorować królewskie uroczystości pogrzebowe swojego nauczyciela oraz budowę monumentu i muzeum ku chwale Ajaana Funna. W 1980 Ajaan Suwat przybył do USA, gdzie założył cztery swoje klasztory: jeden koło Seattle (stan Waszyngton) oraz dwa w okolicach Los Angeles i jeden na wzgórzach hrabstwa San Francisco (Metta Forest Monastery). Do Tajlandii powrócił w 1996 roku.

</doc>
<doc id="1233283" url="https://pl.wikipedia.org/wiki?curid=1233283" title="Rob van Dijk">
Rob van Dijk

Rob van Dijk (ur. 15 stycznia 1969 w Voorhout) – holenderski piłkarz. Van Dijk w profesjonalnej piłce zadebiutował w sezonie 1992-93 w barwach Feyenoordu. Grał też dla PSV Eindhoven, RKC Waalwijk, De Graafschap czy SC Heerenveen. Ostatnim jego klubem w karierze był FC Utrecht.

</doc>
<doc id="1233284" url="https://pl.wikipedia.org/wiki?curid=1233284" title="Złota Telekamera">
Złota Telekamera

Złota Telekamera – nagroda specjalna przyznawana na gali wręczenia Telekamer organizowanej przez tygodnik telewizyjny „Tele Tydzień”.
Złota Telekamera wręczana jest pod koniec gali. Aby ją otrzymać, nominowany musi trzykrotnie wygrać plebiscyt „Tele Tygodnia” i trzykrotnie zdobyć największą liczbę głosów w swojej kategorii. Oznacza to, że Złota Telekamera nie jest przyznawana corocznie na gali. Laureat Złotej Telekamery traci możliwość wzięcia udziału w następnych plebiscytach „Tele Tygodnia” i nie może być już więcej nominowany w danej kategorii. Może jednak ubiegać się o Telekamerę w innej kategorii. Mimo istnienia takiej reguły, redakcja „Tele Tygodnia” w trakcie Gali ma prawo wręczyć inne nagrody i wyróżnienia, niebędące przedmiotem Plebiscytu, ale prezentowane wraz z wynikami Plebiscytu (pkt. 10 Regulaminu Plebiscytu). W praktyce przepis ten znalazł swoje odzwierciedlenie w szczególności na Gali wręczenia Telekamer 2007. Decyzją redakcji Złotą Telekamerę otrzymała wtedy Ewa Drzyzga, chociaż otrzymała Telekamery w 3 różnych, aczkolwiek zbliżonych kategoriach. Laureat, który w danym roku otrzymuje trzecią Telekamerę, otrzymuje Złotą Telekamerę w roku następnym. W całej historii Telekamer, wręczono łącznie 41 Złotych Telekamer na 17 galach (2002, 2004, 2007, 2008, 2009, 2010, 2012, 2013, 2014, 2015, 2016, 2017, 2018, 2019, 2020, 2021, 2022).
Laureaci Złotych Telekamer.
Opracowano na podstawie materiału źródłowego.

</doc>
<doc id="1233287" url="https://pl.wikipedia.org/wiki?curid=1233287" title="Nicola Pisano">
Nicola Pisano

Nicola Pisano – włoski rzeźbiarz tworzący w XIII w.
Urodził się prawdopodobnie w Apulii. Przypuszcza się, iż kształcił się w Pizie lub, przed zamieszkaniem w tym mieście, pracował na dworze Fryderyka II Hohenstaufa na Sycylii. Nicolo Pisano posiadał duży warsztat, w którym pracowali m.in. jego syn, Giovanni Pisano, oraz Arnolfo di Cambio.
Twórczość.
Ambona w Pizie.
Jego pierwszym znanym dziełem jest ambona w baptysterium w Pizie z 1260 roku. Heksagon, na planie którego skonstruowano kazalnicę, jest symbolem śmierci Chrystusa; harmonizuje z okrągłym kształtem budynku symbolizującym powtórne narodziny, wieczność i Boga.
Ambonę zdobią rzeźby nawiązujące do form antycznych: pięć płaskorzeźb, pięć alegorii cnót i Jan Chrzciciel nad kolumnami, figury ewangelistów i proroków w narożnikach. Postaci w antycznych szatach o ciężkich opadających fałdach, z pełnymi harmonii gestami i charakterystycznym greckim profilem przywodzą na myśl starożytne reliefy. Niektóre z nich rzeczywiście były bezpośrednio inspirowane płaskorzeźbami z antycznych sarkofagów, które artysta oglądał w Campo Santo w Pizie. Przykładem może być personifikacja Męstwa (łac. "Fortitudo") będąca klasycznym, heroizującym aktem – wizerunkiem Herkulesa umieszczonym tylko w innym kontekście. Postacie Nicoli są krępe, przysadziste, postawa zmysłowa, inna niż na Północy. Postaci całkiem niepodobne do wysmukłych, odrealnionych figur dojrzałego gotyku.
Nicola Pisano nie poddał się także średniowiecznej tradycji rozdzielania poszczególnych scen na pojedyncze kwatery, ale w pięciu dekorujących ambonę płaskorzeźbach scalił kilka scen w jedno przedstawienie. Białe reliefy z kararyjskiego marmuru odseparowane są od siebie poprzez brązowe antykizujące półkolumienki.
Kazalnica podtrzymywana jest przez centralną kolumnę o bazie złożonej z groteskowych figur i zwierząt oraz przez sześć kolumn zewnętrznych, z których trzy stoją na lwach triumfujących nad swoją ofiarą (romański motyw obrazujący zwycięstwo chrześcijaństwa).
Na ambonie widnieje inskrypcja:
Nawiązywanie do antycznej rzeźby było czymś nowym w rzeźbie włoskiej. Podobnie zjawisko pojawiło się już we francuskim gotyku u tzw. "Mistrza figur antycznych", ale nie znalazło ono tam swoich kontynuatorów.
Ambona w Sienie.
Podobną ambonę stworzył Nicola Pisano dla katedry w Sienie (zamówiona w 1265, a ukończona w 1268). Płaskorzeźby są tu jednak głębsze, a przedstawienia o wiele gęściej zapełnione postaciami i pełne ruchu. Ambona ma oktogonalny kształt, dekoruje ją siedem reliefów, przedstawiających Narodziny, Mękę, Sąd Ostateczny. Zamiast ciemnych półkolumienek, jak we wcześniejszym dziele, na rogach znajdują się rzeźbione w białym marmurze figury. Cztery z ośmiu zewnętrznych kolumn wsparte są na kamiennych lwach. Centralna opiera się nie na groteskowych figurach, ale na wizerunkach sztuk wyzwolonych. W XVI wieku dodano schody, a samą ambonę umieszczono na podwyższeniu, aby poprawić widoczność tego dzieła sztuki.

</doc>
<doc id="1233289" url="https://pl.wikipedia.org/wiki?curid=1233289" title="Siarka Tarnobrzeg (piłka nożna)">
Siarka Tarnobrzeg (piłka nożna)

KS Siarka Tarnobrzeg – polski klub piłkarski z siedzibą w Tarnobrzegu. W sezonach 1992/1993, 1993/1994 oraz 1995/1996 drużyna występowała w najwyższej klasie rozgrywkowej. W sezonie 2021/22 klub wywalczył awans do II ligi.
Klub.
Stadion Miejski w Tarnobrzegu, al. Niepodległości 2
Historia.
Awans drużyny do klasy A w roku 1958, do ligi okręgowej w 1965 r., do ligi międzywojewódzkiej w roku 1972 każdorazowo był przyjmowany z zadowoleniem. Działaczom i zawodnikom dostarczał wiele satysfakcji, a sympatykom piłki nożnej możliwości obejrzenia zawodników na coraz wyższym poziomie. Zwrot nastąpił w 1972 r. wraz z przyjściem do drużyny młodego wówczas 32-letniego szkoleniowca Oresta Lenczyka.
W 1974 r. piłkarze Siarki w rzeszowskiej klasie okręgowej wywalczyli pierwsza lokatę, a później w barażach stali się prawdziwą rewelacją. Do walki o drugoligowe szlify nowicjusze z Tarnobrzega stanęli ze znacznie bardziej renomowanymi przeciwnikami: Startem Łódź i Unią Tarnów. Pod wodzą Lenczyka jedenastka Siarki wygrała z Unią 2:1 (na wyjeździe) i 2:0 oraz pokonała Start 2:1 (u siebie) i zremisowała z nimi w Łodzi 0:0.
Drugim trenerem Siarki był wówczas Szymon Kozłowski.
W czwartym roku gry w drugiej lidze nastąpił okres słabszej gry. Mimo 28 punktów, które w poprzednich sezonach gwarantowały miejsce w środku tabeli, piłkarze opuścili szeregi drugiej ligi. Jedna z przyczyn były poważne ubytki kadrowe na przestrzeni ostatnich lat.
Rok 1979 zakończył się dużym sukcesem dla sekcji piłki nożnej. Juniorzy Siarki zdobyli wicemistrzostwo Polski. Wychowankowie trenera B. Lipczyńskiego w walce o pierwsze miejsce w finale przegrali po wyrównanej grze w stosunku 2:1 ze Śląskiem Wrocław. Zawodnicy ci mieli uzupełnić skład zespołu i stanowić jego bezpośrednie zaplecze. Stało się jednak inaczej. Jacek Zieliński, Jacek Paź, Janusz Osmola rozpoczęli studia, Edward Tyburski, Janusz Stelmach przeszli do Stali Mielec, Mirosław Myśliński do Widzewa Łódź a kilku zostało powołanych do odbycia służby wojskowej.
Następne dziesięć lat I zespół występuje w trzeciej lidze plasując się na różnych miejscach, przełomowym okazał się sezon 1988/1989. Zdobycie pierwszego miejsca w rozgrywkach trzeciej ligi stworzyło możliwość gry w barażach w walce o druga ligę. Pełna mobilizacja zespołu przed meczami barażowymi z GKS Bełchatów dała wynik remisowy na wyjeździe i wygrana 2:1 w Tarnobrzegu, co przyniosło upragniony awans zespołu prowadzonego przez trenera Janusza Gałka do grona II-ligowców. Był to sukces zarówno piłkarzy, szkoleniowców jak i działaczy sekcji piłki nożnej.
W sezonie 1989/1990 zespół zajął dwunastą lokatę w tabeli, zaś Michał Gębura potwierdził swe umiejętności snajperskie plasując się z jedenastoma zdobytymi bramkami w czołówce drugoligowych strzelców.
W sezonie 1990/1991 po niezbędnych uzupełnieniach kadrowych (Konrad Paciorkowski, Modest Boguszewskli, Tadeusz Grula, Mariusz Gromek i wiosną 1991 Edward Tyburski) zespół Siarki zajął ósma lokatę w tabeli nie przegrywając meczu na własnym boisku.
Przed sezonem 1991/1992 władze PZPN dokonały kolejnej reorganizacji. Drugoligowe kluby podzielono na dwie grupy. Siarka trafiła do grupy wschodniej uznanej powszechnie za słabszą.
Wówczas to kierownictwo klubu sekcji oraz szkoleniowcy postanowili podjąć walkę o awans do ekstraklasy. Jednym z działań służących osiągnięciu tego celu było wzmocnienie składu pierwszego zespołu.
Pozyskano Piotra Porębnego, Jacka Bayera oraz Henryka Sawosza. Początek rozgrywek nie był zbyt udany, ale z biegiem czasu Siarkowcy grali coraz skuteczniej i pierwszą rundę zakończyli na pozycji lidera. Druga runda była również bardzo udana, wynikiem tego był historyczny awans do pierwszej ligi, zbiegło się to z 35-leciem KS Siarka.
W drużynie gwiazd II grupy „drugiego frontu”, zestawionej przez redakcję „Tempa” na zakończenie rozgrywek, znaleźli się : Konrad Paciorkowski, Piotr Porębny, Edward Tyburski, Krzysztof Złotek i Andrzej Kobylański.
Piłkarzy tarnobrzeskiego klubu dostrzegali również selekcjonerzy reprezentacji Polski.
Andrzej Kobylański był uczestnikiem Igrzysk Olimpijskich w Barcelonie, gdzie Polski zespół zdobył srebrny medal. W kadrze występował Cezary Kucharski. Natomiast siarkowa młodzież Mariusz Kukiełka i Sylwester Janowski z reprezentacją do lat 16 zostali złotymi medalistami Mistrzostw Europy.
Sezon 1993/94 jest zły - odchodzi wielce zasłużony dla tarnobrzeskiej piłki trener Janusz Gałek, zespół przejmuje trener Roman Dębiński, mimo niezłej pierwszej rundy Siarka spada do II ligi. Banicja w II lidze trwała tylko sezon. Po awansie w sezonie 1995/1996 wszyscy byli pełni obaw - czy ten młody zespół, który tak dobrze prezentował się na boiskach II-ligowych da sobie radę w rozgrywkach ekstraklasy. Zespół gra poniżej oczekiwań władz Klubu jak i kibiców. Piętrzące się kłopoty finansowe oraz zmiana trenera w trakcie rundy rewanżowej. Trenera W. Gąsiora zastępuje S. Gielarek. Po roku gry w I lidze zespół opuścił szeregi ekstraklasy.
Sezon 1996/97 okazuje się również fatalny - skutkiem jest spadek do III ligi. Reforma rozgrywek trzeciej ligi spowodowała, że „Siarka” w sezonie 1997/98r. po fatalnej rundzie jesiennej pod wodzą Stanisława Gielarka i spora stratą do miejsca gwarantującego utrzymanie dzięki doskonalej rundzie wiosennej pod opieką byłego zawodnika, a wówczas już trenera Jacka Zielińskiego utrzymuje się w trzecioligowej stawce, by w kolejnym sezonie 1998/1999, po dwuletniej przerwie powrócić na boiska II-ligowe. Niestety ten szczebel rozgrywek obnażył wszystkie braki tej drużyny i nastąpił spadek do III ligi, w której Siarka występowała z powodzeniem przez trzy kolejne sezony.
W sezonie 2008/2009 piłkarze Siarki awansowali do III-ligi, w której występowali do 2012 roku. W sezonie 2011/12 Siarka wygrała III ligę grupę podkarpacko-lubelską i awansowała do II ligi. Do listopada 2012 roku trenerem był Michał Szymczak, jednak po nie najlepszej w rundzie jesiennej trenerem Siarki został Artur Kupiec..
Derby.
Siarka rozgrywa mecze derbowe ze Stalą Stalowa Wola, w przeszłości określane jako "derby województwa tarnobrzeskiego", względnie "derby tarnobrzeskie", a obecnie jako "derby północnego Podkarpacia" bądź "wielkie derby Podkarpacia". W jednym sezonie oba zespoły spotkały się w najwyższej klasie rozgrywkowej, tj. w edycji I ligi 1993/1994.

</doc>
<doc id="1233291" url="https://pl.wikipedia.org/wiki?curid=1233291" title="AIBO">
AIBO

AIBO (od oraz ) – autonomiczny robot przypominający wyglądem psa. Został zaprojektowany i wyprodukowany przez firmę Sony. Za wygląd robota odpowiedzialny był artysta Hajime Sorayama.
Pierwszy model pojawił się na rynku w roku 1999. Od tego czasu projekt był ulepszany i w obecnej chwili jest bardzo zaawansowany: potrafi uczyć się jak prawdziwy pies oraz potrafi symulować takie zmysły jak:
W zależności od modelu AIBO potrafi reagować na komendy głosowe, wykonywać polecenia, poszukiwać przedmiotów czy osób. Nowsze modele mają możliwość połączenia się z internetem, czytanie poczty czy stron internetowych na głos, oraz prowadzą swój własny blog nazywany roblogiem, w którym zamieszczają zdjęcia wraz z komentarzami bez ingerencji swojego opiekuna.
Dzięki czujnikom na podczerwień potrafi określić dystans oraz regulować własną prędkość (symulując bieg lub chód).
26 stycznia 2006 roku Sony ogłosiło, iż zaprzestanie produkcji robotów, jednak niektóre gazety spekulują, iż ma powstać nowa wersja robota współpracująca z konsolą PlayStation Portable i PlayStation 3.
Spis modeli.
Modele pierwszej generacji
Modele drugiej generacji
Modele trzeciej generacji

</doc>
<doc id="1233294" url="https://pl.wikipedia.org/wiki?curid=1233294" title="Kressbronn (stacja kolejowa)">
Kressbronn (stacja kolejowa)

Kressbronn – stacja kolejowa w Kressbronn am Bodensee, w kraju związkowym Badenia-Wirtembergia, w Niemczech. Stacja znajduje się w centrum miejscowości przy Nonnenbacher Weg.

</doc>
<doc id="1233297" url="https://pl.wikipedia.org/wiki?curid=1233297" title="PLEVA">
PLEVA

PLEVA, łupież liszajowaty ospopodobny ostry, choroba Habermanna-Muchy (łac. "pityriasis lichenoides et varioliformis acuta") – schorzenie dermatologiczne o przypuszczalnie autoimmunologicznym podłożu.
Obraz kliniczny.
W PLEVA objawem pierwotnym są polimorficzne, rozsiane wykwity o charakterze plam, grudek i pęcherzyków, przypominających zmiany w ospie wietrznej. W miarę ewolucji zmian powstają owrzodzenia, strupy, wybroczyny, ogniska martwicy. Lokalizacja zmian to zwykle skóra tułowia i powierzchnie zgięciowe bliższych części kończyn. Wykwity ustępują z pozostawieniem blizn albo odbarwionych plam. Pojawieniu się zmian skórnych może towarzyszyć podwyższona temperatura, uogólnione powiększenie węzłów chłonnych, zapalenie stawów.

</doc>
<doc id="1233299" url="https://pl.wikipedia.org/wiki?curid=1233299" title="Przyłuszczyca ostra">
Przyłuszczyca ostra



</doc>
<doc id="1233300" url="https://pl.wikipedia.org/wiki?curid=1233300" title="Choroba Muchy i Habermanna">
Choroba Muchy i Habermanna



</doc>
<doc id="1233301" url="https://pl.wikipedia.org/wiki?curid=1233301" title="Choroba Habermanna i Muchy">
Choroba Habermanna i Muchy



</doc>
<doc id="1233306" url="https://pl.wikipedia.org/wiki?curid=1233306" title="Musée Renoir">
Musée Renoir

Musée Renoir to muzeum poświęcone życiu i twórczości malarza impresjonisty Auguste Renoira w miejscowości Cagnes-sur-Mer we Francji.
Renoir po raz pierwszy przybył do Cagnes w 1898 roku i zachwycił się jego okolicą. W czasach Renoira Cagnes było kwitnącą wioską zamożnych chłopów. Od tamtego czasu wiele się zmieniło. Dziś Cagnes składa się z trzech odrębnych miejscowości. Renoir osiedlił się w wiosce na wzgórzu Hait-de-Cagnes. Początkowo mieszkał w centrum starej wsi, w budynku miejscowej poczty. W 1907 kupił posiadłość poza wsią, przy drodze ku wybrzeżu. Zbudował tam swój dom, w którym mieszkał przez resztę życia. W 1960 dom kupiły władze miejskie z przeznaczeniem na Muzeum Renoira.

</doc>
<doc id="1233308" url="https://pl.wikipedia.org/wiki?curid=1233308" title="Prestatyn">
Prestatyn

Prestatyn () – miasto w hrabstwie Denbighshire w Wielkiej Brytanii (północna Walia). W 2001 roku liczyło 18 496 mieszkańców.
Głównie ośrodek turystyczny.
Miasto to jest dobrze znane przez fanów snookera. Tutaj bowiem odbywa się bardzo wiele kwalifikacji do turniejów rozgrywanych w Main Tourze.

</doc>
<doc id="1233309" url="https://pl.wikipedia.org/wiki?curid=1233309" title="Rozliczenia pieniężne">
Rozliczenia pieniężne

Rozliczenia pieniężne – świadome i zgodne z prawem przemieszczanie środków pieniężnych między podmiotami gospodarczymi, instytucjami, osobami fizycznymi.
Rozliczenia pieniężne są zaliczane do rodzajów operacji pośredniczących banku komercyjnego, jeżeli przynajmniej jedna ze stron transakcji dokonuje rozliczenia za pośrednictwem rachunku bankowego.
Formy rozliczeń.
Rozliczenia pieniężne dokonywane za pośrednictwem banku mogą być przeprowadzane w formie gotówkowej bądź bezgotówkowej:

</doc>
<doc id="1233313" url="https://pl.wikipedia.org/wiki?curid=1233313" title="Mac Mini">
Mac Mini



</doc>
<doc id="1233314" url="https://pl.wikipedia.org/wiki?curid=1233314" title="Olchowiec-Kolonia">
Olchowiec-Kolonia



</doc>
<doc id="1233319" url="https://pl.wikipedia.org/wiki?curid=1233319" title="Olchowiec-Kolonia (powiat chełmski)">
Olchowiec-Kolonia (powiat chełmski)

Olchowiec-Kolonia – kolonia w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość należała administracyjnie do województwa chełmskiego.

</doc>
<doc id="1233326" url="https://pl.wikipedia.org/wiki?curid=1233326" title="Groby Królewskie">
Groby Królewskie

Groby Królewskie (gr. "Τάφοι των Βασιλέων", ang. "Tombs of the Kings") – duża starożytna nekropolia usytuowana na północny zachód od miasta Pafos na Cyprze; zabytek wpisany na Listę światowego dziedzictwa UNESCO Niektóre z grobów reprezentują unikalną, monumentalną architekturę Cypru.
Kompleks składa się z około stu podziemnych grobowców, które wykuto w litej skale. Powstawały one pomiędzy IV w. p.n.e. a III w. n.e. (większa część z nich datowana jest na IV wiek przed Chrystusem). W niektórych z nich można znaleźć kolumny w stylu doryckim, na ścianach zachowały się również pozostałości fresków. Niektóre z grobowców służyły za schronienie pierwszym chrześcijanom. Grób nr 7 służył za kościół (skąd toponim "palioklisia" - stary kościół). Nekropolia uległa zaniedbaniu i dewastacji stając się źródłem kamienia budowlanego.
Obiekt badany był od XIX wieku. Pierwsze wykopaliska przeprowadzono w latach 1937-1951, ale pierwsze systematycznie prace archeologiczne rozpoczęły się w niej dopiero w 1977. 
Wbrew nazwie, w grobowcach nie spoczął żaden król. We wczesnym okresie hellenistycznym i romańskim chowano w nich pafijskich arystokratów i innych dostojników, między innymi namiestników zarządzających wyspą. Ich „królewskość” odnosi się głównie do ogromu całego kompleksu. Jedyny odnaleziony w okolicach Pafos grobowiec królewski znajduje się w Palepafos.
Wyróżnione został 3 główne typy grobów:
Powstanie podziemnej nekropoli przypisane zostało podbojowi Cypru przez ptolemejski Egipt na początku III wieku p.n.e. Panowały tam podobne obyczaje, a najbliższe zbliżone groby znajdują się w Aleksandrii. Wiele elementów dekoracyjnych i architektonicznych znajduje swoje odzwierciedlenie w nekropoliach w Grecji i Egipcie.
Poza Pafos pojedyncze podobne groby znaleziono dotąd jedynie w pobliskim Anavargos i Peja-Meletis, a dalej: we Flamudi (Cypr Północny).

</doc>
<doc id="1233327" url="https://pl.wikipedia.org/wiki?curid=1233327" title="Grobowce Królewskie w Pafos">
Grobowce Królewskie w Pafos



</doc>
<doc id="1233329" url="https://pl.wikipedia.org/wiki?curid=1233329" title="Księstwo Spoleto">
Księstwo Spoleto

Księstwo Spoleto - księstwo założone w południowej Umbrii ok. 572-575 przez longobardzkiego księcia Faroalda I. Nazwa pochodzi od miasta Spoleto, będącego jego stolicą. 
Od 782 podległe Frankom wskutek ekspansji podjętej przez Karola Wielkiego. Od 883 przejściowo księstwo Spoleto i Camerino. W 967 Otton II połączył księstwo z Kapuą i Benewentem (również przejściowo). W latach 989, 1043-1056 i od 1057 wchodziło w skład księstwa toskańskiego. 
W XIII wieku dostało się pod wpływy papiestwa. 

</doc>
<doc id="1233331" url="https://pl.wikipedia.org/wiki?curid=1233331" title="Atypical Teratoid Rhabdoid Tumor">
Atypical Teratoid Rhabdoid Tumor



</doc>
<doc id="1233333" url="https://pl.wikipedia.org/wiki?curid=1233333" title="Tartaros">
Tartaros



</doc>
<doc id="1233335" url="https://pl.wikipedia.org/wiki?curid=1233335" title="FC Kuusysi">
FC Kuusysi

Football Club Kuusysi – fiński klub piłkarski z siedzibą w mieście Lahti.
Historia.
Klub "Kuusysi" założony został 24 kwietnia 1934 roku. W latach 80. i pierwszej połowie lat 90. klub należał do najsilniejszych w Finlandii. Gdy jednak sytuacja uległa pogorszeniu, w 1995 nastąpił spadek do II ligi. W 1996 "Kuusysi" połączył się z klubem Lahden Reipas tworząc nowy klub FC Lahti.

</doc>
<doc id="1233345" url="https://pl.wikipedia.org/wiki?curid=1233345" title="Alive (album Kate Ryan)">
Alive (album Kate Ryan)

Alive – trzeci album studyjny nagrany przez belgijską wokalistkę dance Kate Ryan. Płyta została wyprodukowana przez Niclasa Kingsa i Niklasa Bergwalla. Longplay wydany został dnia 15 września 2006 w Europie oraz 30 października 2006 w Polsce. Płyta nie cieszyła się tak wielką popularnością w Europie jak poprzednie albumy artystki nie zajmując wysokich pozycji na europejskich listach sprzedaży.
Informacje o albumie.
W roku 2005 Kate Ryan zasiadła ponownie w studio, aby nagrać materiał na swój trzeci album studyjny. Nad pracami wokalistki czuwali tym razem Niclas Kings i Niklas Bergwall. Longplay ukazał się dnia 15 września 2006 w Europie nakładem wytwórni EMI Music oraz 30 października 2006 roku w Polsce dzięki wytwórni Magic Records. Krążek zwiastował singel "Je t'adore", który odniósł sukces na europejskich notowaniach zajmując wysokie pozycje. Utwór ten zakwalifikował się również do Konkursu Piosenki Eurowizji 2006 reprezentując rodzimy kraj artystki, Belgię. Pomimo intensywnej promocji albumu, nie odniósł on sukcesu nie zajmując pożądanych pozycji na notowaniach w Europie oraz nie sprzedając się w ilości tylu egzemplarzy, aby został odznaczony jakimkolwiek certyfikatem.
W sierpniu 2007 roku ukazała się reedycja krążka zawierająca dodatkową płytę DVD zawierającą wszystkie dotychczasowe teledyski nagrane przez Ryan oraz galerię zdjęć wokalistki.
Lista utworów.
Wersja oryginalna.
Data wydania: 30 października 2006
Czas trwania: 60:25
Reedycja.
Data wydania: 3 sierpnia 2007
Reedycja krążka zawiera wszystkie utwory z oryginalnej wersji albumu oraz następujące dodatki:

</doc>
<doc id="1233347" url="https://pl.wikipedia.org/wiki?curid=1233347" title="Football Club Kuusysi">
Football Club Kuusysi



</doc>
<doc id="1233349" url="https://pl.wikipedia.org/wiki?curid=1233349" title="Nonnenhorn (stacja kolejowa)">
Nonnenhorn (stacja kolejowa)

Nonnenhorn – stacja kolejowa w Nonnenhorn, w kraju związkowym Bawaria, w Niemczech. Stacja znajduje się w centrum miejscowości przy Bahnhofstraße.

</doc>
<doc id="1233352" url="https://pl.wikipedia.org/wiki?curid=1233352" title="FC Kuusysi Lahti">
FC Kuusysi Lahti



</doc>
<doc id="1233360" url="https://pl.wikipedia.org/wiki?curid=1233360" title="Zespół Susaca">
Zespół Susaca

Zespół Susaca (waskulopatia siatkówkowo-ślimakowo-mózgowa, ang. Susac's syndrome, retinocochleocerebral vasculopathy) – rzadka choroba z grupy mikroangiopatii, charakteryzująca się encefalopatią, zmianami naczyniowymi w siatkówce oka i utratą słuchu. Stwierdza się zmiany pod postacią mikrozawałów w obrębie istoty białej i szarej mózgowia, które można wykazać w badaniu rezonansu magnetycznego. Ogniska zawałowe występują również w obrębie siatkówki i ślimaka. U podłoża choroby leży proces autoimmunologiczny. Lecznie obejmuje pozajelitowe podawanie glikokortykosteroidów. Schorzenie opisał John Susac w 1977 roku.

</doc>
<doc id="1233362" url="https://pl.wikipedia.org/wiki?curid=1233362" title="Fryderyk z Büren">
Fryderyk z Büren

Fryderyk z Büren (ur. ok. 1020 r.; zm. krótko po 1053 r.) – protoplasta rodu Hohenstaufów.
Był synem Fryderyka hrabiego Riesgau w 1030 r. i palatyna Szwabii. Jego matką była prawdopodobnie Adelajda von Filsgau, córka i dziedziczka Waltera. Fryderyk z Büren w 1042 r. poślubił Hildegardę (ur. ok. 1028 r., zm. jesienią 1094 r.), córkę hrabiego Gerharda III Egisheim-Dagsburg. W starszej literaturze występowała jako Hildegarda von Schlettstadt lub przypisywano ją do rodu hrabiów Mömpelgard. Określenie von Schlettstadt powstało od ufundowanego przez nią klasztoru św. Fides w Schlettstadt (ok. 1087-1094), który jest najstarszą nekropolią Staufów. W tym klasztorze Hildegarda została pochowana.
Fryderyk z Büren i Hildegarda mieli sześcioro dzieci. Czwartym synem był Fryderyk I Szwabski, książę Szwabii i budowniczy zamku Hohenstaufen.

</doc>
<doc id="1233363" url="https://pl.wikipedia.org/wiki?curid=1233363" title="Przeszkoda lotnicza">
Przeszkoda lotnicza

Przeszkoda lotnicza – budynek, obiekt lub wzniosłość terenu, która swoimi wymiarami, a szczególnie wysokością, może zagrażać statkom powietrznym. Powinna być oznaczona w dzień, a szczególnie w nocy czerwonym światłem ostrzegawczym.

</doc>
<doc id="1233373" url="https://pl.wikipedia.org/wiki?curid=1233373" title="Plan bliski">
Plan bliski



</doc>
<doc id="1233375" url="https://pl.wikipedia.org/wiki?curid=1233375" title="These Are Special Times">
These Are Special Times

These Are Special Times – świąteczny anglojęzyczny album Céline Dion, wydany 31 października 1998 roku.
Album został wydany ponownie w Niemczech, Austrii i Szwajcarii 28 września 2007 roku pod zmienionym tytułem "Ihre Schönsten Weihnachtslieder". Płyta zawiera te same utwory jak w wersji oryginalnej, ma jedynie zmienioną okładkę. 2 października 2007 w Ameryce Północnej i 28 października 2007 w Europie "These Are Special Times" został wydany w edycji kolekcjonerskiej, zawierającej dodatkowo oprócz standardowej płyty CD płytę DVD ze specjalnym godzinnym programem poświęconym wydaniu pierwszej świątecznej płyty piosenkarki "Thanksgiving Eve TV" wyemitowanym 25 listopada 1998 roku przez stację CBS. Edycja CD+DVD została wydana także 21 listopada 2007 w Japonii i 8 grudnia 2007 w Australii.
Na płycie oprócz popularnych kolęd i świątecznych piosenek takich jak "The Christmas Song", "Blue Christmas", "Feliz Navidad" i hymnów "Ave Maria", "Adeste Fideles" znajdują się także zupełnie nowe kompozycje. Jedną z takich jest duet z R. Kellym "I'm Your Angel", który stał się wielkim przebojem w Stanach, a także napisany między innymi przez Dion "Don't Save It All for Christmas Day". Na płycie znajduje się także piosenka "The Prayer" nagrana wspólnie z Andreą Bocellim, która na początku marca 1999 roku została wydana jako singel promocyjny.
Album jest jednym z najlepiej sprzedających się krążków tego typu na całym świecie. W Stanach Zjednoczonych jest on drugim najlepiej sprzedającym się świątecznym albumem w erze od 1991 roku, zaraz po albumie Kenny’ego G "Miracles: The Holiday Album" i tuż przed "Merry Christmas" Mariah Carey.

</doc>
<doc id="1233381" url="https://pl.wikipedia.org/wiki?curid=1233381" title="Australian Open 2006 (gra podwójna dziewcząt)">
Australian Open 2006 (gra podwójna dziewcząt)



</doc>
<doc id="1233389" url="https://pl.wikipedia.org/wiki?curid=1233389" title="Związek Górnoślązaków">
Związek Górnoślązaków

Związek Górnoślązaków-Bund der Oberschlesier – ponadpartyjna organizacja polityczna, działająca w latach 1919–1924 w granicach Niemiec (na terytorium Prowincji Górnośląskiej, przejściowo stanowiącej międzynarodowe terytorium plebiscytowe) i finansowana m.in. przez część Oberschlesische Berg- und Hüttenmännischen Verein (Górnośląski Związek Przemysłowców Górniczo-Hutniczych), głównie księcia pszczyńskiego Jana Henryka XV Hochberg von Pless. Do organizacji tej należały i jej przewodziły osoby, stojące na stanowisku, że reprezentują odrębny naród górnośląski i dążące do utworzenia niepodległego państwa z ziem historycznie górnośląskich, tj. ówczesnego pruskiego Górnego Śląska i byłego Śląska Austriackiego. Członkowie ZG-BdO przez swych konkurentów politycznych byli nazywani „wolnokrajowcami” lub „freistaatlerami” (niem. Freistaatler – wolnopaństwowiec). W polskiej, niemieckiej i czeskiej historiografii ZG-BdO zaliczany jest w poczet śląskich ruchów separatystycznych, rzadziej (tylko przez niektórych autorów polskich) do grona tzw. ruchów ślązakowskich.
Geneza.
Bezpośrednim prekursorem organizacji był tajny Oberschlesische Komitee powołany 27 listopada 1918 roku w Rybniku przez trójkę katolickich polityków: przewodniczącego Rady Robotniczej w Wodzisławiu – niemieckiego adwokata i notariusza – Ewalda Latacza, urodzonego w Katowicach oraz dwóch braci, pochodzących z Dobrzenia Wielkiego koło Opola: wikarego z Mikulczyc (współczesnej dzielnicy Zabrza) ks. Tomasza Reginka i przewodniczącego Rady Robotników i Żołnierzy w Raciborzu – nauczyciela Jana Reginka. Rybnicki, tajny Oberschlesische Komitee domagał się od Polski, Czechosłowacji i Niemiec przyznania Górnemu Śląskowi „samodzielnego stanowiska politycznego” i zagwarantowanie neutralności na wzór Szwajcarii i Belgii, postulując utworzenie niepodległej Republiki Górnośląskiej. Oberschlesische Komitee ten nie miał żadnych struktur, ani programu politycznego.
W wydanej 5 grudnia 1918 roku przez Komitee zur Vorbereitung Oberschlesischer Freistaat in Kattowitz ("Komitet na rzecz Ustanowienia Górnośląskiego Wolnego Państwa w Katowicach") niemieckojęzycznej anonimowej broszurze zatytułowanej („Oberschlesien – ein Selbständiger Freistaat”, pol. „Górny Śląsk – samoistne wolne państwo”), której autorem był najprawdopodobniej ks. Tomasz Reginek, rybnicki tajny Oberschlesisches Komitee apelował do Ślązaków o przejęcie kierownictwa w sprawach politycznych, gospodarczych i socjalnych oraz utworzenie samoistnego państwa na wzór Szwajcarii, w którym wszystkie grupy językowe byłyby równouprawnione. Przewidywał również, że wcielenie Górnego Śląska do Polski oznaczałoby jego ruinę gospodarczą, gdyż – zdaniem autora – państwo to widziało w nim jedynie „źródło podatków i dochodów”, a jego mieszkańcy byliby traktowani jako „obywatele drugiej kategorii” przez odgrywających główną rolę w administracji urzędników z Królestwa Polskiego i Galicji. Jedynym rozwiązaniem było więc stworzenie „równoprawnego Państwa Górnośląskiego”.
Konferencja Kędzierzyńska.
9 grudnia w Kędzierzynie odbyła się, zorganizowana przez Carla Ulitzkę, konferencja partii politycznych, działających na pruskim Górnym Śląsku. Na konferencję nie przybyli przedstawiciele komunistów, socjaldemokratów niemieckich (USPD) i obozu polskiego – Korfantego. Pod hasłem „wszystkie partie” należy rozumieć więc polityczne spektrum od niemieckich konserwatystów (DNVP) i liberałów (DDP), poprzez niemieckich socjaldemokratów (SPD), do katolickiego Centrum i „katolikowców” – Polaków z kierunku Napieralskiego. Delegaci pierwotnie ustalili utworzenie „tymczasowego niezależnego państwa górnośląskiego”, do czasu ustalenia przynależności państwowej Górnego Śląska w traktacie pokojowym. Zdecydowanie sprzeciwił się temu Oberschlesisches Komitee o wiele dalej idącym postulatem, poczynienia odpowiednich przygotowań do natychmiastowej proklamacji niepodległego państwa górnośląskiego. Lider Oberschlesisches Komitee Ewald Latacz wprost ogłosił tam rezolucję utworzenia niepodległej i neutralnej Republiki Górnośląskiej. Przedstawiciele wszystkich obecnych partii utworzyli Komisję Śląską pod przewodnictwem starosty rybnickiego Hansa Lukaschka z katolickiej partii Centrum (Zentrum), która podjęła się uzupełnić Oberschlesisches Komitee oraz „separatystyczne wizje na Górnym Śląsku koordynować i rozpowszechniać”. Fakt, że do tego układu przystąpili przedstawiciele partii od SPD do Polaków – Napieralskiego świadczy, że w tym czasie na Górnym Śląsku obawiano się pozostania w Niemczech – socjalistycznych rad, a także wcielenia do państwa polskiego.
Pertraktacje z sąsiadami.
Miesiąc grudzień liderzy Oberschlesisches Komitee wykorzystali na podróże zagraniczne, w celu zorientowania się, jakie stanowisko w kwestii niepodległości Górnego Śląska, zajmują państwa uczestniczące w sporze o jego terytorium. Owocne okazały się jedynie dwie tury rozmów w Pradze. Władze czechosłowackie po konsultacji z aliantami, poinformowały przedstawicieli Oberschlesisches Komitee (Ewald Latacz, Tomasz Reginek, Jan Reginek, Fritz Wenske), że państwa Ententy biorą pod uwagę możliwość utworzenia niepodległego państwa górnośląskiego, a Czechosłowacja popiera takie rozwiązanie i w przypadku jego urzeczywistnienia wycofuje się z roszczeń terytorialnych w stosunku do południowych powiatów pruskiego Górnego Śląska. Jan Reginek, jako przedstawiciel rad górnośląskich, zrobił rozpoznanie w Berlinie, jednak wśród niemieckich sfer rządowych zaledwie dwóch polityków (Hugo Haase i Helmuth von Gerlach) dopuszczało opcję niepodległego Górnego Śląska. Pozostali kategorycznie ją odrzucili. Ks. Tomasz Reginek wybrał się do Poznania – siedziby Naczelnej Rady Ludowej, gdzie bezskutecznie próbował przekonać do poparcia tej idei górnośląskiego członka tej Rady – Kazimierza Czaplę. Kolejna próba przekonania Niemców, podjęta przez ks. Tomasza Reginka, Ewalda Latacza i przedstawiciela przemysłowców Wernera (z argumentacją Reginka, że wśród Górnoślązaków rosną tendencje separatystyczne, co mogą wykorzystać polscy działacze; oraz Latacza, że Górnoślązacy są w stanie „przeforsować własną narodowość”, a ich dążenia do niepodległości „to nie separatyzm, a czysta obrona konieczna” przed rosnącymi wpływami obozu polskiego; a także Wernera, że niepodległość Górnego Śląska będzie korzystna dla Niemiec) też nie przyniosły żadnych rezultatów.
Równolegle 19 i 20 grudnia Oberschlesisches Komitee rozpowszechnił dwujęzyczną ulotkę „Aufruf zur Gründung eines selbständigen Freistaates Oberschlesien” – „Odezwa do utworzenia samoistnego wolnego Państwa Górnośląskiego”, propagującą ideę niepodległej Republiki Górnośląskiej, jako dodatek do dwu pism centrowych. Były to nr 294 „Oberschlesischer Kurier” w Królewskiej Hucie oraz nr 293 „Oberschlesische Zeitung” w Bytomiu, drukowanych przez wydawnictwo, należące do jego członków braci Wenske. Skrytykowano tam polską i niemiecką agitację, podsumowując: „I Ty Narodzie Górnośląski! Chcesz Twoje doczesne i wieczne życie na kilka setek lat w tak nieszczęśliwe ręce oddać? Nigdy – przenigdy! Obudź się Górnoślązaku i okaż przed całym światem, że potrafisz gospodarzyć i sam się rządzić. Dlatego też stwórz sobie samoistne wolne państwo – Republikę Górnośląską. Górnoślązacy! Wiem, że tak sobie życzycie. Jeżeli Szwajcaria potrafi się sama rządzić, dlaczego nie nasz bogaty kraj, który ma warunki ku temu”. 19 grudnia Polacy rozbili niepodległościowy wiec zorganizowany przez Ewalda Latacza w Rybniku pod hasłem „Górny Śląsk dla Górnoślązaków”. Organizatorzy wiecu zostali pobici kijami, a napastnicy przekształcili go w „polską propagandę”.
Działalność.
Na początku stycznia roku 1919 liderzy Oberschlesische Komitee, tj. centrowiec (KVP): adwokat dr Ewald Latacz i „katolikowcy”: bracia ks. Tomasz i dr Jan Reginkowie wraz z czołowymi centrowcami (KVP): sekretarzem robotniczym Józefem Musiołem, adwokatem dr. Henrykiem Skowronkiem, wydawcą Fritzem Wenske (a zdaniem niektórych autorów także posłem Franzem Ehrhardtem, chociaż on sam nigdy się do tego nie przyznał), socjaldemokratami (SPD) m.in. Hugonem Kotułą i Fryderykiem Wassnerem oraz ks. Wiktorem Durynkiem utworzyli w Bytomiu – ponadpartyjny Związek Górnoślązaków-Bund der Oberschlesier (ZG-BdO), zrzeszający członków Katolickiej Partii Ludowej (KVP) Górnego Śląska, górnośląskiego oddziału niemieckiej socjaldemokracji (SPD), polskiego obozu „Katolika” i bezpartyjnych, działających na rzecz niepodległości Górnego Śląska. „Polityczna koncepcja ZG-BdO opierała się na dwóch podstawowych założeniach: po pierwsze na tezie istnienia „narodu górnośląskiego”, odrębnego, jednolitego słowiańsko-germańskiego narodu o mieszanej krwi”, który nie może być na siłę dzielony na Polaków i Niemców, a po drugie na geograficznej i gospodarczej niepodzielności kraju”. Już na starcie nowe ugrupowanie miało około 10 000 zwolenników. Funkcję sekretarza generalnego tej organizacji objął ks. Tomasz Reginek.
Pogląd, że Ślązacy stanowią odrębny naród nie był niczym nowym. Pojawił się (nie licząc średniowiecznego pojęcia „natio Silesiae”) już na fali Wiosny Ludów. Wówczas malarz i poeta ludowy Jan Gajda opublikował na łamach polskojęzycznego „Dziennika Górnośląskiego” odezwę, w której twierdził, że nastały czasy, w których Ślązacy będą się zaliczać „do narodów oświeconych” i nawoływał do powołania Ligi Śląskiej, z zamiarem „popierania narodowości śląskiej”. Nie był wówczas w swych poglądach osamotniony, skoro na wiecach poparcia dla posła ks. Józefa Szafranka skandowano: „Niech żyje narodowość śląska”. Odtąd teza, mówiąca o odrębności narodowej Ślązaków oraz dążenie jej zwolenników do powołania własnej, śląskiej organizacji politycznej, stale powracały zarówno na terenie pruskiego Górnego Śląska, jak i Śląska Austriackiego. Dążenia te urzeczywistniły się w postaci utworzenia Śląskiej Partii Ludowej na Śląsku Cieszyńskim w roku 1909 oraz właśnie ZG-BdO na pruskim Górnym Śląsku.
Zgodnie z rozporządzeniem prezydenta Rejencji opolskiej z 31 grudnia 1918 roku, postulat stworzenia niepodległej Republiki Górnośląskiej, został uznany przez Niemców za zdradę stanu. Władze ogłosiły ustawę o stanie wyjątkowym, której paragraf 96 zabraniał publicznego poruszania sprawy niepodległości Górnego Śląska. Następnie zawiesiły działalność Związku Górnoślązaków-Bund der Oberschlesier i dokonały aresztowań wśród jego członków. Do więzienia trafili m.in. dr Ewald Latacz i dr Jan Reginek, Józefa Musioła uratował świeżo uzyskany immunitet posła pruskiego Landtagu. Ks. Tomasz Reginek uratował się ucieczką do Paryża, przez Poznań i już z polskim paszportem przez Berlin. We wszystkich tych miejscach był agitowany przez polskich działaczy narodowych, którzy uzmysłowili mu, że Francja, zamierzająca wzmocnić swego sojusznika Polskę poprzez przyznanie jej górnośląskiego przemysłu, nigdy nie zgodzi się na niepodległość Górnego Śląska.
Konsekwencje decyzji aliantów.
W ostatecznych warunkach pokojowych przekazanych delegacji niemieckiej 16 czerwca 1919 roku alianci postanowili przyznać Czechosłowacji część powiatu raciborskiego tzw. okręg hulczyński, który połączył Śląsk Opawski z Cieszyńskim. Natomiast o losie pozostałych spornych ziem miał rozstrzygnąć plebiscyt pomiędzy Polską a Niemcami. Wkrótce bracia Reginkowie zdegustowani brakiem trzeciej możliwości plebiscytowej, tj. opcji niepodległości Górnego Śląska, zaakceptowali projekt Statutu Organicznego, gwarantującego szeroką autonomię wszystkim ziemiom śląskim, które miały przypaść państwu polskiemu, opuścili Związek Górnoślązaków-Bund der Oberschlesier i przeszli do obozu Korfantego. Kierownictwo tej organizacji objął wówczas Ewald Latacz, który zdecydowanie odciął się od obydwu braci. W sierpniu roku 1920 „Der Bund-Związek” zakwestionował ich współudział w stworzeniu tego ruchu, gdyż niemiecka prasa zarzucała Związkowi Górnoślązaków-Bund der Oberschlesier, iż został stworzony przez obóz polski, podając jako dowód właśnie postawę braci Reginków. Pod kierownictwem Ewalda Latacza organizacja ta nadal głosiła koncepcję górnośląskiej państwowości na wzór Szwajcarii, zgodną z założeniami Reginka, chociaż pod koniec roku 1920 taktycznie dołożono „konieczność gospodarczego powiązania z Niemcami” w miejsce poprzedniego planu ekonomicznych związków z Czechosłowacją lub Polską.
Na początku roku 1919 ks. proboszcz Carl Ulitzka brał udział w utworzeniu Zjednoczonych Związków Górnoślązaków Wiernych Ojczyźnie (Vereinigte Verbände Heimattreuer Oberschlesier), których głównym zadaniem była niemiecka propaganda plebiscytowa. Jednak górnośląscy centrowcy brali także pod uwagę opcję niepodległości Górnego Śląska. W piśmie gliwickiego zarządu (Geschäftstelle Gleiwitz) KVP do hrabiego Praschmy napisano: „Gdyby zgodnie z wolą konferencji pokojowej, Górny Śląsk nie miał pozostać przy Rzeszy Niemieckiej, to powinien stać się samodzielnym wolnym państwem”. Jej przewodniczący ks. proboszcz Carl Ulitzka reprezentował Górny Śląsk w niemieckiej delegacji na konferencji pokojowej w Paryżu. Początkowo górnośląskim przedstawicielem w Wersalu miał być prezydent rejencji opolskiej von Schwerin, lecz jak napisał „Katolik” – zdecydowanie sprzeciwił się temu Związek Górnoślązków-Bund der Oberschlesier, który nazwał go „hakatystą”. Wiosną 1919 roku, przywódca Katolickiej Partii Ludowej (KVP) Górnego Śląska ks. prałat Carl Ulitzka, po odbytych rozmowach międzynarodowych w Paryżu, Londynie i Rzymie, zdecydowanie odrzucił postulat niepodległości Górnego Śląska, jako „utopię nie możliwą do zrealizowania”. Równocześnie z całą siłą zaangażował się w kampanię na rzecz utrzymania przynależności Prowincji Górnośląskiej do Niemiec. Optował jednak za wyłączeniem jej z Prus i przekształcenie w autonomiczny kraj związkowy Rzeszy na wzór Bawarii. Poparła go w tym większość członków zarządu tej partii. Jednak pozostali dwaj Józef Musioł i Henryk Skowronek, będący również czołowymi działaczami ZG-BdO, pozostali przy własnym zdaniu, czyli niepodległości. Większość działaczy ZG-BdO zwolniono z więzienia razem z polskimi, dopiero wskutek amnestii ogłoszonej przez aliantów, którzy przejęli kontrolę nad pruskim Górnym Śląskiem po klęsce polskiego powstania na Górnym Śląsku w sierpniu roku 1919.
Ewald Latacz, dzięki swym rozległym koneksjom wśród niemieckich polityków na Górnym Śląsku, warunkowo odzyskał wolność już wiosną 1919 roku, a więc znacznie wcześniej, niż pozostali liderzy Związku Górnoślązaków-Bund der Oberschlesier, lecz bezwzględnie zabroniono mu „słownego i pisemnego” głoszenia idei niepodległości Górnego Śląska. Lider Górnoślązaków nie dostosował się jednak do tego zakazu i już na początku roku 1919 w Bytomiu, anonimowo wydał niemieckojęzyczną broszurę "Oberschlesien auf Subhasta!" (Górny Śląsk na subhaście!), w której krytykował rządy państwowego komisarza na Górnym Śląsku – Ottona Hörsinga, przewidywał skurczenie się niemieckiej większości podczas plebiscytu i wskazywał potrzebę utworzenia niepodległego państwa górnośląskiego, argumentując że "Naród górnośląski jest ludem jednolitym o mieszanej krwi". Jej wersja polskojęzyczna „Górny Śląsk dostał się na subhastę” ukazała się już w roku 1920, również w Bytomiu.
Latem 1919 roku Związek Górnoślązaków-Bund der Oberschlesier zaistniał na arenie międzynarodowej. Skierował on petycję do uczestników paryskiej Konferencji Pokojowej. Skrytykował tam traktat wersalski za ograniczenie górnośląskich opcji plebiscytowych do polskiej i niemieckiej. Równocześnie w imieniu „wielu set tysięcy Górnoślązaków” żądał takiej zmiany artykułu 88 tego traktatu, żeby uwzględniono w plebiscycie w sprawie Górnego Śląska „opcję neutralnego wolnego państwa”. W swej petycji Związek Górnoślązaków-Bund der Oberschlesier argumentował: „naród górnośląski w przeważającej większości życzy sobie niepodzielności i niepodległości Górnego Śląska”. Petycja nie jest datowana. Prawdopodobnie jednak mogła powstać i zostać wręczona krótko po ogłoszeniu ostatecznej wersji traktatu wersalskiego. Decyzja o polsko-niemieckim plebiscycie wydawała się nie być ostateczną. W II połowie 1919 roku działała na Górnym Śląsku międzynarodowa komisja węglowa pod przewodnictwem Amerykanina – płk Goodyeara. Pod jego wpływem dyplomacja amerykańska lansowała pomysł utworzenia „państwa węglowego” (Kohlenstaat) pod międzynarodowym protektoratem, składającego się z Górnośląskiego Okręgu Przemysłowego (Oberschlesische Industriebezirk) i Ostrawsko-Karwińskiego Zagłębia Węglowego.
Pod skrzydłami aliantów.
Po upadku polskiego powstania, zwanego w polskiej historiografii I powstaniem śląskim, władzę nad terytorium plebiscytowym przejęła Międzysojusznicza Komisja Rządząca i Plebiscytowa na Górnym Śląsku, której przewodniczącym został Francuz gen. Henri Le Rond, zaś Włochy reprezentował gen. Alberto De Marinis Stendardo di Ricigliano, a Wielką Brytanię – płk sir Harold Franz Passawer Percival. Siedziba Komisji mieściła się w Opolu. Przy Komisji akredytowano przedstawicieli innych państw: Niemcy reprezentował książę Hermann Fürst von Hatzfeld zu Trachenberg, Polskę – konsul Daniel hrabia Kęszycki, Czechosłowację – dr Jiří Pořisek, Watykan – arcybiskup Achille Ratti, od grudnia 1920 r. mons. Giovanni Battista Ogno-Serra. Rozpoczęły działalność komisariaty plebiscytowe: polski w Bytomiu i niemiecki w Katowicach.
Komisja Międzysojusznicza ogłosiła amnestię dla działaczy politycznych, z której skorzystali zarówno Polacy, jak i Górnoślązacy. Również ZG-BdO mógł bez przeszkód wznowić działalność. Od 3 października 1919 roku Georg Wenzel wydawał w Opolu tygodnik społeczno-kulturalny „Der Oberschlesier”, którego kolejni redaktorzy Julius Soika i Ernst Laslowski „konsekwentnie lansowali narodowość górnośląską” wśród ludności czytającej w języku niemieckim. Już w drugim numerze tego pisma ukazał się tekst "Bardziej egzystuje śląska świadomość narodowa", autorstwa jego przyszłego wieloletniego wydawcy Karla Sczodroka. Na jego łamach publikowali czołowi działacze Związku Górnoślązków-Bund der Oberschlesier m.in. sam dr Latacz, który w tekście „Rozwiązanie kwestii górnośląskiej” pisał: "Lud górnośląski nie jest ubezwłasnowolniony. Tylko jego błąkająca się dusza pozostaje zdezorientowana, wyleczona od uderzenia batem i skuszona słodkim chlebem. Narodowości spierają się o niego bezowocnie, skoro jego narodowość jest przezwyciężeniem narodowości niemieckiej, polskiej i czeskiej przez narodowość górnośląską, w czym jest ona porównywalna z narodowością amerykańską. […] Więzy krwi i kultury są o wiele silniejsze, niż zewnętrzna więź językowego sposobu wyrażania. […] Górnoślązacy muszą uzyskać niepodległość […] hasło niepodległości i niepodzielności Górnego Śląska, udzieliło się wreszcie jego byłej austriackiej części i ludowi górnośląskiemu obwieszcza, że on sam musi się odważyć sprawdzić, co byłoby dla niego pomyślnością".
23 kwietnia 1920 roku w wydawanym przez Związek Górnoślązaków tygodniku „Der Bund – Związek” zaprezentowano postulowane zasady ustrojowe Wolnego Państwa Górnośląskiego. Przewidywano, że będzie ono republiką pod kontrolą Ligi Narodów i z siedzibą rządu w Bytomiu, Gliwicach lub – w przypadku połączenia ze Śląskiem Cieszyńskim – w Raciborzu. Językami urzędowymi miały być polski i niemiecki, flaga państwowa miała składać się z trzech poziomych pasów o kolorach: czarnym, białym i żółtym, zaś walutą miała być marka górnośląska. W Katowicach lub Bytomiu miała powstać politechnika, natomiast w Cieszynie uniwersytet.
Polscy badacze odmawiają ZG-BdO miana śląskiego ruchu narodowego, twierdząc, że była to organizacja polsko-niemiecka, która domagała się niepodległości ze względów ekonomicznych, a nie narodowych. Niektórzy badacze śląscy podkreślają, że sami „wolnokrajowcy” wyraźnie pisali: „Górny Śląsk nie składa się z dwóch narodów, tylko powstał z nich, ale Górnoślązacy stanowią jeden naród, tj. naród Górnoślązaków. Od wieków jesteśmy z sobą spokrewnieni i zbratani, czy mówimy po polsku, czy po niemiecku”, czy też w innym numerze: „poczucie narodowe się wzmoże, gdy Wolne Państwo Górnośląskie się urzeczywistni, gdy własny rząd, własna stolica i własne barwy narodowe Górnoślązakom będą uprzytomniać, że teraz stanowią własny naród. Nasi przeciwnicy z obozu polskiego i niemieckiego już także spostrzegli to przebudzenie poczucia narodowego. Stąd te próby aby przeprowadzić jak najprędzej głosowanie zanim to poczucie narodowe zapuści głębsze korzenie i jasno się rozwinie”.
Polskie gazety zarzucały ZG-BdO, że jest wymysłem niemieckiej, katolickiej partii Centrum i niemieckich kapitalistów, powołanym w celu osłabienia strony polskiej. Gazety niemieckie zarzucały ZG-BdO, że jest wymysłem polskiego agitatora ks. Reginka lub nawet Polskiego Komisariatu Plebiscytowego, mającym na celu osłabienie strony niemieckiej. Zebrania grup miejscowych „wolnokrajowców” bywały rozbijane zarówno przez bojówki polskie (np. w Miechowicach), jak również bojówki niemieckie (głównie w okolicach Raciborza).
Współpraca ze Śląską Partią Ludową.
Na początku roku 1920 Ewald Latacz udał się w podróż do Cieszyna, gdzie uczestniczył w zebraniu Śląskiej Partii Ludowej i Delegacji Partii Niemieckich, wspólnie dążących do utworzenia niepodległego państwa śląskiego lub autonomii w ramach Czechosłowacji. Od swych cieszyńskich rodaków, lider Górnoślązaków „otrzymał pełnowartościową zachętę propagandową”. Identyczna mieszana ludność śląska w terenie, niemieckojęzyczni Ślązacy w miastach i podobna struktura przemysłowa, dążenia do zjednoczenia z pruskim Górnym Śląskiem, pozwalały Ewaldowi Lataczowi myśleć o stworzeniu silnego gospodarczo, jednolitego państwa na wzór Belgii. Wskazówki, których Józef Kożdoń udzielił wówczas liderowi Związku Górnoślązaków-Bund der Oberschlesier przełożyły się na czyny. 17 marca 1920 roku redaktor Jerzy Cibis z Bytomia rozpoczął wydawanie, wzorowanego na „Ślązaku” (organie prasowym Śląskiej Partii Ludowej) dwujęzycznego tygodnika „Der Bund-Związek (wiadomości Związku Górnoślązaków)” pierwotnie w nakładzie 20 tys. egzemplarzy, drukowany przez wydawnictwo Fryderyka Wenske – Kurier GmbH w Królewskiej Hucie. 14 maja 1920 roku na łamach „Der Bund-Związek” Ewald Latacz opublikował odezwę: „Do wszystkich Górnoślązaków”: „[…] Naszym celem jest niepodległość państwowa Górnego Śląska. Traktat pokojowy ulegnie zmianie, gdy lud górnośląski za pośrednictwem Związku Górnoślązaków takie wyrazi życzenie”. Ewald Latacz utrzymywał również ścisłe kontakty z Józefem Kożdoniem, na którego działalności w znacznym stopniu się wzorował. „Der Bund-Związek” solidaryzował się z działalnością Śląskiej Partii Ludowej, działającej na rzecz niepodległości na terenie Śląska Wschodniego (Cieszyńskiego). Podstawowym celem współpracy obydwu organizacji było połączenie Prowincji Górnośląskiej ze Śląskiem Cieszyńskim w ramach niepodległej Republiki Wielko-Śląskiej ze stolicą w Raciborzu, co potwierdzają artykuły tygodnika „Der Bund-Związek” np. „Wolny Śląsk panem na wolnej śląskiej ziemi”, czy przedruk tekstu politologa M. Hardena „Wolne państwo górnośląskie punktem środkowym polityki wszechświatowej”, gdzie napisał on: "Lud górnośląski w przeważającej większości żąda samodzielności i niepodzielności swego kraju i ponownego połączenia z oderwanymi od niego przeszło 150 lat temu braćmi na Śląsku Austriackim. […] Lud górnośląski jest wskutek kilkusetletniej wspólnoty życiowej na polu kultury i pracy mocno spojonym, własnokrwistym, jednolitym ludem słowiańsko-germańskiego pochodzenia o prawie 3 milionach dusz, z czego 600 000 dusz przypada na dzielnicę austriacką". Istnieją przypuszczenia, że działania na rzecz śląskiej niepodległości, prowadzone przez Śląską Partię Ludową i Związek Górnoślązaków-Bund der Oberschlesier, od początku były koordynowane przez zwolenników tego rozwiązania, dwóch spowinowaconych ze sobą śląskich arystokratów: księcia pszczyńskiego Jana Henryka XV (znajomego Ewalda Latacza) i karwińskiego hrabiego Jana Larischa (zaprzyjaźnionego z Józefem Kożdoniem).
Protektorzy „wolnokrajowców”.
Istnieją hipotezy, że pomysł utworzenia niepodległego państwa śląskiego narodził się w głowie księcia pszczyńskiego Jana Henryka XV i został ogłoszony, podczas odbywającej się w jego pałacu, konferencji górnośląskich przemysłowców, w której uczestniczył także Ewald Latacz. Faktem jest, że ideę niepodległości Górnego Śląska zdecydowanie poparła również większość tutejszych przemysłowców. Związek Górnoślązaków-Bund der Oberschlesier był finansowany przez część Górnośląskiego Związku Przemysłowców Górniczo-Hutniczych (Oberschlesische Berg- und Hüttenmännischen Verein). Gorącym zwolennikiem niepodległości Górnego Śląska był przewodniczący tego związku – Gustaw Williger, który stał na czele Kattowitzer AG für Bergbau- und Eisenhüttenbetrieb (Katowickiej S.A. dla Górnictwa i Hutnictwa Żelaza) oraz Gesenheimer i Werner – dyrektor generalny zakładów Schaffgotscha, a także sami baronowie węgla i stali, należący do Katolickiej Partii Ludowej (KVP) – Schaffgotsch i Ballestrem. Przynależności Górnego Śląska do Niemiec bronił na łonie związku przemysłowców, kierownik organizacji pracodawców Arwed Pistorius, będący dyrektorem generalnym zakładów księcia pszczyńskiego. Wśród górnośląskiej arystokracji, poza księciem pszczyńskim Janem Henrykiem XV, Schaffgotschem i Ballestremem, utworzenie niepodległego państwa górnośląskiego poparł bytomski książę Guidotto Henckel von Donnersmarck oraz hrabia Jan Jerzy von Praschma z Niemodlina i książę Karol Maksymilian von Lichnowsky z Raciborza – późniejsi protektorzy Jedności Górnośląskiej (Oberschlesische Einheit), a także hrabia Karol Fryderyk von Pückler, który w dniach 17 i 19 marca 1919 roku prowadził rozmowy w sprawie uniezależnienia całego Śląska od Rzeszy Niemieckiej z wiceprzewodniczącym Centralnej Rady Ludowej Kurtem Prescherem – prezydentem Rejencji Wrocławskiej. Jednak według Andrei Schmidt-Rösler jedynie „książę pszczyński Jan Henryk i hrabia Henckel von Donnersmarck pozostali przy tendencjach separatystycznych”. Ideę niepodległości Górnego Śląska poparł również Oberschlesische Landbund (Górnośląski Związek Ziemski) z siedzibą w Gliwicach, skupiający 28 000 tutejszych właścicieli ziemskich. Głównym sponsorem Związku Górnoślązaków-Bund der Oberschlesier został książę pszczyński Jan Henryk XV. Był on najaktywniejszym propagatorem dążeń niepodległościowych Górnoślązaków, bowiem nie tylko wspierał materialnie „wolnokrajowców”, lecz także wspierał ideę niepodległości Górnego Śląska na drodze dyplomatycznej. Pierwotnie poprzez brytyjskiego ambasadora w Pradze sondował poparcie Londynu. Następnie starał się przeforsować ideę niepodległości, korespondując w tej sprawie z Brytyjczykami i Czechami. Książę pszczyński Jan Henryk XV podczas bezpośrednich rozmów z politykami brytyjskimi oraz w kierowanej do nich korespondencji proponował również odłączenie całego Śląska od Niemiec, by w niepodległej Republice Śląskiej znalazł się również Książ koło Wałbrzycha – jego dolnośląska posiadłość.
17 marca 1919 roku górnośląski arystokrata – hrabia Karol Fryderyk Pückler prowadził rozmowy z prezydentem rejencji wrocławskiej – Kurtem Prescherem, pełniącym równolegle funkcję wiceprzewodniczącego Centralnej Rady Ludowej. Tematem ich spotkań były plany uniezależnienia całego Śląska od Rzeszy Niemieckiej. 19 marca hrabia Pückler w imieniu śląskiej szlachty przekazał Prescherowi 12-punktowe uzasadnienie „przyczyn ogłoszenia niepodległości Śląska”. Secesji domagali się również śląscy przemysłowcy. 10 maja 1919 roku skierowali do władz Prowincji Śląskiej memoriał zatytułowany „Schlesiens Zukunft” (Przyszłość Śląska). Jego treść była rozszerzeniem pisma śląskiej szlachty, dokładnie uzasadniającym konieczność oderwania Śląska od Niemiec i proklamacji niepodległości. Przemysłowcy z Hubertem von Garnierem z Turawy domagali się natychmiastowej secesji Śląska bez zgody rządu Niemiec, lecz przy pomocy Czechosłowacji i za aprobatą Ententy, a następnie utworzenia niepodległego państwa. Na rozmowy do Pragi udał się przemysłowiec Fritz Goldschmidt, mający pełnomocnictwo Preschera „do działania w Pradze w interesie Śląska” oraz mjr Mesterberg – przedstawiciel sztabu VI korpusu. Wobec braku konkretnych propozycji ze strony Śląska, Czechosłowacja nie dała delegatom żadnych wiążących obietnic. Później politycy śląscy, chcąc najprawdopodobniej zjednoczyć pruską i postaustriacką część Śląska, prowadzili tak nieumiejętną dyplomację, że omal nie doprowadzili do konfliktu zbrojnego w Sudetach. Równolegle w kwietniu 1919 roku książę pszczyński Jan Henryk XV udał się na konferencję pokojową do Paryża, by przekonać tam aliantów do idei niepodległości Górnego Śląska. Pomysł poparli Brytyjczycy, lecz zdecydowanie sprzeciwili się temu Francuzi. Górnośląscy przemysłowcy z księciem pszczyńskim na czele zaproponowali więc Korfantemu, utworzenie niepodległego „państwa węgla i stali”. Również brytyjski premier David Lloyd George, pod wpływem zabiegów dyplomatycznych księcia pszczyńskiego Jana Henryka XV, zagwarantował przywódcy obozu narodowo-polskiego na Górnym Śląsku, swoje poparcie dla proklamacji suwerennej Górnośląskiej Republiki Robotniczej (Upper Silesian Worker Republic). Jednak sam Wojciech Korfanty propozycje górnośląskich przemysłowców i Brytyjczyków zdecydowanie odrzucił.
Zamęt propagandowy.
Po wydzieleniu się Katolickiej Partii Ludowej (Katholische Volkspartei) Górnego Śląska i utworzeniu Związku Górnoślązaków-Bund der Oberschlesier, w maju 1920 roku – z inspiracji Polskiego Komisariatu Plebiscytowego – lubliniecki adwokat Werner powołał do życia konkurencyjną dla nich – Górnośląską Partią Ludową (Oberschlesische Volkspartei – OVP). Jej przewodniczącym był adwokat Karl Ogorek – wiceprzewodniczący poznańskiej Naczelnej Rady Ludowej, a wiceprzewodniczącym Winfrydem Gruszką (niem. Winfried Gruschka). Zarząd tej partii współtworzyli także Johann Piprek – redaktor naczelny bytomskiej „Oberschlesische Grenzzeitung”, red. Arthur Trunkhardt – Niemiec z Westfalii – redaktor naczelny rybnickiej „Katholische Volkszeitung” oraz redaktor „Gońca Śląskiego” – Augustin Potempa – delegat poznańskiej Naczelnej Rady Ludowej. Partia ta (OVP) rekrutowała się więc z niemieckojęzycznych Górnoślązaków, którzy wcześniej byli zdeklarowanymi Niemcami, natomiast po klęsce Niemiec w I wojnie światowej opowiedzieli się po stronie polskiej. Polski komisarz plebiscytowy – Wojciech Korfanty przekazał temu ugrupowaniu niemal wszystkie niemieckie tytuły prasowe, które zdołał wykupić, tj. „Kreuzburger Zeitung”, rybnicką „Katholische Volkszeitung”, opolską „Oderwacht”, bytomskie „Das Erwachen”, gliwicką „Oberschlesische Post” i bytomską „Oberschlesische Grenzzeitung”. Liderzy Oberschlesiche Volkspartei (Górnośląskiej Partii Ludowej) – propolscy, chociaż niemieckojęzyczni Górnoślązacy – twierdzili, iż sami jako pierwsi opowiedzieliby się za niepodległością Górnego Śląska, gdyby taką opcję przewidywał traktat wersalski. Oto komentarz „wolnokrajowców”: "Wywody p. dr Ogórka, a tym samym program „Górnośląskiej Partii Ludowej” zawierają na sam przód jedną sprzeczność. Polega ona w tym, że oświadcza się, jakoby najgodniejszym celem dla wszystkich Górnoślązaków było osiągnięcie zupełnej autonomii (tzn. wolne państwo). Równocześnie jednak partia pozwala celowi temu, nic dla jego urzeczywistnienia nie uczyniwszy, wpaść w wodę, ponieważ traktat pokojowy nie przewiduje głosowania za wolnym państwem i rzuca się w ramiona Rzeczypospolitej Polskiej, przy czym głównym powodem jest odraza przed „skazanymi na zagładę bolszewickimi Prusami-Niemcami”. Tedy „Związek Górnoślązaków” jest jedyną grupą polityczną, która występuje za przeprowadzeniem zupełnej autonomii. Za właściwy cel do tego uznaje i oświadcza „Związek Górnoślązaków” zmianę traktatu pokojowego w tym kierunku i dlatego walczy o dopuszczenie trzeciej możliwości do głosowania. […] On walczy razem z ludem górnośląskim o jedno i to samo, aby Ententa usłyszała prawdziwy głos ludu górnośląskiego, który jak pan dr Ogórek sam przyznaje, uważa za najgodniejszy cel dążenia zupełną autonomię, czyli niepodległość państwową nie bezwarunkowe połączenie z Polską, której pan dr Ogórek bez wahania chce Górny Śląsk wydać, chociaż wie doskonale, że przez to kopie nowy grób wolności ludu górnośląskiego". W tym samym numerze dr Ewald Latacz opublikował odezwę „Do wszystkich Górnoślązaków”: "Naszym celem jest niepodległość państwowa Górnego Śląska. Traktat pokojowy ulegnie zmianie, gdy lud górnośląski za pośrednictwem Związku Górnoślązaków takie wyrazi życzenie". „Bund-Związek” częstokroć prostował, że Górnoślązacy nie potrzebują innej alternatywy, gdyż „traktat pokojowy nie jest z granitu i może ulec zmianie”, zgodnie z ogłoszonym przez prezydenta USA – Thomasa Woodrowa Wilsona, „prawem narodów do samostanowienia”. Utworzenie propolskiej Oberschlesische Volkspartei, składającej się z niemieckojęzycznych Górnoślązaków, pozornie opowiadających się za niepodległością Górnego Śląska, było najzręczniejszym posunięciem Polskiego Komisariatu Plebiscytowego. Dzięki całej gamie niemieckich tytułów prasowych ugrupowanie to w krótkim czasie pozyskało ponad 100 000 zwolenników, stając się najmocniejszym ogniwem obozu polskiego na Górnym Śląsku.
We wrześniu 1920 roku Ewald Latacz zyskał nowego sojusznika w postaci Das Oberschlesische Plebiszit-Komitee (Górnośląski Komitet Plebiscytowy), utworzonego w Bytomiu przez secesjonistów z Polskiego Komisariatu Plebiscytowego z Teofilem Kupką na czele. Das Oberschlesische Plebiszit-Komitee początkowo głosił działalność na rzecz przyznania Górnemu Śląskowi niepodległości. Wkrótce jednak Teofil Kupka uznał opcję niepodległości za nierealną i nawiązał kontakt z niemieckim komisarzem plebiscytowym Kurtem Urbankiem. Rozpoczął wydawanie dwujęzycznego tygodnika „Wola Ludu-der Wille des Volkes”, a po kilku tygodniach został brutalnie zamordowany we własnym domu na oczach żony i dzieci, przez Bojówkę Polską. „Wola Ludu” posługując się hasłem „Górny Śląsk dla Górnoślązaków” oskarżała ZG-BdO, że jest identycznie jak Oberschlesische Volkspartei (Górnośląska Partia Ludowa), narzędziem Polskiego Komisariatu Plebiscytowego. Obydwie organizacje odwołujące się do hasła ZG-BdO, zarówno propolska Górnośląska Partia Ludowa, jak i proniemiecki Das Oberschlesische Plebiszit-Komitee wprowadzały spory zamęt propagandowy.
Rozwój struktur „wolnokrajowców”.
18 sierpnia 1920 roku w Bytomiu odbyła się konferencja zastępców Związku Górnoślązaków-Bund der Oberschlesier, na którą przybyło 68 delegatów. Wybrano wówczas zarząd biura: przewodniczącego Józefa Musioła (Josepha Musiola) z Bytomia, sekretarza Hugona Kotułę (Hugo Kotullę) z Tarnowskich Gór i ławników Matonię (Mathonię) z Bytomia i Maczingę z Mikulczyc (dziś dzielnica Zabrza). 17 listopada 1920 roku w lokalu katolickich związków zawodowych w Bytomiu odbyła się II konferencja delegatów Związku Górnoślązaków-Bund der Oberschlesier, na którą przybyło około 300 przedstawicieli, reprezentujących 175 grup miejscowych, tej wówczas około 300-tysięcznej organizacji. Konferencji tej przewodzili Ewald Latacz z Wodzisławia, poseł Józef Musioł z Bytomia, ks. Wiktor Durynek z Tarnowskich Gór i Hubert Kraft hrabia Strachwitz z Lądka Zdroju. Ustalono tam, że górnośląskim symbolem narodowym i ewentualnym godłem państwowym Republiki Górnośląskiej będzie herb opolskiej (górnośląskiej) linii Piastów – złoty orzeł na błękitnym polu, który uchwałą konferencji umieszczono wkrótce w nagłówku organu prasowego organizacji.
Pod kierownictwem Ewalda Latacza Związek Górnoślązaków-Bund der Oberschlesier urósł w siłę rozrastając się do 198 grup miejscowych na terenie całego pruskiego Górnego Śląska. O ówczesnej sile tej organizacji świadczy również nakład tygodnika „Bund-Związek”, który w roku 1920 liczył 20 tysięcy egzemplarzy, w roku 1921 przed plebiscytem wzrósł do 40 tysięcy, zaś po plebiscycie osiągnął kilkaset tysięcy. Sojusznikiem ZG-BdO stał się były dowódca powstańczy i działacz obozu polskiego Alojzy Pronobis – lider Polskiego Związku Górnośląskich Autonomistów, który optował za „autonomią zupełną” (niepodległością) pruskiego Górnego Śląska zjednoczonego ze Śląskiem Cieszyńskim. Według słów ówczesnych działaczy polskich oraz dokumentów pruskiego ministra spraw wewnętrznych Carla Severinga, Alojzy Pronobis był później wydawcą tygodnika „Bund-Związek”. 26 grudnia 1920 ukazał się pierwszy numer (41 w kolejności) odnowionego tygodnika „Bund-Związek” („für den Freistaat Oberschlesien – dla wolnego Państwa Górnośląskiego”). W nagłówku pojawił się górnośląski orzeł w średniowiecznej stylizacji. Zmienił się również podtytuł, dotychczas: wiadomości (później organ) „Związku Górnoślązaków”. W owym świątecznym numerze ukazał się tekst samego Ewalda Latacza Górnoślązacy na front!: „Polska chce Górny Śląsk posiąść, a Niemcy nie chcą go utracić […] My zaś Górnoślązacy […] Jesteśmy narodem jednolitym, wprawdzie dwujęzycznym, ale jednego szczepu i jednej krwi”.
W marcu roku 1921 działacze Związku Górnoślązaków-Bund der Oberschlesier wysłali swoją delegację, najpierw 14 marca do Warszawy, a następnie 16 marca do Berlina, w celu zorientowania się u władz obydwu państw, jakie stanowiska prezentują wobec niepodzielności i autonomii Górnego Śląska w ramach tych państw. Wyjazd liderów Związku Górnoślązaków-Bund der Oberschlesier na rozmowy do Warszawy i Berlina, próbował wykorzystać Anzelm Stroka (Anselm Strocka) – były członek Zjednoczonych Związków Górnoślązaków Wiernych Ojczyźnie (Vereinigte Verbände Heimattreuer Oberschlesier), z których wystąpił, gdyż przewodzili jej głównie Niemcy z głębi Rzeszy. W roku 1920 wstąpił więc do Związku Górnoślązaków-Bund der Oberschlesier, lecz wkrótce został stamtąd usunięty za próbę dokonania rozłamu. Chciał on bowiem podzielić przedstawicieli górnośląskiego ruchu narodowego zgodnie z plebiscytowym wyborem państwowości na Górnoślązaków opcji niemieckiej i polskiej. 17 marca 1921 roku zamieścił na łamach „Oberschlesischer Wanderer” odezwę skierowaną przeciwko liderom Związku Górnoślązaków-Bund der Oberschlesier, mającą na celu dokonanie rozłamu na łonie tej organizacji. Próba ta identycznie jak poprzednia zakończyła się fiaskiem.
„Górnoślązacy ratujcie się sami”.
Bezpośrednio przed plebiscytem kierownik Związku Górnoślązaków-Bund der Oberschlesier – Ewald Latacz dodatkowo upowszechnił swe poglądy w niemieckojęzycznej broszurze „Górnoślązacy, ratujcie się sami! Pismo w obronie wolności i niepodzielności Górnego Śląska” (Oberschlesier, rettet Eucht selbst! Eine Streitschrift für ein freies und unteilbares Oberschlesien von Dr. Latacz – Geschäftsleiter des Bundes der Oberschlesier), wydanej przez wydawnictwo braci Wenske – Oberschlesische Zeitung GmbH, Beuthen O.S. (Gazeta Górnośląska sp. z o.o., Bytom Górny Śląsk). Jeszcze raz przedstawił tam wszystkie punkty programu Związku Górnoślązaków-Bund der Oberschlesier oraz historyczne, ekonomiczne i etniczne argumenty na rzecz utworzenia niepodległego państwa górnośląskiego. W ostatnim rozdziale prognozował nierozstrzygnięty wynik plebiscytu oraz przedstawił swoje obawy, dotyczące podziału Górnego Śląska. Broszurę zamykało hasło „Oberschlesien für Oberschlesier” (Górny Śląsk dla Górnoślązaków).
Niektórzy polscy autorzy twierdzą, że ZG-BdO poparł w plebiscycie opcję niemiecką. Tymczasem w dwóch numerach „Bund-Związek” wydanych bezpośrednio przed plebiscytem agitował: "Obowiązkiem honorowym każdego wolnokrajowca jest brać udział w głosowaniu na rzecz Polski lub Niemiec, aby stosunek liczbowy obydwu partii doznał wyjaśnienia. Im liczniejszy będzie udział w głosowaniu, tym większe będzie prawdopodobieństwo, iż głosy oddane dla obydwóch partii zrównoważą się. Im mniejsza zaś będzie różnica między liczbą głosów oddanych na rzecz Polski a Niemiec, tym większe są widoki zneutralizowania Górnego Śląska".
Plebiscyt górnośląski.
Plebiscyt przeprowadzony 20 marca 1921 roku zakończył się wynikiem korzystnym dla Niemiec, za którymi opowiedziało się 59,6% głosujących, w stosunku 40,4% głosów oddanych za Polską. Skutkiem plebiscytu było wysłanie do Paryża przez obradujących w Opolu członków Komisji dwóch memoriałów. Projekt angielsko-włoski przewidywał przyznanie Polsce tylko tych powiatów (rybnicki, pszczyński, ziemski katowicki, tarnogórski, wschodnia część lublinieckiego) gdzie opcja polska uzyskała większość w plebiscycie. Natomiast w projekcie francuskim, opartym na tzw. linii Korfantego, przewidziano przekazanie Polsce większości terytorium plebiscytowego, sięgającej niemal rogatek Olesna, Opola, Koźla i Raciborza, w tym całego okręgu przemysłowego. Przeciwko nie uwzględnieniu wyników plebiscytu w projekcie podziału Górnego Śląska (obliczeniu globalnym, a nie powiatami co stało w sprzeczności z postanowieniami Traktatu wersalskiego) propolscy działacze działający na Śląsku doprowadzili do wybuchu III powstania śląskiego wbrew stanowisku polskiego rządu Wincentego Witosa. Dr Ewald Latacz przewidując wypadki wydał odezwę do narodu górnośląskiego: "Górnoślązacy !!Górny Śląsk zostaje niepodzielny! […] Kto chce kraj nasz poćwiartować, ten myśli o tym, aby nas gospodarczo zamordować, w zamiarze odziedziczenia czegoś po nas. Ale my żyć chcemy. W zgodzie i spokoju my Górnoślązacy polskiego i niemieckiego języka chcemy żyć społem i kraj nasz doprowadzić do rozkwitu. A to jest możliwe tylko wtedy, gdy Górny Śląsk zostanie niepodzielny. W przeciwnym razie domagamy się głosowania ludowego nad tem, czy Górny Śląsk ma być podzielony albo nie […] Korfanty zaś opowiada, że swego planu podziału będzie bronił do ostatniej kropli krwi. Górnoślązacy ostrzegamy Was. Nie dajcie zamienić sobie ojczyzny Waszej w pustynię. Jeśli ma płynąć krew to nie górnośląska i nie na Górnym Śląsku. Górnoślązacy nie dajmy się nadużyć do żadnych aktów terrorystycznych. Każdy terror należy stłumić w zarodku. Górnoślązacy pamiętajmy o tym, iż jesteśmy jednolitym narodem bratnim. Podajmy sobie ręce, zachowajmy spokój, a wtedy osiągniemy Górny Śląsk wolny a niepodzielny. (…) Rada koalicji pozna, że jedynym rozwiązaniem sprawy górnośląskiej jest zneutralizowanie spornego ogniska. Wtedy obchodzić będziemy nasze zmartwychwstanie, jako wolni obywatele w Wolnym Państwie Górnośląskim". W maju wybuchło tzw. III powstanie śląskie. W pewnym jego momencie wszyscy dowódcy powstańczy zażądali od Korfantego proklamacji „suwerennego państwa śląskiego”. Jednak do tego nie doszło i jedynym skutkiem walk był bardziej korzystny dla Polski, niż w projekcie angielsko-włoskim, podział terenów plebiscytowych. W tym czasie w każdym numerze „Bund-Związek” pojawiała się drukowana dużą czcionką informacja, że „co drugi Górnoślązak jest jawnym lub ukrytym członkiem Związku Górnoślązaków”. Według samej organizacji Ewalda Latacza, jej liczebność w szczytowym momencie swej działalności osiągnęła 500 000 członków.
Jeszcze w kwietniu współpracownicy Latacza: Józef Musioł, Henryk Skowronek i Wiktor Durynek powołując się na znaczne wymieszanie głosów w plebiscycie próbowali przeforsować proklamację niepodległości Górnego Śląska. W ich rozmowach z władzami polskimi pośredniczył Adam Napieralski. Ewald Latacz prowadził jeszcze rozmowy z czołowymi politykami niemieckimi, 4 września z ministrem spraw wewnętrznych Rzeszy, a później z kanclerzem Rzeszy Josephem Wirthem.
5 sierpnia 1921 roku jeden z powstańczych dowódców frontowych, którzy domagali się od Korfantego proklamacji „suwerennego państwa śląskiego”, Franciszek Merik z Opola stworzył Związek Dawniejszych Powstańców na rzecz Górnośląskiej Niepodległości (Bund der ehemäligen Insurgenten für oberschlesische Selbständigkeit). Franciszek Merik próbował wykorzystać fakt, że Wojsko Polskie i Reichswehra nie zajęły jeszcze podzielonych między Rzeczpospolitą i Rzeszę terenów plebiscytowych, kolportując ulotki, dotyczące planów wywołania przewrotu i proklamacji suwerennej Republiki Górnośląskiej. Idea ta zyskała sporą popularność wśród powstańców, niezadowolonych z coraz większych wpływów na Górnym Śląsku, osiąganych przez przedsiębiorców, urzędników i wojskowych, pochodzących z centralnej Polski. Inicjatywa Merika została jednak skutecznie storpedowana przez obóz Korfantego, z którego polecenia powstańcze zebranie zorganizowane przez Związek Dawniejszych Powstańców na rzecz Górnośląskiej Niepodległości (Bund der ehemäligen Insurgenten für oberschlesische Selbständigkeit) zostało rozbite przez wierny Polakom oddział powstańców z Pszczyny. 9 sierpnia dwujęzyczne stowarzyszenie „Wydział Górnośląski-Oberschlesischer Ausschuß”, powołując się na „naród górnośląski” wystosowało petycję do Komisji Międzysojuszniczej w Opolu w sprawie „neutralizacji kraju”. W owej petycji napisano: "My rodowici Górnoślązacy nie jesteśmy Prusakami, ale również nie jesteśmy Polakami […] Jesteśmy odrębną masą narodową, narodem z własnymi, narodowymi obyczajami, zwyczajami i własnym językiem ojczystym […] Społeczność górnośląska składa się z ponad 2 milionów rodowitych, dwujęzycznych Górnoślązaków oraz zaledwie ok. 100 000 Niemców z Rzeszy i ok. 50 000 poznańskich Polaków". 21 sierpnia 1921 roku, jeden z liderów Wydziału Górnośląskiego-Oberschlesischer Ausschuß, Anzelm Stroka (Anselm Strocka) założył niemieckojęzyczną organizację Jedność Górnośląska (Oberschlesische Einheit), która sprzeciwiła się planom podziału terytorium plebiscytowego. Jej cele były jednoznaczne – „utworzenie neutralnej Republiki Górnośląskiej pod opieką Ligi Narodów”, „rozbudzanie górnośląskiej świadomości narodowej”, wyłonienie w wyborach „reprezentacji rodowitych Górnoślązaków”, „usunięcie z urzędów elementu napływowego”. W związku z planami podziału Prowincji Górnośląskiej, działacze Jedności Górnośląskiej wystosowali pismo protestacyjne do Ligi Narodów. Zażądali w nim utworzenia „Wolnego Państwa Górny Śląsk”, argumentując iż gdyby w plebiscycie dano Górnoślązakom możliwość głosowania za niepodległością swojej ojczyzny, tę opcję wybrałoby 98% biorących udział w plebiscycie. Organizację Anzelma Stroki wspierał książę Karol Maksymilian von Lichnowsky z Raciborza i członek Katolickiej Partii Ludowej (Katholische Volkspartei), jeden z oficerów Selbstschutz Oberschlesiens – hrabia Jan Jerzy von Praschma z Niemodlina. Na łamach pisma „Bund-Związek” pojawiły się ostrzeżenia przed byłym członkiem Związku Górnoślązaków-Bund der Oberschlesier, wichrzycielem i szpiegiem Stroką. Był to skutek wcześniej próby Stroki (Strocki) dokonania rozłamu w tej organizacji. Działalność niewielkich organizacji Franciszka Merika i Anzelma Stroki nie przyniosła żadnych rezultatów. Nie dokonały tego, czego nie udało się 500 000 członków Związku Górnoślązaków-Bund der Oberschlesier. Alianci podtrzymali decyzję o podziale terenu plebiscytowego.
Na podzielonym Górnym Śląsku.
W październiku 1921 roku ks. dr Wiktor Durynek, który został przeniesiony z Tarnowskich Gór (które miały przypaść Polsce) do Bytomia, zrezygnował z funkcji redaktora naczelnego „Bund-Związek” i wycofał się z działalności politycznej. Jego obowiązki przejęli Józef Musioł i bytomski architekt Bruno Petzel – były członek poznańskiej Naczelnej Rady Ludowej, który wcześniej opuścił obóz polski i zasilił szeregi górnośląskich „wolnokrajowców”. Bruno Petzel – jako kierownik nowo powstałego, polskiego oddziału Związku Górnoślązaków-Bund der Oberschlesier opublikował również obszerny tekst „Co oznacza podział Górnego Śląska dla nas Górnoślązaków” na łamach opolskiego tygodnika społeczno-kulturalnego „Der Oberschlesier”, który już od 1919 roku lansował koncepcję „narodowości śląskiej” wśród ludności niemieckojęzycznej. W czerwcu roku 1922 rodzinne miasta Ewalda Latacza – Katowice i Wodzisław zostały włączone do Polski. Lider Związku Górnoślązaków-Bund der Oberschlesier został więc oddzielony granicznym kordonem od głównej siedziby swej organizacji Bytomia, co uniemożliwiało mu swobodną działalność. Po wtóre trudno sobie wyobrazić by działania na rzecz niepodległości tolerowały władze Polski. Sejm Śląski przyjął ustawę językową. Zgodnie z jej zapisem język polski stał się jedynym językiem urzędowym w województwie, obok języka niemieckiego. Dotyczyło to oczywiście również aktów notarialnych i rozpraw sądowych. Ewald Latacz, który w ogóle nie znał języka polskiego, nie mógł więc w tych warunkach kontynuować pracy adwokata i notariusza w Wodzisławiu. Jako orędownik oderwania Górnego Śląska od Niemiec nie mógł liczyć na wsparcie liderów mniejszości niemieckiej (Volksbundu) w Województwie Śląskim. Władze niemieckie, chcąc się go pozbyć z terytorium Górnego Śląska, złożyły mu propozycję objęcia funkcji syndyka w spółce petrochemicznej Öl und Petroleum Gesellschaft w Berlinie. W tej sytuacji Ewald Latacz zrezygnował więc z działalności politycznej i ofertę pracy przyjął.
4 grudnia 1921 podczas zjazdu w Królewskiej Hucie na czele ZG-BdO stanął, pełniący w nim funkcję kierownika propagandy i sekretarza, dotychczasowy jego wicelider, poseł pruskiego Landtagu Józef Musioł. Wskutek nagłego odcięcia finansowania Związku Górnoślązaków-Bund der Oberschlesier przez górnośląskich przemysłowców, od marca 1922 roku, jego organ prasowy „Bund – Związek” ukazywał się nieregularnie, by ostatecznie ulec likwidacji w maju tego samego roku. Znacząca jest jednak jego poczytność, bowiem nawet ostatnie majowe numery rozchodziły się w nakładzie 40 000 egzemplarzy, wskutek finansowego przez górnośląskich przemysłowców. Skutkiem odcięcia tego wsparcia od marca 1922 roku, „Bund – Związek” ukazywał się nieregularnie, by ostatecznie ulec likwidacji w maju tego samego roku. W tej sytuacji ZG-BdO nie miał nawet możliwości publicznego zabrania głosu w kwestii referendum na temat wyłączenia Prowincji Górnośląskiej z Prus i przekształcenia jej w autonomiczny kraj związkowy Rzeszy. Wszystkie niemieckie partie wystąpiły przeciw takiemu rozwiązaniu (w tym nawet Katolicka Partia Ludowa (KVP), która zawarła kompromis z pruskimi władzami, które w zamian rozszerzyły zakres uprawnień samorządu Prowincji). Do tego grona przyłączył się nawet Związek Dawniejszych Powstańców na rzecz Górnośląskiej Niepodległości – Franciszka Merika. W opozycji byli jedynie Polacy. Wynik był wymowny 91% głosujących opowiedziało się przeciwko tak szerokiej autonomii i pokrywał się z wynikiem Polsko-Katolickiej Partii Górnego Śląska odnotowanym w wyborach do sejmiku górnośląskiego. Polaków wsparł finansowo przewodniczący polskiej sekcji Związku Górnoślązaków-Bund der Oberschlesier – architekt Bruno Petzel. Inny czołowy „wolnokrajowiec” – adwokat Henryk Skowronek postanowił wystawić do sejmiku górnośląskiego (Provinziallandtag) listę konkurencyjną dla Centrum i Polaków. W miejsce powszechnie znanej nazwy organizacji Bund der Oberschlesier (Związek Górnoślązaków) wprowadził zupełnie nową Oberschlesische Katholische Volkspartei (Górnośląska Katolicka Partia Ludowa). Wprowadzenie nowego szyldu, którego nie było możliwości skutecznie rozpropagować, wskutek braku własnego organu prasowego i znaczących środków finansowych było błędne. Taktyka wyborcza, oparta na nowej nazwie, bez jakiejkolwiek kampanii nie miała najmniejszych szans na odniesienie sukcesu, zwłaszcza że na liście znaleźli się wyłącznie kandydaci z jednego miasta, tj. samego Bytomia, poza Skowronkiem zupełnie nie znani. Konkurencyjne Centrum dysponowało kilkoma dużymi tytułami prasowymi (m.in. „Oberschlesische Volkszeitung”, „Oberschlesische Volksstimme”, „Neisser Zeitung”), a Polacy poczytnym „Katolikiem” i kilkoma lokalnymi tytułami. W tej sytuacji lider „wolnokrajowców” poseł Józef Musioł, nie chcąc się skompromitować, zdecydował się w ogóle nie kandydować. Lista ta zanotowała śladowe poparcie, a jej kandydaci wrócili na łono Katolickiej Partii Ludowej (KVP).
Kres organizacji.
Po październikowych wyborach Adam Napieralski utworzył przy „Katoliku” biuro obrony prawnej. Jego kierownikiem został Józef Musioł – były poseł pruskiego Landtagu, który właśnie stracił swój mandat. Reprezentował on w pruskim Sejmie KVP, z której został usunięty jeszcze w kwietniu 1921 roku za działalność niepodległościową. Działalność biura obrazuje następujący tekst: "Jeżeli się zdarzy, że nauczyciel gdzieś ukarał dziecko w szkole za używanie języka polskiego, natenczas należy natychmiast zawiadomić o tym biuro obrony prawnej „Katolika” w Bytomiu – ustnie lub też pisemnie. Adresować należy: „Katolik” in Beuthen O.-S." Kierownik tego biura – Józef Musioł rozsyłał kwestionariusze w sprawie dyskryminowania polskojęzycznych Górnoślązaków w kopertach z nadrukiem Związku Górnoślązaków-Bund der Oberschlesier, w którym do jego rozwiązania w roku 1924, pełnił funkcję sekretarza generalnego. Równolegle kierownik Musioł nadal pełnił funkcję sekretarza robotniczego, udzielał porad kółkom rolniczym w powiecie bytomskim (m.in. w Bobrku) oraz był członkiem Związku Ochrony Lokatorów. Mimo rozpadu Związku Górnoślązaków-Bund der Oberschlesier idee narodu górnośląskiego i niepodległości Górnego Śląska pozostały żywe wśród Górnoślązaków. Jeszcze w roku 1925 prezydent policji w Gliwicach w swym raporcie, sporządzonym dla nadprezydenta Prowincji Górnośląskiej – Alfonsa Proskego, informował, że "idea wolnego państwa jest wciąż żywa na niemieckim Górnym Śląsku". Podobnie jak w granicach Niemiec, również w granicach Polski, byli działacze ZG-BdO jeśli mogli wracali na łono macierzystych partii politycznych. Głównie była to Katolicka Partia Ludowa (Katholische Volkspartei), która stała na stanowisku, że reprezentuje Niemców oraz „po niemiecku usposobionych Ślązaków” na terenie Województwa Śląskiego, gdzie szczególnie mocno akcentowała znane hasło ZG-BdO „Górny Śląsk dla Górnoślązaków”. Identyczne hasło głosił Związek Obrony Górnoślązaków, założony w roku 1925 przez Jana Kustosa. Mimo kontynuacji linii ZG-BdO przez ZOG, który również stał na stanowisku odrębności narodowej Ślązaków, nie ma śladu powiązań personalnych pomiędzy obydwoma organizacjami. Żaden ze znanych „wolnokrajowców” nie przystąpił do organizacji Jana Kustosa, której wszyscy liderzy rekrutowali się spośród dotychczasowych polskich działaczy. „Prawo Górnego Śląska do samostanowienia” głosiła też Komunistyczna Partia Górnego Śląska, która dążyła do proklamacji niepodległej Górnośląskiej Republiki Rad.
Po II wojnie światowej z inicjatywą uczynienia ze Śląska „wschodnioeuropejskiej Szwajcarii” wystąpili Carl Ulitzka, Karl Schodrok i Adolf Kaschny, a odrębność narodową Ślązaków propagował pisarz Erwin Goj, znany jako Óndra Łysohorsky. W czasach współczesnych, kilka lat działała organizacja, która wprost odwoływała się do tradycji „wolnokrajowców” i posiadała tożsamą nazwę.

</doc>
<doc id="1233393" url="https://pl.wikipedia.org/wiki?curid=1233393" title="COREP">
COREP

COREP - wspólne raportowanie ("ang. Common Reporting") to wprowadzony przez Bazylejski Komitet Nadzoru Bankowego standard sprawozdawczości dla banków obowiązujący po wdrożeniu postanowień Nowej Umowy Kapitałowej (NUK). Sprawozdanie zbudowane jest w oparciu o język XBRL ("ang. eXtensible Business Reporting Language").
Sprawozdania COREP dotyczą - adekwatności kapitałowej banku.

</doc>
<doc id="1233395" url="https://pl.wikipedia.org/wiki?curid=1233395" title="Fryderyk I Szwabski">
Fryderyk I Szwabski

Fryderyk I Szwabski (ur. ok. 1050 r.; zm. 1105 r., przed 21 lipca) – książę Szwabii od 1079 r.
Fryderyk I Szwabski był synem Fryderyka z Büren. Już jako hrabia rozpoczął tworzenie potęgi rodu. Na jego polecenie wzniesiono zamek Hohenstaufen.
Na Wielkanoc 1079 r. w Ratyzbonie otrzymał od cesarza Henryka IV księstwo Szwabii. Cesarz zaręczył go również ze swoją córką Agnieszką von Waiblingen. Fryderyk musiał walczyć o Szwabię z Bertoldem Szwabskim synem Rudolfa Szwabskiego. W 1097 r. cesarz pogodził się Bertoldem II z Zähringen, następcą Bertolda Szwabskiego. Fryderyk rządził wówczas faktycznie tylko na północy Szwabii.
Fryderyk I Szwabski powiększył posiadłości rodowe o dobra na terenie Palatynatu i nad Dunajem. W czasie włoskiej wyprawy cesarza był naczelnym dowódcą wojsk cesarskich w Niemczech.
Fryderyk I Szwabski i Agnieszka mieli jedenaścioro dzieci:

</doc>
<doc id="1233398" url="https://pl.wikipedia.org/wiki?curid=1233398" title="Szelężne">
Szelężne

Szelężne (szynkowe, podatek dziesiątego szeląga) – podatek pośredni płacony przez mieszczan w wysokości 10% sprzedawanych przez nich trunków, wprowadzony w 1673, w związku z przejęciem wpływów z czopowego przez skarby wojskowe. Do 1775 wpływy z szelężnego pozostawały do dyspozycji sejmików szlacheckich.
Sejm niemy w 1717 przeznaczył dochody z szelężnego w Wielkim Księstwie Litewskim na potrzeby wojska. W Galicji szelężne zniesiono w 1775, w zaborach rosyjskim i pruskim w połowie XIX wieku.

</doc>
<doc id="1233402" url="https://pl.wikipedia.org/wiki?curid=1233402" title="Szynkowe">
Szynkowe



</doc>
<doc id="1233403" url="https://pl.wikipedia.org/wiki?curid=1233403" title="Podatek dziesiątego szeląga">
Podatek dziesiątego szeląga



</doc>
<doc id="1233404" url="https://pl.wikipedia.org/wiki?curid=1233404" title="Qatar Total Open 2008">
Qatar Total Open 2008

Tenisowy turniej WTA Qatar Total Open 2008 odbył się w dniach 16–24 lutego w stolicy Kataru, Dosze na kortach twardych. Pula nagród wyniosła 2 500 000 dolarów amerykańskich.

</doc>
<doc id="1233409" url="https://pl.wikipedia.org/wiki?curid=1233409" title="Chrystianizacja Wielkiej Brytanii">
Chrystianizacja Wielkiej Brytanii



</doc>
<doc id="1233410" url="https://pl.wikipedia.org/wiki?curid=1233410" title="Ernő Jendrassik">
Ernő Jendrassik

Ernő Jendrássik ("Ernst Jendrassik", ur. 7 czerwca 1858 w Koloszwarze, zm. 21 grudnia 1921 w Budapeszcie) – węgierski lekarz neurolog, pamiętany za prace nad odruchami. Opisany przez niego manewr ułatwiający wywołanie odruchu kolanowego do dziś znany jest jako manewr Jendrassika.
Życiorys.
Urodził się w Koloszwarze (dziś Kluż-Napoka) w Siedmiogrodzie. Jego ojcem był Jenő Jendrassik, znany lekarz i profesor fizjologii. Ernő ukończył studia medyczne na Uniwersytecie w Budapeszcie w 1880 roku i rozpoczął pracę w Klinice Medycyny Wewnętrznej. Jego pierwsza praca, zatytułowana "Beiträge zur Lehre von den Sehnenreflexen", została opublikowana w 1883 i przysporzyła Jendrassikowi uznanie w kraju i za granicą. Dzięki niej dostał możliwość podróży po Europie i odwiedzenia wszystkich ważniejszych neurologicznych klinik, w Wiedniu, Monachium, Lipsku i Paryżu, gdzie przez sześć miesięcy 1884 roku pracował z Jeanem-Martinem Charcotem.
Od 1894 roku Jendrassik pracował na oddziale neurologicznym w 2. Klinice Medycyny Wewnętrznej, przekształconym w 1902 roku w samodzielną Klinikę Neurologiczną. W 1908 roku zastąpił Frigyesa Korányiego na stanowisku dyrektora i ordynatora 1. Kliniki Medycyny Wewnętrznej, na którym pozostał przez następne 13 lat. Tam zorganizował od razu osobny oddział i ambulatorium neurologiczne. Zajmował się nie tylko neurologią i medycyną wewnętrzną ale też psychiatrią, mimo że w tym czasie na Węgrzech psychiatria była oddzielnie wykładana i nauczana.
Węgierska Akademia Nauk wybrała Jendrassika w 1898 roku na członka korespondenta, a w 1918 roku został jej członkiem rzeczywistym. Należał do "Société anatomique" w Paryżu. Zmarł 21 grudnia 1921 roku w Budapeszcie.
W 1922 roku, rok po śmierci Jendrassika, Károly Schaffer stwierdził, że „z uzasadnioną dumą, możemy go nazwać węgierskim Charcotem”. Uniwersytet Semmelweisa w 1960 roku ustanowił medal Ernő Jendrassika przyznawany co roku autorowi najwybitniejszej publikacji naukowej.
Jendrassikowi poświęcono szereg artykułów biograficznych i wspomnieniowych, większość w języku węgierskim, także w niemieckim i angielskim.
Dorobek naukowy.
Jendrassik opublikował 123 prace w węgierskich i zagranicznych czasopismach, z których 23% poświęconych było medycynie wewnętrznej, 44% neurologii, a 14% psychiatrii. Zajmował się również filozofią, psychologią i psychiatrią sądową. Doniosłe były jego badania nad neurologią ruchu: rozpatrywał czynność mięśnia nie w związku z jego rzeczywistą lokalizacją, ale miejscem przyczepu (np. mięsień podłopatkowy i nadgrzebieniowy zaangażowane są w ruch dalszego odcinka ręki, mimo że są od niego oddalone). Przez niemal 20 lat kariery naukowej badał odruchy, począwszy od uznanej pracy z 1882 roku. Jendrassik wyróżnił trzy grupy odruchów: 
Jendrassik między 1887 a 1892 rokiem prowadził intensywne badania nad popularną wówczas hipnozą. Na Węgrzech wczesne badania nad hipnotyzmem z psychiatrycznego punktu widzenia przeprowadzali Károly Laufenauer i jego młody asystent Károly Schaffer w klinice Wydziału Zdrowia i Patologii Psychicznej budapeszteńskiego Wydziału Medycyny. Jendrassik swoje badania prowadził w Klinice Chorób Wewnętrznych. Poza hipnozą badał też inne zjawiska fizjologiczne, najwięcej zainteresowania poświęcając jednak potędze sugestii, wolnej woli i sądowym implikacjom hipnozy. We wrześniu 1894 roku całą Europę obiegła wiadomość o spowodowanej hipnozą śmierci młodej pacjentki Franza Neukomma podczas jednego z popularnych publicznych seansów hipnotycznych. Jendrassik przeprowadził szereg eksperymentów behawioralnych mających dowieść zupełnego braku wolnej woli u zahipnotyzowanych pacjentów. Opisał m.in. doświadczenie jakiemu poddał swoją pacjentkę Ilmę, która za sprawą hipnozy myślała, że jest psem, chodziła na czterech kończynach i szczekała. Innego pacjenta Jendrassik poczęstował surowym ziemniakiem, przekonując go że karmi go pieczonym udkiem kurczaka. Pacjent zjadł ziemniaka „z wielkim apetytem”. Inni jeszcze zahipnotyzowani pacjenci pili ocet przekonani, że jest to wyśmienity tokaj. W końcu, Ilma na sugestię Jendrassika skłonna była bez wahania pisać listy miłosne do lekarza, który miał rzekomo zabić jej ojca. W innym eksperymencie próbowała zabić rolką papieru jednego z lekarzy, również poddana odpowiedniej sugestii. Konkludując, Jendrassik uznał, że osoba w stanie hipnozy nie dysponuje żadną wolną wolą i stąd wszystkie jej działania są efektem narzuconej woli hipnotyzera. W kontekście przypadku Elli, pacjentki Neukomma, przemawiałoby to za jego winą.
Jendrassik badał też dziedziczne schorzenia układu nerwowego. Opisał w szczegółach 25 członków 14 dotkniętych nimi rodzin, przebadanych następnie neuropatologicznie przez Károlya Schaffera. Jendrassik napisał rozdział o neurologicznych chorobach genetycznych do podręcznika neurologii pod redakcją Maxa Lewandowsky’ego.
Na polu medycyny wewnętrznej osiągnięciem Jendrassika było odkrycie diuretycznych własności kalomelu, i opracowanie optymalnej dawki redukującej niepożądane działanie przeczyszczające związku. Napisał też prace z dziedziny neuroanatomii, między innymi zaproponował, że włókna czuciowe dla gruczołu łzowego odchodzą od nerwu Widiusza (gałąź nerwu VII) do nerwu V w okolicy zwoju skrzydłowo-podniebiennego. W latach I wojny światowej zajmował się psychozą wojenną, zauważając jej odpowiednik także u cywili. "Wśród tych ludzi, którzy nie ucierpieli w żadnym stopniu od fizycznych urazów, widziałem zupełnie typowe przypadki astazji, tików, skurczy [...] prawdziwy odpowiednik psychozy u żołnierzy.
Jako psychiatra Jendrassik dał się zapamiętać jako nieprzejednany wróg psychoanalizy. W sporządzonej na prośbę ministra Zsigmonda Kunfi opinii stwierdził, że psychoanaliza nie jest nauką, „szerzy niemoralność i pornografię”. W podręczniku interny Jendrassik określił ją ponownie jako zamaskowaną pornografię (getarnte Pornographie) i dalej: 
"Według tej nauki, histeria jest jedynie następstwem doznanych urazów na tle seksualnym (lub tylko psychicznych) w najwcześniejszym dzieciństwie, i proponuje psychoanalizę jako metodę jej leczenia. Ta składa się z trwających tygodniami prywatnych rozmów, podczas których lekarz zadaje pacjentowi nietaktowne, dręczące i nieprzyzwoite pytania. Tak długo jak ci uczeni piszą tylko senniki (a robią to!) nie powinniśmy sprawy brać na poważnie, jednak metoda ta stanowi dla młodych dziewcząt duże zagrożenie "
Jendrassik był zainteresowany organizacją opieki zdrowotnej w swoim kraju i brał czynny udział w jej rozwoju. Korespondował m.in. z Pierre'em Marie chcąc poznać od niego organizację służby zdrowia we Francji. W liście z 6 stycznia 1893 roku (cytowanym przez Pásztora) Marie odpowiedział Jendrassikowi, że we Francji szpitale podlegają lokalnym samorządom, a ośrodki dla psychicznie chorych i sierocińce bezpośrednio władzom centralnym. Paryż jest wyjątkiem, gdzie skomplikowane zależności ("Assistance Publique") rządzą finansowaniem instytucji zdrowia publicznego. Marie i Jendrassik korespondowali dłużej, a w zachowanych listach znajduje się np. pytanie Mariego o praktyczne wskazówki dotyczące planowanej przez Charcota i jego żonę podróży do Konstantynopolu statkiem przez Dunaj. W 1893 roku Marie dzielił się z Jendrassikiem pomysłem założenia wraz z przyjacielem Édouardem Brissaudem nowego czasopisma, „Revue Neurologique”.

</doc>
<doc id="1233412" url="https://pl.wikipedia.org/wiki?curid=1233412" title="Zjednoczeni Bracia Dnia Siódmego">
Zjednoczeni Bracia Dnia Siódmego

Zjednoczeni Bracia Dnia Siódmego () – niewielka amerykańska wspólnota chrześcijańska zachowująca sabat dnia siódmego (w sobotę), wywodząca się z tradycji adwentystycznego Kościoła Bożego Wiary Abrahamowej.
Historia.
Wspólnota ukształtowała się w 1947 roku. Dwa zbory Kościoła Bożego oraz część wiernych z innych zborów powołało do życia nową społeczność. Organizacja powstała w wyniku rozrostu wspólnoty, działań ewangelizacyjnych oraz innych służb, w tym wydawniczej.
Przekonania.
Zjednoczeni Bracia Dnia Siódmego wierzą, iż podstawą wiary jest wyłącznie Biblia. Uznają Jezusa Chrystusa jako wiecznego Syna Bożego przez którego Bóg stworzył świat, który narodził się z dziewicy Marii, zmarł na krzyżu jako zadośćuczynienie za grzechy ludzkie i zmartwychwstał dnia trzeciego. Uważany jest za jedynego pośrednika między Bogiem a ludźmi. Zbawienie uważane jest za dar łaski Bożej, który można osiągnąć przez wiarę i osobiste nawrócenie. Zjednoczeni Bracia Dnia Siódmego wierzą w aktualność biblijnego dekalogu, w tym zachowywanie dnia sobotniego jako chrześcijańskiego święta. Przestrzegają biblijnych przepisów dietetycznych dotyczących zakazu spożywania krwi oraz mięs zwierząt nieczystych. Praktykują chrzest na wyznanie wiary poprzez zanurzenie w wodzie oraz Wieczerzę Pańską pod postaciami chleba i soku winogronowego obchodzoną dorocznie 14 nisan, której towarzyszy umywanie nóg. Przyjmują tradycyjną adwentystyczną naukę anihilacjonistyczną i kondycjonalistyczną, odrzucając koncepcję nieśmiertelnej duszy. Wierzą w bardzo bliskie powtórne przyjście Chrystusa, które rozpocznie okres Tysiącletniego Królestwa Chrystusa i jego świętych na ziemi.
Działalność.
Zbory Braci są autonomiczne i niezależne od jakichkolwiek zewnętrznych autorytetów. Zjednoczeni Bracia Dnia Siódmego wydają czasopismo pt. "The Vision" ("Wizja") oraz inną literaturę biblijno-wyznaniową. Zgodnie z danymi z roku 1980 w skład Stowarzyszenia Generalnego Zjednoczonych Braci Dnia Siódmego wchodziło 4 zbory w stanie Iowa, Missouri, Nebrasce i Oklahomie.

</doc>
<doc id="1233413" url="https://pl.wikipedia.org/wiki?curid=1233413" title="Finrep">
Finrep

FINREP – raportowanie finansowe (ang. "Financial Reporting") to wprowadzony przez Bazylejski Komitet Nadzoru Bankowego standard sprawozdawczości dla banków obowiązujący po wdrożeniu postanowień Nowej Umowy Kapitałowej (NUK). Sprawozdanie zbudowane jest w oparciu o język XBRL (ang. "eXtensible Business Reporting Language").
Sprawozdania FINREP dotyczą sytuacji finansowej banku.

</doc>
<doc id="1233421" url="https://pl.wikipedia.org/wiki?curid=1233421" title="Krzysztof Luft">
Krzysztof Luft

Krzysztof Stanisław Luft (ur. 5 stycznia 1958 w Warszawie) – polski aktor, dziennikarz i menedżer, w latach 1999–2001 rzecznik prasowy rządu Jerzego Buzka, w latach 2010–2016 członek KRRiT.
Życiorys.
Ukończył XV Liceum Ogólnokształcące im. Narcyzy Żmichowskiej, następnie w 1980 studia w Państwowej Wyższej Szkole Teatralnej w Warszawie. W latach 80. był aktorem Teatru Nowego.
Od 1990 do 1998 był dziennikarzem i prezenterem Telewizji Polskiej, prowadził m.in. poranny program "Kawa czy herbata?". Od 26 marca 1999 do 19 października 2001 pełnił funkcję rzecznika prasowego rządu Jerzego Buzka. Później zajął się prowadzeniem własnej działalności gospodarczej w branży public relations.
Bez powodzenia kandydował z listy Platformy Obywatelskiej w wyborach parlamentarnych w 2007, uzyskując 4221 głosów. 1 lipca 2008 został dyrektorem Biura Prasowego Kancelarii Sejmu, tego samego dnia przestał być członkiem PO. 7 lipca 2010 został powołany na członka KRRiT z rekomendacji Bronisława Komorowskiego, tymczasowo wykonującego obowiązki prezydenta RP. W 2019 ponownie ubiegał się o mandat poselski jako kandydat Koalicji Obywatelskiej.
W 2014 wydał tomik poezji pt. "SMS. Krótka wiadomość tekstowa", będący zbiorem wierszy napisanych przez niego do różnych osób i wysłanych w formie SMS-ów.
Życie prywatne.
Jest synem profesora Stanisława Lufta, specjalisty reumatologa, a także bratem Bogumiła Lufta, publicysty i dyplomaty. W 1998 rozwiódł się z dziennikarką i prezenterką Moniką Luft. Ma syna, Filipa (ur. 1983).

</doc>
<doc id="1233422" url="https://pl.wikipedia.org/wiki?curid=1233422" title="Primetech">
Primetech

Primetech S.A. (dawniej Kopex S.A.) – przedsiębiorstwo przemysłu elektromaszynowego założone w 1961, spółka akcyjna notowana na Giełdzie Papierów Wartościowych w Warszawie. Zajmuje się produkcją i dostarczaniem maszyn i urządzeń oraz technologii i usług dla górnictwa.
Do grupy kapitałowej Kopex należą:
Spółka planuje budowę kopalni węgla kamiennego na terenie trzech gmin: Przeciszowa, Polanki Wielkiej i Oświęcimia, co wywołuje spór przeciwników i zwolenników inwestycji. Lokalizacja kopalni znajduje się w pobliżu m.in. obszaru Doliny Karpia należącego do sieci Natura 2000. Koszt kopalni szacowany jest na 1,7 mld zł. W marcu 2015 Rada Gminy Przeciszów przyjęła „Studium uwarunkowań i kierunków zagospodarowania Gminy Przeciszów”, w którym dopuszczono realizację inwestycji. Spółka zapowiada, że koncesję na wydobycie chce uzyskać do końca 2016 roku. Inwestycje firmy, w tym budowa kopalni, stoją pod znakiem zapytania m.in. ze względu na zablokowanie jej dostępu do kredytów przez banki PKO BP i ING, z powodu naruszenia zasad kredytowych.
Spółka znajduje się w trudnej sytuacji ekonomicznej, powodującej m.in. zmniejszenie zatrudnienia o ponad 25% w 2016 roku.
W 2016 dołączyła do grupy kapitałowej Famur, a w 2018 zmieniła nazwę na Primetech S.A.

</doc>
<doc id="1233430" url="https://pl.wikipedia.org/wiki?curid=1233430" title="Cło generalne">
Cło generalne

Cło generalne – jednolita opłata celna, pobierana w wysokości 3,3% wartości towarów, będących przedmiotem międzynarodowej wymiany handlowej I Rzeczypospolitej w XVII - XVIII wieku.
Po raz pierwszy wprowadzone w 1661 pod wpływem postulatów dworu królewskiego, jednak wobec protestów szlachty nie nabrało charakteru opłaty stałej. Nakładano je jedynie w 1673, 1677 i 1710 (w Wielkim Księstwie Litewskim nie było w ogóle pobierane). 
Wprowadzone w 1764 przez sejm konwokacyjny jako opłata stała, znosząca inne opłaty celne. W 1766 zawieszone wobec sprzeciwów m.in. rządu Prus. Przywrócone w 1775.

</doc>
<doc id="1233435" url="https://pl.wikipedia.org/wiki?curid=1233435" title="Jama przegrody przezroczystej">
Jama przegrody przezroczystej

Jama przegrody przezroczystej (łac. "cavum septi pellucidi", ang. cavum septum pellucidum) – często spotykany wariant anatomiczny budowy mózgowia, polegający na obecności wąskiej przestrzeni płynowej między dwiema blaszkami przegrody przezroczystej.

</doc>
<doc id="1233439" url="https://pl.wikipedia.org/wiki?curid=1233439" title="Turiec (region)">
Turiec (region)

Turiec (węg. "Túrótz" / "Túrócz" / "Túróc" / "Turóc", niem. "Turz", łac. "Thurotzium") – kraina historyczna w środkowej Słowacji, obejmująca Kotlinę Turczańską oraz zbocza otaczających ją pasm górskich aż po ich główne grzbiety.
Nazwa krainy pochodzi od nazwy zamku Turiec (obecnie znany pod nazwą Zniev), będącego pierwszą siedzibą dawnego komitatu turczańskiego.
Komitat turczański powstał na początku XIV w. przez wydzielenie jego ziem z istniejącego już wcześniej wielkiego komitatu zwoleńskiego. Od końca I połowy XIV w. stał się Turiec jednostką samorządu ziemskiego (szlacheckiego; w historiografii słowackiej: "Turčianska stolica"), a w r. 1849 – jednostką węgierskiej administracji państwowej (żupy, słow. "Turčianska župa"), funkcjonującą do 1918 r. Powierzchnia żupy turczańskiej wynosiła w końcu XIX w. 1123 km².
Obecnie nazwą Turiec określa się region, obejmujący tereny dawnej żupy turczańskiej (aktualnie: powiat Martin i powiat Turčianske Teplice w kraju żylińskim).
Od początku XIII w. zaczęły w Turcu powstawać zamki obronne. Najstarszym z nich jest wspomniany wyżej Zniev, wzmiankowany w 1234 r. Zniev niedługo pełnił jednak funkcję siedziby komitatu turczańskiego. Ze względu na dogodniejsze położenie komunikacyjne przy ruchliwym szlaku handlowym, tzw. Via Magna biegnącej podnóżami Wielkiej Fatry, wkrótce stał się nią zamek Sklabinia, wspominany po raz pierwszy w końcu I połowy XIII w. Pod władzą sklabińskich kasztelanów znajdowała się cała dolna część Kotliny Turczańskiej aż po Trebostovo. Jako ostatni powstał w Turcu zamek Blatnica, wspominany po raz pierwszy w 1300 r.

</doc>
<doc id="1233441" url="https://pl.wikipedia.org/wiki?curid=1233441" title="Pałac Michla">
Pałac Michla



</doc>
<doc id="1233453" url="https://pl.wikipedia.org/wiki?curid=1233453" title="Roman Świątek">
Roman Świątek



</doc>
<doc id="1233454" url="https://pl.wikipedia.org/wiki?curid=1233454" title="Roman Świątkiewicz">
Roman Świątkiewicz



</doc>
<doc id="1233458" url="https://pl.wikipedia.org/wiki?curid=1233458" title="Romuald Świątek">
Romuald Świątek



</doc>
<doc id="1233466" url="https://pl.wikipedia.org/wiki?curid=1233466" title="GNU Zebra">
GNU Zebra

GNU Zebra – wolne oprogramowanie na licencji GNU GPL, będące implementacją protokołów rutingu opartych na TCP/IP. Obsługuje protokoły RIP, OSPF oraz BGP w wersjach tradycyjnych, jak i IPv6.
Zebra jest napisana modułowo, każdy protokół rutingu występuje w postaci osobnego procesu w systemie. Konfiguracja poszczególnych protokołów rutingu jest dokonywana z używaniem składni bardzo zbliżonej do składni używanej w urządzeniach Cisco. Projekt Zebra zainicjował Kunihiro Ishiguro.
Oprogramowanie GNU Zebra nie jest już rozwijane, ostatnia stabilna wersja nosi numer 0.95a i została wydana 2005-09-08. Mimo to na świecie wciąż jest sporo ruterów opartych na systemach GNU/Linux albo BSD, które działają właśnie dzięki Zebrze. Nieoficjalnym następcą projektu GNU Zebra jest Quagga, która powstała w oparciu o kod Zebry i jest wciąż aktywnie rozwijana.

</doc>
<doc id="1233467" url="https://pl.wikipedia.org/wiki?curid=1233467" title="Acura NSX">
Acura NSX



</doc>
<doc id="1233469" url="https://pl.wikipedia.org/wiki?curid=1233469" title="Przehartowalność">
Przehartowalność

Przehartowalność - to podatność stali do utwardzania się w głąb przekroju pod wpływem hartowania.

</doc>
<doc id="1233470" url="https://pl.wikipedia.org/wiki?curid=1233470" title="Don’t Speak">
Don’t Speak

Don’t Speak – ballada rockowa zespołu No Doubt, wydana na singlu w 1996 roku. Piosenka promowała album "Tragic Kingdom". Utwór zajmował pierwsze miejsca światowych list przebojów, a płyta, na której się znalazł, sprzedała się w ponad 16-milionowym nakładzie.

</doc>
<doc id="1233472" url="https://pl.wikipedia.org/wiki?curid=1233472" title="Rohini (nakszatra)">
Rohini (nakszatra)

Rohini (dewanagari रोहिणी) – nakszatra, rezydencja księżycowa; w astrologii dźjotisz odpowiednik dla gwiazdy Aldebaran.
Rohini to córka Kryttik (bogiń Plejad) w podaniach poezji tamilskiej i niebiańska manifestacja bogini Karpiookiej, której poświęcona jest świątynia Minakszi w Maduraju.
Rohini w Wedach przedstawiana jest jako łono, w którym Pradźapati złożył nasienie, aby powstał Agni. Jest ona przedstawiana jako źródło pięciu ogni ofiarnych.

</doc>
<doc id="1233479" url="https://pl.wikipedia.org/wiki?curid=1233479" title="Karol Piltz">
Karol Piltz

Karol Piltz (ur. 7 lutego 1898 w Warszawie, zm. we wrześniu 1939) – szachista polski, reprezentant Polski na nieoficjalnej olimpiadzie szachowej w Paryżu w 1924.
Życiorys.
Przed osiągnięciem wieku dorosłego kilkakrotnie zmieniał kraj pobytu; osierocony przez ojca jako 5-latek, wyjechał z matką do Ameryki Południowej, by jeszcze przed wybuchem I wojny światowej powrócić do Warszawy i podjąć naukę w II gimnazjum. Lata wojenne spędził w Rosji. W listopadzie 1918 przyjechał do Polski na stałe. Przez krótki czas był nauczycielem szkoły powszechnej w Henrykowie na Mazowszu. Służył wojskowo w czasie wojny z Rosją radziecką w 1920.
Po demobilizacji podjął w 1921 studia na Politechnice Warszawskiej; przed ich ukończeniem i uzyskaniem dyplomu inżyniera zaliczył dwuletni epizod studencki na Wydziale Humanistyczno-Filozoficznym Uniwersytetu Warszawskiego. Z początku lat 20. XX wieku pochodzi również jego debiut w życiu szachowym stolicy. Uczestniczył w turniejach szachowych, zajął się redakcją kącików szachowych w prasie oraz publikował zadania.
Od grudnia 1921 prowadził rubrykę szachową pisma młodzieżowego "Czyn". Jako kompozytora cenił go Dawid Przepiórka, który zamieszczał zadania Piltza w prowadzonym przez siebie kąciku w "Tygodniku Ilustrowanym". Piltz ogłaszał też swoje prace w "Szachiście Polskim".
Pierwszy znaczący sukces turniejowy zaliczył w styczniu 1922. W walce o akademickie mistrzostwo Warszawy, rozegrane pod auspicjami Akademickiego Związku Sportowego, zajął II miejsce, dopiero w barażu o tytuł ulegając Stanisławowi Kohnowi; wyprzedził m.in. Kazimierza Makarczyka, Zygmunta Marjenstrassa, Izaaka Towbina. W 1923 zajął VI miejsce w turnieju Warszawskiego Towarzystwa Zwolenników Gry Szachowej. Latem 1924 z powodzeniem wystartował w warszawskim turnieju eliminacyjnym do reprezentacji Polski na pierwszą, jeszcze bez oficjalnego statusu, olimpiadę szachową (rozegraną przy okazji paryskich igrzysk olimpijskich). Awans wywalczył z II miejsca, wspólnie ze Stanisławem Kohnem i Janem Kleczyńskim, ubiegając takich rywali jak Leon Szwarcman, Józef Cukierman, Paulin Frydman, Leon Kremer, Kazimierz Makarczyk; reprezentacja Polski, zasilona triumfatorem eliminacji łódzkich Dawidem Daniuszewskim, nie osiągnęła jednak w Paryżu wybitnego rezultatu, kończąc rywalizację drużynową na dzielonym VII-VIII miejscu. Piltz zdobył 6 punktów, ale w fazie wstępnej, stanowiącej eliminację do właściwego finału, jedynie 1 punkt, co przełożyło się na VI lokatę (ostatnią) w jego grupie eliminacyjnej; w fazie zasadniczej, rozegranej w przypadku słabszych graczy w formie turnieju pocieszenia, reprezentant Polski pokonał m.in. rosyjskiego emigranta Piotra Potemkina oraz pierwszą kobietę na szachowej olimpiadzie, Angielkę Edith Holloway.
Z wyników Piltza w rozgrywkach krajowych można wymienić również wkład w mecze drużynowe. W 1922 w rywalizacji warszawsko-łódzkiej pokonał m.in. Achillesa Frydmana. W 1929, wspólnie z Rafałem Feinmesserem, Abramem Blassem, Paulinem Frydmanem, Leonem Kremerem, Stanisławem Kohnem i Henrykiem Pogoriełym, zdobył w Królewskiej Hucie pierwsze drużynowe mistrzostwo kraju. Udanie zaprezentował się także w inauguracyjnej rywalizacji o indywidualne mistrzostwo Polski w Warszawie w 1926 — w końcowej klasyfikacji podzielił III-VI lokatę, miejsce na najniższym stopniu podium tracąc na rzecz "warszawskiego Capablanki" Stanisława Kohna.
Jeszcze do końca lat 20. występował w turniejach szachowych (bez większych sukcesów), potem skoncentrował się na obowiązkach zawodowych. Sporadycznie uczestniczył w rywalizacji drużynowej, broniąc barw Warszawskiego Towarzystwa Zwolenników Gry Szachowej oraz YMCA. Próba powrotu do szachów po kilkuletniej przerwie nie rozpoczęła się dla Piltza udanie — na mistrzostwach Polski w Juracie w 1937 zajął dzielone XVII-XVIII miejsce. Lepiej wypadł na mistrzostwach Warszawskiego Towarzystwa Zwolenników Gry Szachowej w 1939, zajmując w gronie 15 renomowanych zawodników (m.in. Mieczysław Najdorf, Dawid Przepiórka, Kazimierz Plater, Jerzy Jagielski) V-VI miejsce. Wynik ten dał mu prawo udziału w zaplanowanych przez Polski Związek Szachowy na październik tegoż roku mistrzostwach Warszawy, w których mieli wziąć udział tacy szachiści, jak Najdorf, Paulin Frydman, Kremer, Kohn, Przepiórka, Makarczyk, Łowcki. Rozegranie imprezy uniemożliwił wybuch II wojny światowej, a sam Piltz zginął we wrześniu 1939 w czasie obrony Warszawy.

</doc>
<doc id="1233481" url="https://pl.wikipedia.org/wiki?curid=1233481" title="Daniel François Auber">
Daniel François Auber



</doc>
<doc id="1233490" url="https://pl.wikipedia.org/wiki?curid=1233490" title="Dougal Dixon">
Dougal Dixon

Dougal Dixon (ur. 1 marca 1947 w Dumfries) – brytyjski geolog, paleontolog, ewolucjonista i pisarz.
Życiorys.
Absolwent geologii na Uniwersytecie w St Andrews, w 1970 roku uzyskał stopień bachelor’s degree, a w 1972 roku tytuł magisterski. Znany z książek z pogranicza tematyki popularnonaukowej i science fiction, dotyczących spekulacji naukowych na temat głównie ewolucji. Nominowany do nagrody literackiej Hugo w 1982 roku za książkę ""; ponadto kilkukrotnie nagradzany za swoją działalność, m.in.: "Distinguished Achievement Award for Excellence in Educational Journalism" w 1993 roku oraz "The Children's Book Council" w 1994 roku.
Publikacje (wybrane).
Ponadto autor kilku serii tematycznych, m.in.: "Dinosaur Dynasty" (złożona z 6 części, 1992), "Walking with Dinosaurs" (złożona z 16 części, 1999; na podstawie serialu dokumentalnego Wędrówki z dinozaurami produkcji BBC) oraz "Animal Story" (złożona z 4 części, 2004).

</doc>
<doc id="1233491" url="https://pl.wikipedia.org/wiki?curid=1233491" title="Quagga">
Quagga

Quagga – wolne oprogramowanie będące implementacją protokołów routingu opartych na TCP/IP.
Obsługuje protokoły RIP (v1 i v2), OSPF (v1, v2, v3) oraz BGP (v4) w wersjach tradycyjnych jak i IPv6. Istnieje także, choć niedoskonała, obsługa protokołu IS-IS.
Projekt Quagga jest kontynuacją nierozwijanego już oprogramowania GNU Zebra. Podobnie jak Zebra, Quagga jest napisana modułowo, każdy protokół rutingu występuje w postaci osobnego procesu w systemie. Konfiguracja poszczególnych protokołów rutingu jest dokonywana z używaniem składni bardzo zbliżonej do składni używanej w urządzeniach Cisco.
W kwietniu 2017 roku powstało odgałęzienie o nazwie FRRouting nakierowane na bardziej otwarty i szybszy rozwój.

</doc>
<doc id="1233500" url="https://pl.wikipedia.org/wiki?curid=1233500" title="Petko Złatew">
Petko Złatew



</doc>
<doc id="1233530" url="https://pl.wikipedia.org/wiki?curid=1233530" title="Arima">
Arima



</doc>
<doc id="1233531" url="https://pl.wikipedia.org/wiki?curid=1233531" title="Christian Riganò">
Christian Riganò

Christian Riganò (ur. 25 maja 1974 roku w Lipari) – włoski piłkarz występujący na pozycji napastnika. Obecnie gra w Sambenedettese Calcio.
Kariera klubowa.
Christian Riganò zawodową karierę rozpoczynał w 1993 roku w zespole Lipari Calcio. Już w pierwszym sezonie występów w tej drużynie Włoch popisał się dobrą skutecznością, ponieważ w 25 spotkaniach zanotował 15 bramek. Kolejny sezon był już słabszy, Riganò zakończył go z 7 trafieniami na koncie. Podczas rozgrywek 1995/1996 Christian nie rozegrał ani jednego meczu, a w kolejnych rozgrywkach 12 razy udało mu się wpisać na listę strzelców. Następnie Włoch trafił do występującej w Serie C2 Messiny. W 29 pojedynkach zaledwie 3 razy udało mu się pokonać bramkarzy przeciwnych drużyn.
Rok później Riganò został zawodnikiem Igei Virtus Barcellona. W tym zespole spędził 2 sezony i łącznie zdobył 28 goli w 50 spotkaniach. Kolejnym krokiem w karierze Włocha były przenosiny do Taranto Sport. W ekipie tej Riganò również występował przez 2 sezony, w których imponował skutecznością. W debiutanckim sezonie zaliczył 14 trafień w 31 meczach Serie C2, a w kolejnych rozgrywkach strzelił 27 trafień goli w Serie C1. Tyle samo goli co Riganò strzelili łącznie wszyscy pozostali zawodnicy tego klubu. Wychowanek Lipari w dużym stopniu przyczynił się do zajęcia przez swój zespół drugiego miejsca w końcowej tabeli i szansy zagrania w barażach o awans do Serie B.
W 2002 roku Riganò podpisał kontrakt z Fiorentiną, która po zdegradowaniu z Serie A występowała w Serie C2. W nowym klubie Włoch spisywał się jeszcze lepiej niż w Taranto i już pierwszy sezon występów w barwach „Violi” zakończył z 30 golami na koncie. Fiorentina awansowała do drugiej ligi, w której Włoch uzyskał 23 bramki w 43 pojedynkach. Sezon 2004/2005 był powrotem „Fioletowych” do grona pierwszoligowców. Od Riganò oczekiwano, że również w Serie A będzie imponował dobrą skutecznością. Okazało się jednak, że włoski napastnik nie potrafił w pełni pokazać swoich umiejętności w najwyższej klasie rozgrywkowej w kraju. 4 strzelone gole sprawiły, że Riganò na sezon 2005/2006 został wypożyczony do Empoli FC, jednak tam także nie potrafił odzyskać formy, którą prezentował w poprzednich latach.
W 2006 roku Włoch powrócił do Messiny, jednak 19 goli strzelonych przez Włocha nie pomogło w uniknięciu degradacji do drugiej ligi. Następnie Riganò dostał ofertę przejścia do hiszpańskiego Levante UD, z którym podpisał kontrakt w 2007 roku. Zaliczając 13 występów i strzelając 4 gole Riganò nie przekonał do siebie włodarzy hiszpańskiego klubu, którzy w zimowym okienku transferowym zdecydowali się wypożyczyć go do Sieny.
Po zakończeniu rozgrywek 2007/2008 Riganò pozostał bez klubu, natomiast w trakcie sezonu 2008/2009 został graczem Ternany Calcio. Rozegrał dla niego jednak tylko pięć spotkań, po czym w lutym 2009 roku przeszedł do US Cremonese. Wkrótce zasilił FC Vittoria, a w 2010 roku podpisał kontrakt z Sambenedettese Calcio

</doc>
<doc id="1233533" url="https://pl.wikipedia.org/wiki?curid=1233533" title="Próba Jominy’ego">
Próba Jominy’ego

Próba Jominy'ego – metoda określenia hartowności stali. 
Próba polega na wygrzaniu znormalizowanej próbki (według PN 70/H-04402 – średnica 25 mm, długość 100 mm) przez ok. 30-35 minut w temperaturze 30-50 °C powyżej temperatury przemiany austenitycznej. Następnie próbka jest czołowo oziębiana poprzez natrysk strumienia zimnej wody. Szybkość oziębiania sięga 350°/s na czole próbki i spada do ok. 2°/s na drugim końcu. Po całkowitym ostygnięciu próbkę ostrożnie szlifuje się tak, aby nie zmienić struktury, wzdłuż tworzącej z dwu przeciwległych stron na głębokość 0,4-0,5 mm. Następnie na powierzchni ścięć mierzy się twardość w skali Rockwella C. Pomiary wykonuje się z obu stron w odległości od czoła 1,5 mm, 3 mm, a następnie 6 razy co 2 mm i dalej co 5 mm. Na podstawie próby sporządza się wykres twardości HRC w funkcji odległości od czoła próbki.
Dla danego rodzaju stali określa się (na podstawie wielu próbek) tzw. pasmo hartowności pokazujące możliwy rozrzut własności danego materiału.

</doc>
<doc id="1233534" url="https://pl.wikipedia.org/wiki?curid=1233534" title="Niccolò Piccinino">
Niccolò Piccinino

Niccolò Piccinino (ur. 1386 w Perugii - zm. 15 października 1444 w Mediolanie) – włoski kondotier, odegrał ważną rolę w wojnach Mediolanu przeciwko papieżowi Eugeniuszowi IV, Florencji i Wenecji.
Życiorys.
Urodził się w rodzinie rzeźnika. W młodości dołączył do oddziału kondotiera Braccio da Montone, który stał się jego teściem. Po śmierci Braccio podczas bitwy pod Aquilą w 1424 Piccinino został dowódcą "condotta", oddziału najemników Braccio da Montone. Po krótkim okresie służby we Florencji, w 1425 Piccinino przeszedł ze swoim oddziałem na służbę władcy Mediolanu Filippo Viscontiego. Wraz z innym kondotierem, Niccolò Fortebraccio, siostrzeńcem Braccio, odegrał ważną rolę w wojnie lombardzkiej. W bitwie pod Delebio (1432), walcząc z Wenecjanami, po których stronie bił się inny przyszły słynny kondotier Bartolomeo Colleoni, dowodził piechotą mediolańską. Po śmierci Fortebraccia został wodzem wojska Viscontiego i walczył z Francesco Sforzą, dowodzącym armią papieską. W 1438, za sprawą innego kondotiera -Scaramuccia da Forlì, nieskutecznie oblegał Brescię.

</doc>
<doc id="1233536" url="https://pl.wikipedia.org/wiki?curid=1233536" title="Wielki plan">
Wielki plan



</doc>
<doc id="1233540" url="https://pl.wikipedia.org/wiki?curid=1233540" title="Arimowie">
Arimowie



</doc>
<doc id="1233541" url="https://pl.wikipedia.org/wiki?curid=1233541" title="Hartowność">
Hartowność



</doc>
<doc id="1233549" url="https://pl.wikipedia.org/wiki?curid=1233549" title="Utwardzalność">
Utwardzalność

Utwardzalność – podatność stali na hartowanie. Jest to stosunek największej, możliwej do uzyskania po hartowaniu, twardości do warunków austenityzowania.

</doc>
<doc id="1233550" url="https://pl.wikipedia.org/wiki?curid=1233550" title="Kannabichromen">
Kannabichromen

Kannabichromen ("CBC") – organiczny związek chemiczny z grupy fitokannabinoidów występujący w konopiach. Wykazuje podobieństwo strukturalne do innych kannainoidów (np. THC, THCV, CBD, CBN). Dowody sugerują, że to właśnie on może odpowiadać za przeciwzapalne, przeciwwirusowe i ogólnie przeciwbólowe działanie konopi. Nie zostało to jednak jeszcze oficjalnie potwierdzone. Ma dwa stereoizomery.

</doc>
<doc id="1233552" url="https://pl.wikipedia.org/wiki?curid=1233552" title="Duże zbliżenie">
Duże zbliżenie

Duże zbliżenie (ang. "extreme close-up") – jeden z bliskich planów filmowych. Twarz człowieka zajmuje całą część kadru – broda i czoło są często ucięte (według definicji: od kołnierzyka do czoła). Stan skupienia postaci i jej emocje ukazuje jeszcze bardziej szczegółowo niż zbliżenie. 
Pojęcie to może też odnosić się do fotografii.

</doc>
<doc id="1233555" url="https://pl.wikipedia.org/wiki?curid=1233555" title="Robert Korólczyk">
Robert Korólczyk

Robert Korólczyk (ur. 17 września 1976 w Rybniku) – polski artysta kabaretowy i prezenter telewizyjny.
Życiorys.
Współtwórca Kabaretu Młodych Panów. Wcześniej związany był z kabaretem DuDu i kabaretem Nic. Często występuje też solo, jedna z jego najpopularniejszych kreacji jest góral, Józek Gąsienica. 
Dyrektor artystyczny Rybnickiej Jesieni Kabaretowej „Ryjek”. Na swoim koncie ma także prowadzenie takich imprez kabaretowych jak: Larmo i Świrek. Od października 2007 do czerwca 2008 roku prowadził teleturniej "Czy jesteś mądrzejszy od 5-klasisty?" emitowany w TV Puls. Od 2015 roku prowadzi wraz z Ewą Błachnio i Mariuszem Kałamagą audycję "Poliż temat" w radiu RMF FM.
Od 1 września 2018 prowadzący program Gwiazdy Kabaretu w TV4.
Życie prywatne.
Żonaty, ma syna Macieja.

</doc>
<doc id="1233556" url="https://pl.wikipedia.org/wiki?curid=1233556" title="Psalm 146">
Psalm 146

Psalm 146 – jeden z psalmów dydaktycznych zgromadzonych w biblijnej Księdze Psalmów.
Jego numer przyjęty został za Biblią hebrajską; Septuaginta i Wulgata nadają mu numer 145.
Gatunek literacki i okoliczności powstania.
Psalm 146 jest hymnem pochwalnym, w którym obok pochwał Jahwe znajdują się także pouczenia i przestrogi. Jest to pierwszy z pięciu hymnów, tzw. "małego Hallelu", które tworzą zakończenie Księgi Psalmów.
Przyjmuje się, że psalm powstał po okresie niewoli babilońskiej. Takie jest też zdanie tradycji żydowskiej, którą przechowała Septuaginta, czyli Biblia grecka. Według komentarza w tym tłumaczeniu autorami Psalmu 146 mieli być działający po niewoli prorocy: Aggeusz i Zachariasz. O późnym czasie powstania psalmu świadczą też arameizmy występujące w wierszach 3-5. Ponieważ jednak psalm cytowany jest przez deuterokanoniczną 1Mch 2,63, nie można czasu jego powstania przenosić na czasy machabejskie.
Treść i teologia.
Psalmista najpierw do chwalenia Boga zachęca samego siebie (wiersze 1-2), następnie określa bezsens polegania na ludziach:
Dalej następuje pochwała Boga – stwórcy świata i obrońcy uciśnionych:
Psalm 146 zachęcać ma do wielbienia Boga jako króla wszechświata, który nie zawodzi pokładanej w nim ufności. Interpretacja chrześcijańska stawia w centrum psalmu Jezusa Chrystusa, który uzdrawiał chorych, przywracał wzrok ślepym i karmił tłumy chlebem.

</doc>
<doc id="1233558" url="https://pl.wikipedia.org/wiki?curid=1233558" title="Detal (film)">
Detal (film)

Detal lub duże zbliżenie – jeden z bliskich planów filmowych. Ukazuje najmniejsze szczegóły - np. fragmenty ciała lub ważne dla narracji przedmioty niewidoczne lub nieczytelne na dalszych planach obiekty (np. zawartość szuflady, treść notatki). 
Detal ma na celu przedstawić właściwości fizyczne ciała lub przedmiotów. Może też służyć wzbudzeniu napięcia lub wywołaniu określonych emocji, a także podkreśleniu znaczenia danego obiektu. 
Detale często występują w podsumowujących scenach filmu, przed samym jego końcem. 

</doc>
<doc id="1233559" url="https://pl.wikipedia.org/wiki?curid=1233559" title="Kysuce">
Kysuce

Kysuce – region w północno-zachodniej Słowacji, obejmujący dorzecze Kisucy oraz górne części dorzeczy Varinki i Zazrivki. Na północnym zachodzie graniczy z Czechami, na północnym wschodzie – z Polską.
Granicę na zachodzie wyznaczają Jaworniki z Wielkim Jawornikiem (1071 m n.p.m.), na północy – Beskid Śląsko-Morawski z Wielkim Połomem (1067 m n.p.m.) i w niewielkim fragmencie Beskid Śląski, na wschodzie – Beskid Żywiecki (w nomenklaturze słowackiej: "Kysucké Beskydy") z najwyższym szczytem regionu Wielką Raczą (1236 m n.p.m.). Południową część regionu zajmują niższe pasma górskie, tzw. Góry Kisuckie (słow. "Kysucká vrchovina") z najwyższym szczytem Ľadonhorą (999 m n.p.m.).
Nazwa regionu pochodzi od nazwy rzeki Kisucy i jest nazwą zwyczajową, związaną bardziej z regionem geograficznym i etnograficznym, niż historycznym. Nie ma ona bezpośredniego odniesienia do jakiejkolwiek dawnej jednostki administracyjnej państwa węgierskiego. Teren Kysuc obejmuje północny skrawek dawnej żupy trenczyńskiej, mniej więcej w granicach dzisiejszych powiatów czadeckiego i Kysucké Nové Mesto w kraju żylińskim.
Najstarszym punktem osadniczym na Kysucach jest dzisiejsze Kysucké Nové Mesto, leżące w dolinie Kisucy, przy dawnym szlaku wiodącym z doliny Wagu przez Przełęcz Jabłonkowską na Śląsk i do Krakowa.
Architekturę ludową regionu gromadzi Muzeum Wsi Kysuckiej.

</doc>
<doc id="1233560" url="https://pl.wikipedia.org/wiki?curid=1233560" title="Picton (Nowa Zelandia)">
Picton (Nowa Zelandia)

Picton – miasto w Nowej Zelandii, na Wyspie Południowej, prawie przy północno-wschodnim krańcu wyspy. Około 4 tys. mieszkańców. Miasto zostało nazwane na cześć Sir Thomasa Pictona, księcia Wellington, który zginął w bitwie pod Waterloo.
Transport.
Między Picton, a Wellington pływają promy.

</doc>
<doc id="1233563" url="https://pl.wikipedia.org/wiki?curid=1233563" title="Krzysztof Jesman">
Krzysztof Jesman

Krzysztof Jesman-Synkowski herbu Korczak (zm. 1687) – wojewoda smoleński od 1677, kasztelan nowogródzki od 1672, gubernator Wilna w 1665, chorąży słonimski od 1659, oberszter wojsk litewskich autoramentu cudzoziemskiego, ekonom kobryński w latach 1676-1679. 
W latach 1649–1655 z Januszem Radziwiłłem odbył kampanię przeciwko kozakom i Rosjanom. 23 sierpnia 1655 przystąpił do konfederacji wojska litewskiego, które odmówiło posłuszeństwa hetmanowi wielkiemu litewskiemu Januszowi Radziwiłłowi. 29 grudnia tego roku przystąpił do konfederacji tyszowieckiej. W 1657 został komendantem Birż i obronił je przed atakiem Szwedów. W 1661 mianowany przez marszałka wojska związkowego generałem-lejtnantem wojsk cudzoziemskiego autoramentu, należących do związku. W 1663 został aresztowany pod zarzutem udziału w zamordowaniu hetmana polnego litewskiego Wincentego Korwina Gosiewskiego i Kazimierza Chwaliboga Żeromskiego. Poseł sejmiku słonimskiego powiatu słonimskiego na sejm jesienny 1666 roku. W 1668 obrany posłem na sejm. Elektor Jana III Sobieskiego z województwa nowogródzkiego w 1674 roku.

</doc>
<doc id="1233564" url="https://pl.wikipedia.org/wiki?curid=1233564" title="Hypogonadyzm">
Hypogonadyzm



</doc>
<doc id="1233566" url="https://pl.wikipedia.org/wiki?curid=1233566" title="Filtrowanie trójliniowe">
Filtrowanie trójliniowe

Filtrowanie trójliniowe () – technika poprawy jakości tekstur w trójwymiarowej grafice komputerowej, polegająca na zamazywaniu granic pomiędzy mipmapami poprzez interpolację kolejnych poziomów mipmapy. Jest to tak naprawdę rozszerzenie filtrowania dwuliniowego.
Technika powyższa nie stanowi idealnego rozwiązania dla rysowania tekstur obserwowanych pod dużymi kątami, jest jednak często stosowana ze względu na swoją wydajność. Znacznie lepsze rezultaty wizualne przynosi filtrowanie anizotropowe.
W grafice komputerowej teksturowane obiekty często umiejscowione są w ten sposób, że ich część znajduje się blisko obserwatora, zaś część w oddali. Przykładami mogą być tutaj teksturowane powierzchnie reprezentujące np. ziemię w symulatorach lotu. W powyższych przypadkach wymaga się, aby tekstura była odpowiednio wyświetlana zarówno dla jej fragmentów znajdujących się bliżej obserwatora, jak i dla tych bardziej oddalonych – aby połączone były ze sobą cechy filtrowania dwuliniowego z mipmapami (różnymi poziomami szczegółowości). Rozwiązaniem tego problem w grafice komputerowej jest użycie filtrowania trójliniowego.
Opis metody.
W filtrowaniu dwuliniowym wartości kolorów tekstury obliczane są na podstawie interpolacji dwuliniowej pomiędzy najbliższymi czterema punktami tekstury zwanymi tekslami. Dzięki tej operacji uzyskuje się uśrednione wartości tekstury pomiędzy jej dyskretnymi punktami. Technika ta daje dobre rezultaty przy teksturach wyświetlanych w dużym powiększeniu.
Dla tekstur, które znajdują się w pewnej odległości od obserwatora, pojawia się problem aliasingu. Polega on na tym, że tekstury znajdujące się w zbyt dużej odległości są zbyt szczegółowe, przez co próba wyświetlenia ich w przestrzeni ekranu daje niepożądane efekty. Aby zapobiec powyższemu, stosuje się różne poziomy szczegółowości tekstury w zależności od odległości – tzw. mipmapy. Na podstawie danej tekstury, z użyciem filtrów dolnoprzepustowych, tworzy się szereg tekstur o mniejszych rozdzielczościach (wartość każdego nowego teksla jest średnią ważoną z odpowiednich teksli wyższego poziomu szczegółowości).
Filtrowanie trójliniowe polega na interpolacji pomiędzy czterema najbliższymi tekslami (podobnie jak przy filtrowaniu dwuliniowym) jednocześnie na dwóch poziomach szczegółowości, a następnie interpolacji liniowej pomiędzy dwoma uzyskanymi wartościami (z dwóch poziomów szczegółowości), w zależności od odległości od obserwatora. Z użyciem powyższych technik, wyświetlanie kolejnych poziomów szczegółowości następuje płynnie, bez widocznych przejść pomiędzy poszczególnymi mipmapami.
W kartach graficznych 3D filtrowanie trójliniowe jest aktualnie wspomagane sprzętowo i jest szeroko stosowane zwłaszcza w grach komputerowych. Jednak przy dużych kątach obserwacji tekstury efekty filtrowania trójliniowego dla ludzkiego oka wyglądają sztuczne, dlatego jest ono zastępowanie przez filtrowanie anizotropowe.

</doc>
<doc id="1233585" url="https://pl.wikipedia.org/wiki?curid=1233585" title="Victor Bruce">
Victor Bruce

Victor Bruce , również lord Elgin, właśc.Victor Alexander Bruce, 9. hrabia Elgin i 13. hrabia Kincardine KG, GCSI, GCIE (ur. 16 maja 1849 w Montrealu, zm. 18 stycznia 1917 w Dunfermline) – brytyjski polityk i administrator kolonialny, w latach 1894–1899 wicekról Indii. Członek Partii Liberalnej. Minister w rządach Williama Ewarta Gladstone’a i Henry’ego Campbella Bannermana.
Życiorys.
Urodził się w Kanadzie, której gubernatorem generalnym był wówczas jego ojciec, 8. hrabia Elgin. Matką Victora była lady Mary Lambton, córka 1. hrabiego Durham. Jako czternastolatek Victor odziedziczył ojcowski tytuł 9. hrabiego Elgin. Wykształcenie pobierał w Glenalmond College, Eton College oraz w Balliol College na Uniwersytecie Oksfordzkim. Po osiągnięciu wymaganego prawem wieku 21 lat, zasiadł w Izbie Lordów. W 1886 r. został Skarbnikiem Dworu Królewskiego. Następnie po raz pierwszy objął stanowisko ministerialnie, sprawując krótko stanowisko pierwszego komisarza ds. prac publicznych (nie był jednak członkiem Gabinetu).
W 1894 r. został wicekrólem Indii. Jego kadencja przypadła na czas trudności gospodarczych i społecznych na subkontynencie. On sam nie czuł się zaś zbyt dobrze w warunkach pełnego pompy ceremoniału, towarzyszącego życiu wicekróla. W 1899 r. powrócił do Anglii i w uznaniu wybitnych zasług otrzymał Order Podwiązki (co w przypadku byłych wicekrólów stanowiło procedurę raczej rutynową).
W latach 1902–1903 stał na czele komisji badającej przyczyny kłopotów sił brytyjskich na frontach II wojny burskiej. W latach 1905–1908 był ministrem kolonii (jednym z jego zastępców był wówczas Winston Churchill). W 1908 r. przeszedł na polityczną emeryturę i osiadł w swych dobrach rodowych w Szkocji. Zmarł dziewięć lat później.
Życie prywatne.
9 listopada 1876 r. poślubił lady Constance Mary Carnegie (1851–1909), córkę Jamesa Carnegie, 9. hrabiego Southesk i lady Catherine Noel, córki 1. hrabiego Gainsborough. Victor i Constance mieli razem sześciu synów i pięć córek:
19 listopada 1913 r. poślubił Gertrude Lilian Sherbrooke (zm. 1971), córkę komandora Williama Sherbrooke’a. Victor i Gertrude mieli razem jednego syna:

</doc>
<doc id="1233589" url="https://pl.wikipedia.org/wiki?curid=1233589" title="Woły Geriona">
Woły Geriona



</doc>
<doc id="1233590" url="https://pl.wikipedia.org/wiki?curid=1233590" title="Wasserburg am Bodensee (przystanek kolejowy)">
Wasserburg am Bodensee (przystanek kolejowy)

Wasserburg am Bodensee – przystanek kolejowy w Wasserburg (Bodensee), w kraju związkowym Bawaria, w Niemczech, znajduje się w centrum miejscowości przy Bahnhofstraße.

</doc>
<doc id="1233600" url="https://pl.wikipedia.org/wiki?curid=1233600" title="Enzisweiler (stacja kolejowa)">
Enzisweiler (stacja kolejowa)

Enzisweiler - stacja kolejowa w Enzisweiler (gmina Bodolz), w kraju związkowym Bawaria, w Niemczech.

</doc>
<doc id="1233604" url="https://pl.wikipedia.org/wiki?curid=1233604" title="Alicia Alighatti">
Alicia Alighatti

Alicia Alighatti (ur. 21 czerwca 1984 w Easton) – amerykańska aktorka pornograficzna. Jej pseudonim sceniczny wziął się od nazwiska włoskiego filozofa, poety i polityka średniowiecznego Dantego Alighieri.
Życiorys.
Wczesne lata.
Urodziła się w Easton w Pennsylwanii w rodzinie pochodzenia szkockiego. Dorastała w małym miasteczku Wind Gap w Pensylwanii. Po ukończeniu szkoły średniej, w latach 2001-2004 studiowała stosunki międzynarodowe i język francuski na chrześcijańskim uniwersytecie w Lynchburg College w Lynchburg w stanie Wirginia. W wieku 13 lat rozpoczęła pracę w małej lokalizacji w Bit By Bit Equestrian Center i do 2002 pracowała jako asystentka biurowa. 
Kariera.
W 2004 ostatecznie wyjechała do Los Angeles, gdzie zaczęła karierę w branży porno. W wieku dwudziestu lat zadebiutowała w scenach seksu w produkcjach: Evasive Angles "Teens Too Pretty for Porn 1" i "Maxx Black 1: Disturbing The Pussy", Cherry Boxxx "I Dream Of Chaisey" oraz Shane’s World "College Invasion 6". 
Występowała także jako Vicki, Alicia Allghetti, Alicia Allighotti, Alicia Alghatti, Alicia Allighetti, Alicia Alighotti czy Alicia Alligatti.
Brała udział w filmach porno dla najlepszych studiów w branży, w tym Acid Rain, Anarchy, Lethal Hardcore, Hustler, Red Light District Video, Evil Angel, Digital Playground i Platinum X Pictures. 10 marca 2006 pracowała dla Kink.com, biorąc udział w scenie BDSM z Dragon Lily.

</doc>
<doc id="1233609" url="https://pl.wikipedia.org/wiki?curid=1233609" title="Andres Nin">
Andres Nin



</doc>
<doc id="1233610" url="https://pl.wikipedia.org/wiki?curid=1233610" title="Tish Ambrose">
Tish Ambrose

Tish Ambrose (ur. 21 stycznia 1955 w Teksasie) – amerykańska aktorka pornograficzna.
Życiorys.
Wczesne lata.
Urodziła się w Teksasie. W szkole średniej była cheerleaderką i wzorową ucznnicą. Ukończyła college o specjalizacji tanecznej z Bakalaureat. Brała udział w letnich przedstawieniach i uczestniczyła w kursach aktorskich. 
W 1974 roku poznała legendarną ikonę porno Georginę Spelvin, kiedy grała w letnim widowisku w Maine i poznała kilku przyjaciół Spelvin z branży dla dorosłych. Jednak podjęła pracę jako gospodyni w barze i restauracji, gdzie 1977 roku poznała Dave'a Ambrose, za którego wyszła za mąż w 1980. Wkrótce potem Ambrose odkryła, że David jest zagorzałym miłośnikiem porno. W 1978 roku Tish i David występowali „na żywo” na scenie.
Kariera.
W 1981 roku zaczęła występować w filmach porno. Była w obsadzie "Cosmopolitan Girls" (1982), "Wanda Whips Wall Street" (1982), "In Love" (1983), "Corruption" (1983), "Private School Girls" (1983) i "Preppies" (1984).
W późnych latach 80. rozwiodła się i jednocześnie wycofała się z branży rozrywki dla dorosłych.

</doc>
<doc id="1233611" url="https://pl.wikipedia.org/wiki?curid=1233611" title="Lindau-Aeschach">
Lindau-Aeschach

Lindau-Aeschach – przystanek kolejowy w Lindau (Bodensee), w kraju związkowym Bawaria, w Niemczech, znajduje się w dzielnicy Aeschach, przy Weckerstraße. Zatrzymują się tutaj pociągi Regionalbahn.
W przeszłości istniał również przystanek o tej nazwie na linii Allgäubahn, oba przystanki dzieliło kilkadziesiąt metrów.
Połączenia.
Stacje końcowe pociągów:

</doc>
<doc id="1233614" url="https://pl.wikipedia.org/wiki?curid=1233614" title="Aldi">
Aldi

Aldi (nazwa stylizowana: ALDI) – niemiecka sieć dyskontów spożywczo-przemysłowych obecna na pięciu kontynentach. Siódma pod względem sprzedaży sieć marketów na świecie. Nazwa przedsiębiorstwa pochodzi od skrótu nazwiska Albrecht i słowa diskont. Przedsiębiorstwo powstało i do dziś jest firmą rodzinną Albrechtów z Essen.
Początki działalności.
Przedsiębiorstwo powstało w 1913 roku w Schonnebeck – północno-wschodniej dzielnicy Essen, kiedy to Anna Albrecht otworzyła mały sklep spożywczy. Na przełomie lat 20. i 30. XX wieku, po śmierci męża górnika, w sklepie zaczęli pomagać jej małoletni synowie. Karl i Theodor rozwozili na drewnianym wózku po ulicach rodzinnej dzielnicy, bułki ze sklepu matki. Dochody z tej działalności jednak nie wystarczały, więc Karl śladem ojca rozpoczął pracę w górnictwie, a młodszy Theo znalazł pracę w delikatesach. W 1946 roku jej synowie Karl i Theo Albrecht przejęli sklep i w ciągu kilku lat przekształcili firmę w dyskont spożywczy. Na początku firma sprzedawała podstawowe produkty, tzw. bazowe, jak: mąka, cukier i konserwy. W latach 60. XX wieku pojawiły się kosmetyki, a w latach 90. XX wieku Aldi zaczęło handlować tzw. towarami luksusowymi. W 1966 roku bracia podjęli decyzję o rozdzieleniu działalności firmy. Aldi Süd inwestowała w południowej części Niemiec a Aldi Nord w północnej. Firmy różnią się również pod względem strategii rozwoju działalności poza Niemcami. Aldi Nord inwestuje głównie w Europie, natomiast największym rynkiem zagranicznym dla Aldi Süd są Stany Zjednoczone.
Struktura właścicielska Aldi Nord.
Aldi Nord, kierowana przez lata przez Theo Albrechta, jest obecnie własnością trzech fundacji związanych z rodziną Albrechtów: Markus Fundation, która ma 61% udziałów, Lukas Fundation 19,5% i Jakobus Fundation 19,5%. Rodzina podzieliła w ten sposób akcje spółki w celu zapobieżenia wrogiemu przejęciu.
Na świecie.
Firma, podzielona na dwie grupy – Aldi Nord i Aldi Süd – działa w wielu krajach europejskich oraz w Australii, Chinach i Stanach Zjednoczonych. W Słowenii i Austrii Aldi Süd działa pod marką Hofer.
W USA.
W USA Aldi Süd inwestuje od 1976 roku i ma obecnie 1800 dyskontów w 35 stanach. Według CNN jest piątą największą siecią spożywczą w USA.
W Wielkiej Brytanii.
Na rynku brytyjskim Aldi zadebiutowało 5 kwietnia 1990 roku, otwierając pierwszy sklep w Birmingham. W 2017 roku sieć miała na wyspach 600 dyskontów.
W Chinach.
W połowie 2019 roku firma otworzyła pierwsze dyskonty w Chinach.
W roku 2019 firma Aldi zajęła 7 miejsce rankingu największych przedsiębiorstw handlowych świata z przychodem wysokości 98,287 mld dol.
Aldi w Polsce.
Pierwsza faza inwestycji.
W połowie 2006 roku Aldi rozpoczęło działalność w Polsce. Oddział w Polsce podlega grupie Aldi Nord (pol. Aldi Północ). Jednak w przeciwieństwie do skali inwestycji w rodzimych Niemczech i wyrównanej tam konkurencji z największym rywalem – Lidlem, w Polsce początkowo firma inwestowała jedynie w południowo-zachodnich województwach. Pierwsze osiem sklepów zostało otwartych 25 lutego 2008 roku (powstały w Głogowie, Żorach, Tarnowskich Górach, Poznaniu, Sulechowie, Brzegu, Bielsku-Białej i Jeleniej Górze).
Inwestycje poza południowo-zachodnią Polską.
Dopiero w drugiej dekadzie XXI wieku sieć zaczęła otwierać pojedyncze dyskonty w innych częściach Polski. W Warszawie sieć ma nadal jedynie trzy obiekty. W całej Polsce w sierpniu 2016 sieć posiadała 113 sklepów, zatrudniając ponad 1160 pracowników. Pod koniec marca 2018 jedenaście obiektów więcej. Pod koniec lipca 2019 były to 132 sklepy. Obecnie Aldi w Polsce zatrudnia około 2350 pracowników. W latach 2016–2020 spółka nie zapłaciła w Polsce podatku dochodowego od osób prawnych.
Od sierpnia 2017 roku polskim oddziałem Aldi Nord zarządza Oktawian Torchała.

</doc>
<doc id="1233615" url="https://pl.wikipedia.org/wiki?curid=1233615" title="Valaskjalf">
Valaskjalf



</doc>
<doc id="1233620" url="https://pl.wikipedia.org/wiki?curid=1233620" title="Dekanat strzegowski">
Dekanat strzegowski

Dekanat strzegowski – dekanat diecezji płockiej z siedzibą w Strzegowie, obejmujący 7 parafii.
Obecnym dziekanem jest ks. mgr Bogdan Pawłowski, rektor sanktuarium w Ratowie.
Parafie dekanatu.
"stan na dzień 17.09.2015"

</doc>
<doc id="1233621" url="https://pl.wikipedia.org/wiki?curid=1233621" title="Joanna Angel">
Joanna Angel

Joanna Angel (ur. 25 grudnia 1980 w Nowym Jorku) – amerykańska modelka, aktorka i reżyserka filmów pornograficznych.
Życiorys.
Wczesne lata.
Urodziła się w nowojorskim Brooklynie jako córka ortodoksyjnej Żydówki i Amerykanina. Wychowywała się w River Edge, w hrabstwie Bergen w stanie New Jersey, gdzie uczęszczała do Cherry Hill Elementary School, a w 1998 ukończyła River Dell Regional High School. Następnie podjęła studia na wydziale literatury angielskiej i filmoznawstwa na Uniwersytet Rutgersa, gdzie zdobyła tytuł bakałarza (Bachelor of Arts).
W szkole średniej pracowała w koszernej restauracji z fast foodami w Teaneck, a potem na Applebee’s i podczas studiów w restauracji Happy’s Health Grille.
Po ukończeniu studiów, przeniosła się do Williamsburgu, dzielnicy w północnej części Brooklynu, w Nowym Jorku, i idąc w ślady SuicideGirls, wspólnie z Mitchem Fontaine stworzyła stronę hardcore dla dorosłych BurningAngel. Dorabiała także w nocy jako striptizerka.
Kariera.
Od 2008 pisała scenariusze, produkowała, reżyserowała i grała w filmach dostępnych wyłącznie poprzez firmę BurningAngel Entertainment, w tym "The Walking Dead: A Hardcore Parody", parodię filmu "Żywe trupy" ("The Walking Dead", 2013). Brała także udział w bardziej tradycyjnie dystrybuowanych filmach dla dorosłych. Podpisała kontrakt z VCA Pictures, który wygasł w marcu 2007. Potem związana była z agencją Bad Ass Models. 
Trafiła do obsady horroru "Slumber Party Slaughterhouse: The Game" (2008) jako Ariana. Była przedstawiona w licznych czasopismach, w tym „The New York Times”. Przez pewien czas pisała artykuły dla magazynu „Spin” i wydała książkę "Naked Ambition: Women Pornographers and How They Are Changing the Sex Industry" (2005).
Nagrała kilka singli: „Rock And Roll In Your Butthole” (2008), „Gimme Some Pants” (2013), „Fish Food” (2014) i „A.Lay.Un” (2015). W 2010 wzięła udział w reklamie społecznej dla Free Speech Coalition (FSC) na temat naruszenia praw autorskich internetu z treściami dla dorosłych, w reżyserii Michaela Whiteacre. W spocie zatytułowanym „FSC All-Star antypiracka PSA” wystąpiła w towarzystwie wykonawców dorosłych, takich jak Lisa Ann, Ron Jeremy, Alektra Blue i gwiazd Wicked Pictures. W 2011 znalazła się na liście CNBC jako jedna z 12 najbardziej popularnych gwiazd porno. 
Wystąpiła w niezależnym filmie "Scrapper" (2013) u boku Michaela Beacha i Aidana Gillena, muzycznym filmie dokumentalnym "Skum Rocks!" (2013) z Alice Cooperem, Matthew Broderickiem, Fran Drescher i Kevinem Baconem, serialu komediowym "Racquetball" (2014) z Kevinem Nealonem oraz dramacie kryminalnym "The Owl in Echo Park" (2017).
W styczniu 2018 udzieliła wywiadu dla magazynu „Men’s Health”.
Życie prywatne.
W latach 2005-2011 związana była z aktorem porno Jamesem Deenem. Romansowała też z gitarzystą Dave’em Navarro (w lutym 2008). W 2013 związała się z grafikiem i muzykiem Aaronem Thompsonem, który potem brał udział w jej produkcjach pod pseudonimem „Small Hands”, za którego 31 października 2016 wyszła za mąż. Zamieszkali w Los Angeles. Wystąpili razem w krótkometrażowym dramacie "Miłość to śmierć" ("Love Is Dead ", 2016).

</doc>
<doc id="1233622" url="https://pl.wikipedia.org/wiki?curid=1233622" title="Przemysław Goc">
Przemysław Goc

Przemysław Goc (alias: AINU wcześniej: Titilo) (ur. 14 lutego 1967 w Poznaniu) – producent muzyczny, kompozytor i multiinstrumentalista, grający muzykę etniczną. Jego twórczość to połączenie elementów world fusion i muzyki elektronicznej. 
Artysta jest autorem 175 utworów, 24 wideoklipy, a teledysk "Tisbia" był nominowany do nagrody na Festiwalu Yach Film w 2002 w kategorii "Inna energia".
Przemyslaw Goc to również fotografik. Zdjęcia ze swoich podróży (Europa, Nepal, Tybet, Indie, Australia, Nowa Zelandia, Indonezja, Malezja, Maroko, Tunezja, Tajlandia, Singapur inne) prezentuje podczas swoich widowiskowych koncertów, grając na takich instrumentach muzycznych, jak flety, Fletnia Pana, quena, gitara elektroakustyczna, didgeridoo, bębny, tybetańskie gongi. 
Podróże były inspiracją do nagrania płyt z muzyką w rytmach ze wszystkich kontynentów świata. Artysta jest również wynalazcą unikalnych instrumentów muzycznych jak : "Eagle Harp" Odlana z brązu elektryczna harfa w kształcie skrzydeł Orła, "GocPanFlute" metalowe Fletnie Pana, metalowe flety proste w specjalnych autorskich strojach pentatonicznych.

</doc>
<doc id="1233624" url="https://pl.wikipedia.org/wiki?curid=1233624" title="Njörd">
Njörd



</doc>
<doc id="1233640" url="https://pl.wikipedia.org/wiki?curid=1233640" title="HM-7">
HM-7



</doc>
<doc id="1233641" url="https://pl.wikipedia.org/wiki?curid=1233641" title="Poznańska szkoła geograficzna">
Poznańska szkoła geograficzna

Poznańska szkoła geograficzna – szkoła naukowa wywodząca się z grupy polskich geografów pracujących w Uniwersytecie im. Adama Mickiewicza w Poznaniu, skupionych wokół prof. Zbyszka Chojnickiego.
Powstanie poznańskiej szkoły geograficznej miało miejsce na przełomie lat 50. i 60. XX wieku i było ściśle związane z rewolucją ilościową dokonującą się wówczas w naukach geograficznych. Celem działania szkoły było rozwijanie i stosowanie złożonych metod matematyczno-statystycznych w badaniach geograficznych. Przedstawiciele szkoły wprowadzili do metodologii i metodyki polskiej geografii m.in.: metodę grawitacji i potencjału; metody wielowymiarowej analizy statystycznej; metody typologii i klasyfikacji; elementy analizy grafowej. W pracach poznańskich geografów stosowano elementy teorii zbiorów rozmytych i przybliżonych, a także . Rozkwit szkoły przypadł na lata 70. XX wieku, a jej najbardziej znanymi przedstawicielami byli: Zbyszko Chojnicki, Teresa Czyż, Ryszard Domański, Zdzisław Kamiński, Kazimierz Polarczyk, Jerzy Parysek, Waldemar Ratajczak, Henryk Rogacki. Poza szkołą poznańską geografia ilościowa była rozwijana, choć w mniejszym zakresie, w ośrodku warszawskim i wrocławskim.
Pod koniec lat 90. i na początku XXI wieku w związku z rozpowszechnieniem się Systemów Informacji Geograficznej, nastąpiło ponowne ożywienie badań o charakterze ilościowym. Problematyka badań koncentruje się na rozwijaniu metod statystyki i ekonometrii przestrzennej. Należą do nich: badania nad autokorelacją przestrzenną, przestrzenne modele regresyjne z opóźnieniem, modele czasowo-przestrzenne, filtrowanie danych. Badania te są prowadzone przez grupę młodych geografów, należących do tzw. drugiego pokolenia poznańskiej szkoły geograficznej.

</doc>
<doc id="1233642" url="https://pl.wikipedia.org/wiki?curid=1233642" title="Endoskopowa ultrasonografia">
Endoskopowa ultrasonografia



</doc>
<doc id="1233645" url="https://pl.wikipedia.org/wiki?curid=1233645" title="Aneka">
Aneka

Aneka, właśc. Mary Sandeman (ur. 20 listopada 1947 w Edynburgu) – szkocka wokalistka, wykonawczyni przeboju "Japanese Boy".
Profesjonalna kariera artystki trwała od 1981 do 1982. W 1982 nagrała album "Japanese Boy" wydany przez niemiecką firmę Hansa International. Tytułowy utwór (wydany w sierpniu 1981 jako singel) okazał się największym sukcesem piosenkarki. Przez 12 tygodni utrzymywał się na brytyjskiej liście przebojów (w tym przez jeden tydzień zajmował pierwsze miejsce). Później Mary Sandeman porzuciła artystyczny pseudonim i zajęła się szkocką muzyką folk.
W 2002 "Japanese Boy" został umieszczony na z gry "".

</doc>
<doc id="1233646" url="https://pl.wikipedia.org/wiki?curid=1233646" title="Endosonografia">
Endosonografia



</doc>
<doc id="1233653" url="https://pl.wikipedia.org/wiki?curid=1233653" title="Hugh Allen Meade">
Hugh Allen Meade

Hugh Allen Meade (ur. 4 kwietnia 1907, zm. 8 lipca 1949 w Waszyngtonie) – amerykański polityk związany z Partią Demokratyczną. W latach 1947–1949 przez jedną kadencję Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1233655" url="https://pl.wikipedia.org/wiki?curid=1233655" title="Synagoga Chóralna w Brześciu nad Bugiem">
Synagoga Chóralna w Brześciu nad Bugiem

Synagoga Chóralna w Brześciu nad Bugiem (biał. Харальная сынагога ў Берасьці, ros. Хоральная синагога в Бресте) – główna świątynia społeczności żydowskiej w Brześciu nad Bugiem położona w centrum miasta na rogu ulic Dąbrowskiego (obecnie Sowiecka) i Listowskiego (Budionnego). 
Historia.
Została zbudowana w latach 1851–1861 po tym jak wyburzono starą synagogę w związku z budową Twierdzy. Położona była przy ulicy Policyjnej (w dwudziestoleciu międzywojennym Jarosława Dąbrowskiego, po 1945 Sowiecka).
Charakteryzowała się oryginalną architekturą – zbudowano ją na planie sześcioboku, strona wejściowa była węższa od pozostałych boków. Budynek składał się z parteru i pierwszego piętra, wejście do świątyni wpisane było w wysoką na dwie kondygnacje loggię, na pozostałych bokach loggie z półokrągłymi oknami znajdowały się jedynie na pierwszym piętrze. Całość przykryto lekko spiczastym dachem. 
W czasie okupacji niemieckiej świątynia stała u wejścia do getta – mieścił się w niej magazyn skonfiskowanych przez Niemców rzeczy. Została uszkodzona jesienią 1942, gdy likwidowane było brzeskie getto, jednak przez długi czas po wojnie budynek należał do lokalnej społeczności żydowskiej. W 1959 przejęły go władze miejskie, które przebudowały synagogę na kino Oktiabr (Październik), obecnie pod nazwą Białoruś. 
Mimo przebudowy gmach zachował pierwotny sześciokątny kształt, a wewnątrz gdzieniegdzie można jeszcze zobaczyć hebrajskie napisy. 

</doc>
<doc id="1233657" url="https://pl.wikipedia.org/wiki?curid=1233657" title="Chryzaor">
Chryzaor



</doc>
<doc id="1233659" url="https://pl.wikipedia.org/wiki?curid=1233659" title="Puchar Davisa 1994 (strefa amerykańska – grupa 1)">
Puchar Davisa 1994 (strefa amerykańska – grupa 1)

Tenisowy turniej Puchar Davisa 1994 w grupie I strefy amerykańskiej odbył się w dniach 4 lutego - 17 lipca.
Pierwsza runda play-off (4 - 8 lutego).
Zwycięzcy awansowali do I rundy, przegrani stoczyli baraż o utrzymanie w grupie
Baraż o utrzymanie w grupie (25 - 27 marca).
Drużyna Kuby spadła do Grupy II strefy amerykańskiej.
II runda.
Zwycięskie drużyny Peru i Urugwaju awansowały do baraży o Grupę Światową.

</doc>
<doc id="1233660" url="https://pl.wikipedia.org/wiki?curid=1233660" title="Brama Ruska">
Brama Ruska

Brama Ruska – jedna z bram miejskich średniowiecznego Wrocławia, usytuowana w linii wewnętrznych umocnień nad pełniącą rolę fosy miejskiej Czarną Oławą. Składała się ze zbudowanej na planie kwadratu wieży i przedbramia, zwieńczonego blankami. Przez bramę biegł trakt – ulica Ruska – z Rynku w kierunku zachodnim.
Wzniesiona w XIII wieku, była wraz ze znajdującą się nieopodal starą Bramą Mikołajską ważnym elementem ówczesnych fortyfikacji; obie te bramy straciły jednak swoje znaczenie wojskowe po wybudowaniu nowej Bramy Mikołajskiej (w XIV wieku) w linii fortyfikacji zewnętrznych. Przedbramie Bramy Ruskiej rozebrane zostało w XVIII wieku, a pozostałe elementy fortyfikacji bramy – po roku 1807, w związku z nakazaną przez Francuzów likwidacją miejskich fortyfikacji.

</doc>
<doc id="1233661" url="https://pl.wikipedia.org/wiki?curid=1233661" title="Lindau Hauptbahnhof">
Lindau Hauptbahnhof

Lindau Hauptbahnhof – główna stacja kolejowa miasta Lindau (Bodensee), na Wyspie Lindau, w kraju związkowym Bawaria, w Niemczech. Jest to stacja czołowa posiadająca 4 perony, ma status kategorii 3.
Pierwszy obiekt dworca powstał w 1853, obecny zbudowany został w latach 1913-1921, w stylu secesyjnym.

</doc>
<doc id="1233667" url="https://pl.wikipedia.org/wiki?curid=1233667" title="Torodroma">
Torodroma

Torodroma (pl. "tor (kolejowy)"; gr. "droma" – linia, droga) – trasa lotu samolotu, prowadząca wzdłuż torów kolejowych. Pojęcie żartobliwo-żargonowe.
W początkach awiacji lot wzdłuż torów (lub rzek) był często stosowaną metodą nawigacji przez początkujących pilotów lub w warunkach słabej widoczności. Metoda polega na locie wzdłuż linii kolejowych, z kontrolą pozycji na podstawie odczytanych nazw stacji kolejowych.
O lotnikach nawigujących w ten sposób mówiono także, że „latają z torem pod pachą”.

</doc>
<doc id="1233671" url="https://pl.wikipedia.org/wiki?curid=1233671" title="Harry Streett Baldwin">
Harry Streett Baldwin

Harry Streett Baldwin (ur. 21 sierpnia 1894, zm. 19 października 1952 w Baltimore, Maryland) – amerykański polityk związany z Partią Demokratyczną. W latach 1943–1947 przez dwie kadencje Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1233672" url="https://pl.wikipedia.org/wiki?curid=1233672" title="Wielka Synagoga w Pińsku">
Wielka Synagoga w Pińsku

Wielka Synagoga w Pińsku (biał. "Сінагога Вялікая", ros. "Большая Синагога" lub "Синагога портных") – jedna z głównych synagog Pińska (zwana synagogą krawców) położona przy ulicy Królowej Bony (obecnie: skrzyżowanie ulic Biełowa i Korża). 
Historia.
Data jej budowy sięga – według różnych wersji – 1506, 1616 lub 1640. Od tego czasu była wielokrotnie przebudowywana i niszczona w okresie miejskich rozruchów antyżydowskich oraz powstania Chmielnickiego (wtedy podpalona).
W dwudziestoleciu międzywojennym jednopiętrowy kamienny budynek był siedzibą żydowskich ortodoksów. W czasie II wojny światowej bóżnica została spalona przez Niemców. Portal Radzima.org podaje informację o wyburzeniu bóżnicy w latach sześćdziesiątych XX wieku przez władze radzieckie. 
Obok Wielkiej Synagogi stał żydowski dom modlitewny Bejs Hamidrasz Klojz zburzony kilka lat później pod budowę miejskiego domu kultury.

</doc>
<doc id="1233682" url="https://pl.wikipedia.org/wiki?curid=1233682" title="Jezioro Bobrze">
Jezioro Bobrze

Jezioro Bobrze (niem. "Pomer See") – jezioro w województwie lubuskim, w powiecie świebodzińskim, w gminie Łagów o powierzchni ok. 8 ha.
Jest jednym z dwóch zbiorników, przez które przepływa rzeka Pliszka w swym początkowym biegu. Jego wygląd i parametry zupełnie nie przypominają rynnowych, głębokich łagowskich jezior. Jest ono przede wszystkim bardzo płytkie, maksymalna głębokość wynosi tu zaledwie 1,2 m. Brzegi są płaskie, w większości podmokłe i trudno dostępne. Porasta je kilkunastometrowej szerokości pas szuwaru, zbudowanego od strony lustra wody przeważnie z trzciny pospolitej, miejscami oczeretu jeziornego i w niewielkim stopniu pałki wąskolistnej. W pasie tym występuje też m.in. szalej jadowity, kosaciec żółty, nerecznica błotna. Dalszy szuwar tworzą turzyce, głównie turzyca błotna. Kolejny pas roślinności w kierunku lądu porastają olszyny oraz zarośla wierzby szarej.
Zbiornik wodny otoczony jest łąkami, obecnie słabo użytkowanymi. Jezioro podlega intensywnym procesom zarastania. W toni wodnej rozwijają się bogate zbiorowiska roślinności wodnej, prawie nie spotykane w innych jeziorach Parku. Szczególnie obficie występuje tu zespół grążela żółtego i grzybieni białych. W końcu lipca prawie cała tafla wody przykryta jest przez owalne liście tych roślin, poprzeplatane dużą ilością żółtych i białych kwiatów. Poza tym rośnie tu kilka gatunków rdestnic, rogatek sztywny, wywłócznik kłosowy, żabiściek pływający i wiele innych. Tak bogate środowisko jest miejscem życia wielu gatunków zwierząt. Szczególnie cenna jest fauna ptaków. Nadjeziorne szuwary są miejscem lęgów m.in. błotniaka stawowego, żurawia i łabędzia niemego. Gniazduje tu też krzyżówka, łyska, trzciniak, trzcinniczek, potrzos, łozówka. W olszynach i wierzbach spotykamy kolejne gatunki, wśród nich wilgę, świerszczaka, pokląskwę oraz pokrzewki – kapturkę, cierniówkę i pokrzewkę ogrodową.
Spośród ryb żyje tu lin, karaś, szczupak, wzdręga, okoń, węgorz i inne. Zbiornik jest miejscem rozrodu ropuchy szarej, żaby jeziorkowej i wodnej, nad brzegami często spotkać można zaskrońca i jaszczurkę żyworodną. Szczegółowego rozpoznania wymagają gatunki zwierząt bezkręgowych. Żyje tu kilka gatunków ważek, mięczaki wodne, m.in. błotniarka stawowa, żyworódka i zatoczki oraz małże i rak błotny. Jezioro Bobrze, to ostoja różnorodności przyrodniczej. Jest to typowy zbiornik eutroficzny (ma wysoką zawartość substancji odżywczych w środowisku), co odróżnia go od większości, stosunkowo ubogich, pozostałych jezior Łagowskiego Parku Krajobrazowego.
Jezioro znajduje się w użytkowaniu Polskiego Związku Wędkarskiego. Z uwagi na ochronę ptaków w okresie lęgowym, jest wyznaczona strefa, gdzie nie ma kładek i stanowisk wędkarskich. Na zbiorniku obowiązuje bezwzględny zakaz połowu ryb z tafli jeziora.

</doc>
<doc id="1233685" url="https://pl.wikipedia.org/wiki?curid=1233685" title="P241">
P241



</doc>
<doc id="1233686" url="https://pl.wikipedia.org/wiki?curid=1233686" title="Gau Danzig-Westpreußen">
Gau Danzig-Westpreußen



</doc>
<doc id="1233691" url="https://pl.wikipedia.org/wiki?curid=1233691" title="Konrad Celtes">
Konrad Celtes



</doc>
<doc id="1233692" url="https://pl.wikipedia.org/wiki?curid=1233692" title="Podwójne buforowanie">
Podwójne buforowanie

Podwójne buforowanie () – technika programistyczna lub funkcja sprzętowa polegająca na tworzeniu w pamięci dwóch buforów o tym samym rozmiarze do przechowywania obrazów, które mają być wyświetlone na monitorze komputera.
Obraz z jednego z buforów jest przenoszony, za pomocą instrukcji przenoszenia, w całości i bezpośrednio do pamięci obrazu karty graficznej, a w tym czasie w drugim buforze jest rysowana kolejna klatka animacji. Podwójne buforowanie podwaja liczbę pamięci potrzebnej karcie graficznej przy renderowaniu obrazu o określonej rozdzielczości, eliminuje za to postrzępiony obraz, spowodowany rysowaniem kolejnej klatki, zanim poprzednia zostanie narysowana (tzw. "artefakty", ang."screen tearing")

</doc>
<doc id="1233698" url="https://pl.wikipedia.org/wiki?curid=1233698" title="Sodalitas Litteraria Vistulana">
Sodalitas Litteraria Vistulana

Sodalitas Litteraria Vistulana (pol. "Nadwiślańskie Towarzystwo Literackie") – towarzystwo naukowe założone przez Konrada Celtisa w Krakowie w 1489; członkami towarzystwa byli m.in. Wojciech Brudzewski, Filip Kallimach.

</doc>
<doc id="1233700" url="https://pl.wikipedia.org/wiki?curid=1233700" title="Aświni">
Aświni

Aświni (dewanagari अश्विनी, trl. aśvinī) – nakszatra, rezydencja księżycowa. Jej nazwa pochodzi od lekarzy bogów, którymi byli Aświni Kumarowie.

</doc>
<doc id="1233713" url="https://pl.wikipedia.org/wiki?curid=1233713" title="Joe Dolan">
Joe Dolan

Joseph Francis Robert Dolan (ur. 16 października 1939, zm. 26 grudnia 2007) – irlandzki piosenkarz muzyki pop.
Kariera.
Na początku lat sześćdziesiątych Dolan i jego brat dołączyli do zespołu "Dryfter". W 1969 roku nagrał swój największy przebój "Make Me An Island". Przebój ten zajął 3. miejsce w Wielkiej Brytanii i 1. miejsce w 14 innych krajach Europy. Był bardzo popularny w Irlandii i wśród Irlandczyków mieszkających za granicą w latach 1964–1980. Był pierwszym piosenkarzem muzyki pop który zaśpiewał w ZSRR. W 1997 roku nagrał ponownie przebój „Good Looking Woman", który został numerem 1 w Irlandii. W latach 1998-[1999 nagrał dwa albumy, będące składanką piosenek zespołów Blur, Oasis, U2 i Bruce Springsteen.
Śmierć.
W dniu 16 grudnia 2007 roku na pierwszej stronie dziennika The Sunday Times ukazała się informacja o odwołaniu bożonarodzeniowych koncertów. W dniu 26 grudnia trafił do Mater Private Hospital. Zmarł około godziny 15:00 na skutek wylewu krwi do mózgu.

</doc>
<doc id="1233715" url="https://pl.wikipedia.org/wiki?curid=1233715" title="Malcz Południowy">
Malcz Południowy

Malcz Południowy – jezioro o powierzchni ok. 36,2 ha i maksymalnej głębokości do 8,3 m, położone na wschód od Walewic w województwie lubuskim, w powiecie sulęcińskim, w gminie Torzym, w strefie ochronnej Łagowskiego Parku Krajobrazowego.
Zlewnia bezpośrednia jest typowo leśna, zajmuje ją teren poligonu wojskowego. Nad południową zatoką jeziora znajduje się kilka zabudowań osady leśnej. Jezioro nie zostało zagospodarowane rekreacyjnie z powodu położenia na terenie specjalnym.
O powstaniu jeziora w największym stopniu zadecydowała działalność erozyjna wód roztopowych lodowca, o czym świadczy kręty, wydłużony kształt jego misy jeziornej. Niecka akwenu jest bardzo urozmaicona, ma liczne zatoczki, półwyspy i składa się z trzech części, przy czym części boczne są wyraźnie mniejsze od plosa centralnego. Oddzielają je od niego przesmyki o szerokości odpowiednio 100 i 40 m. Do części północnej uchodzi zarośnięty i zabagniony jedyny dopływ akwenu – odpływ z jeziora Malcz Północny. Część środkowa jest najbardziej rozległa i najgłębsza. Tutaj, w zatoce północno-wschodniej znajduje się też niewielka, malownicza wyspa z kępą drzew. Stąd również uchodzi z jeziora jedyny odpływ – rzeka Pliszka.

</doc>
<doc id="1233721" url="https://pl.wikipedia.org/wiki?curid=1233721" title="Nabilon">
Nabilon

Nabilon – organiczny związek chemiczny z grupy syntetycznych kannabinoidów. Struktura nabilonu i jego działanie zbliżone są do THC – głównego związku psychoaktywnego zawartego w marihuanie. Nabilon znalazł szersze zastosowanie w medycynie niż THC, gdyż powoduje mniej efektów ubocznych (m.in. nie powoduje euforii). Stosuje się go do leczenia chorych z nudnościami i wymiotami spowodowanymi chemioterapią, ciężką dusznością w przebiegu chorób terminalnych (np. stwardnienia rozsianego), fibromialgią, chorobą Parkinsona oraz do łagodzenia chronicznych bólów różnego pochodzenia.
Zaobserwowano również, że nabilon zmniejsza nasilenie koszmarów u pacjentów z zespołem stresu pourazowego oraz poprawia jakość snu u osób cierpiących na chroniczny ból.

</doc>
<doc id="1233722" url="https://pl.wikipedia.org/wiki?curid=1233722" title="Gozdnica (ujednoznacznienie)">
Gozdnica (ujednoznacznienie)



</doc>
<doc id="1233724" url="https://pl.wikipedia.org/wiki?curid=1233724" title="Bharani">
Bharani

Bharani (dewanagari भरणी, trl. bharanī) – nakszatra, rezydencja księżycowa; w całości zawiera się w znaku Byka.
Symbolicznie Bharani ("kogut") bywa przedstawiana zamiennie jako:

</doc>
<doc id="1233725" url="https://pl.wikipedia.org/wiki?curid=1233725" title="Piotr Kofta">
Piotr Kofta

Piotr Eliasz Kofta (ur. 13 września 1973) – polski pisarz, z wykształcenia socjolog.
Pracował jako nauczyciel akademicki oraz niezależny badacz społeczny. Jako redaktor i felietonista pracuje w dodatku kulturalnym „Kultura” do gazety codziennej „Dziennik Polska-Europa-Świat” (od 2009 „Dziennik Gazeta Prawna”). Syn Jonasza i Jagi Kofty. Jest autorem opowiadania "Rytm", stanowiącego integralny dodatek do płyty Affliction XXIX II MXMVI zespołu Blindead.

</doc>
<doc id="1233726" url="https://pl.wikipedia.org/wiki?curid=1233726" title="Synagoga w Warcie">
Synagoga w Warcie

Synagoga w Warcie została wzniesiona w 1534 roku (niektóre źródła podają lata późniejsze – ok. 1554 roku). W 1631 synagoga została rozbudowana. W 1939 synagoga została zniszczona, a ostatecznie resztki budowli wyburzono w 1940 roku. Na ruinach budowli powieszono 10 Żydów, których upamiętnia tablica wmurowana w ścianę znajdującej się w tym miejscu obecnie poczty.

</doc>
<doc id="1233728" url="https://pl.wikipedia.org/wiki?curid=1233728" title="Apostoł (ptak)">
Apostoł (ptak)

Apostoł ("Struthidea cinerea") – gatunek średniej wielkości ptaka z rodziny skałowronów (Corcoracidae). Występuje w Australii. Nie jest zagrożony.
Systematyka.
Jedyny przedstawiciel rodzaju "Struthidea". Wyróżniane są dwa podgatunki:
Morfologia.
Szaro-brązowawy ptak, biało nakrapiany, z długim ogonem. Nie występuje dymorfizm płciowy.
Ekologia i zachowanie.
Rzadkie lasy w pobliżu rzek i jezior.
Nasiona, jagody i owady.
Żyje w stadach składających się zazwyczaj z 12 osobników.
Buduje gniazda z mułu, na drzewach. Każda grupa ptaków zajmuje jedno gniazdo i wspólnie opiekuje się młodymi.
Status.
IUCN uznaje apostoła za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity. Trend liczebności populacji uznawany jest za stabilny.

</doc>
<doc id="1233731" url="https://pl.wikipedia.org/wiki?curid=1233731" title="Dum">
Dum

Dum (tłumaczenie: "Odwaga", angielski tytuł "Strength", niemiecki "Dum: Blutige Rache") to bollywoodzki thriller z 2003 roku wyreżyserowany przez E. Nivas, autora "Shool" i "Bardaasht". W rolach głównych Vivek Oberoi i Atul Kulkarni oraz Dia Mirza. Tematem filmu jest śmiertelne zmaganie dwóch mężczyzn: zdecydowanego na śmierć w obronie rodziny, ukochanej i swoich ideałów Udaya (Vivek Oberoi) i sprzedajnego, zabijającego bez skrupułów policjanta Shankara (Atul Kulkarni).
Fabuła.
Dwaj przyjaciele Uday Shinde (Vivek Oberoi) i Mohan (Sushant Singh) ciężko trenują, aby spełnić swoje marzenie – dostać się do policji! Rodzina i przyjaciele żartują sobie z nich. Policja ma opinię przekupnej, ale im marzy się służenie ludziom, stawanie w ich obronie nawet za cenę własnego życia. Oboje są uszczęśliwieni, gdy wbrew ich obawom rekrutujący do szkoły oficerskiej policjant Raj Dutt Sharma (Mukesh Rishi) odrzucając tych, którzy są rekomendowani przez kogoś, przyjmuje ich, doceniając tym ich pasję, zdecydowanie, odwagę i chęć służenia ludziom. Szczęście Udaya dopełnia się, gdy zakochuje się on w uroczej Kaveri (Dia Mirza). Podczas spaceru zakochanych Kaveri zostaje obrażona przez pijanego mężczyznę. Oburzony Uday staje w jej obronie. Dochodzi do bójki. Uday nie zdaje sobie sprawę na kogo podniósł rękę. Pobity, upokorzony na oczach ludzi Shankar (Atul Kulkarni) to znienawidzony przez wszystkich, nadużywający swej władzy, przekupny inspektor policji. Dotychczas czuł się bezkarny. Swoich wrogów zwykł zabijać, a jego zbrodnie były tuszowane przez polityka, któremu się wysługiwał. Teraz wypowiada wojnę Udayowi i jego rodzinie.

</doc>
<doc id="1233732" url="https://pl.wikipedia.org/wiki?curid=1233732" title="Struthidea cinerea">
Struthidea cinerea



</doc>
<doc id="1233737" url="https://pl.wikipedia.org/wiki?curid=1233737" title="Atul Kulkarni">
Atul Kulkarni

Atul Kulkarni (ur. 10 września 1965 w stanie Karnataka, Indie) – indyjski aktor filmowy i teatralny, nagrodzony dwukrotnie National Awards ("Hey Ram", "Chandni Bar"). Dużo uznania krytyków przyniosły mu też role w "Page 3" i "Rang De Basanti".

</doc>
<doc id="1233738" url="https://pl.wikipedia.org/wiki?curid=1233738" title="Synagoga chasydów w Pińsku">
Synagoga chasydów w Pińsku

Synagoga chasydzka w Pińsku (ros. Китаевская синагога) – świątynia należąca do pińskich chasydów wzniesiona na wprost synagogi ortodoksyjnej przy ul. Królowej Bony (nazwa z 1939). 
Bóżnicę nazywano również "kitajską" ze względu na materiał z jakiego wykonany był strój lokalnych chasydów albo synagogą "Stoliner" – od nazwy miasteczka na Polesiu, z którego pochodził duchowy przywódca społeczności. 
Synagoga jako jedyna działała w mieście po II wojnie światowej, jednak ostatecznie zdecydowano o jej wyburzeniu. Obecnie przez teren trzech świątyń żydowskich (wielkiej, kitajskiej i Hamidrasz klojz) przechodzi ruchliwe skrzyżowanie ulic Biełowa i Korża. 

</doc>
<doc id="1233741" url="https://pl.wikipedia.org/wiki?curid=1233741" title="Kryttika">
Kryttika

Kryttika (dewanagari कृत्तिका, trl. Kṛttikā, ang. Kṛttikā) – nakszatra stacja księżycowa znana także jako: Kārtikā. Nazwa Kryttiki wywodzi się od Kartikei, syna Śiwy, generała bogów a dosłownie oznacza "miecz".

</doc>
<doc id="1233742" url="https://pl.wikipedia.org/wiki?curid=1233742" title="Sapienza">
Sapienza



</doc>
<doc id="1233745" url="https://pl.wikipedia.org/wiki?curid=1233745" title="Ján Kollár">
Ján Kollár

Ján Kollár (ur. 29 lipca 1793 w Mošovcach, zm. 24 stycznia 1852 w Wiedniu) – słowacki duchowny, luterański poeta, publicysta, archeolog, językoznawca. Ideolog panslawizmu i słowackiego odrodzenia narodowego.
Pochodził z rodziny rolniczo-rzemieślniczej. Uczył się w szkole w Mošovcach, następnie w gimnazjach w Kremnicy (1806–1808) i w Bańskiej Bystrzycy (1810–1811), zaś w latach 1812–1815 w liceum ewangelickim w Bratysławie. Później pracował czasowo jako pedagog w rodzinie Ľ. Kolbenhayera w Bańskiej Bystrzycy, gdzie w 1816 r. zdał egzamin kandydacki u kuratora A. Lovicha, co było warunkiem uzyskania stypendium na studia w Niemczech. W latach 1817–1819 studiował teologię ewangelicką na uniwersytecie w Jenie. Tu, w wyniku kontaktów z wieloma wybitnymi profesorami oraz młodzieżą ze wszystkich krain niemieckojęzycznych skrystalizowała się jego myśl teologiczno-filozoficzna, oparta na europejskiej filozofii oświecenia i niemieckiej teologii protestanckiej.
Po ukończeniu studiów rozpoczął trzydziestoletni okres pracy w Peszcie, gdzie był pastorem ewangelickim (1819–1848). Duży kościół ewangelicki na dzisiejszym placu Deáka (węg. Deák Ferenc tér), w którym pracował, stał się ważnym ośrodkiem życia narodowego Słowaków z Budy i Pesztu. Tutaj m.in. dokonał obrzędu konfirmacji Sándora Petőfiego i Lajosa Kossutha. W 1835 roku ożenił się z Frideriką Schmidt, córką pastora ewangelickiego, którą poznał już w 1817 roku.
W czasie rewolucyjnych wydarzeń Wiosny Ludów 1848/1849 i po nich Kollár pracował w Wiedniu w służbach dworu cesarskiego jako „Powiernik rządu do spraw słowackich”. Wówczas złożył do władz propozycję powołania na tzw. Górnych Węgrzech samorządu słowackiego i utworzenia szkół słowackich z językiem wykładowym czeskim. Kollár uważał, że wśród języków słowiańskich istotne są tylko 4 języki literackie: polski, rosyjski, czeski (czechosłowacki) i serbsko-chorwacki. Według niego tylko one miały naszkicowaną swoją dalszą przyszłość, narody posługujące się tymi językami miały zapewniony dalszy byt, pozostałe zaś musiały się w nich rozpłynąć. Obstając przy języku czeskim jako wspólnym dla Czechów i Słowaków wszedł w spór z Ľudovítem Štúrem, który był zwolennikiem skodyfikowania osobnego języka słowackiego.
W 1849 r. został mianowany (co było uznane jako „nagroda” dla Słowaków za ich udział w rewolucji po stronie Wiednia a przeciwko Węgrom) profesorem nadzwyczajnym archeologii słowiańskiej na Uniwersytecie Wiedeńskim. Wówczas skupił się już tylko na badaniach archeologicznych.
Twórczość poetycką i publicystyczną rozwijał głównie w latach 20. i 30. Jego najwybitniejszym dziełem poetyckim był wydany w 1824 r. poemat "Córa sławy" (cz. "Slávy dcera") obejmujący początkowo 150 sonetów w 3 śpiewach, o wyraźnych akcentach patriotycznych i panslawistycznych. Jego rozszerzone wydanie z 1832 r. liczył już 5 śpiewów, obejmujących aż 615 sonetów.

</doc>
<doc id="1233746" url="https://pl.wikipedia.org/wiki?curid=1233746" title="Mukesh Rishi">
Mukesh Rishi

Mukesh Rishi to indyjski aktor filmowy grający w Bollywoodzie i Tollywoodzie. Pochodzi ze stanu Kaszmir i Dżammu. Jego rodzina zajęta biznesem nie miała nigdy nic wspólnego z pracą w filmie. Pracował w interesie rodzinnym w Mumbaju. Kilka lat spędził w Nowej Zelandii, skąd przywiózł do Mumbaju żonę. Po powrocie zaczął studiować wymarzone aktorstwo (w szkole aktorskiej Roshana Taneja). 

</doc>
<doc id="1233747" url="https://pl.wikipedia.org/wiki?curid=1233747" title="Robert Franciszek Lamezan de Solins">
Robert Franciszek Lamezan de Solins



</doc>
<doc id="1233752" url="https://pl.wikipedia.org/wiki?curid=1233752" title="Océan (1790)">
Océan (1790)

Océan - francuski trójpokładowy żaglowy okręt liniowy, który wszedł do służby w 1793 jako „États de Bourgogne”. W tym samym roku w związku z rewolucją francuską przemianowano go na „Côte d'Or”, a następnie „Montagne”. W 1795 imię okrętu zmieniono na „Pueple”, a następnie „Océan”. Należał do największych okrętów swoich czasów.
Historia.
W wyniku konkursu w 1784 wybrano projekt trójpokładowego okrętu liniowego, który miał się stać się wzorcem dla budowanych w przyszłości jednostek tego typu. Zamówienie na prototypową jednostkę tego typu zostało złożone 30 września 1785. Stępkę pod budowę okrętu położono w stoczni w Breście w 1786. Wodowanie miało miejsce w 1790. Okręt podczas budowy nosił imię „États de Bourgogne”. W momencie gdy wszedł do służby jego imię zmieniono na „Côte d'Or”, a następnie „Montagne”, co było aluzją do miejsc zajmowanych w tym czasie w parlamencie przez jakobinów.
1 czerwca 1794 „Montagne” jako okręt flagowy floty stacjonującej w Breście wziął udział w bitwie z flotą angielską pod Ushant w celu ochrony konwoju z żywnością przeznaczoną dla rewolucyjnej Francji. Francuska flota pomimo porażki osiągnęła swój główny cel jakim była ochrona konwoju zbożowego. Straty były jednak poważne i na samym „Montagne” w wyniku brytyjskiego ostrzału zginęło ok. 300 osób.
W grudniu 1794 flota z Brestu została wysłana przeciwko Brytyjczykom. Do walki nie doszło jednak z powodu silnego sztormu, wiele jednostek zatonęło lub odniosło uszkodzenia.
Po utracie władzy przez Robespierre’a w 1795 imię okrętu zmieniono na „Pueple” (fr. "lud"). W czerwcu tego roku doszło do kolejnej bitwy z Brytyjczykami, w wyniku której „Pueple” został ponownie uszkodzony samemu nie odnosząc znacznych sukcesów. W grudniu okrętowi nadano nowe imię „Océan”.
W kwietniu 1799 okręt ominął brytyjską blokadę i udał się do Kadyksu a następnie Cartageny, gdzie nastąpiło połączenie floty francuskiej z hiszpańską. Pomimo znacznej przewagi siły te nie zdecydowały się na zaatakowanie floty brytyjskiej w rejonie Morza Śródziemnego.
Przez lata „Océan” pozostawał największym okrętem świata i dopiero zwodowany w 1837 USS „Pensylwania” był od niego większy. Okręt wycofano ze służby w 1855 i rozebrano.

</doc>
<doc id="1233754" url="https://pl.wikipedia.org/wiki?curid=1233754" title="Synagoga w Karolinie (Pińsk)">
Synagoga w Karolinie (Pińsk)

Synagoga w Pińsku-Karolinie – synagoga działająca w Pińsku na dawnym przedmieściu Karolin (jid. Karlin), zamieszkanym głównie przez Żydów przy ulicy Dywizji Irkucko-Pińskiej.
Historia.
Obecna bóżnica jest dawnym domem modlitewnym rabinów Perłowów (Karlińskich). Od 1841 do 1901 funkcjonowała jako drewniany budynek, jednak po pożarze na początku XX wieku zdecydowano o postawieniu murowanej świątyni, która działała nieprzerwanie do wybuchu II wojny światowej.
W marcu 1941 odbył się tu nielegalny zjazd rabinów z okupowanych przez ZSRR terenów Polski. Po wejściu Niemców do Pińska bóżnica została zamknięta, a w czasach radzieckich najpierw mieściła pomieszczenia gospodarcze, później zamieniono ją na dom mieszkalny.
W 1993 władze białoruskie zwróciły budynek lokalnej społeczności żydowskiej, która po gruntownej rewitalizacji przywróciła bóżnicę do celów religijnych. W 2007 odbyły się tu trzy śluby w tradycyjnym obrządku żydowskim.

</doc>
<doc id="1233756" url="https://pl.wikipedia.org/wiki?curid=1233756" title="Štefan Krčméry">
Štefan Krčméry

Štefan Krčméry (ur. 26 grudnia 1892 w Mošovcach, zm. 17 lutego 1955 w Pezinoku k. Bratysławy) – słowacki duchowny ewangelicki, poeta, krytyk literacki, tłumacz.
Po studiach z zakresu teologii ewangelickiej został redaktorem "Národných novín", później pełnił funkcję sekretarza Macierzy Słowackiej ("Matica slovenská") w Martinie i jednocześnie redaktora „Slovenských pohľadov”.
Pochowany jest na Cmentarzu Narodowym w Martinie.

</doc>
<doc id="1233757" url="https://pl.wikipedia.org/wiki?curid=1233757" title="Yashpal Sharma">
Yashpal Sharma

Yashpal Sharma (ur. 9 sierpnia 1970 w Hisar w stanie Haryana) – indyjski aktor. Sławny ze swojej roli Randhira Singha w filmie Sudhir Mishraa z 2003 roku "Hazaaron Khwaishein Aisi".

</doc>
<doc id="1233759" url="https://pl.wikipedia.org/wiki?curid=1233759" title="Jarosław Chwastek">
Jarosław Chwastek

Jarosław Chwastek (ur. 3 czerwca 1975 w Sławnie) – polski piłkarz występujący na pozycji obrońcy. Wychowanek Gryfa Polanów, w swojej karierze reprezentował barwy m.in. Lechii Gdańsk, Pogoni Szczecin i Widzewa Łódź. Ma na swoim koncie 55 występów w najwyższej klasie rozgrywkowej, podczas których zdobył 2 bramki. Zawodnik występował także w rozgrywkach piłki nożnej plażowej.

</doc>
<doc id="1233760" url="https://pl.wikipedia.org/wiki?curid=1233760" title="Prosty model wyrównywania wykładniczego">
Prosty model wyrównywania wykładniczego



</doc>
<doc id="1233761" url="https://pl.wikipedia.org/wiki?curid=1233761" title="Strączno (jezioro)">
Strączno (jezioro)



</doc>
<doc id="1233762" url="https://pl.wikipedia.org/wiki?curid=1233762" title="Herb Gozdnicy">
Herb Gozdnicy

Herb Gozdnicy – jeden z symboli miasta Gozdnica w postaci herbu.
Wygląd i symbolika.
Herb przedstawia w białej (srebrnej) tarczy herbowej zielony pień ściętego drzewa liściastego, z którego wyrastają dwie gałęzie z zielonymi liśćmi. Na pniu siedzi czarny ptak.
Herb nawiązuje do początków Gozdnicy, która powstała pod koniec XIII wieku jako osada drwali.
Historia.
Najstarszy zachowany wzór herbu miejskiego z 1633 przedstawia drwala z siekierą na ramieniu. Kolejny, z 1800 roku, zawiera już te same elementy co herb obecny, jednakże o nieco uproszczonym rysunku. Herb przedwojenny z ok. 1930 roku był podstawą do opracowania obecnie używanego wzoru.

</doc>
<doc id="1233768" url="https://pl.wikipedia.org/wiki?curid=1233768" title="Fregata König von Preußen">
Fregata König von Preußen



</doc>
<doc id="1233772" url="https://pl.wikipedia.org/wiki?curid=1233772" title="Agostino Chigi">
Agostino Chigi

Agostino Chigi (ur. 29 listopada 1466 - zm. 11 kwietnia 1520 w Rzymie) –
włoski bankier i mecenas sztuki.
Życiorys.
Agostino Chigi pochodził z sieneńskiej rodziny kupieckiej, wywodzącej się od frankońskich rycerzy Ardenghesca. Jego ojciec, Mariano, miał w Rzymie dom handlowy przy placu Cortile de'Chigi. Agostino pobierał praktyki w banku Spanocchich. W 1485 wszedł w spółkę ze Stefanem di Galgano Ghinuccim. Firma prowadziła handel zbożem i solą oraz udzielała pieniężnych pożyczek. Od 1492 Chigi był postrzegany jako potężny bankier papieża.

</doc>
<doc id="1233773" url="https://pl.wikipedia.org/wiki?curid=1233773" title="Kłosówka wełnista">
Kłosówka wełnista

Kłosówka wełnista ("Holcus lanatus" L.) – gatunek byliny należący do rodziny wiechlinowatych. W Polsce roślina dość pospolita na całym obszarze od niżu po niższe położenia górskie. Gatunek wiatro-obcopylny. Autotrof, hemikryptofit.
Zmienność.
Tworzy mieszańce z kłosówką miękką "Holcus mollis".
Gatunki powiązane.
Jest rośliną żywicielską larw motyla karłątka leśnego.

</doc>
<doc id="1233775" url="https://pl.wikipedia.org/wiki?curid=1233775" title="Joachim Leopold Haupt">
Joachim Leopold Haupt

Joachim Leopold Haupt (ur. 1 sierpnia 1797 w Baudach, zm. 9 lutego 1883 w Sohrau) – pastor ewangelicki, publicysta i etnograf, serbołużycki działacz narodowy. Aktywny w Górnołużyckim Towarzystwie Naukowym, gdzie pełnił m.in. funkcję sekretarza. Wraz z Janem Arnostem Smolerem zebrał i wydał zbiór serbołużyckich pieśni ludowych – "Pieśni Górnych i Dolnych Łużyc". 

</doc>
<doc id="1233777" url="https://pl.wikipedia.org/wiki?curid=1233777" title="Florian Kapała">
Florian Kapała

Florian Kapała (ur. 28 marca 1929 w Szymanowie, zm. 19 listopada 2007 w Tarnowie) – polski żużlowiec.
Życiorys.
Był jednym z pionierów sportu żużlowego w Polsce. Startował najpierw w drużynie „Motoklub” Rawicz, a potem od początku istnienia Kolejarza Rawicz od 1949 do 1958 był jego zawodnikiem. W barwach Kolejarza dwukrotnie (1953 i 1956) zdobył tytuł indywidualnego mistrza Polski oraz dwukrotnie zdobył medal brązowy (1950 i 1954). W 1954 zespół Kolejarza z Florianem Kapałą zdobywa brązowy medal drużynowych mistrzostw Polski, a w roku następnym drużyna Kolejarza kończy rozgrywki z tytułem wicemistrza Polski.
W 1958 Florian Kapała przeszedł do Stali Rzeszów, gdzie także dwukrotnie zdobył mistrzostwo Polski (1961 i 1962). Był jednym z głównych autorów w zespole „Stali” Rzeszów dwóch złotych medali Drużynowych Mistrzostw Polski w sezonach 1960, 1961. W latach 1962, 1963 zdobył wraz z drużyną Stali srebrne, a w 1966 brązowy medal w tych rozgrywkach.
Startował w finałach Indywidualnych Mistrzostw Świata. Najwyższe miejsce zajął w sezonie 1961 (siódme).
W 1967 obchodził jubileusz 20-lecia startów i z tej okazji otrzymał tytuł „Zasłużonego Mistrza Sportu”.
Po ciężkiej chorobie zmarł w wieku 78 lat.
22 listopada 2007 radny Tomasz Organistka złożył do przewodniczącego Rady Miejskiej Gminy Rawicz projekt uchwały w sprawie nadania stadionowi żużlowemu przy ul. Grota Roweckiego imienia Floriana Kapały.
Osiągnięcia.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Polski
Złoty Kask
W nawiasie miejsce w danej kategorii (śr/m oraz śr/b - przy założeniu, że zawodnik odjechał minimum 50% spotkań w danym sezonie)
Inne ważniejsze turnieje.
Memoriał Alfreda Smoczyka w Lesznie

</doc>
<doc id="1233779" url="https://pl.wikipedia.org/wiki?curid=1233779" title="Abu Jakub Jusuf I">
Abu Jakub Jusuf I



</doc>
<doc id="1233780" url="https://pl.wikipedia.org/wiki?curid=1233780" title="Dmitrij Wołkogonow">
Dmitrij Wołkogonow

Dmitrij Antonowicz Wołkogonow, (ur. 22 marca 1928 w Czycie, zm. 6 grudnia 1995 w Moskwie) – generał pułkownik Armii Radzieckiej, profesor, filozof i historyk. Członek WKP(b)/KPZR od 1951 do 1991; zastępca szefa Głównego Zarządu Politycznego Armii Radzieckiej i Marynarki Wojennej.
Życiorys.
W 1945 roku wstąpił do Armii Czerwonej, a w roku 1961 do Akademii Wojskowej im. Lenina w Moskwie. W 1971 roku przeniesiony został do Głównego Zarządu Politycznego, uzyskując stopień generała-pułkownika. W 1985 roku zmuszony był opuścić Główny Zarząd Polityczny, ponieważ przełożony uznał jego poglądy za „nie do przyjęcia”. Tego samego roku został delegatem do Rady Najwyższej Związku Socjalistycznych Republik Radzieckich (ZSRR). W 1988 zmuszony do dymisji, został przeniesiony na stanowisko Szefa Wojskowego Instytutu Historii Związku Radzieckiego; po trzech latach zwolniony z tej funkcji za „oczernianie władzy sowieckiej”. Pełnił wysokie funkcje państwowe, w tej liczbie był członkiem Prezydenckiej Rady Konsultacyjnej, członkiem Wysokiej Komisji Spraw Wojskowych, rady ds. odznaczeń wojskowych, przedstawiciel w prezydenckiej komisji ds. jeńców wojennych, internowanych i zaginionych bez wieści. Sprawował tę funkcję do czerwca 1991 roku, kiedy to wydaną przez niego nową historię II wojny światowej oceniono jako „antyradziecką". W następstwie nieudanego przewrotu z sierpnia 1991 roku został doradcą prezydenta Jelcyna do spraw obrony. 
W 1993 został delegatem ludowym do Dumy Państwowej z frakcji „Wybór Rosji”. Gen. prof. Dmitrij Wołkogonow był przewodniczącym Komisji Rady Najwyższej Federacji Rosyjskiej ds. przekazania archiwów KPZR i KGB.
Korzystając z niedostępnych dla innych materiałów źródłowych, napisał słynną trylogię "Wodzowie" (Lenin, Stalin, Trocki) i szereg innych książek oraz publikacji.

</doc>
<doc id="1233782" url="https://pl.wikipedia.org/wiki?curid=1233782" title="Dimitrij Wołkogonow">
Dimitrij Wołkogonow



</doc>
<doc id="1233785" url="https://pl.wikipedia.org/wiki?curid=1233785" title="Huta Szkła „Niemen”">
Huta Szkła „Niemen”

Huta Szkła „Niemen” (biał. "Шклозавод «Нёман»") – huta szkła w Brzozówce na Białorusi.
Historia.
Swoją genezę wywodzi od założonej przez Zenona Łęskiego w 1883 w Ustroniu koło Nowogródka huty szkła butelkowego, którą w 1891–1903 dzierżawiła spółka Wilhelm Krajewski i Juliusz Stolle (tzw. „Stara huta”). W 1894 w pobliżu Brzozówki wspólnicy budowali tzw. „Nową Hutę”, a w 1898 wykupili zadłużoną konkurencyjną hutę w Brzozówce, założoną przez spółkę Bonner, Kapliński i Trubowicz. Od 1909 stanowiły one własność Juliusza Stolle. „Nowa Huta” została zniszczona przez wojska rosyjskie w 1915.
W okresie II Rzeczypospolitej w 1923 huta w Brzozówce została przekształcona w spółkę akcyjną. Do 1939 roku była to najsłynniejsza polska huta szkła użytkowego i artystycznego - w tym czasie działała pod firmą Huty Szklane Juliusza Stolle Niemen S.A. Dyrektorem technicznym był Feliks Stolle.
W dwudziestoleciu międzywojennym huta „Niemen” była największym polskim producentem i eksporterem szkła prasowanego i dmuchanego do krajów Europy (m.in. Holandia, Francja), Ameryki Północnej (Kanada), Ameryki Południowej (Argentyna), Afryki i Bliskiego Wschodu (m.in. Palestyna, Syria). W latach 1930–1932 wyroby huty „Niemen” stanowiły od 2,9% do 3,9% krajowej produkcji obliczonej w tonach. W obrotach zagranicznych polskiego przemysłu szklarskiego udział wytwórni wynosił: w 1930 roku 21%, 1931 – 20%, 1932 -19,7% przy czym utrzymywano monopol na galanterię szklaną. Zatrudnienie wynosiło wówczas blisko 750 osób. W 1929 roku hutę zwiedził prezydent Ignacy Mościcki. 
W 1935 w hucie odlano z błękitnego szkła urnę, w której w mauzoleum na cmentarzu Na Rossie w Wilnie złożono serce Józefa Piłsudskiego. Urnę wykonał zakładowy majster Edmund Miatkowski.
Współcześnie wyroby huty, zwłaszcza z lat 1921–1939, utrzymane w stylu art déco, cenione są na rynku antykwarycznym.

</doc>
<doc id="1233789" url="https://pl.wikipedia.org/wiki?curid=1233789" title="Koszty uznane">
Koszty uznane

Koszty uznane to wydatki spełniające warunki określone w ustawie o rachunkowości i innych przepisach prawnych.
Zgodnie z zasadami rachunkowości nie wszystkie wydatki są kosztami. Ustawa o rachunkowości definiuje koszt jako: "uprawdopodobnione zmniejszenie w okresie sprawozdawczym korzyści ekonomicznych o wiarygodnie określonej wartości, w formie zmniejszenia wartości aktywów, albo zwiększenia wartości zobowiązań i rezerw, które doprowadzą do zmniejszenia kapitału własnego lub zwiększenia jego niedoboru w inny sposób niż wycofanie środków przez udziałowców lub właścicieli".

</doc>
<doc id="1233790" url="https://pl.wikipedia.org/wiki?curid=1233790" title="Erwin König">
Erwin König

Erwin König lub Koning, także Heinz Thorwald – najprawdopodobniej fikcyjny niemiecki snajper, który miał ponieść śmierć z rąk Wasilija Zajcewa w trakcie bitwy stalingradzkiej.
Został wspomniany w wydanych po II wojnie światowej pamiętnikach Zajcewa jako „Herr Koning”, szef szkoły strzelców wyborowych w Berlinie. Miał zostać zabity w trwającym trzy dni pojedynku pomiędzy obydwoma snajperami. W Centralnym Muzeum Sił Zbrojnych w Moskwie przechowywany jest również karabin wyborowy mający należeć do zabitego w Stalingradzie niemieckiego snajpera imieniem Erwin König. W dokumentach Wehrmachtu brak jednak śladu, który potwierdzałby istnienie snajpera o nazwisku König lub Koning.
Fikcja.
Pojedynek pomiędzy snajperami został ukazany w filmie "Wróg u bram". W postać fikcyjnego bawarskiego arystokraty, majora Erwina Königa wcielił się Ed Harris.
Niemiecki snajper walczący z Zajcewem pojawił się również w książce "War of the Rats" autorstwa Davida L. Robbinsa. Jest nim SS-Standartenführer Heinz Thorwald, dowódca szkoły snajperów w Zossen, który został wysłany do Stalingradu w celu eliminacji Zajcewa.

</doc>
<doc id="1233794" url="https://pl.wikipedia.org/wiki?curid=1233794" title="Samuel Bak">
Samuel Bak

Samuel Bak (ur. 12 sierpnia 1933 w Wilnie) – izraelski malarz. Jego obrazy charakteryzuje tradycyjny, zwracający uwagę mistrzostwem warsztat malarski, sytuujący artystę wśród postmodernistów.
Życiorys.
W czasie wojny został zamknięty wraz z rodzicami przez nazistów w wileńskim getcie. Jako ośmioletni chłopiec wymalowywał dla całej rodziny obowiązkowe gwiazdy Dawida. Jego dziadkowie zostali przez kolaborujących z nazistami Litwinów rozstrzelani w Ponarach w 1941, na samym początku okupacji Wilna przez Niemców. Cudem został uratowany przed śmiercią w czasie tak zwanej Kinder Aktion 27 marca 1944, kiedy to Niemcy zabili prawie wszystkie dzieci rodzin żydowskich, które nie zostały eksterminowane w czasie likwidacji gett ze względu na ich brak przydatności dla Rzeszy jako siły roboczej.
Ostatnie miesiące do wyzwolenia Samuel Bak spędził wraz z matką ukryty przez zakonnicę Marię Mikulską w klasztorze bernardynów w Wilnie. Jego ojciec, który pracował w wileńskich zakładach naprawy samochodów (HKP 526), został rozstrzelany przez Niemców w lesie ponarskim na krótko przed wyzwoleniem – 2 lub 3 lipca 1944.
Po zajęciu miasta przez Armię Czerwoną i pacyfikacji oddziałów Armii Krajowej, matka artysty zdecydowała się wyjechać z miasta. Uzyskała wraz z chłopcem prawo do „repatriacji” do Polski. Początkowo mieszkali oni w Łodzi, następnie zdecydowali się wyjechać dalej – do amerykańskiej strefy okupowanych Niemiec, gdzie od 1945 mieszkali w jednym z obozów dla uchodźców w Landsbergu nad Lechem. W 1948 Bak wyjechał wraz z matką do Izraela.
Po ukończeniu szkoły i odbyciu służby wojskowej w Izraelu, Samuel Bak wyjechał do Francji, by studiować w Akademii Sztuk Pięknych w Paryżu. W miarę jak jego obrazy uzyskiwały światowy rozgłos mieszkał kolejno we Włoszech, Izraelu, Stanach Zjednoczonych, Francji, Szwajcarii. Obecnie artysta mieszka w Stanach Zjednoczonych, koło Bostonu.
W swojej twórczości Samuel Bak niejednokrotnie nawiązuje do swego dramatycznego dzieciństwa w Wilnie. W 2001 odwiedził je po raz pierwszy od czasu wojny.
W 2017 otrzymał honorowe obywatelstwo Wilna.

</doc>
<doc id="1233795" url="https://pl.wikipedia.org/wiki?curid=1233795" title="Porsche 911 GT2">
Porsche 911 GT2

Porsche 911 GT2 – sportowy samochód osobowy produkowany przez niemiecką firmę Porsche od roku 1993 w oparciu o model Porsche 911 Turbo. Dostępny jako 2-drzwiowe coupé. Do napędu używano turbodoładowanych silników B6 o pojemności 3,6 litra. Moc przenoszona była na oś tylną poprzez 6-biegową manualną skrzynię biegów.
991 GT2 RS.
Czwarta generacja topowej odmiany Porsche 911 została zaprezentowana w 2017 roku. Auto bazuje na drugiej odsłonie generacji 991 (991.2). Dokonano również zmiany w oznaczeniu, odtąd nie produkowano już wersji GT2, została ona zastąpiona oznaczeniem GT2 RS. Pod maskę trafił podwójnie doładowany 6 cylindrowy silnik o pojemności 3.8l generujący moc 700 KM.

</doc>
<doc id="1233796" url="https://pl.wikipedia.org/wiki?curid=1233796" title="Mieczysław Skonieczny">
Mieczysław Skonieczny

Mieczysław Skonieczny (ur. 1882 r. w Bronisławiu, zm. 1969 r. w Bydgoszczy) – ksiądz katolicki, prałat, długoletni proboszcz kościoła Św. Trójcy w Bydgoszczy (1923-1968).
Życiorys.
Urodził się 24 listopada 1882 r. w Bronisławiu w powiecie strzelneńskim. Był synem Tomasza i Marianny z Sołtysiaków. Po ukończeniu Gimnazjum Św. Marii Magdaleny w Poznaniu, studiował w seminariach duchownych w Poznaniu i Gnieźnie. Święcenia kapłańskie otrzymał 8 lutego 1908 r. w Gnieźnie z rąk ks. bpa Edwarda Likowskiego.
Początkowo pracował jako wikariusz w Błudowie w powiecie wyrzyskim (1908), Jedlcu koło Pleszewa (1908), gdzie był wikariuszem przez osiem miesięcy. W końcu 1908 podjął obowiązki wikariusza w kościele parafialnym w Pakości. 1 lipca 1909 został przeniesiony jako wikariusz i mansjonarz przy kościele Świętej Trójcy w Gnieźnie (1909-1916). Pracę duszpasterską w tym mieście łączył z działalnością społeczną i naukową. Wydał „"Przewodnik po Gnieźnie"” (1916) i broszurę dotyczącą dziejów kościoła Św. Krzyża w Gnieźnie. Opracowania te były wynikiem zarówno zainteresowań historycznych, jak i prób publicystycznych.
1 października 1917 r. objął samodzielną placówkę w Baszkowie w powiecie krotoszyńskim, pozostając tam do 1925 r. W tym okresie wyremontował i przebudował kościół, zbudował nową plebanię i budynek gospodarczy. W 1918 r. działał w Radzie Ludowej w Baszkowie i był jej prezesem. Został członkiem Powiatowej Rady Ludowej w Krotoszynie. Uczestniczył w powstaniu wielkopolskim, jako kapelan powstańców. 12 stycznia 1919 r. przyjmował przysięgę członków Straży Ludowej na Rynku w Krotoszynie. Znany był z patriotycznych kazań i przemówień. Został odznaczony jednym z pierwszych odznaczeń powstańczych.
Działalność w Bydgoszczy.
1 października 1925 r., mimo protestu parafian i prezydenta Bydgoszczy Bernarda Śliwińskiego, opowiadających się za pozostawieniem dotychczasowego administratora okręgu parafialnego Św. Trójcy ks. Leona Płotki, objął parafię Św. Trójcy w Bydgoszczy.
Uroczysta intronizacja ks. Skoniecznego jako pierwszego proboszcza parafii Św. Trójcy, odbyła się 8 listopada 1925 r. Rychło zyskał poważanie wśród parafian, kapłanów i proboszczów bydgoskich. Cieszył się pełnym zaufaniem władzy duchownej. Z jego inicjatywy w latach 1927-1928 wykonano polichromię kościoła (projekt i wykonanie artysty malarza Władysława Drapiewskiego), rozbudowano plebanię, założono cmentarz parafialny (1932-1933) oraz wybudowano Dom Katolicki. Wszystkie te inwestycje przeprowadzono ze składek parafian.
Owocem jego pracy duszpasterskiej było ożywienie życia religijnego parafian oraz powstanie w parafii wielu towarzystw i bractw kościelnych (od 11 w 1927 do 20 w 1939 r.), którym przewodził jako prezes, dyrektor bądź patron. Założył i redagował m.in. „"Tygodnik Kościelny parafii Św. Trójcy"'”, a od 1928 r. wydawał „"Kalendarze duszpasterskie parafii Św. Trójcy"”. Prowadził również działalność społeczną w mieście. Przez wiele lat był prezesem Towarzystwa kolonii feryjnych „Opieka” i Towarzystwa Czytelni Ludowych.
W okresie okupacji hitlerowskiej pozostał proboszczem parafii Św. Trójcy. W trudnych warunkach, sprawował obowiązki duszpasterskie. Utrzymywał kontakty z AK. Organizował przy pomocy Michała Kruszczyńskiego, członka przedwojennego dozoru kościelnego, wysyłkę paczek żywnościowych do oflagów i obozów koncentracyjnych oraz wsparcie materialne dla ubogich i potrzebujących parafian.
Po wyzwoleniu Bydgoszczy w styczniu 1945 r., natychmiast przystąpił do usuwania szkód poniesionych przez kościół i parafię Św. Trójcy. Wyremontowano kościół i budynki przykościelne (1945-1946), dokonano renowacji polichromii (1950) oraz zainstalowano centralne ogrzewanie (1947-1954). Już w 1945 r. doprowadził do reaktywowania większości towarzystw i bractw działających w parafii, lecz władze państwowe rozwiązały je w 1949 r. Mimo trudności dbał o ożywienie życia religijnego parafii.
Od 21 lutego 1945 r. był radnym Tymczasowej Rady Narodowej miasta Bydgoszczy. W 1952 r. został mianowany przez papieża Piusa XII Prałatem Domowym Jego Świątobliwości. 31 sierpnia 1968 r. przeszedł na emeryturę. Zmarł 1 kwietnia 1969 r. w Bydgoszczy. Został pochowany na cmentarzu parafialnym Św. Trójcy przy ul. Lotników w Bydgoszczy.
W parafii Świętej Trójcy pracował 43 lata. pozostawił trwały ślad, nie tylko materialny, ale przede wszystkim w tradycji parafialnej. Wprowadził wiele nowych elementów życia religijnego, pielęgnowanych po dzień dzisiejszy (październik 2017): szczególny kult Matki Bożej Częstochowskiej, nabożeństwa różańcowe, uroczyste obchodzenie świąt kościelnych, zwłaszcza maryjnych.

</doc>
<doc id="1233797" url="https://pl.wikipedia.org/wiki?curid=1233797" title="Bolesław Jaśkowski">
Bolesław Jaśkowski

Bolesław Jaśkowski (ur. 19 grudnia 1884 w Łobżenicy, zm. 10 listopada 1939 pod Zajezierzem k. Gniewkowa) – polski duchowny, obrońca polskości, działacz narodowy okresu zaborów i międzywojnia, organizator powstania wielkopolskiego w Zdunach.
Życiorys.
Urodził się 19 grudnia 1884 w Łobżenicy, pow. wyrzyskim, w rodzinie Franciszka i Seweryny Franciszki ze Springerów. W 1905 ukończył gimnazjum w Wągrowcu i wstąpił do Metropolitalnego Seminarium Duchownego w Poznaniu. W czasach szkolnych był członkiem Towarzystwa Tomasza Zana, prezesem rady głównej Stowarzyszenia Młodzieży Polskiej w Poznaniu. Święcenia kapłańskie otrzymał 14 lutego 1909 w katedrze gnieźnieńskiej. Jako wikariusz pracował w parafiach: w Łagiewnikach Kościelnych (1909), św. Wawrzyńca w Parlinie (1909), św. Jana Chrzciciela w Chomiąży Szlacheckiej (1909–1911), św. Michała Archanioła w Gnieźnie (1911–1914), Świętej Trójcy w Strzelnie (1914–1917), św. Mikołaja w Witkowie (1917–1918).
W latach 1918–1926 pełnił posługę proboszcza w parafii św. Jana Chrzciciela w Zdunach. Zyskał miano życzliwego duszpasterza, obrońcy polskości oraz oddanego społecznika. W Zdunach założył Stowarzyszenie Młodzieży Polskiej, Kółko Rolnicze, Koło Śpiewacze „Harmonia”. Mieszkańcy nadali mu tytuł Honorowego Mieszkańca Zdun. Podczas powstania wielkopolskiego ks. Jaśkowski należał do Powiatowej Rady Ludowej w Krotoszynie. W Zdunach zorganizował Straż Ludową, pomagał powstańcom na froncie. Przyczynił się do napisania i wysłania kontrmemoriału w imieniu polskich mieszkańców Zdun, dotyczącego przynależności miasta do Polski. Najprawdopodobniej, dzięki temu pismu, Zduny znalazły się w granicach II Rzeczypospolitej. W II Rzeczypospolitej bronił praw niemieckich parafian w Zdunach do nabożeństw i pieśni w języku niemieckim, tłumacząc że nie może jako kapłan katolicki pozwolić, aby niemieccy parafianie, których tu zastał, odeszli od Boga.
1 listopada 1926 ks. Jaśkowski rozpoczął swoją posługę duszpasterską w parafii św. Mikołaja w Inowrocławiu. Założył i w latach 1933–1939 redagował „Miesięcznik Parafii Farnej św. Mikołaja”. Działał także w różnorodnych towarzystwach. Założył Ligę i Akcję Katolicką, Pomoc Duszpasterską, Trzeci Zakon i Towarzystwo Opieki nad Rodakami za Granicą. Był prezesem Rady Związkowej Stowarzyszenia Młodych Polek, Towarzystwa Robotników Polsko-Katolickich, wiceprezesem Związku Stowarzyszeń Polskich, członkiem zarządów Ligi Morskiej i Kolonialnej, Związku Kapłanów UNITAS i Zarządu Powiatowego, współzałożycielem Towarzystwa Ogrodów Działkowych. Z okazji srebrnego jubileuszu pełnienia posługi duszpasterskiej w 1934 otrzymał nominację na kanonika honorowego kapituły kruszwickiej.
Po wybuchu II wojny światowej, 10 września 1939 został aresztowany (pod zarzutem uprawiania antypruskiej działalności w okresie zaborów), a następnie przetrzymywany i torturowany w inowrocławskim więzieniu sądowym. 10 listopada 1939 rozstrzelany w lesie pod Zajezierzem, gmina Gniewkowo, łącznie z 500 innymi więźniami (Polakami i Żydami). Ciała zamordowanych spalono na drewnianym stosie oblanym łatwopalną cieczą.

</doc>
<doc id="1233798" url="https://pl.wikipedia.org/wiki?curid=1233798" title="Bernhard Heinrich Irrgang">
Bernhard Heinrich Irrgang

Bernhard Heinrich Irrgang (ur. 23 lipca 1869 w Zdunach, zm. 1916) – niemiecki kompozytor, organista i pedagog
Był synem kantora i nauczyciela ewangelickiego Heinricha Irrganga i Wally z domu Bischoff. Po ojcu odziedziczył talent muzyczny. W 1890 rozpoczął naukę w Królewskim Instytucie Muzyki Kościelnej, edukację kontynuował w Szkole Mistrzów Blumnera w Berlinie.
Był organistą w wielu berlińskich świątyniach, występował też w filharmonii. Popularyzował muzykę sakralną, co tydzień grając koncerty organowe. W 1905 został nauczycielem gry na organach w Konserwatorium Sterna, od 1912 był wykładowcą w Królewskiej Wyższej Szkole Muzycznej. Komponował sonety, pieśni i arie. Zmarł w 1916.

</doc>
<doc id="1233799" url="https://pl.wikipedia.org/wiki?curid=1233799" title="Jeremiasz Nejfeld">
Jeremiasz Nejfeld

Ernest Jeremiasz Nejfeld (ur. 18 stycznia 1721, zm. 26 kwietnia 1773) – lekarz, prekursor elektroterapii, wydawca pierwszego medycznego czasopisma w Polsce.
Przyszedł na świat w 1721 r. w Zdunach, w rodzinie niemieckiej. Jako medyk, pracował początkowo w rodzinnym mieście, potem na dworze Leszczyńskich. Został następnie nadwornym lekarzem królów: Augusta III Sasa i Stanisława Augusta Poniatowskiego.
Opracował podstawy elektroterapii. Wyniki swoich badań publikował w wielu pracach naukowych. W latach 1750–1753 w Lesznie i Sulechowie pracował przy redagowaniu pierwszego w kraju czasopisma medycznego zatytułowanego „Prymitiae Physico-Medicae”. W 1752 i 1756 r. opublikował dwa informatory poświęcone właściwościom leczniczym wód na Śląsku. Są to: „Krótkie opisanie kwaśnych wód altwasserskich na niższym Śląsku, a mianowicie ich natury, skutki i zażywanie” oraz „Krótka notatka o kwaśnych wodach kolorowych we wsi śląskiej Gimmeln”. Najważniejsze, wydane w 1773, dzieło naukowe „Ratio medendi orbis circuli...”, dedykował królowi Stanisławowi Augustowi Poniatowskiemu. Innym jego dziełem jest „Rozprawa o hemoroidach, która zawiera w sobie zarówno cechy, efekty, przyczyny, jak i sposoby leczenia”, a w oryginale „Physikalische Abhandlung von der Goldenen Ader, welche sowohl die Eigenschaften, Wirkungen und Ursachen, als auch die Heilungsart derselben in sich faßt”.

</doc>
<doc id="1233805" url="https://pl.wikipedia.org/wiki?curid=1233805" title="Roddy Doyle">
Roddy Doyle

Roddy Doyle lub (irl.) Ruaidhrí Ó Dúill, (ur. 8 maja 1958 w Dublinie), irlandzki pisarz, dramaturg i scenarzysta.
Pracował jako nauczyciel angielskiego oraz geografii w jednej z dublińskich szkół, jednak od 1993 utrzymuje się z pisania. Debiutował w 1987 powieścią "The Commitments", pierwszą częścią cyklu o soulowym zespole z Dublina i rodzinie Rabbittów. Wszystkie trzy tomy zostały sfilmowane. "The Commitments" wyreżyserował Alan Parker, a "Furgonetkę" Stephen Frears.
W 1993 wydał "Paddy Clarke Ha! Ha! Ha!", książka została nagrodzona Nagrodą Bookera. Bohaterem i narratorem powieści dziesięcioletni chłopiec dorastający na przedmieściach Dublinu w latach 60. XX wieku. Centralną postacią "Kobiety, która wpadała na drzwi" jest Paula Spencer, sprzątaczka maltretowana przez męża. Będzie także bohaterką wydanej dekadę później powieści, zatytułowanej po prostu "Paula Spencer".
W 1999 ukazała się "Gwiazda zwana Henry", utwór rozgrywający się w pierwszych dekadach XX wieku. Opowiada o Henrym Smartcie, nastolatku mieszkającym w slumsach, a następnie żołnierzu IRA walczącym o niepodległość Irlandii. Kontynuacją tej książki jest "Oh, Play That Thing!".

</doc>
<doc id="1233810" url="https://pl.wikipedia.org/wiki?curid=1233810" title="~scape">
~scape

~scape - niemiecka niezależna wytwórnia muzyczna działająca od 1999 r.
Założycielami i właścicielami są Stefan Betke oraz Barbara Preisinger. Wydawnictwo skupia się na promowaniu artystów z różnych kręgów nowoczesnej muzyki elektronicznej.

</doc>
<doc id="1233813" url="https://pl.wikipedia.org/wiki?curid=1233813" title="STS Kaliakra">
STS Kaliakra

STS Kaliakra (bul. "Калиакра") – trzymasztowa barkentyna, szkolny żaglowiec bułgarskiej marynarki handlowej wykorzystywany również jako żaglowiec szkolny Akademii Marynarki Wojennej im. Nikoły Wapcarowa w Warnie, kształcącej oficerów bułgarskiej marynarki wojennej.
Historia i rejsy.
Kaliakra została zbudowana w Stoczni Gdańskiej w 1984 roku według projektu Zygmunta Chorenia na zmodyfikowanych planach Pogorii i Iskry. Żaglowiec brał udział w Operacji Żagiel.

</doc>
<doc id="1233815" url="https://pl.wikipedia.org/wiki?curid=1233815" title="Witold Gadomski (szermierz)">
Witold Gadomski (szermierz)

Witold Rajmund Gadomski (ur. 21 listopada 1967 w Warszawie)– polski szermierz i trener, olimpijczyk z Seulu (1988) i Barcelony (1992).
Życiorys.
Syn Adama Marii (fizyk) i Marii Rzepeckiej (muzyk), absolwent Warszawskiego LIX Liceum Ogólnokształcącego Mistrzostwa Sportowego im. Janusza Kusocińskiego (1987), potem student bielańskiej AWF i szpadzista klubu AZS AWF Warszawa. wychowanek trenera Zbysława Konczalskiego.
Rozpoczął karierę międzynarodową uczestnictwem w finale mistrzostw świata juniorów w São Paulo (1987) zajmując 6. miejsce.
Dwukrotny mistrz Polski w szpadzie (1992, 1994) i 3-krotny brązowy medalista Mistrzostw Polski w tej broni (1989, 1995, 1996). Jako senior był jeszcze raz w finale Mistrzostw Świata w Atenach (1994), gdzie w konkurencji drużynowej zajął 8. miejsce.
Wyniki z Olimpiad.
szpada drużynowa – w grupie elim. (3 druż.) Polacy wygrali z Kuwejtem 9:1 i przegrali z Francją 4:9, zajmując 2 m. w grupie; w pierwszej rundzie walk bezpośrednich ulegli Szwecji 6:9 (2 zw.). Partnerami w drużynie byli: L. Chronowski, P. Kiełpikowski, C. Siess i B. Zych.
szpada drużynowa – w grupie elim. (3 druż.) Polacy przegrali z Kanadą 4:9 i Włochami 2:8, zajmując 3 m. w grupie. Partnerami w drużynie byli: M. Ciszewski, S. Nawrocki, M. Stępień i S. Zwierzyński.

</doc>
<doc id="1233816" url="https://pl.wikipedia.org/wiki?curid=1233816" title="Optyka aktywna">
Optyka aktywna

Optyka aktywna – technologia wykorzystania teleskopów typu reflektor. Technikę tę zaczęto rozwijać w latach 80. XX w. i obecnie jest dość często już stosowana w teleskopach o lustrach pierwotnych większych niż 8 m. Optyka aktywna powoduje szybkie dostosowanie kształtu optycznych elementów korygujących do turbulencji w atmosferze ziemskiej, tak aby w miarę możliwości zniwelować rozmycie obrazu wywołane drganiem powietrza.
Technika ta została po raz pierwszy w pełni wykorzystana w 3,5-metrowym teleskopie ESO New Technology Telescope (NTT) w 1989 roku. W oparciu o tę technikę działa 10-metrowy teleskop Kecka. Korekta elementów aktywnych następuje 10 do 20 razy na sekundę.
Optyki aktywnej nie należy mylić z bardziej zaawansowaną technologicznie optyką adaptatywną.

</doc>
<doc id="1233817" url="https://pl.wikipedia.org/wiki?curid=1233817" title="Mir (żaglowiec)">
Mir (żaglowiec)



</doc>
<doc id="1233820" url="https://pl.wikipedia.org/wiki?curid=1233820" title="Alexander von Humboldt (żaglowiec)">
Alexander von Humboldt (żaglowiec)



</doc>
<doc id="1233821" url="https://pl.wikipedia.org/wiki?curid=1233821" title="America (jacht)">
America (jacht)



</doc>
<doc id="1233824" url="https://pl.wikipedia.org/wiki?curid=1233824" title="Haskell Wexler">
Haskell Wexler

Haskell Wexler (ur. 6 lutego 1922 w Chicago, zm. 27 grudnia 2015 w Santa Monica) – amerykański operator, reżyser i producent filmowy.
Pochodził z rodziny żydowskiej, której przodkowie pochodzili z Rosji i Polski.
Wexler był dwukrotnym laureatem Oscara za najlepsze zdjęcia do filmów: "Kto się boi Virginii Woolf?" (1966; reż. Mike Nichols) oraz "By nie pełzać na kolanach" (1976; reż. Hal Ashby). Ponadto był jeszcze trzykrotnie nominowany do tej nagrody za filmy: "Lot nad kukułczym gniazdem" (1975; reż. Miloš Forman), "W szachu" (1987; reż. John Sayles) i "Blaze" (1989; reż. Ron Shelton). Sam Wexler wyreżyserował także kilka filmów fabularnych, w tym głośny dramat "Chłodnym okiem" (1969).
Za swe osiągnięcia w dziedzinie sztuki operatorskiej wyróżniony gwiazdą na Hollywood Walk of Fame (w 1996). Członek Amerykańskiego Stowarzyszenia Operatorów Filmowych (ASC). Za jego namową George Lucas postanowił wstąpić do szkoły filmowej.
Zmarł we śnie w swoim domu w Santa Monica w wieku 93 lat.

</doc>
<doc id="1233833" url="https://pl.wikipedia.org/wiki?curid=1233833" title="Wheels of Fire">
Wheels of Fire

Wheels of Fire – trzeci, podwójny, album grupy Cream nagrany w okresie od lipca 1967 r. do kwietnia 1968 r. i wydany w lipcu tego samego roku.
W 2003 album został sklasyfikowany na 203. miejscu listy 500 albumów wszech czasów magazynu Rolling Stone.
Historia i charakter albumu.
Podczas pobytu w USA Cream nagrali swój trzeci, tym razem podwójny, album. Składa się on z części nagranej w studiu i części nagranej w czasie koncertu grupy.
Część studyjna zawiera takie utwory jak: kompozycję tandemu Jack Bruce i Pete Brown – "White Room", następnie "Sitting on Top of the World" skomponowany przez Waltera Vinsona z bluesowej grupy Mississippi Sheiks, "Politician" Bruce'a i Browna oraz wersję utworu "Born Under a Bad Sign" znaną z wykonania Alberta Kinga.
Część koncertowa, wbrew tytułowi, została nagrana w dwóch miejscach: "Toad" pochodzi z koncertu w Fillmore West, ale trzy pozostałe utwory pochodzą z Winterland Ballroom w San Francisco.
Martin Sharp za graficzne opracowanie okładki otrzymał "New York Art Directors Prize for Best Album Design" w 1969 r. (Nagroda nowojorskich kierowników artystycznych za projekt okładki albumu).
Spis utworów.
¹.

</doc>
<doc id="1233836" url="https://pl.wikipedia.org/wiki?curid=1233836" title="Konstancja Przemysłówna">
Konstancja Przemysłówna

Konstancja Przemysłówna, Konstancja poznańska (ur. 1245 lub 1246, zm. 10 października 1281) – najstarsze dziecko księcia wielkopolskiego Przemysła I i księżniczki wrocławskiej Elżbiety, które swoje imię otrzymało zapewne na cześć Konstancji wrocławskiej, siostry Elżbiety i żony księcia kujawskiego Kazimierza I. 
W 1255, kiedy Konstancja była jeszcze małoletnia, została zaręczona z Konradem, swoim rówieśnikiem, synem margrabiego brandenburskiego Jana I. Świadczy o tym dyspensa papieska, której narzeczonym udzielił papież Aleksander IV, bullą z 19 grudnia 1255. Dyspensa była potrzebna, gdyż zarówno Konstancja, jak i Konrad byli praprawnukami księcia wielkopolskiego Mieszka Starego. Związek ten miał unormować, wrogie dotychczas, stosunki Przemysła I i jego brata Bolesława Pobożnego z margrabiami.
Do właściwego zawarcia małżeństwa doszło dopiero po śmierci ojca księżniczki w 1260 w przygranicznym Santoku. Wianem Konstancji miała być kasztelania santocka (jednak bez samego grodu, który pozostał przy Wielkopolsce) przekazana Brandenburgii za zgodą wiecu Wielkopolan, który odbył się w dniu 1 lipca tegoż roku w Poznaniu. Taką wysokość posagu gwarantował już Przemysł I w 1255.
Małżeństwo Konstancji z Konradem nie przyniosło spodziewanego ocieplenia stosunków brandenbursko-wielkopolskich, gdyż już w 1265 doszło do walk w wyniku, których Brandenburczycy zajęli gród w Santoku. Wojna z przerwami toczyła się zresztą przez całe życie Konstancji, a zakończyła się ostatecznie dopiero w 1278 odzyskaniem przez Wielkopolskę wszelkich wcześniej utraconych dóbr.
Z małżeństwa z Konradem I Konstancja miała trzech synów – Jana IV, Ottona VII i Waldemara – oraz córkę Agnieszkę. 
Konstancja Przemysłówna pochowana została w cysterskim klasztorze w Chorinie.

</doc>
<doc id="1233839" url="https://pl.wikipedia.org/wiki?curid=1233839" title="Kolonia Czechowiec">
Kolonia Czechowiec

Kolonia Czechowiec – zniesiona nazwa części wsi Czechowiec w Polsce położona w województwie łódzkim, w powiecie radomszczańskim, w gminie Żytno.
Nazwa Kolonia Czechowiec z nadanym identyfikatorem SIMC występuje w zestawieniach archiwalnych TERYT z 1999 roku.
Nazwa nie występuje w geoportal i obecnych zestawieniach TERYT. W gminie utworzono sołectwo o nazwie "Czechowiec Kolonia".
W latach 1975–1998 miejscowość należała administracyjnie do województwa częstochowskiego.

</doc>
<doc id="1233841" url="https://pl.wikipedia.org/wiki?curid=1233841" title="Jacków (powiat radomszczański)">
Jacków (powiat radomszczański)

Jacków – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość należała administracyjnie do województwa częstochowskiego.

</doc>
<doc id="1233843" url="https://pl.wikipedia.org/wiki?curid=1233843" title="Czech (Magdalenki)">
Czech (Magdalenki)

Czech – osada wsi Magdalenki w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 osada należała administracyjnie do województwa częstochowskiego.
6 lutego 1944 osadę otoczyły siły niemieckie. Wywiązała się walka z partyzantami znajdującymi się w osadzie. Po wycofaniu się partyzantów wieś została spacyfikowana. Około 30 mieszkańców hitlerowcy spalili żywcem w stodole Józefa Pietrasa.

</doc>
<doc id="1233844" url="https://pl.wikipedia.org/wiki?curid=1233844" title="Folwark (Sekursko)">
Folwark (Sekursko)

Folwark – osada wsi Sekursko w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 osada należała administracyjnie do województwa częstochowskiego.

</doc>
<doc id="1233845" url="https://pl.wikipedia.org/wiki?curid=1233845" title="Sanja Ancić">
Sanja Ancić



</doc>
<doc id="1233846" url="https://pl.wikipedia.org/wiki?curid=1233846" title="Edukacja polityczna">
Edukacja polityczna

Edukacja polityczna – procesy oświatowo–wychowawcze skierowane na wykształcenie świadomości postaw i kultury politycznej. Realizowana jest przy pomocy kształcenia pozytywnego nastawienia, w sposób zgodny z regułami pedagogicznymi, odpowiadający potrzebom podmiotów polityki i władzy politycznej.

</doc>
<doc id="1233847" url="https://pl.wikipedia.org/wiki?curid=1233847" title="Brzeziny (powiat radomszczański)">
Brzeziny (powiat radomszczański)

Brzeziny – kolonia w Polsce położona w województwie łódzkim, w powiecie radomszczańskim, w gminie Żytno.
Przez miejscowość przebiega droga wojewódzka nr 785.
W latach 1975–1998 miejscowość należała administracyjnie do województwa częstochowskiego.

</doc>
<doc id="1233848" url="https://pl.wikipedia.org/wiki?curid=1233848" title="Nurek (Rędziny)">
Nurek (Rędziny)

Nurek – osada wsi Rędziny w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 osada należała administracyjnie do województwa częstochowskiego.

</doc>
<doc id="1233849" url="https://pl.wikipedia.org/wiki?curid=1233849" title="Sowin (Żytno)">
Sowin (Żytno)

Sowin – osada wsi Żytno w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 osada należała administracyjnie do województwa częstochowskiego.

</doc>
<doc id="1233850" url="https://pl.wikipedia.org/wiki?curid=1233850" title="Robert Bulwer-Lytton">
Robert Bulwer-Lytton

Robert Bulwer-Lytton, 1. hrabia Lytton (ur. 8 listopada 1831, zm. 24 listopada 1891) – brytyjski dyplomata i administrator kolonialny, w latach 1876-1880 wicekról Indii. Publikował także wiersze pod pseudonimem Owen Meredith.
Był synem znanego w swoich czasach poety, barona Lyttona. Studiował w Bonn, jako młody człowiek przebywał także w USA, gdzie był sekretarzem swojego wujka, Henry'ego Bulwera, wówczas brytyjskiego ambasadora w Waszyngtonie. Jako dwudziestopięciolatek zaczął, idąc w ślady ojca, publikować wiersze. Czynił to jednak wyłącznie pod pseudonimem. W 1873 odziedziczył ojcowski tytuł barona.
Przez wiele lat pracował w administracji różnych dworów europejskich, a także w brytyjskiej dyplomacji, przebywając na placówkach w Portugalii i Francji. W latach 1876-1880 był wicekrólem Indii. Jego rządy przypadły na czas wielkiej klęski głodu. Lord Lytton mimo dramatycznej sytuacji ludności twardo wdrażał płynące z Londynu instrukcje, nie bacząc na to, iż jeszcze pogarszają one położenie głodujących.
Po powrocie do kraju został podniesiony do godności hrabiego. Od 1887 do 1891 ponownie przebywał we Francji, tym razem jako brytyjski ambasador. Zmarł w wieku 60 lat.

</doc>
<doc id="1233851" url="https://pl.wikipedia.org/wiki?curid=1233851" title="Cesja terytorialna">
Cesja terytorialna



</doc>
<doc id="1233853" url="https://pl.wikipedia.org/wiki?curid=1233853" title="Skały w Guernsey">
Skały w Guernsey

Skały w Guernsey – obraz olejny o wymiarach 29 × 54,5 cm, autorstwa francuskiego malarza impresjonisty Auguste’a Renoira, namalowany w roku 1883.
Obraz namalowany został we wrześniu 1883 roku na Wyspach Normandzkich. Ten żywy i jasny obraz artysta ukończył w ciągu jednej sesji, ponieważ postacie naniesiono na wilgotną jeszcze warstwę farby, którą oddano morze.

</doc>
<doc id="1233860" url="https://pl.wikipedia.org/wiki?curid=1233860" title="Rocket (singel The Smashing Pumpkins)">
Rocket (singel The Smashing Pumpkins)

”Rocket” to utwór grupy The Smashing Pumpkins z albumu "Siamese Dream". Został wydany jako czwarty i ostatni promujący go singel. Jego wersja płytowa trafiła na półki sklepowe tylko w Australii, przez co jest obecnie ciężko dostępna. „Rocket” to jedna z trzech piosenek wydanych jako single, która nie znalazła się na kompilacji największych przebojów grupy, "Rotten Apples".
Teledysk.
Bohaterami teledysku jest kilkoro dzieci, które budują rakietę, w której mają zamiar polecieć na planetę, na której grają The Smashing Pumpkins. Gdy wobec obojętności ich rodziców udaje im się tam dotrzeć, odkrywają, że członkowie grupy mocno się zestarzeli. Na płycie DVD Greatest Hits Video Collection znajduje się również drugi teledysk, zawierający tylko występ grupy. Obie wersje zostały wyreżyserowane przez Jonathana Daytona i Valerie Faris, którzy jeszcze kilkukrotnie później współpracowali z grupą.
B-side'y.
Singel zawierał jako b-side cover utworu „Never Let Me Down Again” zespołu Depeche Mode, choć nosi on skróconą nazwę „Never Let Me Down”. Został on nagrany na prośbę basistki, D’arcy Wretzky, będącej od lat fanką grupy. Cover wszedł w skład tribute albumu For the Masses, a także ściężki dźwiękowej do filmu "To nie jest kolejna komedia dla kretynów".

</doc>
<doc id="1233863" url="https://pl.wikipedia.org/wiki?curid=1233863" title="Edmund Stasiak">
Edmund Stasiak

Edmund Stasiak (ur. 6 sierpnia 1960 we Wrocławiu) – polski gitarzysta rockowy. 
Przez krótki czas grał w zespole Easy Rider, a następnie w latach 1981–1988 występował w zespole Lady Pank, z którym nagrał pięć albumów. Następnie był gitarzystą grupy Papa Dance. 
Po powrocie z USA, gdzie przebywał z Lady Pank, w 1989 założył zespół Emigranci, z którym w 1992 wydał płytę pt. "Rosja i Ameryka", a w 1995 – "Mówię do ciebie". W 1998 Emigranci zawiesili działalność. Zespół reaktywował się w 2003 z nowym wokalistą Rafałem Brzozowskim. W 2006 wydał płytę "...I inne utwory".

</doc>
<doc id="1233864" url="https://pl.wikipedia.org/wiki?curid=1233864" title="Copa Colsanitas Santander 2008">
Copa Colsanitas Santander 2008

Tenisowy turniej WTA Copa Colsanitas Santander 2008 odbył się w dniach 16 – 24 lutego w kolumbijskiej Bogocie na kortach ziemnych. Pula nagród wyniosła 185 000 dolarów amerykańskich.

</doc>
<doc id="1233866" url="https://pl.wikipedia.org/wiki?curid=1233866" title="Klondike Gold Rush National Historical Park">
Klondike Gold Rush National Historical Park

Klondike Gold Rush National Historical Park - narodowy park historyczny o powierzchni 53,38 km², zlokalizowany na Alasce i w stanie Waszyngton, USA, na terenie miast: Skagway i Seattle.
Dla upamiętnienia wydarzeń, które nastąpiły po odkryciu złota przez Skookum Jima, zwanych gorączką złota nad Klondike (1896-1903) w 1969 roku rządy Stanów Zjednoczonych i Kanady zadeklarowały chęć utworzenia narodowego parku historycznego na ówcześnie złotodajnych terenach. W 1976 powstała amerykańska część parku, a w 1998 połączono ją z kanadyjskim parkiem – ang. "Chilkoot Trail".

</doc>
<doc id="1233870" url="https://pl.wikipedia.org/wiki?curid=1233870" title="Hibernaculum">
Hibernaculum



</doc>
<doc id="1233871" url="https://pl.wikipedia.org/wiki?curid=1233871" title="Legowisko zimowe">
Legowisko zimowe



</doc>
<doc id="1233875" url="https://pl.wikipedia.org/wiki?curid=1233875" title="W roli głównej">
W roli głównej



</doc>
<doc id="1233877" url="https://pl.wikipedia.org/wiki?curid=1233877" title="Bakıxanov">
Bakıxanov

Bakıxanov – osiedle typu miejskiego w Azerbejdżanie, należące do miasta wydzielonego Baku, stanowiące jego przedmieście. Liczy 69 907 mieszkańców (dane na rok 2008). Ośrodek przemysłowy.

</doc>
<doc id="1233879" url="https://pl.wikipedia.org/wiki?curid=1233879" title="Biləcəri">
Biləcəri

Biləcəri – osiedle typu miejskiego w Azerbejdżanie, należące do miasta wydzielonego Baku. Liczy 44 666 mieszkańców (dane na rok 2008). Ośrodek przemysłowy.

</doc>
<doc id="1233883" url="https://pl.wikipedia.org/wiki?curid=1233883" title="Linie (powiat świebodziński)">
Linie (powiat świebodziński)

Linie (niem. "Leinert See", "Małe Jeziorko") – jezioro położone na zachód od miejscowości Łagów w województwie lubuskim, w powiecie świebodzińskim, w gminie Łagów o powierzchni ok. 1,4 ha. Jest jednym z dwóch zbiorników, przez które przepływa rzeka Pliszka w swym początkowym biegu.

</doc>
<doc id="1233885" url="https://pl.wikipedia.org/wiki?curid=1233885" title="Salyan">
Salyan

Salyan – miasto we wschodnim Azerbejdżanie, stolica rejonu Salyan. Liczy 38 498 mieszkańców (dane na rok 2008). Ośrodek przemysłowy.

</doc>
<doc id="1233889" url="https://pl.wikipedia.org/wiki?curid=1233889" title="Chaim Janowski">
Chaim Janowski

Chaim Janowski, Chajkel Janowski (ur. ok. 1867 w Wołkowysku, zm. 10 stycznia 1935 w Tokio) – kupiec żydowski z Łodzi, działacz społeczny, prezes Łódzkiego Towarzystwa Zwolenników Gry Szachowej. Był bratem wybitnego szachisty Dawida Janowskiego, pretendenta do tytułu mistrza świata. Sam również z powodzeniem grał w szachy, zdobywając m.in. mistrzostwo Łodzi, przypisywane jest mu ponadto odkrycie talentu Akiby Rubinsteina.
Urodzony na Białorusi, w Łodzi osiadł prawdopodobnie w latach 80. XIX wieku i po ukończeniu miejscowych szkół włączył się w życie gospodarcze i społeczne miasta. Był współwłaścicielem firmy Mordka Józef Landau i Chaim Janowski. Jako uznany znawca śpiewu liturgicznego oraz dyrygent chóru i orkiestry w 1901 był jednym z wiodących inicjatorów utworzenia Żydowskiego Towarzystwa Muzycznego i Literackiego „Hazomir”, a w latach 1907–1912 stał na jego czele. Dzięki posiadanym środkom finansowym umożliwił rozwój kariery łódzkiego kantora, kompozytora Abrahama Ber Birnbauma. Działał w Towarzystwie Żydowskich Szkół Średnich w Łodzi (był członkiem zarządu). W życiu religijnym gminy pełnił obowiązki starszego domu modlitwy przy ulicy Długiej.
Życiorys.
Od 1897 uczestniczył w życiu szachowym Łodzi. W pierwszych mistrzostwach miasta w 1897 zajął IV miejsce, przegrywając rywalizację z Wiktorem Abkinem, Henrykiem Salwe i Mojżeszem Grawe, również rok później uplasował się na IV pozycji, tym razem za Henrykiem Salwe, Samuelem Rosenblattem i Mojżeszem Grawe. Największy sukces sportowy odniósł w mistrzostwach Łodzi na przełomie 1899 i 1900, kiedy to w gronie dziewięciu graczy triumfował z dorobkiem 15,5 punktów na 16 możliwych. W kolejnych latach stopniowo ograniczał występy turniejowe, chociaż jeszcze w 1905 w dużym turnieju handicapowym (uwzględniającym możliwości sportowe poszczególnych szachistów) zajął III lokatę wśród 22 graczy.
Od początku XX wieku Janowski bardziej zaangażował się w szachową działalność organizacyjną. Uzyskał wsparcie miłośnika szachów, carskiego oficera Konstantego Michajłowicza Manakina, i doprowadził w 1903 do powstania Łódzkiego Towarzystwa Zwolenników Gry Szachowej. Początkowo pełnił obowiązki gospodarza lokalu klubowego (przy ulicy Piotrkowskiej), potem został wiceprezesem; prezesurę przyznano Manakinowi, ale faktycznie klubem kierował Janowski, doprowadzając do szybkiego wzrostu liczby członków. W latach 1907–1912 Janowski był już prezesem także formalnie. W okresie jego kadencji Łódź zorganizowała m.in. wszechrosyjski turniej mistrzów. W kolejnych latach Janowski nadal aktywnie uczestniczył w pracach Towarzystwa jako działacz, doprowadzając do przyjazdu znanych graczy (Franka Marshalla, Jefima Bogolubowa, Aleksandra Flamberga) oraz wspierając finansowo rozwój talentów szachowych graczy młodszego pokolenia – przede wszystkim Akiby Rubinsteina, ale także Dawida Daniuszewskiego, Gersza Rotlewiego, Teodora Regedzińskiego. Łódzkie Towarzystwo Zwolenników Gry Szachowej obdarzyło go tytułem prezesa honorowego, a w "Księdze jubileuszowej" klubu z 1938 określony został mianem „poważnego działacza społecznego i wielkiego miłośnika szachów”.
Ostatnim łódzkim akcentem szachowym w życiorysie Janowskiego był udział w meczu drużynowym z reprezentacją Warszawy w 1922, zakończonym wysokim zwycięstwem stołecznych graczy; Janowski w swoim pojedynku uległ Dawidowi Przepiórce. Niebawem Janowski opuścił Polskę, przez pewien czas przebywał w Berlinie (gdzie działał społecznie w środowisku muzycznym), a następnie wyjechał do Japonii. Zmarł w Tokio na początku 1935, pochowany został w Jokohamie.
Jego żona Hanna pracowała jako nauczycielka muzyki; zmarła w wieku 26 lat 6 marca 1900 w Łodzi. Syn Leon towarzyszył ojcu w Japonii, gdzie pozostał na stałe jako profesor tokijskiego konserwatorium.

</doc>
<doc id="1233892" url="https://pl.wikipedia.org/wiki?curid=1233892" title="Cəlilabad">
Cəlilabad

 
Cəlilabad – miasto w Azerbejdżanie. Stolica rejonu Cəlilabad. Liczy 39 022 mieszkańców (dane na rok 2008). Ośrodek przemysłowy.

</doc>
<doc id="1233894" url="https://pl.wikipedia.org/wiki?curid=1233894" title="Fakty i akty">
Fakty i akty

Fakty i akty (tytuł oryginalny: "Wag the Dog") – amerykański film fabularny (tragikomedia) z 1997 roku, w reżyserii Barry’ego Levinsona, na podstawie książki "American Hero" Larry’ego Beinharta.
Nagrody i nominacje.
Oscary za rok 1997
Złote Globy 1997
Nagroda Satelita 1997
MFF w Berlinie 1997
Nagrody BAFTA 1998

</doc>
<doc id="1233896" url="https://pl.wikipedia.org/wiki?curid=1233896" title="ArcelorMittal Poland Oddział w Zdzieszowicach">
ArcelorMittal Poland Oddział w Zdzieszowicach

ArcelorMittal Poland Oddział w Zdzieszowicach, dawniej "Zakłady Koksownicze „Zdzieszowice” Sp. z o.o." - przedsiębiorstwo w Zdzieszowicach, największy producent koksu w Polsce, wytwarzający ponad 4 mln ton koksu (40% udziału krajowego, dane na 2008 r.). Oprócz koksu opałowego i metalurgicznego, zakład wytwarza także gaz koksowniczy, benzol, smołę i płynną siarkę. Większość koksu jest eksportowana.
Historia.
Zakłady zbudowano w latach 1930–1932 jako "Schaffgotsch Benzin Werke Gmbh"'. Obecnie zajmują one obszar około 200 ha.
31 grudnia 2010 roku Zakłady Koksownicze „Zdzieszowice” Sp. z o.o. zostały wykupione i połączone ze spółką ArcelorMittal Poland S.A. z siedzibą w Dąbrowie Górniczej. Połączenie nastąpiło w trybie przeniesienia całego majątku spółki Zakładów Koksowniczych „Zdzieszowice” Sp. z o.o. jako spółki przejmowanej na spółkę ArcelorMittal Poland S.A. jako spółkę przejmującą. W wyniku połączenia spółka Zakłady Koksownicze „Zdzieszowice” Sp. z o.o. utraciła osobowość prawną, a jej następcą prawnym jest ArcelorMittal Poland S.A. Od tego dnia zakład nazywa się ArcelorMittal Poland S.A. Oddział w Zdzieszowicach.
Zdolności produkcyjne 4 nowych baterii koksowniczych uruchomionych w latach 2003-2008 wynoszą 3 mln ton koksu rocznie. Łączna zdolność produkcyjna Koksowni Zdzieszowice wynosi ok. 4,2 mln ton/rok. Jest to największa pod względem produkcji koksownia w Polsce (następne w kolejności są Koksownia Przyjaźń i Koksownia Radlin).

</doc>
<doc id="1233897" url="https://pl.wikipedia.org/wiki?curid=1233897" title="Göyçay">
Göyçay

Göyçay – miasto w Azerbejdżanie, stolica rejonu Göyçay. Liczy 37 000 mieszkańców (dane na rok 2010). 
W mieście rozwinął się przemysł spożywczy, materiałów budowlanych, samochodowy oraz odzieżowy.

</doc>
<doc id="1233901" url="https://pl.wikipedia.org/wiki?curid=1233901" title="Xırdalan">
Xırdalan

Xırdalan (do 1991 "Kirowskij") – miasto w Azerbejdżanie, stolica rejonu Abşeron. 
Według danych z 2020 roku miasto liczy 100 900 mieszkańców. Ośrodek przemysłowy.

</doc>
<doc id="1233912" url="https://pl.wikipedia.org/wiki?curid=1233912" title="John Campbell (2. książę Argyll)">
John Campbell (2. książę Argyll)

John Campbell (ur. 10 października 1678 w Petersham w hrabstwie Surrey, zm. 4 października 1743 w Sudbrooke Park w Petersham w hrabstwie Surrey) – szkocki arystokrata, polityk i dyplomata.
Życiorys.
Był synem Archibalda Campbella, 1. księcia Argyll, i Elizabeth Tollemache, córki sir Lionela Tollemache, 3. baroneta. Po śmierci ojca w 1703 r. odziedziczył tytuł księcia Argyll oraz głowy Klanu Campbell. W 1705 r. za poparcie dla aktu unii otrzymał tytuły hrabiego Greenwich i barona Chatham w parostwie Anglii, dzięki czemu mógł zasiąść w angielskiej Izbie Lordów.
Argyll walczył podczas wojny o sukcesję hiszpańską w armii księcia Marlborough. Brał m.in. udział w bitwach pod Oudenaarde i Malplaquet. W 1710 r. został kawalerem Orderu Podwiązki, a w 1711 r. głównodowodzącym wojsk brytyjskich w Hiszpanii. W latach 1712–1716 był gubernatorem Minorki.
Po 1713 r. Argyll związał się z wigowską opozycją i na forum Izby Lordów często krytykował torysowskie ministerium Oxforda i Bolingbroke'a. Podczas powstania jakobickiego w 1715 r. Argyll dowodził siłami rządowymi tłumiącymi powstanie. W 1719 r. otrzymał tytuł księcia Greenwich.
W 1718 r. został członkiem gabinetu jako lord steward. W 1725 r. został generałem artylerii. Sprawował to stanowisko do 1740 r. i ponownie w 1742 r. W 1736 r. został awansowany do stopnia marszałka polnego. W 1739 r. był jednym ze współzałożycieli Foundling Hospital. Zmarł w 1742 r. i został pochowany w Opactwie Westminsterskim. Tytuły księcia Greenwich, hrabiego Greenwich i barona Chatham wygasły wraz z jego śmiercią. Tytuł księcia Argyll odziedziczył jego młodszy brat, Archibald.
Rodzina.
30 grudnia 1701 r. poślubił Mary Brown (ok. 1682 – 16 stycznia 1716), córkę Johna Browna i Ursuli Duncombe, córki Anthony’ego Duncombe’a. Małżonkowie nie mieli razem dzieci.
6 czerwca 1717 r. poślubił Jane Warburton (ok. 1683 – 16 kwietnia 1767), córkę Thomasa Warburtona i Anne Williams, córki sir Roberta Williamsa, 2. baroneta. John i Jane mieli razem cztery córki:

</doc>
<doc id="1233918" url="https://pl.wikipedia.org/wiki?curid=1233918" title="Andrew av Fløtum">
Andrew av Fløtum

Andrew av Fløtum (ur. 13 czerwca 1979 w Tórshavn) jest jednym z profesjonalnych piłkarzy farerskich. Obecnie, od 2007 roku gra w klubie HB Tórshavn (Formuladeildin).
Kariera piłkarska.
Andrew av Fløtum zaczynał karierę w swym rodzinnym mieście Tórshavn, stolicy archipelagu, z którego pochodzi. Miało to miejsce w 1996, 31 marca w meczu przeciwko KÍ Klaksvík. Kiedy Fløtum występował w barwach stołecznego klubu HB Tórshavn zdobył on trzy mistrzostwa Wysp Owczych, a także Puchar Wysp Owczych z roku 1998. Rok 2002 jest jeszcze jednym sukcesem tego piłkarza, zdobywając 18 bramek stał się królem strzelców w swojej lidze. Fløtum grał w HB Tórshavn do 2003 roku, kiedy po kolejnym sukcesie w lidze piłkarzem zainteresowały się kluby duńskie. W latach 1996-2003 rozegrał w swym pierwszym klubie 110 spotkań i strzelił 58 bramek.
Od 2003 roku Fløtum rozpoczął grę dla drugoligowego klubu Fremad Amager z Kopenhagi. Zadebiutował w nim 21 marca 2004 w meczu przeciw Brønshøj Boldklub. Rozegrał tam 85 spotkań i zdobył 29 bramek. Fremad na koniec 2006 roku zdobył 15. miejsce w tabeli i spadł do III ligi. Fløtum w 2007 roku powrócić do swego pierwszego klubu HB Tórshavn, gdzie w sezonie 2007 udało mu się zdobyć 9 bramek.
Kariera reprezentacyjna.
Andrew av Fløtum gra w reprezentacji Wysp Owczych od 2001 roku, kiedy w styczniu podczas towarzyskiego meczu ze Szwecją zmienił Uniego Arge. Rozegrał dotąd 34 mecze i strzelił jedną bramkę.

</doc>
<doc id="1233919" url="https://pl.wikipedia.org/wiki?curid=1233919" title="Puchar Davisa 2008">
Puchar Davisa 2008

Tenisowe rozgrywki o Puchar Davisa w roku 2008 to 97. edycja najważniejszego turnieju między reprezentacjami narodowymi w męskim tenisie ziemnym. Mecze pierwszej rundy miały miejsce w dniach 8 lutego - 10 lutego.
Polacy w Pucharze Davisa 2008.
1 runda barażowa.
Białoruś - Polska 1:4
miejsce: Republic Olympic Training Center for Tennis, Mińsk, Białoruś
typ piłek: Wilson US Open Regular Duty
 Michał Przysiężny - Uładzimir Wałczkou 6:2, 4:6, 6:1, 6:2
 Jerzy Janowicz - Maks Mirny 6:4, 7:5, 6:4
 Mariusz Fyrstenberg/Marcin Matkowski - Andriej Karaczenia/Paweł Katliarow 6:4, 6:0, 6:2
 Michał Przysiężny - Pavel Katliarov 6:1, 6:2
 Andriej Karaczenia - Jerzy Janowicz 3:6, 6:2, 6:4
Zwycięzca: Polska

</doc>
<doc id="1233924" url="https://pl.wikipedia.org/wiki?curid=1233924" title="Füzuli">
Füzuli

Füzuli / Waranda (orm. Վարանդա) – stolica rejonu Füzuli w Azerbejdżanie. Obecnie prawie całkowicie opuszczone w wyniku walk w konflikcie o Górski Karabach pomiędzy ormiańską ludnością a Azerbejdżanem.
Na prawym brzegu rzeki Quruçay, na terenach dzisiejszego miasta istniała niegdyś wioska Karabułag (Qarabulaq). Wraz z okolicznymi terenami wchodziła w skład chanatu karabaskiego, a od 1822 w skład Imperium Rosyjskiego. Na gruncie wioski utworzono w 1827 miasto będące rosyjskim fortem, które otrzymało nową nazwę Kariagino. Jego mieszkańcami byli głównie rosyjscy Mołokanie, później osiedlili się tu Azerowie i Kurdowie oraz mała grupa Ormian. Jeszcze w 1896 Rosjanie stanowili większość populacji, ale już w 1915 – Azerowie. W latach 1918-1920 Kariagino wchodziło w skład Demokratycznej Republiki Azerbejdżanu a od 1920 w skład Azerbejdżańskiej Socjalistycznej Republiki Radzieckiej. W 1959 roku miasto zostało przemianowane na cześć azerskiego poety Fuzulego. Po wojnie o Górski Karabach miasto weszło pod kontrolę separatystów ormiańskich, którzy nadali mu nazwę Waranda.
W trakcie konfliktu w Górskim Karabachu w październiku 2020 miasto zostało zdobyte przez wojska Azerbejdżanu.
W miejscowości znajdują się ruiny meczetu Hadżiego Alekbera z XVII wieku oraz młyn i most z XIX wieku.
Miejscowość jest znana z wysokiego na 50 m wzgórza znajdującego się w północnej części miasta. Wzgórze jest zwieńczone płaską powierzchnią, zaś wewnątrz składa się z dużej ilości ceramiki. Archeolodzy interesowali się tym miejscem od początków XX wieku, ale poważne i systematyczne badania rozpoczęto w 1964. Materiał znaleziony wewnątrz datuje się na IV–III tysiąclecia p.n.e. i ma cechy identyczne ze znaleziskami z innych miejsc z Wyżyny Armeńskiej.

</doc>
<doc id="1233933" url="https://pl.wikipedia.org/wiki?curid=1233933" title="Gęsia (dopływ Parsęty)">
Gęsia (dopływ Parsęty)

Gęsia – struga, lewy dopływ Parsęty o długości 22,05 km i powierzchni zlewni 58,45 km².
Struga płynie w powiecie szczecineckim. Wypływa z jeziora Kiełpino. Przepływa przez Barwice, Ostrowąsy i Gąski.
W wyniku oceny stanu wód Gęsiej z 2010 określono I klasę elementów biologicznych w punkcie powyżej Barwic oraz III klasę el. biologicznych w punkcie k. ujścia do Parsęty, elementy fizykochemiczne poniżej potencjału dobrego oraz umiarkowany potencjał ekologiczny w obu punktach.
Nazwę "Gęsia" wprowadzono urzędowo w 1948 roku, zastępując poprzednią niemiecką nazwę strugi – "Gänse Bach".

</doc>
<doc id="1233938" url="https://pl.wikipedia.org/wiki?curid=1233938" title="Bieliny Opoczyńskie">
Bieliny Opoczyńskie

Bieliny Opoczyńskie – przystanek kolejowy w Bielinach, w województwie mazowieckim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1233944" url="https://pl.wikipedia.org/wiki?curid=1233944" title="Arbaaz Khan">
Arbaaz Khan

Arbaaz Khan (ur. 4 sierpnia 1967 w Bombaju) – to bollywoodzki aktor.
Jest synem scenarzysty Salim Khana i bratem Salman Khana i Sohail Khana. 
Za swój debiut w 1996 roku w filmie "Daraar" w roli psychopaty bijącego żonę otrzymał Nagroda Filmfare za Najlepszą Rolę Negatywną.
Grał w takich filmach jak "Pyaar Kiya To Darna Kya" (1998) i "" (2004), gdzie grał w opozycji do swojego brata Salmana.
Grał w negatywnej roli w "Qayamat" (2003), filmie, który cieszył się popularnością widzów. Ostatnio zagrał drugoplanową rolę oficera policji w gwiazdorskiej obsadzie "Shootout at Lokhandwala".
W 2010 wyprodukował film "Dabangg", w którym zagrał u boku swojego brata Salmana Khana. Film otrzymał statuetkę Filmfare w kategorii najlepszy film roku 2010.
Żoną jego jest modelka i aktorka Malaika Arora, siostra aktorki Amrita Arora. Maja syna, Arhaana, urodzonego w 2003 roku.

</doc>
<doc id="1233946" url="https://pl.wikipedia.org/wiki?curid=1233946" title="Kolonia Otocka (Otoki)">
Kolonia Otocka (Otoki)

Kolonia Otocka (niem. "Kolonie Ottok") – część wsi Otoki w Polsce, położona w województwie opolskim, w powiecie prudnickim, w gminie Biała. Wchodzi w skład sołectwa Otoki.
W latach 1975–1998 Kolonia Otocka administracyjnie należała do ówczesnego województwa opolskiego.
2 kwietnia 1949 r. nadano miejscowości, wówczas administracyjnie związanej z Otokami, polską nazwę "Kolonia Otocka".

</doc>
<doc id="1233954" url="https://pl.wikipedia.org/wiki?curid=1233954" title="Port lotniczy Changchun-Longija">
Port lotniczy Changchun-Longija

Port lotniczy Changchun-Longija (IATA: CGQ, ICAO: ZYCC) – międzynarodowy port lotniczy położony 31 km od centrum Changchun i 71 km od Jilin, w prowincji Jilin, w Chinach.

</doc>
<doc id="1233957" url="https://pl.wikipedia.org/wiki?curid=1233957" title="Əmircan (Baku)">
Əmircan (Baku)

Əmircan – osiedle typu miejskiego w Azerbejdżanie, należące do miasta wydzielonego Baku. Liczy 28 507 mieszkańców (dane na rok 2008). Ośrodek przemysłowy.

</doc>
<doc id="1233960" url="https://pl.wikipedia.org/wiki?curid=1233960" title="Zapalenia tarczycy">
Zapalenia tarczycy



</doc>
<doc id="1233961" url="https://pl.wikipedia.org/wiki?curid=1233961" title="Chudoba (Nowe Kotkowice)">
Chudoba (Nowe Kotkowice)

Chudoba (dodatkowa nazwa w j. niem. Schekai) – przysiółek wsi Nowe Kotkowice w Polsce, położony w województwie opolskim, w powiecie prudnickim, w gminie Głogówek
Przysiółek wchodzi w skład sołectwa Nowe Kotkowice.
W latach 1975–1998 przysiółek administracyjnie należał do ówczesnego województwa opolskiego.
Do 1945 niemiecką nazwą miejscowości było "Schekai". Po zakończeniu II wojny światowej otrzymała polską nazwę "Czekaj", jednak miejscowa ludność używała wyłącznie nazwy "Chudoba". W sierpniu 2001 Rada Miejska Głogówka postanowiła formalnie zmienić nazwę miejscowości na "Chudoba", decyzja została urzędowo zaakceptowana w 2003.

</doc>
<doc id="1233965" url="https://pl.wikipedia.org/wiki?curid=1233965" title="Gilbert de Clare (hrabia Pembroke)">
Gilbert de Clare (hrabia Pembroke)

Gilbert Fitz Gilbert de Clare, 1. hrabia Pembroke (ur. 1100, zm. 6 stycznia 1148), angielski możnowładca, młodszy syn Gilberta Fitz Richarda, pochodzącego z bocznej linii dynastii normandzkiej, i Alice de Claremont, córki Hugona de Creil, hrabiego de Claremont. Młodszy brat Richarda.
Gilbert nie odziedziczył posiadłości ziemkich po swoim ojcu, odziedziczył natomiast włości swoich stryjów, Rogera i Waltera. Obejmowały one ziemie w Normandii wraz z zamkami Bienfaite i Orbec, oraz angielskie posiadłości Nether Gwent oraz zamek Striguil. Od króla Stefana otrzymał w 1138 r. tytuł 1. hrabiego Pembroke oraz zamek Pevensey. Od 1135 r. był również Lordem Marszałkiem.
Podczas trwającej w Anglii wojny domowej Gilbert początkowo stał po stronie Stefana, jednak po klęsce tegoż pod Lincoln 2 lutego 1141 r. oraz utracie Londynu w czerwcu przeszedł na stronę cesarzowej Matyldy. Wkrótce jednak pogodził się ze Stefanem i jeszcze w 1141 r. powrócił na jego stronę. Później jednak wziął udział w spisku przeciw Stefanowi. Spisek nie powiódł się, a Pembroke ponownie ułożył swoje stosunki z królem i wziął u jego boku udział w oblężeniu Oksfordu w 1142 r.
W 1147 r. Gilbert ponownie pokłócił się ze Stefanem, który nie chciał nadać hrabiemu zamków należących do jego bratanka. Pembroke zbuntował się, co spowodowało interwencję monarchy. Stefan zaatakował najbliższy zamek Pembroke'a i o mało co nie wziął hrabiego do niewoli. Pembroke'owi udało się jednak ponownie pojednać z królem przed swoją śmiercią, która nastąpiła w 1148 r.
Ok. 1120 r. poślubił Isabel de Beaumont (ok. 1102- ok. 1172), córkę Roberta de Beaumont, 1. hrabiego Leicester, i Elżbiety, córki Hugona, hrabiego Vermandois. Gilbert i Isabel mieli razem dwóch synów i dwie córki:

</doc>
<doc id="1233966" url="https://pl.wikipedia.org/wiki?curid=1233966" title="Tom Savini">
Tom Savini

Tom Savini właściwie Thomas Vincent Savini (ur. 3 listopada 1946 w Pittsburghu) – amerykański aktor, kaskader, reżyser i specjalista od efektów specjalnych. W 1986 roku za pracę przy "Dniu żywych trupów" otrzymał w nagrodę filmową Saturn.
Życiorys.
Urodził się w rodzinie pochodzenia włoskiego. Ukończył studia na wydziale dziennikarstwa Carnegie-Mellon University w Pittsburghu.
Tworzył efekty specjalne m.in. do filmów "Piątek, trzynastego", "Maniak", "Świt żywych trupów" i "Dzień żywych trupów".
W 1990 wyreżyserował remake "Noc żywych trupów". W 1996 zagrał w filmie "Od zmierzchu do świtu" u boku Georga Clooneya i Quentina Tarantino.
Życie prywatne.
W 1984 ożenił się z charakteryzatorką Nancy Hare. Mają troje dzieci: syna Lona oraz dwie córki – Lię (ur. 1988) i Audrey.

</doc>
<doc id="1233968" url="https://pl.wikipedia.org/wiki?curid=1233968" title="Thomas Vincent Savini">
Thomas Vincent Savini



</doc>
<doc id="1233970" url="https://pl.wikipedia.org/wiki?curid=1233970" title="Buzovna">
Buzovna

Buzovna – osiedle typu miejskiego w Azerbejdżanie, należące do miasta wydzielonego Baku. Liczy 25 853 mieszkańców (dane na rok 2008). Ośrodek przemysłowy.

</doc>
<doc id="1233972" url="https://pl.wikipedia.org/wiki?curid=1233972" title="Synagoga w Różanie">
Synagoga w Różanie

Synagoga w Różanie – synagoga znajdująca się w miasteczku Różana przy ulicy Jakuba Kołasa 6.
Historia.
Synagoga została zbudowana w 1648 jako kopia słonimskiej synagogi wykonana w skali 1:3. Jest to parterowy budynek na wysokim podmurowaniu, elewacje dekorowane są pilastrami, gzymsami oraz obramieniami okien o okształcie półkoli. Wewnątrz zachowały się jeszcze ścienne malowidła i napisy. Bóżnica działała nieprzerwanie do 1940, po czym została zamknięta przez władze radzieckie.
W 1915 w Różanej urodził się Icchak Szamir – przyszły premier Izraela.

</doc>
<doc id="1233975" url="https://pl.wikipedia.org/wiki?curid=1233975" title="Ağdaş">
Ağdaş

Ağdaş – miasto w centralnym Azerbejdżanie, stolica rejonu Ağdaş. Liczy 24 952 mieszkańców (dane na rok 2008). Ośrodek przemysłowy.

</doc>
<doc id="1233976" url="https://pl.wikipedia.org/wiki?curid=1233976" title="Aarhus Gymnastik Forening">
Aarhus Gymnastik Forening



</doc>
<doc id="1233980" url="https://pl.wikipedia.org/wiki?curid=1233980" title="Damhnait Doyle">
Damhnait Doyle

Damhnait Doyle (ur. 9 grudnia 1975 w Labrador City) - kanadyjska piosenkarka i autorka tekstów. Autorka kompozycji na potrzeby serialu pt. Instant Star. Doyle ponadto jest członkinią kanadyjskiej grupy muzycznej Shaye.
Gościnnie pojawiła się w dziesiątym odcinku Instant Star, gdzie wraz z koleżankami z zespołu Shaye zaśpiewała na koncercie dobroczynnym piosenkę Happy Baby.

</doc>
<doc id="1233981" url="https://pl.wikipedia.org/wiki?curid=1233981" title="Zespół pęczka podłużnego przyśrodkowego">
Zespół pęczka podłużnego przyśrodkowego



</doc>
<doc id="1233982" url="https://pl.wikipedia.org/wiki?curid=1233982" title="Zachowanie komfortowe">
Zachowanie komfortowe

Zachowanie komfortowe (ang.: "personal" albo "social grooming") – określa w etologii aktywności zwierzęcia, które służą bezpośrednio higienie ciała. Do takich aktywności zalicza się czyszczenie i drapanie się, lizanie się, otrząsanie się, ocieranie się o drzewa, obgryzanie się, kąpiele słoneczne, w wodzie, w piasku, tarzanie się w błocie ("autogrooming"). 
Do zachowania komfortowego zalicza się także higienę socjalną, czyli wzajemne czyszczenie futer, sierści czy upierzenia ("allogrooming"). Te aktywności służą utrzymaniu wspólnoty u wielu gatunków zwierząt, które żyją w grupach, m.in. u koniowatych czy u małp. Tym samym są ważnym elementem zachowania socjalnego zwierząt. 
Niekiedy w publikacjach etologicznych jako zachowanie komfortowe określane są również aktywności jak ziewanie, przeciąganie się i podobne zachowania, wyrażające dobre samopoczucie zwierząt. 

</doc>
<doc id="1233983" url="https://pl.wikipedia.org/wiki?curid=1233983" title="Islas Airways">
Islas Airways

Islas Airways – hiszpańska linia lotnicza z siedzibą w Santa Cruz de Tenerife, na Teneryfie. Głównym węzłem jest Port lotniczy Aeropuerto de Tenerife Norte ("Los Rodeos").

</doc>
<doc id="1233984" url="https://pl.wikipedia.org/wiki?curid=1233984" title="Hacıqabul">
Hacıqabul

Hacıqabul (dawniej "Qazıməmməd") – miasto w Azerbejdżanie, stolica rejonu Hacıqabul. Liczy 24 088 mieszkańców (dane na rok 2008). Ośrodek przemysłowy.

</doc>
<doc id="1233985" url="https://pl.wikipedia.org/wiki?curid=1233985" title="Synagoga w Lubaniu Litewskim">
Synagoga w Lubaniu Litewskim

Synagoga w Lubaniu – żydowska bóżnica położona w Lubaniu na Mińszczyźnie.
Świątynia mieści się przy ul. Pierszamajskiej i pochodzi z 1896 roku. Została założona przez rabina Mojsze Fajnsztejna.
Obecnie siedziba szkoły muzycznej.

</doc>
<doc id="1233987" url="https://pl.wikipedia.org/wiki?curid=1233987" title="IKAR-CISA">
IKAR-CISA



</doc>
<doc id="1233988" url="https://pl.wikipedia.org/wiki?curid=1233988" title="Mr. Gil">
Mr. Gil

Mr. Gil – polski zespół wykonujący rock neoprogresywny, którego liderem pozostawał gitarzysta, Mirosław Gil. Działał początkowo w latach 1997-1999. W 2009 nagrał drugą płytę po 10 latach milczenia. W 2010 wykrystalizował się kolejny czteroosobowy skład Mr. Gila: do zespołu dołącza pianista Konrad Wantrych oraz wiolonczelistka Paulina Druch, co zaowocowało wydaniem albumu Light and Sound. Nastąpiło również odejście od dotychczasowej, progresywnej stylistyki grupy na rzecz intymnego, akustycznego brzmienia.
W 2022 Mr. Gil po 10 latach przerwy wydał kolejną płytę „Love Will Never Come”. Do zespołu wrócił Przemek Zawadzki (gitara basowa), a także dołączył Robert Qba Kubajek (perkusja). Wokalistą pozostał Karol Wróblewski.

</doc>
<doc id="1233989" url="https://pl.wikipedia.org/wiki?curid=1233989" title="Kalcyfediol">
Kalcyfediol

Kalcyfediol () – organiczny związek chemiczny, jeden z metabolitów witaminy D3.
Kalcyfediol jest syntetyzowany w wątrobie w wyniku enzymatycznej hydroksylacji cholekalcyferolu (witaminy D3) w pozycji węgla C25. Lek stosowany jest w leczeniu i zapobieganiu hipokalcemii, krzywicy i osteomalacji. Jest wskazany u chorych u których występują przewlekłe schorzenia wątroby, u których produkcja tego metabolitu witaminy D3 może być upośledzona.

</doc>
<doc id="1233990" url="https://pl.wikipedia.org/wiki?curid=1233990" title="Alfredo di Stéfano">
Alfredo di Stéfano



</doc>
<doc id="1233991" url="https://pl.wikipedia.org/wiki?curid=1233991" title="Siyəzən">
Siyəzən

 
Siyəzən – miasto we wschodnim Azerbejdżanie, stolica rejonu Siyəzən. Liczy 23 747 mieszkańców (dane na rok 2008). Ośrodek przemysłowy.

</doc>
<doc id="1233992" url="https://pl.wikipedia.org/wiki?curid=1233992" title="UIAA">
UIAA



</doc>
<doc id="1233993" url="https://pl.wikipedia.org/wiki?curid=1233993" title="Synagoga w Bobrujsku">
Synagoga w Bobrujsku

Synagoga w Bobrujsku (biał. Сінагога ў Бабруйску) – synagoga znajdująca się w Bobrujsku na Mińszczyźnie, jedyny działający do dziś żydowski obiekt sakralny w mieście. Mieści się przy ulicy Socjalistycznej 36.
Historia.
Została wzniesiona w 1901 jako główna bóżnica miejska (wówczas na ulicy "Murawiewskiej", w międzyczasie "Kiereńskiego", "Centralnej" i "Zwycięstwa"). W 1927 zamknięta przez władze bolszewickie. Do 2005 mieściła się w niej sala sportowa. Obecnie trwają prace nad jej renowacją. Zachowały się elementy architektury wnętrza.

</doc>
<doc id="1233994" url="https://pl.wikipedia.org/wiki?curid=1233994" title="Hrabia Pembroke">
Hrabia Pembroke

Informacje ogólne.
Hrabiowie Pembroke 1. kreacji (parostwo Anglii)
Hrabiowie Pembroke 2. kreacji (parostwo Anglii)
Hrabiowie Pembroke 3. kreacji (parostwo Anglii)
Hrabiowie Pembroke 4. kreacji (parostwo Anglii)
Hrabiowie Pembroke 5. kreacji (parostwo Anglii)
Hrabiowie Pembroke 6. kreacji (parostwo Anglii)
Hrabiowie Pembroke 7. kreacji (parostwo Anglii)
Hrabiowie Pembroke 8. kreacji (parostwo Anglii)
Hrabiowie Pembroke 9. kreacji (parostwo Anglii)
Markizowie Pembroke 1. kreacji (parostwo Anglii)
Hrabiowie Pembroke 10. kreacji (parostwo Anglii)

</doc>
<doc id="1233995" url="https://pl.wikipedia.org/wiki?curid=1233995" title="Skookum Jim">
Skookum Jim

Jim Skookum – "Keish" (ur. 1855 – zm. 11 czerwca 1916) – odkrywca złota w Klondike.
Pochodził z ludu Tagish Khwáan zamieszkującego tereny Kanady nad jeziorami Tagish i Marsh Yukon. 16 sierpnia 1896 natrafił na złotonośne pokłady nad Bonanza Creek, dopływem rzeki Jukon. Zapoczątkowało to nowy rozdział w historii tych niedostępnych i odludnych terenów.

</doc>
<doc id="1233996" url="https://pl.wikipedia.org/wiki?curid=1233996" title="Wielka Orda">
Wielka Orda

Wielka Orda – nazwa centralnej części dawnej Złotej Ordy, pomiędzy Donem a Jaikiem, która zaczęła być stosowana w stosunku do pozostałości tego państwa po tym jak w XV wieku odłączyły się od niego w roku 1430 Chanat Krymski, w roku 1445 Chanat Kazański, a w roku 1460 Chanat Astrachański.
W roku 1480 Wielki Książę Moskiewski Iwan III Srogi odmówił płacenia daniny Wielkiej Ordzie. W odpowiedzi chan Ahmed (1460–1481) wyruszył na Moskwę. Nie doczekał się jednak przybycia obiecanych posiłków od Kazimierza Jagiellończyka i ostatecznie wycofał się znad Ugry, gdzie naprzeciwko niego stała gotowa do walki armia moskiewska. Wydarzenie to zwane Stanięciem nad Ugrą uznaje się za koniec zależności Rusi od Mongołów. W roku 1502 chan krymski Mengli I Girej z poduszczenia Moskwy zniszczył stolicę Wielkiej Ordy Saraj i tym samym przestała ona istnieć.

</doc>
<doc id="1234000" url="https://pl.wikipedia.org/wiki?curid=1234000" title="Echion (Zasiany Człowiek)">
Echion (Zasiany Człowiek)

Echion () – jeden z Zasianych Ludzi.
Kiedy Kadmos zabił należącego do Aresa węża strzegącego Źródeł Kastalskich, zjawiła mu się bogini Atena i rozkazała wysiać zęby węża. Kadmos usłuchał jej rozkazu, a z zębów wyrośli natychmiast uzbrojeni ludzie, zwani Zasianymi Ludźmi lub Spartanami. Kadmos rzucił w nich kamień, co wywołało wśród nich walkę, którą przeżyło tylko pięciu – Chtonios, Peloros, Hyperenor, Udajos i Echion [Apollod. III 4.1; Hygin. "Fab." 171; Ov. "Met." III 126].
Cała piątka ofiarowała Kadmosoi swoje usługi i odtąd stale mu towarzyszyła. Echion poślubił córkę Kadmosa Agaue, z którą miał syna Penteusza, następcę Kadmosa na tronie tebańskim [Apollod. III 5.2]. Według Owidiusza ["Met." X 686] założył w Beocji świątynię poświęconą Kybele i pomagał Kadmosowi w budowie Teb.

</doc>
<doc id="1234003" url="https://pl.wikipedia.org/wiki?curid=1234003" title="Forever Glam!">
Forever Glam!

Forever Glam! – album francuskiej piosenkarki Amandy Lear, wydany w 2005 roku.
Ogólne informacje.
Płyta jest kolejną kompilacją w dorobku gwiazdy. Była to jednak pierwsza składanka, która zyskała autoryzację samej piosenkarki i była przez nią samą promowana.
Oprócz największych hitów z różnych etapów kariery, album zawierał wybrane piosenki w nowych wersjach oraz kilka nowości, między innymi przeróbkę słynnej piosenki "Copacabana" Barry'ego Manilowa czy housowe nagranie "From Here to Eternity" z 2000 roku, które nie ukazało się na żadnym wcześniejszym albumie piosenkarki. Znalazły się tu także trudno dostępne utwory, między innymi dwa nagrania z EP-ki "A L" wydanej w 1985 roku i jedna piosenka z płyty "Uomini più uomini".

</doc>
<doc id="1234005" url="https://pl.wikipedia.org/wiki?curid=1234005" title="Pentheus">
Pentheus



</doc>
<doc id="1234006" url="https://pl.wikipedia.org/wiki?curid=1234006" title="Schwerin-Lankow">
Schwerin-Lankow

Schwerin-Lankow – przystanek kolejowy w Schwerinie, w kraju związkowym Meklemburgia-Pomorze Przednie, w Niemczech. Znajduje się tu 1 peron.

</doc>
<doc id="1234007" url="https://pl.wikipedia.org/wiki?curid=1234007" title="Navua (rzeka)">
Navua (rzeka)

Navua – rzeka na największej wyspie Fidżi – Viti Levu. Jej źródło znajduje się na południowo-wschodnim zboczu Mount Gordon i płynie 65 km na południowym wybrzeżu.

</doc>
<doc id="1234009" url="https://pl.wikipedia.org/wiki?curid=1234009" title="Powstańcza Poczta Polowa">
Powstańcza Poczta Polowa



</doc>
<doc id="1234010" url="https://pl.wikipedia.org/wiki?curid=1234010" title="Shaoxing (stacja kolejowa)">
Shaoxing (stacja kolejowa)

Shaoxing () – stacja kolejowa w Shaoxing, w prowincji Zhejiang, w Chinach. Znajdują się tu 2 perony.

</doc>
<doc id="1234011" url="https://pl.wikipedia.org/wiki?curid=1234011" title="Synagoga w Iwieńcu">
Synagoga w Iwieńcu

Synagoga w Iwieńcu – drewniana bóżnica położona w Iwieńcu koło Wołożyna. Mieści się przy ul. Szkolnej 1.
Historia.
Zbudowana w 1912, jedna z trzech drewnianych świątyń żydowskich, jakie zachowały się na Białorusi. W 2005 odkryto stare freski na ścianach budynku. 
Zwrócona w 2010 wiernym, wcześniej mieścił się miejski dom kultury. W roku 2010 przystąpiono do utworzenia w budynku synagogi sali modlitewnej dla pielgrzymów i Centrum Badań nad Historią Żydów Zachodniej Białorusi.
Przed II wojną światową mieszkało w Iwieńcu około dwóch tysięcy Żydów, większość z nich została zamordowana przez nazistów w czasie Holocaustu. 
Podczas likwidacji getta w Iwieńcu dnia 8 czerwca 1942 r. w pobliskim lesie zamordowano łącznie 800 Żydów, w tym 600 dzieci i 200 dorosłych. Na miejscu zbrodni ustawiono tablicę pamiątkową. 
W 1959 w miejscowości pozostawało 56 Żydów, a w 2010 – 4.

</doc>
<doc id="1234014" url="https://pl.wikipedia.org/wiki?curid=1234014" title="Forever (album Spice Girls)">
Forever (album Spice Girls)

Forever – trzeci i ostatni album studyjny żeńskiej grupy muzycznej Spice Girls, wydany 1 listopada 2000 przez Virgin Records. Jest to jedyny krążek zespołu bez udziału Geri Halliwell, która powróciła do grupy dopiero podczas jej zjednoczenia w 2007. Pomimo o wiele większej popularności, którą zdobyły dwa poprzednie albumy, płyta została sprzedana w 4 milionach egzemplarzy na całym świecie, zdobywając drugie miejsce brytyjskiej listy najpopularniejszych albumów w listopadzie 2000. Album pokrył się platyną po rozprowadzeniu 300 tysięcy kopii. Jedynym singlem promującym był „Holler"/"Let Love Lead the Way”, który osiągnął pierwsze miejsce brytyjskiej listy przebojów.

</doc>
<doc id="1234020" url="https://pl.wikipedia.org/wiki?curid=1234020" title="Szczucinka">
Szczucinka



</doc>
<doc id="1234021" url="https://pl.wikipedia.org/wiki?curid=1234021" title="Echion (syn Hermesa)">
Echion (syn Hermesa)

Echion () – syn Hermesa i Antianejry [Hygin. "Fab." 14; Apollon. Rhod. I 56], córki Menelaosa. Brat bliźniak Erytusa (Eurytusa). 
Razem z bratem wziął udział w łowach na dzika kalidońskiego. Brat towarzyszył mu także w wyprawie Argonautów, wśród których Echion jako syn Hermesa odgrywał rolę przebiegłego herolda i szpiega [Pind. "Pyth." IV 179; Ov. "Met." VIII 311].

</doc>
<doc id="1234024" url="https://pl.wikipedia.org/wiki?curid=1234024" title="Synthetic Generation">
Synthetic Generation

Synthetic Generation to debiutancki album szwedzkiej grupy Deathstars.

</doc>
<doc id="1234025" url="https://pl.wikipedia.org/wiki?curid=1234025" title="Brunon Sokołowski">
Brunon Sokołowski

Brunon Sokołowski (ur. 29 października 1981 w Białej Podlaskiej) – polski karateka, kick-boxer, zawodnik MMA.
Jest synem nauczyciela wychowania fizycznego Józefa Sokołowskiego i lekarki Beaty Sokołowskiej. Wychowywał się w Skarżysku-Kamiennej, gdzie ćwiczył karate od 11 roku życia. Żyłkę sportowca zaszczepił w nim ojciec.
Karate Kyokushin trenował najpierw w Skarżysku-Kamiennej a później w Kielcach.
W latach 1999-2004 sześciokrotnie wygrywał Mistrzostwo Polski w kategorii 65 kg i 70 kg.
Laureat w plebiscycie na "najlepszego sportowca ziemi świętokrzyskiej" organizowanego przez gazetę "Słowo Ludu" oraz "Echo Dnia". Gdy był młodym chłopcem, uczył się grać na pianinie, grał na koncertach, co było jego drugą pasją. Studiował w Krakowie na Akademii Wychowania Fizycznego, gdzie po 4 latach uzyskał tytuł magistra. Po studiach wyjechał do Stanów Zjednoczonych, gdzie mieszkał 2 lata. Podczas pobytu w stanach walczył w federacji IKF Kickboxing i zdobył w 2006 r. tytuł mistrza świata w formule International. Następnie przeniósł się do Wielkiej Brytanii i zamieszkał w Londynie. Tam również walczył na różnych turniejach w kickboxingu i thai boxingu, wygrywając turniej Ringmasters w kategorii 72 kg w 2008 roku. Również w 2008 roku wygrał Mistrzostwo Polski w K-1 Rules w Wołowie. W 2009 roku stoczył swoją pierwszą walkę w MMA w Londynie. W sumie w MMA semi-pro stoczył 3 zwycięskie pojedynki a w amatorskim MMA – 4 wygrywając 3, przegrywając 1. Po zakończeniu kariery zawodniczej założył w Skarżysku-Kamiennej Akademię Holistyczną będącą połączeniem klubu sportowego, siłowni i klubu fitness.

</doc>
<doc id="1234026" url="https://pl.wikipedia.org/wiki?curid=1234026" title="Lujo Brentano">
Lujo Brentano

Lujo Ludwig Joseph von Brentano (ur. 18 grudnia 1844, zm. 9 sierpnia 1931) – niemiecki prawnik, filozof i ekonomista pochodzenia włoskiego, tzw. "socjalista z katedry", krytykował koncepcję Marksa wpływu mas na dzieje świata, uznawał wyższość prawa naturalnego nad stanowionym, głosił poglądy indywidualistyczne (wpływ liberalizmu) - wolność i swoboda jednostki; uznawał konieczność istnienia wolnego rynku, ingerencję państwa ograniczał do: kwestii obronności i prawa pracy - zapewnienie ochrony kobietom i małoletnim, głosił konieczność zrzeszania się robotników w związki zawodowe, jego filozofia i koncepcje ekonomiczne wywarły wpływ na twórców społecznej gospodarki rynkowej - Alfred Müller-Armack, Ludwig Erhard w powojennych Niemczech. W prasie polskiej m.in. w "Górnoślązaku" krytykowany za poglądy nacjonalistyczne i szermowanie terminem "naród panów" "Górnoślązak" .

</doc>
<doc id="1234029" url="https://pl.wikipedia.org/wiki?curid=1234029" title="Richard de Clare (hrabia Pembroke)">
Richard de Clare (hrabia Pembroke)

Richard Fitz Gilbert de Clare, 2. hrabia Pembroke, zwany Strongbow (ur. 1130, zm. 20 kwietnia 1176 w Dublinie) – angielski możnowładca, który odegrał znaczną rolę w podboju Irlandii za czasów króla Henryka II. Był synem Gilberta de Clare, 1. hrabiego Pembroke, i Isabel de Beaumont, córki 1. hrabiego Leicester.
Po śmierci ojca w 1148 r. odziedziczył tytuł hrabiego Pembroke. W 1153 r. był obecny podczas podpisywania traktatu westminsterskiego kończącego wojnę domową między królem Stefanem a Henrykiem Plantagenetem. Kiedy Henryk II został królem Anglii w 1154 r., de Clare zachował swój tytuł hrabiowski, mimo iż zlikwidowano wówczas większość tytułów kreowanych przez poprzedniego monarchę. Mimo to Richard utracił swój tytuł w niejasnych okolicznościach w 1167 lub 1168 r. Tytuł hrabiego Pembroke nosił jednak później jego syn. W 1168 r. znajdował się w orszaku księżniczki Matyldy podczas jej podróży do Niemiec na ślub z Henrykiem Lwem.
W tym samym 1168 r. irlandzki król Leinsteru, Diarmuid MacMurrough, został wypędzony ze swego królestwa przez Wysokiego Króla Irlandii Turlougha O’Connora. Diarmuid udał się na dwór Henryka II z prośbą o pomoc. Ten wysłał wraz z nim Richarda de Clare i innych baronów z pogranicza walijsko-angielskiego. Diarmuid obiecał wówczas Richardowi rękę swojej córki, Aoife. Armia angielska pod wodzą Raymonda le Grosa przybyła do Irlandii w 1169 r. i zdobyła Wexford, Waterford i Dublin. Strongbow przybył w sierpniu 1170 r. Dzień po zdobyciu Waterford, 29 sierpnia 1170 r. poślubił Aoife.
Angielska ekspedycja przywróciła tron i wpływy Diaruidowi. Król Henryk był jednak zaniepokojony i obawiał się nadmiernego wzrostu potęgi swoich baronów. W 1171 r. nakazał angielskim wojskom powrót z Irlandii. Tymczasem w maju 1171 r. zmarł Diarmuid i Richard de Clare, powołując się na prawa swojej żony, zażądał tronu królestwa Leinster. Wraz ze śmiercią Diarmuida wybuchło jednak w Irlandii powstanie i Richard ledwo obronił się w Dublinie. Wyruszył więc do Anglii, aby uzyskać pomoc od Henryka. Udało mu się to za cenę przekazania królowi wszystkich swoich posiadłości. Henryk przybył do Irlandii w październiku 1172 r. i pozostał tam przez 6 miesięcy. Przez ten czas obsadził swoimi załogami najważniejsze irlandzkie miasta. Od papieża Hadriana IV uzyskał tytuł pana Irlandii. Richard musiał zadowolić się tylko hrabstwem Kildare.
Richard pozostał w Irlandii do 1173 r., kiedy to wybuchła rebelia synów królewskich przeciw Henrykowi. Na wezwanie króla Strongbow udał się do Normandii. Za zasługi podczas walki został nagrodzony Wexfordem, Waterfordem i Dublinem. Po powrocie do Irlandii w 1174 r. musiał stawić czoła rebelii Donalda z Limerick. Richard poprowadził swoją armię do Munsteru, ale poniósł tam ciężką klęskę i został oblężony w Wexfordzie. Wezwał na pomoc Raymonda le Grosa, któremu obiecał rękę swojej córki. Richard i Raymond spotkali się w Wexford i po uroczystościach ślubnych Raymond podjął działania zakończone odwrotem Donalda spod Wexford.
W 1175 r. Richard przygotowywał kolejną wyprawę przeciwko Donaldowi z Limerick. Wodzem wyprawy miał być Raymond, a sam Richard miał nie brać bezpośredniego udziału w wyprawie. W czasie wyprawy zakończonej zdobyciem Limerick Richard przebywał w Anglii. Zmarł po powrocie do Irlandii w 1176 r. Został pochowany w dublińskim Christ Church.
Z Aoife miał dwoje dzieci, syna Gilberta de Striguila, 3. hrabiego Pembroke (1173 – 1185), oraz córkę Isabel (1172 – 1240), żonę Williama Marshala, 1. hrabiego Pembroke. Z nieznaną z imienia kochanką miał córkę Basile, żonę najpierw Roberta de Quincy, później Raymonda le Grosa i wreszcie Geoffreya Fitz Roberta, barona Kells.

</doc>
<doc id="1234030" url="https://pl.wikipedia.org/wiki?curid=1234030" title="Estádio Fonte Nova">
Estádio Fonte Nova



</doc>
<doc id="1234035" url="https://pl.wikipedia.org/wiki?curid=1234035" title="Pomoc Duchowa">
Pomoc Duchowa

Pomoc Duchowa - polska grupa muzyczna z Krotoszyna wykonująca muzykę chrześcijańską z gatunków soft rock i folk. Istnieje od 1979.
Historia zespołu.
Założycielem i liderem zespołu był Maciej "Matan" Sumiński, początkowo sympatyk ruchu hipisowskiego oraz Hare Kriszna, później nawrócony na chrześcijaństwo. Początkowo obok Sumińskiego (perkusja) zespół tworzyli Piotr Kałążny (śpiew, gitara) oraz Waldemar Witek (gitara). Następnie w latach 1989-1996 zastąpili ich Jarosław i Łukasz Reisingowie oraz wielu innych. Zespół początkowo samodzielnie nagrywał i rozprowadzał swe utwory na kasetach.
Pierwsze profesjonalne nagrania Pomocy Duchowej zostały przeprowadzone w grudniu 1993 w studio Edycji Św. Pawła w Częstochowie. Ich owocem była kaseta (potem też cd) "Ballady o nowym życiu". W tym samym studio powstały kolejne płyty: "Yeshua" (1996) i "Powróćmy" (1998). Na trzech pierwszych płytach głównym Wokalistą i kompozytorem był "Matan" Sumiński. Na płytach tych grają też zawodowi muzycy z Filharmonii Częstochowskiej ("Powróćmy") oraz chór kameralny z Krotoszyna Marka Olejnika (płyta "Yeshua"). Przy nagraniach współpracował też jazzowy muzyk Łukasz Kluczniak, grający na klarnecie i saksofonie.
Począwszy od płyty "Szukałam Cię" (1999) główną wokalistką została Dorota Sumińska, która występuje w tym charakterze na płytach z lat 2003-2008. Głównymi muzykami byli wtedy : Łukasz Reising - bas, klawisze, gitarzyści - Krzysztof Meller, Piotr Polanowski, Mariusz Tryba, oraz Paweł Goliński - bas, Iwona i Marzena Urbańska - śpiew, oraz perkusiści Gerard Niemczyk, Paweł Świca, Jakub "CLama". Skład zespołu jest zmienny, przy każdej płycie współpracuje kilkanaście osób.
Zespół zaczynał od utworów soft-rockowych zbliżonych do muzyki Pink Floyd, następnie zwracając się trochę w kierunku akustycznego balladowego brzmienia (3 pierwsze płyty z Matanem) aż do muzyki "praise &amp; worship" z Dorotą. Odejściem od tej stylistyki była płyta "New Project" z 2005 r. zawierająca muzykę z gatunku chill-out i lounge nagrana w duecie przez Matana z Gerardem Niemczykiem.
Kilkakrotnie zespół pomagał też w nagrywaniu płyt innych zaprzyjaźnionych kompozytorów szczególnie Bogumiła Rylewicza (płyty "Psalmy" i "Dira") oraz Waldemara Pluty "Kanana" ("Ty jesteś muzyką i słowem...") czy Urszulą Sumińską-Dutkowiak "Dobry jest Bóg". Płyty te powstawały w amatorskim domowym studio nagrań Sumińskiego, który był też producentem i wydawcą.
W 1999 Matan Sumiński założył też grupę Adonai w której grali myzycy z 2 TM 2;3 i Luxtorpeda : Krzysztof Kmiecik - bas, Robert Drężek - gitary oraz ex perkusista Lombard Paweł Świca oraz jazzmani Łukasz Kluczniak i Krzysztof Bass. Zespół wydał płyty "Skosztuj zobacz" (2000) i "Ballada o Miłości" (2002) w stylu reggae-worship-rock.
Ostatnią płytą Pomocy Duchowej jest płyta "Barchu et Adonai" (2011).

</doc>
<doc id="1234038" url="https://pl.wikipedia.org/wiki?curid=1234038" title="Jonas Kangur">
Jonas Kangur

Jonas Kangur - (ur. 25 lipca 1979), szwedzki muzyk i instrumentalista, znany pod pseudonimem „Skinny” bądź „Skinny Disco”. Od 2003 roku jest oficjalnym członkiem szwedzkiej grupy industrial/gothic metalowej Deathstars. Wcześniej grał w niej tylko na żywo. Poza Deathstars razem ze swoim kolegą z zespołu, Emilem Nödtveidtem (pseud. „Nightmare Industries”) jest DJem i gra w wielu szwedzkich klubach. Uczestniczył w nagrywaniu obu albumów Deathstars, chociaż na "Synthetic Generation" był tylko sesyjnym muzykiem. 

</doc>
<doc id="1234041" url="https://pl.wikipedia.org/wiki?curid=1234041" title="Peugeot Scootelec">
Peugeot Scootelec

Peugeot Scootelec – to skuter z napędem elektrycznym. Posiada silnik prądu stałego, czerpiący energię z zestawu baterii niklowo-kadmowych. Można je naładować podłączając kabel do sieci 220 V. Ładowanie do pełna trwa 5 godzin.
Silnik.
Elektryczny, prądu stałego zasilany akumulatorami 18 V 100 Ah. Element ładujący 1300 W, 7 A. Czas ładowania pełnego 5 godzin, czas ładowania do 95% pojemności baterii 2 godziny. Odzyskiwanie energii przy hamowaniu silnikiem.
Podwozie.
Podwójna rama z rur stalowych, z przodu widelec teleskopowy, z tyłu wahacz jednoramienny podparty pojedynczym elementem resorująco-tłumiącym. Hamulce: z przodu i z tyłu bębnowe o średnicy 110 mm. Ogumienie: z przodu 100/80-10, z tyłu 110/80-10.
Wymiary i masa.
Masa własna 115 kg, rozstaw osi 1300 mm, odległość siodła od nawierzchni 783 mm, długość całkowita 1755 mm
Osiągi.
Prędkość maks. 45 km/h (w trybie oszczędnościowym 30 km/h). Zasięg 45 km (w trybie oszczędnościowym 60 km). Przyspieszenie 0-10 m. 3,2 s, przyspieszenie 0-100 m. 12 s.

</doc>
<doc id="1234043" url="https://pl.wikipedia.org/wiki?curid=1234043" title="Bernhard Windscheid">
Bernhard Windscheid

Bernhard Windscheid (ur. 26 czerwca 1817 w Düsseldorfie, zm. 26 października 1892 w Lipsku) – niemiecki dogmatyk i filozof prawa, przedstawiciel szkoły pandektystów, zwolennik korzystania z dorobku prawa rzymskiego przy kształtowaniu prawa niemieckiego, radykalny zwolennik metody formalno-dogmatycznej w prawie, współtwórca niemieckiego kodeksu cywilnego BGB, krytykowany przez zwolenników szkoły historycznej, między innymi Ottona von Gierke.

</doc>
<doc id="1234049" url="https://pl.wikipedia.org/wiki?curid=1234049" title="Synagoga Cukiermana w Mohylewie">
Synagoga Cukiermana w Mohylewie

Synagoga Chóralna w Mohylewie, zwana również synagogą Cukiermana (biał. "Сінагога Цукерманa", ros. "Хоральная синагога" lub "синагога Цукермана") – do czasów rewolucji październikowej główna bóżnica Mohylewa położona przy ulicy Wielkiej Sadowej ("Bolszaja Sadowaja"). 
Na początku XIX wieku mieścił się tu pałac arcybiskupów katolickich, w którym rezydował m.in. Stanisław Bohusz Siestrzeńcewicz. Po pożarze teren budynku podupadał, aż w II połowie XIX wieku wykupił go lokalny kupiec żydowski Baruch Cukierman, który przebudował ruiny dawnego pałacu biskupiego na centralną chóralną bóżnicę. 
Świątynia w stanie surowym była gotowa w 1900 roku, do czasów radzieckich funkcjonowała jako główna siedziba mohylewskiego rabina. W 1925 roku zamknięta przez władze RFSRR, od 1929 roku mieściła kino, później swoją siedzibę w świątyni miały związki zawodowe. 
Dziś znajduje się tu szkoła sportowa dla młodzieży kształcąca przyszłych olimpijczyków Republiki Białorusi, władze odmawiając lokalnej gminie żydowskiej zwrotu budynku, tłumacząc to potrzebami społecznymi ludności Mohylewa. 
Adres: Początkowo ulica Wielka Sadowa ("Bolszaja Sadowa" - do 1924 roku), później "Leninskaja 26" lub "Liebknechta 21". 

</doc>
<doc id="1234050" url="https://pl.wikipedia.org/wiki?curid=1234050" title="Berlin Hackescher Markt">
Berlin Hackescher Markt

Berlin Hackescher Markt – przystanek kolejowy w Berlinie, w Niemczech. Znajduje się tu 1 peron.

</doc>
<doc id="1234057" url="https://pl.wikipedia.org/wiki?curid=1234057" title="Fryderyk II Jednooki">
Fryderyk II Jednooki

Fryderyk II Jednooki (ur. 1090 r.; zm. 4 kwietnia 1147 r. w Alzey) – książę Szwabii w latach 1105-1147.
Fryderyk Jednooki był synem Fryderyka I Szwabskiego i Agnieszki von Waiblingen. Jego bratem był król Konrad III, a synem cesarz Fryderyk Barbarossa.
Po śmierci ojca został księciem Szwabii. Wraz z bratem rozbudowywał posiadłości rodowe. Fryderyk koncentrował się na terenie środkowej Nadrenii i Alzacji, a Konrad na obszarze Frankonii.
W 1108 r. wziął udział w wyprawie przeciw Kolomanowi Uczonemu. W latach 1110-1111 towarzyszył cesarzowi Henrykowi V w wyprawie do Włoch. Podczas buntu dochował władcy wierności. Dzięki temu podczas kolejnej włoskiej wyprawy w 1116 r. cesarz mianował go zarządcą Rzeszy. To umożliwiło mu dalszą rozbudowę rodowych posiadłości.
W 1120 r. poślubił Judytę, córkę Henryka Czarnego z rodu Welfów.
Po śmierci Henryka V, która oznaczała wygaśnięcie dynastii salickiej, panowie Rzeszy zebrali się 24 sierpnia 1125 r. Moguncji celem wyboru następcy. Fryderyk Jednooki był jednym z kandydatów, ale najprawdopodobniej nie został wskazany na następcę przez Henryka V. Przebieg elekcji nie jest możliwy do zrekonstruowania. Podczas wyboru doszło do tumultu. Na króla wybrano Lotara III. Fryderyk uznał wybór, złożył hołd, ale odmówił złożenia lennej przysięgi. Wkrótce doszło do nieporozumień w sprawie rozdzielenia dóbr królewskich od dóbr rodowych dynastii salickiej. Fryderyk i Konrad odziedziczyli dobra rodowe Henryka V wzdłuż Renu. Tereny na lewym brzegu objął Fryderyk, a na prawym Konrad. Dobra królewskie bracia musieli zwrócić Lotarowi. Ich rozgraniczenie z dobrami rodowymi wywołało spory.
Na Hoftagu w Ratyzbonie w listopadzie 1125 r. Lotar zażądał zwrotu dóbr królewskich. Gdy Fryderyk i Konrad nie zareagowali władca rzucił na nich klątwę Rzeszy. W styczniu 1126 r. w Goslarze książęta postanowili zaatakować Staufów w Szwabii. Lotar i jego sojusznicy zajęli bez walki Górną Lotaryngię, Alzację i Frankonię, ale nie odważyli się atakować Szwabii. Atak Welfów na Szwabię nie powiódł się. W 1127 r. Lotar musiał przerwać oblężenie Norymbergi. Po niepowodzeniu króla opuścili go niektórzy jego sojusznicy z Dolnej Lotaryngii i Frankonii. W czasie walk Fryderyk stracił oko, ale okoliczności tego zdarzenia nie są znane. Kalectwo uniemożliwiło mu starania o koronę.
W 1127 r. brat Fryderyka Konrad wrócił z pielgrzymki do Ziemi Świętej. W grudniu został wybrany na antykróla niemieckiego i powierzył bratu dowództwo wojsk. Fryderyk w 1128 r. zdobył Spirę, podczas gdy Konrad bez sukcesów walczył we Włoszech. W 1130 r. karta wojny odwróciła się. Lotar zdobył Spirę, a niedługo później zmarła Judyta żona Fryderyka. W tym samym roku Lotar zdobył Norymbergę. W 1131 r. Staufowie stracili Alzację. Ich posiadłości skurczyły się do Szwabii i wschodniej Frankonii. W tej sytuacji Lotar zrezygnował z dalszego osłabiania Staufów i skoncentrował się na reformie Rzeszy i polityce włoskiej.
Ok. 1132 r. Fryderyk ożenił się z Agnieszką z Saarbrücken wiążąc się z rodem stojącym w opozycji do Lotara. Po powrocie z Włoch w 1134 r. Lotar rozpoczął wojnę ze Staufami. Fryderyk nie wytrzymał jednoczesnego ataku Lotara od północy i Henryka Czarnego od południa. Wiosną 1135 r. poddał się Lotarowi w Bambergu, jego brat Konrad uczynił to jesienią. Po złożeniu obietnic wierności i pomocy w wyprawie włoskiej Staufowie odzyskali łaskę cesarza. Konrad poślubił Gertrudę von Sulzbach szwagierkę Henryka Czarnego.
W 1147 r. Fryderyk Jednooki zmarł w Alzey i został pochowany w klasztorze Walburg w Dolnej Alzacji. Jego syn Fryderyk Barabarossa został księciem Szwabii, a w 1152 r. królem niemieckim.
Rodzina.
Fryderyk II Jednooki poślubił w 1120 r. Judytę (zm. 22 lutego zapewne 1130-1131), córkę Henryka Czarnego, która została pochowana w klasztorze Walburg. Fryderyk i Judyta mieli dwoje dzieci:
Ok. 1132-1133 Fryderyk poślubił Agnieszkę z Saarbrücken, córkę hrabiego Saargau Fryderyka I. Para miała troje dzieci:

</doc>
<doc id="1234058" url="https://pl.wikipedia.org/wiki?curid=1234058" title="Sucha mucha">
Sucha mucha

Sucha mucha - sztuczna przynęta do połowu ryb metodą muchową. Swą budową i rozmiarami imituje owada, który unosi się na powierzchni wody. Najczęściej spotykane są imitacje chruścików, jętek, ważek. Mucha ta może być wykonana na haczyku zadziorowym lub bezzadziorowym z materiałów naturalnych bądź sztucznych, takich jak: pióra, nici, włosie, polipropylen, pianka. W Polsce skuteczna zwłaszcza na pstrągi i lipienie, jednak z powodzeniem można poławiać nią takie ryby jak klenie, płocie, jelce, jazie i inne.

</doc>
<doc id="1234061" url="https://pl.wikipedia.org/wiki?curid=1234061" title="BP Piscium">
BP Piscium

 
BP Piscium – nietypowa gwiazda zmienna w gwiazdozbiorze Ryb.
BP Piscum jest gwiazdą starą, na co wskazuje mała ilość litu w jej wnętrzu, ale jednocześnie gwiazda ta ma cechy przypominające młode gwiazdy takie jak szybka akrecja gazu, rozciągnięty dysk gazowo-pyłowy, dwa dżety wysyłane w przestrzeń kosmiczną oraz duża ilość promieniowania w paśmie podczerwieni.

</doc>
<doc id="1234062" url="https://pl.wikipedia.org/wiki?curid=1234062" title="Jacques Claude Beugnot">
Jacques Claude Beugnot

Jacques Claude Beugnot (ur. 25 lipca 1761, zm. 24 czerwca 1835 w Bagneux), hrabia de Beugnot, polityk francuski okresu "ancien régime", Wielkiej Rewolucji Francuskiej, Konsulatu oraz I Cesarstwa.
Po wybuchu rewolucji związał się z klubem feuillantów. Następnie dołączył do klubu żyrondystów W 1791 roku został wybrany do Konwentu Narodowego. Po zamachu 9 thermidora, w wyniku którego władza żyrondystów została obalona, de Beugnot został aresztowany.
Po zamachu 18 brumair'a dokonanym przez Napoleona Bonapartego de Baugnot wrócił do czynnej polityki. Został mianowany prefektem departamentu Seine-Maritime, następnie członkiem Rady Stanu oraz ministrem finansów w rządzie króla Westfalii, brata Napoleona, Hieronima Bonaparte.
Tytuł hrabiego de Beugnot Jaques Claude otrzymał wraz z Krzyżem Wielkim Legii Honorowej.

</doc>
<doc id="1234065" url="https://pl.wikipedia.org/wiki?curid=1234065" title="Synteza Wurtza">
Synteza Wurtza



</doc>
<doc id="1234072" url="https://pl.wikipedia.org/wiki?curid=1234072" title="Echion (artysta)">
Echion (artysta)

Echion (czynny ok. 352 p.n.e.) – starogrecki malarz i rzeźbiarz wzmiankowany i . Bywa utożsamiany z wymienionym przez Lukiana artystą Aetionem.

</doc>
<doc id="1234077" url="https://pl.wikipedia.org/wiki?curid=1234077" title="Streamer (wędkarstwo)">
Streamer (wędkarstwo)

Streamer - sztuczna przynęta do połowu ryb używana w metodzie muchowej będąca najczęściej imitacją rybki,pijawki,żaby. Wykonana na metalowym haczyku z materiałów takich jak: pióra, nici, włosie. Prowadzona w toni wodnej ma naśladować naturalne organizmy. Używana głównie do połowów pstrągów, szczupaków i innych ryb drapieżnych. Wyróżniamy wiele rodzajów tych przynęt np. Black Ghost, Marabon Muddler Olive, Zonker, Blac Nosed Dace i inne.

</doc>
<doc id="1234078" url="https://pl.wikipedia.org/wiki?curid=1234078" title="Jacques Beugnot">
Jacques Beugnot



</doc>
<doc id="1234080" url="https://pl.wikipedia.org/wiki?curid=1234080" title="Aetion">
Aetion



</doc>
<doc id="1234083" url="https://pl.wikipedia.org/wiki?curid=1234083" title="Nimfa dolna">
Nimfa dolna

Dolna Nimfa – jedna z metod połowu ryb na sztuczną muchę. Ma na celu imitowanie stadiów larwalnych owadów w toni wodnej przy pomocy sztucznych much zwanych nimfami. Używana najczęściej do połowu pstrągów i lipieni. Wyróżniamy wiele rodzajów tych przynęt, np. Rusty Scad, Specjal Brown, Green Dun N., Drifting C.C.C. i jeszcze wiele innych.

</doc>
<doc id="1234085" url="https://pl.wikipedia.org/wiki?curid=1234085" title="Robert Fitzwalter">
Robert Fitzwalter

Robert Fitzwalter (zm. 9 grudnia 1235), jeden z liderów opozycji baronów przeciwko królowi Janowi bez Ziemi, współautor Wielkiej Karty Swobód. Syna Waltera Fitz Roberta i Maud de Lucy, córki Richarda de Lucy of Diss.
Początkowo stał po stronie Jana bez Ziemi i brał udział w walkach na kontynencie z królem Francji Filpem Augustem. Dostał się nawet do francuskiej niewoli. Do opozycji baronów przyłączył się w 1212 r. Jan chciał go za to postawić przed sądem, ale Robert uciekł do Francji. Powrócił po specjalnej amnestii, którą wymógł na królu papież Innocenty III za cenę zniesienia ekskomuniki. Jednak złamanie przez króla postanowień ugody z baronami wywołało wojnę. W 1215 r. Robert został wybrany marszałkiem armii baronów.
Robert cieszył się poparciem mieszczan Londynu i to jego działaniom baronowie zawdzięczają poparcie stolicy. Podczas negocjacji z królem Robert był jednym z 25 przedstawicieli baronów. Brał udział w tworzeniu Wielkiej Karty Swobód. Kiedy król Jan złamał i to porozumienie Robert poparł kandydaturę księcia Ludwika francuskiego na tron Anglii. Był jednym z delegatów, którzy witali Ludwika po jego przybyciu do Anglii i pierwszym, który złożył mu hołd po zajęciu Londynu. Robert służył Ludwikowi przez cały okres trwania wojny, aż do klęski w bitwie pod Lincoln w 1217 r.
W bitwie tej Robert dostał się do niewoli. Uwolniono go na mocy porozumień pokojowych. Po uwolnieniu Robert wziął udział w V wyprawie krzyżowej. Po powrocie ułożył sobie poprawne stosunki z królem Henrykiem III i jego otoczeniem. Zmarł w 1235 r.
Był żonaty z Gunnorą de Valoniis, córką Roberta de Valoniis of Bennington. Miał z nią co najmniej troje dzieci:

</doc>
<doc id="1234089" url="https://pl.wikipedia.org/wiki?curid=1234089" title="Genie Award">
Genie Award



</doc>
<doc id="1234091" url="https://pl.wikipedia.org/wiki?curid=1234091" title="Predykcja">
Predykcja



</doc>
<doc id="1234092" url="https://pl.wikipedia.org/wiki?curid=1234092" title="Metoda Kleina">
Metoda Kleina

Metoda Kleina – metoda prognozowania na podstawie szeregów czasowych. Pozwala na konstrukcję modelu uwzględniającego tendencję rozwojową oraz wahania okresowe.
Postać modelu Kleina:
gdzie:
W sumie występuje o jeden składnik mniej, gdyż zakładamy, że funkcja trendu zawiera wyraz wolny formula_7 Przy formula_6 składnikach sumy dodanie stałej do formula_9 i odjęcie jej od formula_10 nie zmieniałoby wartości formula_11 jeden parametr jest więc nadmiarowy.
W szczególności dla liniowej funkcji trendu formula_12 model przyjmuje postać:
Jak widać, współczynnik formula_9 wchodzi do sumy dla każdego formula_15 natomiast formula_16 tylko dla formula_17
Można zmienić bazę współczynników za pomocą przekształcenia:
Otrzymamy wtedy bardziej elegancką postać modelu:
czyli:
Parametry modelu są zwykle estymowane metodą najmniejszych kwadratów (choć możliwe jest też zastosowanie innej metody regresji liniowej, np. regresji medianowej). Estymatory parametrów są wtedy powiązane zależnością:
gdzie:

</doc>
<doc id="1234095" url="https://pl.wikipedia.org/wiki?curid=1234095" title="Josef Jadassohn">
Josef Jadassohn

Josef Jadassohn (ur. 10 września 1863 w Legnicy, zm. 24 marca 1936 w Zurychu) – niemiecki lekarz dermatolog, profesor Uniwersytetu w Bernie i Uniwersytetu we Wrocławiu. 
Życiorys.
Syn kupca Meyera Jadassohna i Elise z domu Kohn. Ukończył gimnazjum w Legnicy, następnie studiował medycynę na Uniwersytecie w Göttingen, Uniwersytecie we Wrocławiu, w Heidelbergu i Berlinie, tytuł doktora medycyny otrzymał w 1887 roku we Wrocławiu. Do 1892 roku asystent Alberta Neissera w Szpitalu Wszystkich Świętych ("Allerheiligen-Hospital") we Wrocławiu, następnie od 1896 do 1917 dyrektor uniwersyteckiej kliniki chorób skóry w Bernie i ostatecznie profesor dermatologii na Uniwersytecie Wrocławskim (od 1917 do 1932).
Dorobek naukowy.
Był pionierem na polu alergologii. Jako jeden z pierwszych używał technik immunologicznych w badaniu chorób dermatologicznych, przyczynił się też znacznie do badań nad immunopatologią gruźlicy i grzybic. Od jego nazwiska do dziś określa się znamię łojowe jako znamię Jadassohna. Jadassohn wprowadził też testy płatkowe w diagnostyce kontaktowego zapalenia skóry i w 1901 roku opisał rzadkie schorzenie wieku dziecięcego – granulosis rubra nasi.
W 1927 roku rozpoczął wydawanie swojego 24-tomowego dzieła poświęconego wszystkim znanym wówczas chorobom skóry i jej przydatków – "Handbuch für Haut- und Geschlechtskrankheiten".

</doc>
<doc id="1234096" url="https://pl.wikipedia.org/wiki?curid=1234096" title="Echion (gigant)">
Echion (gigant)

Echion – w mitologii greckiej gigant, znany jedynie ze wzmianki w poemacie "Gigantomachia" Klaudiana.

</doc>
<doc id="1234098" url="https://pl.wikipedia.org/wiki?curid=1234098" title="Klaudian">
Klaudian



</doc>
<doc id="1234101" url="https://pl.wikipedia.org/wiki?curid=1234101" title="Bikram Saluja">
Bikram Saluja

Bikram Saluja to bollywoodzki aktor nominowany do nagrody za najlepszy debiut w 2000 roku za rolę w filmie "Fiza" u boku Karisma Kapoor. Żona – Schauna Chauhan. Ma dwóch braci, jeden z nich Sukhdeep Singh Saluja, jest bankierem w Nowym Jorku.

</doc>
<doc id="1234102" url="https://pl.wikipedia.org/wiki?curid=1234102" title="Van Diemen’s Land">
Van Diemen’s Land

Van Diemen’s Land – piosenka rockowej grupy U2, pochodząca z jej wydanego w 1988 roku albumu, "Rattle and Hum". Jest to cichy, spokojny, folkowy utwór. Jest to także trzecia piosenka w dorobku zespołu, w której The Edge stanowił główny wokal (pozostałe dwa to: "Seconds" i "Numb").
Muzyka oparta jest na tradycyjnej szkockiej folkowej piosence "O Waly, Waly", znanej również jako "The Water is Wide".
W albumowych notatkach pojawia się jedna dodatkowa zwrotka:
"Still the gunman rules and the widows pay"
"A scarlet coat now a black beret"
"They thought that blood and sacrifice"
"Could out of death bring forth a life".
Van Diemen’s Land jest nazwą geograficzną istniejącą w latach 1642–1855, odnoszącą się do australijskiej południowo-wschodniej kolonii mieszczącej się na wyspie, która w 1855 roku została przemianowana na Tasmanię. Piosenka została zadedykowana irlandzkiemu poecie Johnowi Boyle’owi O’Reilly.

</doc>
<doc id="1234103" url="https://pl.wikipedia.org/wiki?curid=1234103" title="Untasz-Napirisza">
Untasz-Napirisza

Untasz-Napirisza (1275–1240 p.n.e.) – król Elamu, jego żoną była Napirasu, córka króla kasytów Burna-Buriasza II. W trakcie swego panowania toczył walki z Babilonią. Założył miasto i nową stolicę królestwa – Dur-Untasz-Napirisza.

</doc>
<doc id="1234105" url="https://pl.wikipedia.org/wiki?curid=1234105" title="Demetriusz I Baktryjski">
Demetriusz I Baktryjski

Demetriusz I – król greko-baktryjski panujący ok. 200–190 p.n.e., syn Eutydemosa I.
Pierwsza wzmianka o Demetriuszu pojawia się w relacji Polibiusza (XI, 34) o wojnie między władcą Seleucydów Antiochem III a Eutydemosem. Młody Demetriusz uczestniczył w finalnych negocjacjach pokojowych, których przypieczętowaniem miało być jego małżeństwo z córką Antiocha.
Po objęciu władzy po śmierci ojca rozpoczął ekspansję poza Hindukusz, w kierunku północno-zachodnich Indii. W ten sposób zapoczątkował prawie dwustuletnią obecność Greków nad Indusem (zob. Królestwo Indo-Greckie). Świadectwem podboju terenów indyjskich są monety władcy, na których kazał się przedstawiać w skórze zdartej z głowy słonia. Jako zasięg zdobyczy Demetriusza przyjmuje się najczęściej Paropamisadę i Arachozję. Izydor z Charaksu wymienia greckie miasto Demetrias w Arachozji, prawdopodobnie założone przez Demetriusza.

</doc>
<doc id="1234107" url="https://pl.wikipedia.org/wiki?curid=1234107" title="Sekcja Ornitologiczna Polskiego Towarzystwa Zoologicznego">
Sekcja Ornitologiczna Polskiego Towarzystwa Zoologicznego

Sekcja Ornitologiczna Polskiego Towarzystwa Zoologicznego – ogólnopolska organizacja pozarządowa stowarzyszająca ornitologów, której głównym celem jest propagowanie ornitologii. Założona podczas Pierwszego Krajowego Zjazdu Ornitologów, który odbył się w Warszawie 26-27 listopada 1957.
Historia stowarzyszenia.
Stworzenie sekcji ornitologicznej w ramach Polskiego Towarzystwa Zoologicznego zainicjowali petycją członkowie Koła Ornitologów Studenckiego Towarzystwa Naukowego Uniwersytetu Warszawskiego, którą skierowali 15 grudnia 1954 do Zarządu Głównego P.T.Zool. W petycji autorzy zwracali uwagę na to, że:
"... wobec wielkiego zastoju nauk ornitologicznych w Polsce w porównaniu do wieku ubiegłego, oraz do rozwoju tej nauki w pozostałych krajach Europy w ostatnich latach ..., dla zmienienia tego stanu rzeczy na lepsze, członkowie Koła uważają za stosowne powołać do życia przy P.T.Zool. ... Sekcję Ornitologiczną Polskiego Towarzystwa Zoologicznego ..."
Dalej w tym piśmie jako cele Sekcji postulowano m.in. "... a) propaganda wiedzy ornitologicznej wśród całego społeczeństwa; b) stworzenie na terenie całego kraju sieci przyrodników zapoznanych z ornitologią".
Trzy lata później zorganizowano Pierwszy Krajowy Zjazd Ornitologów. 26-27 listopada 1957 na zjazd do Warszawy przybyło około stu uczestników, m.in. Zygmunt Czarnecki, Kazimierz Albion Dobrowolski, Bronisław Ferens, Ryszard Graczyk, Mieczysław Józefik, Jan Pinowski, Sergiusz Riabinin, Stefan Strawiński. Podczas spotkania wygłaszano referaty i zaprezentowano film Włodzimierza Puchalskiego.
Po stworzeniu organizacji liczba członków zwiększała się z 109 w 1957, do ok. 300 w latach 1972-1975 i ok. 450 – zrzeszonych w 14 regionalnych kołach – w 1995. Podczas wzrostu rejestrowań regionalnych i ogólnopolskich organizacji ornitologicznych w drugiej połowie lat 80. Sekcja Ornitologiczna spełniała rolę integratora krajowej społeczności ornitologów.
Dla wymiany doświadczeń i badań naukowych służyły organizowane przez Sekcję zjazdy oraz spotkania Sekcji, które odbywały się w ramach cyklicznych zjazdów Polskiego Towarzystwa Zoologicznego.
Ogólnopolskimi działaniami Sekcji były m.in.:

</doc>
<doc id="1234110" url="https://pl.wikipedia.org/wiki?curid=1234110" title="Daniele Cacia">
Daniele Cacia

Daniele Cacia (ur. 23 sierpnia 1983 w Catanzaro) – włoski piłkarz występujący na pozycji napastnika. Zawodnik Ceseny. Wcześniej był kolejno zawodnikiem takich klubów jak Ternana, SPAL, Pistoiese, ACF Fiorentina, Lecce i Reggina.

</doc>
<doc id="1234111" url="https://pl.wikipedia.org/wiki?curid=1234111" title="Wiktor Gosieniecki">
Wiktor Gosieniecki

Wiktor Gosieniecki (ur. 19 grudnia 1876 w Strzelnie, zm. 29 sierpnia 1956 w Gdańsku) – polski malarz, grafik, konserwator zabytków oraz pedagog.
Życiorys.
Jego ojcem był mistrz malarski Bernard, a matką Pelagia z Morawskich. Ukończył Królewskie Gimnazjum w Gnieźnie, gdzie pasję do malarstwa zaszczepił w nim ówczesny nauczyciel tej szkoły Wincenty Krzemieniewski. Po trzyletniej praktyce u ojca, w latach 1894–1901 ukończył szkołę rzemieślniczą w Berlinie, a następnie studiował malarstwo w Kunsgewerbeschule, oraz w szkole Stanisława Grocholskiego w Monachium. Po podróżach do Włoch, Francji i Galicji zamieszkał w Gnieźnie, a od 1912 w Poznaniu. Wraz z Henrykiem Jackowskim-Nostitzem i architektem A.Rejmanem w 1913 założyli zakład „Polichromia”, który do 1918 zajmował się malarstwem dekoracyjnym i witrażownictwem.
W 1919 był jednym z założycieli i pierwszym dyrektorem Szkoły Sztuk Zdobniczych w Poznaniu. W szkole tej był kierownikiem Wydziału Malarstwa Dekoracyjnego i Witrażownictwa.
Po roku 1939 Niemcy wysiedlili go z Poznania, gdzie powrócił zaraz po wojnie. Od 1945 do 1951 roku był kierownikiem Zakładu Malarstwa i Technik Ściennych oraz Witrażownictwa w PWSP. Następnie pracował jako wykładowca w Liceum Sztuk Plastycznych w Poznaniu.
Współpracował ze Stanisławem Witkiewiczem w opracowaniu zeszytów "Styl zakopiański". Wykonał liczne polichromie w kościołach Wielkopolski i Pomorza, a także dekorację wnętrza Muzeum Tatrzańskiego. Projektował także witraże. Przez całe życie opracowywał zabytki polskiej architektury i sztuki na ziemiach zachodnich. Wykonał poświęcony temu tematowi cykl litografii pt. „Zabytki Sztuki Rodzimej Polski Zachodniej”.
Był też twórcą ekslibrisów. W latach 1918–1946 wykonał kilka ekslibrisów w technice litografii, głównie dla rodziny i kolekcjonerów.
Od 20 października 1904 był mężem Marceli z Powidzkich.
Pochowany na gdańskim Cmentarzu Srebrzysko (rejon I, groby rodzinne C).

</doc>
<doc id="1234114" url="https://pl.wikipedia.org/wiki?curid=1234114" title="Sohail Khan">
Sohail Khan

Sohail Khan (hindi, सोहेल ख़ान urodz. 20 grudnia 1970) – bollywoodzki aktor, producent i reżyser filmowy. Jest młodszym bratem aktorów Salman Khana i Arbaaz Khana.

</doc>
<doc id="1234116" url="https://pl.wikipedia.org/wiki?curid=1234116" title="Rafał Andruszko">
Rafał Andruszko

Rafał Andruszko (ur. 17 lutego 1980 w Szczecinie) – polski piłkarz, także futsalowy oraz beach soccerowy ("Paradise Szczecin") występujący na pozycji napastnika.
Wychowanek Pogoni Szczecin. Następnie zawodnik klubów: Pomerania Police, Pogoń, Arka Gdynia, Pogoń, Zorza Dobrzany, oraz amatorskich niemieckich zespołów SV 90 Altengottern, TSG Neustrelitz, SG Altengottern/Großwelsbach, Pasewalker FV.
Rafał Andruszko zadebiutował w I lidze jako zawodnik Pogoni 1 kwietnia 1998, w wyjazdowym meczu z Widzewem Łódź (1-0).
W sumie w ekstraklasie wystąpił w 18 meczach (wszystkie w barwach Pogoni) i zdobył 2 bramki.

</doc>
<doc id="1234118" url="https://pl.wikipedia.org/wiki?curid=1234118" title="Zbigniew Kowalski (bokser)">
Zbigniew Kowalski (bokser)

Zbigniew Kowalski (ur. 11 lutego 1916, zm. ?) – polski bokser, medalista mistrzostw Europy.
Był zawodnikiem klubu PZL Warszawa, a po wojnie reprezentował barwy klubu ŁKS Łódź. Walcząc w kategorii lekkiej, dwukrotnie zdobył mistrzostwo Polski w 1938 i 1939, a w 1946 roku, wywalczył wicemistrzostwo kraju. Uczestniczył w mistrzostwach Europy w Dublinie 1939, zdobywając brązowy medal w wadze lekkiej. Osiem razy wystąpił w reprezentacji Polski, odnosząc 4 zwycięstwa, 1 remis i 3 porażki w latach 1938 – 1946. Należał do pokolenia sportowców, któremu najlepsze lata zabrała wojna, uniemożliwiając rozwój ciekawie zapowiadającej się kariery.

</doc>
<doc id="1234119" url="https://pl.wikipedia.org/wiki?curid=1234119" title="WGS 84">
WGS 84



</doc>
<doc id="1234122" url="https://pl.wikipedia.org/wiki?curid=1234122" title="Kiden-Hutran">
Kiden-Hutran

Kiden-Hutran (ok. 1215 p.n.e.) – król Elamu, następca i brat Unpahasz-Napiriszy, ostatni przedstawiciel dynastii założonej przez Ige-halki. Był jednym z wielkich elamickich królów-wojowników. Celem jego wypraw wojennych stała się Babilonia, która znajdowała się wówczas pod kontrolą Asyrii. W trakcie swej pierwszej wyprawy wojennej zdobył on Nippur, zabijając większość mieszkańców tego miasta. Ten sam los spotkał miasto Der, gdzie zniszczone zostały główne świątynie. Babiloński władca Enlil-nadin-szumi, którego na tronie Babilonu osadził Tukulti-Ninurta I, zmuszony był ratować się ucieczką. Za panowania Adad-szuma-iddiny, trzeciego z marionetkowych królów Babilonii, Kiden-Hutran uderzył ponownie, tym razem zdobywając miasta Isin i Marad, po czym ze zdobytymi łupami powrócił do Elamu. Jego dalszy los jest nieznany.

</doc>
<doc id="1234123" url="https://pl.wikipedia.org/wiki?curid=1234123" title="Znamię łojowe Jadassohna">
Znamię łojowe Jadassohna

Znamię łojowe Jadassohna (znamię łojowe, łac. "nevus sebaceus Jadassohn") – zmiana wrodzona skóry o charakterze hamartoma. Ma postać pojedynczego, owalnego lub linijnego ogniska na skórze głowy lub szyi, w okresie dojrzewania przybiera brodawkujący wygląd. W wieku dojrzałym w jego obrębie mogą rozwinąć się zmiany guzkowe lub guzy, istnieje ryzyko zezłośliwienia zmiany. Rozległe zmiany typu znamienia łojowego w połączeniu z innymi zaburzeniami rozwoju dają obraz zespołu Schimmelpenninga-Feuersteina-Mimsa. Chorobę opisał w 1895 roku niemiecki dermatolog Josef Jadassohn.
Epidemiologia.
Częstość z jaką zmiana spotykana jest w populacji wynosi około 1:300. Nie stwierdzono predylekcji w zależności od rasy czy płci.
Różnicowanie.
Diagnostyka różnicowa znamienia łojowego Jadassohna obejmuje:
Leczenie.
Zaleca się chirurgiczne usunięcie zmiany przed okresem dojrzewania.

</doc>
<doc id="1234124" url="https://pl.wikipedia.org/wiki?curid=1234124" title="Flamurtari Wlora">
Flamurtari Wlora

Flamurtari Football Club Vlorë – albański klub piłkarski z miasta Wlora, występujący w Kategoria e Parë – drugiej klasie rozgrywek ligowych w Albanii. Założony w roku 1923.

</doc>
<doc id="1234125" url="https://pl.wikipedia.org/wiki?curid=1234125" title="Kunishige Kamamoto">
Kunishige Kamamoto

 – japoński piłkarz, najlepszy strzelec w historii zespołu narodowego (75 bramek). Po zakończeniu kariery piłkarskiej został trenerem, a następnie działaczem piłkarskim (od 1998 wiceprezes Japońskiego Związku Piłki Nożnej).

</doc>
<doc id="1234126" url="https://pl.wikipedia.org/wiki?curid=1234126" title="KS Flamurtari Vlorë">
KS Flamurtari Vlorë



</doc>
<doc id="1234127" url="https://pl.wikipedia.org/wiki?curid=1234127" title="Bitwa pod Dupplin Moor">
Bitwa pod Dupplin Moor

Bitwa pod Dupplin Moor – starcie zbrojne, które miało miejsce w trakcie szkockiej wojnie o niepodległość, stoczone w dniach 10–11 sierpnia 1332 między wojskami lojalnymi wobec króla Szkocji Dawida II i rodu Bruce'ów, dowodzonymi przez Domnhalla (Donalda) II, earla Mar, a wojskami pretendenta do tronu szkockiego popieranego przez Anglików, Edwarda Balliola, wspomaganego przez posiłki angielskie. Bitwa skończyła się całkowitym zwycięstwem wojsk Balliola i Anglików.
Geneza.
Po śmierci króla Szkocji Roberta I Bruce'a w 1329 jego następcą został Dawid II (1329–1371). Jednak jako pretendent do tronu szkockiego wystąpił wówczas Edward Balliol, syn króla Szkocji w latach 1292–1296, Jana Balliola, przetrzymywany od 1296 w Anglii w charakterze więźnia, zwolniony po śmierci ojca; Edward Balliol wyjechał po uwolnieniu do Francji. Zgłosiwszy pretensje do tronu Szkocji stanął na czele silnej partii banitów szkockich i angielskiej szlachty (tzw. Wydziedziczonych - "Disinherited"), którzy za Roberta Bruce'a stracili swoje dobra i urzędy w Szkocji.
Przygotowania obu stron.
W 1332 pretendent, w cichym porozumieniu z królem Anglii Edwardem III, mimo trwania rozejmu zawartego w Northampton między Anglią a Szkocją, wyprawił się do Szkocji wraz z 1000 rycerzy i giermków oraz 1500 łuczników. Na wiosnę dowodzona przez Balliola armia banitów i awanturników zaokrętowała się na 88 statków u ujścia rzeki Humber i wylądowała na północnym wybrzeżu zatoki Firth of Forth. Na jej spotkanie Szkoci wystawili ok. 2000 jazdy i 20 000 piechoty pod dowództwem Domnhalla, earla Mar, nowego strażnika królestwa.
Bitwa.
Do decydującego starcia doszło 11 sierpnia pod Dupplin Moor, niedaleko Perth. Wobec przygniatającej przewagi liczebnej Szkotów najeźdźcy podjęli odważną decyzję nocnego natarcia na rzekę Earn. Zaskoczeni Szkoci rozpoczęli odwrót, wkrótce jednak przegrupowali się i przeszli do kontrnatarcia. Wówczas Balliol spieszył swoją jazdę i na pobliskim wzgórzu uformował z niej niewielką, zwartą falangę. Oba jej skrzydła osłaniała wysunięta, nieregularna linia łuczników, którzy powstrzymali szkockie natarcie. Oskrzydleni z obydwu stron i zasypani gradem strzał Szkoci załamali się i rzucili do ucieczki. Earl Mar poległ.
Straty.
Straty Szkotów wyniosły ponad 5000 zabitych, natomiast straty rebeliantów i Anglików – zaledwie 33 zabitych.

</doc>
<doc id="1234128" url="https://pl.wikipedia.org/wiki?curid=1234128" title="Znamię Jadassohna">
Znamię Jadassohna



</doc>
<doc id="1234129" url="https://pl.wikipedia.org/wiki?curid=1234129" title="Znamię łojowe">
Znamię łojowe



</doc>
<doc id="1234131" url="https://pl.wikipedia.org/wiki?curid=1234131" title="The Iron Horse">
The Iron Horse



</doc>
<doc id="1234133" url="https://pl.wikipedia.org/wiki?curid=1234133" title="Jutta Szwabska">
Jutta Szwabska

Jutta Szwabska, również Jutta Claricia Turyńska (ur. 1133-1134 r.; zm. 7 lipca 1191 r.) – żona landgrafa Turyngii Ludwika II Żeleznego.
Jutta była córką księcia Szwabii Fryderyka II Jednookiego i przyrodnią siostrą cesarza Fryderyka Barbarossy. W 1150 r. poślubiła landgrafa Turyngii Ludwika II Żelaznego wiążąc ród męża ze Staufami. W 1168 r. Jutta rozpoczęła budowę zamku Runneburg w Turyngii, co spowodowało protesty hrabiów Beichlingen. Ich skargę oddalił cesarz Fryderyk Barbarossa.
Jutta przeżyła męża i najstarszego syna Ludwika III. Została pochowana obok męża w klasztorze Reinhardsbrunn.
Jutta i Ludwik Żelazny mieli trzech synów:

</doc>
<doc id="1234134" url="https://pl.wikipedia.org/wiki?curid=1234134" title="Władysław Bojarski (artysta)">
Władysław Bojarski (artysta)

Władysław Bojarski (ur. 1843 – zm. 1912) – warszawski artysta specjalizujący się w drzeworycie, tworzący w latach 1861-1887. W latach 1863-1871 przebywał na zesłaniu w Rosji za uczestnictwo w powstaniu styczniowym. Współpracował z polskimi czasopismami "Tygodnikiem Ilustrowanym", "Wieńcem" i "Drzeworytnią Warszawską".

</doc>
<doc id="1234137" url="https://pl.wikipedia.org/wiki?curid=1234137" title="Miracle Drug">
Miracle Drug

Miracle Drug – piosenka rockowej grupy U2, pochodząca z jej wydanego w 2004 roku albumu, "How to Dismantle an Atomic Bomb". Opowiada ona o irlandzkim pisarzu Christopherze Nolanie, z którym członkowie zespołu uczęszczali do szkoły.
Piosenka jest jedną z trzech, w których można usłyszeć wokal aż trzech członków zespołu – Bono, The Edge’a i Larry’ego Mullena Jr. (drugą jest „Numb” z albumu "Zooropa", a trzecią – „California (There Is No End to Love)” z płyty "Songs of Innocence").
„Miracle Drug” była wykonywana na żywo podczas każdego koncertu pierwszego i drugiego etapu trasy Vertigo Tour. Bono chciał poprzez to złożyć wyrazy uznania i szacunku wszystkim lekarzom, pielęgniarkom oraz pozostałym pracownikom służby medycznej. Pod koniec trzeciego etapu trasy, piosenka przestała być grana podczas występów. Nie pojawiła się tym samym w trakcie etapu czwartego i piątego Vertigo Tour. Jej ostatnie wykonanie na żywo miało miejsce 28 listopada 2005 w Montrealu.

</doc>
<doc id="1234138" url="https://pl.wikipedia.org/wiki?curid=1234138" title="Minokamo">
Minokamo

 – miasto w prefekturze Gifu, na wyspie Honsiu, w Japonii.
Położenie.
Miasto leży w południowej części prefektury Gifu nad rzeką Kiso.
Miasto graniczy w prefekturze Gifu z Seki i Kani.

</doc>
<doc id="1234149" url="https://pl.wikipedia.org/wiki?curid=1234149" title="After Curtis">
After Curtis

After Curtis – zbiór remiksów wykonanych przez rapera 50 Cent razem z G-Unit. Na kompilacji pojawili się m.in. Akon, Justin Timberlake, Timbaland, Robin Thicke, Eminem, Young Buck, Tony Yayo, Lloyd Banks, Mobb Deep, Ludacris, P. Diddy, Jay-Z, Kool G Rap, Hod Rod i LL Cool J.

</doc>
<doc id="1234152" url="https://pl.wikipedia.org/wiki?curid=1234152" title="Robert Sikorski">
Robert Sikorski

Robert Sikorski (ur. 18 stycznia 1977 w Dębnie) – polski piłkarz występujący na pozycji napastnika.
Jest wychowankiem Odry Chojny. Następnie grał w drużynach: Pogoń Szczecin, Stal Telgom Szczecin, Pogoń, Arka Gdynia, Odra, Torgelower SV Greif (Niemcy). Grał również w halowym zespole Pogoń 04 Szczecin.
W ekstraklasie zadebiutował jako piłkarz Pogoni 2 sierpnia 1998 w meczu z ŁKS-em Łódź (1-1), w tym meczu zdobył także w 75 min. swojego 1 gola.
W I lidze wystąpił w 47 meczach (wszystkie w barwach Pogoni) i strzelił 2 bramki.

</doc>
<doc id="1234155" url="https://pl.wikipedia.org/wiki?curid=1234155" title="Bitwa pod Halidon Hill">
Bitwa pod Halidon Hill

Bitwa pod Halidon Hill – starcie zbrojne, które miało miejsce 19 lipca 1333 między siłami wojsk szkockich dowodzonych przez sir Archibalda Douglasa a armią angielską Edwarda III. Była jedną z bitew stoczonych podczas wojen o niepodległość Szkocji. Zakończyła się całkowitym zwycięstwem Anglików.
Geneza.
Po pokonaniu wojsk szkockich lojalnych wobec króla Dawida II w bitwie pod Dupplin Moor 11 sierpnia 1332, Edward Balliol udał się do Scone, gdzie 24 września doprowadził do swej koronacji. 23 listopada uznał w Roxburghu zwierzchnictwo króla Anglii Edwarda III nad Szkocją i przyrzekł mu hołd wasalny. Szkocka koalicja pod wodzą nowego regenta, sir Archibalda Douglasa, pokonała jednak Balliola 16 grudnia pod Annan w Dumfries i wygnała go z kraju. Wiosną następnego roku Edward Balliol powrócił na czele posiłków angielskich i obległ Berwick. W maju dołączył do niego Edward III, który po usunięciu przy pomocy baronów matki i Mortimera (1330) przejął całą władzę w swoje ręce i szukał okazji do wywołania wojny ze Szkocją. Poparłszy pretensje Balliola do tronu, Edward III odrzucił pokój edynburski Mortimera i skwapliwie wyprawił się na północ gotów powetować sobie dotychczasowe niepowodzenia.
Przygotowania obu stron.
W lipcu wierni Dawidowi II Szkoci pod wodzą Archibalda Douglasa ruszyli na pomoc oblężonemu Berwick, doprowadzając do bitwy pod Halidon Hill; ich siły liczyły około 13 tysięcy ludzi, podczas gdy siły angielskie – około 9 tysięcy.
Bitwa.
Na wieść o odsieczy szkockiej wojska Edwarda III zajęły pozycję obronną uszykowane w trzy rzuty na wzgórzu dominującym nad wszystkimi podejściami do Berwick. Król angielski spieszył konnych rycerzy, osłaniając flanki każdego z ich rzutów oddziałami łuczników. Natarcie szkockie, prowadzone przez podmokłe wrzosowiska u podnóża pozycji Anglików, rozbiło się o czoło sił Edwarda i poniosło ciężkie straty od flankowego ostrzału łuczników. Zmieszawszy wroga Anglicy przeszli do kontruderzenia i całkowicie roznieśli armię szkocką. Zginął Douglas, sześciu earlów, siedemdziesięciu baronów, pięciuset rycerzy i giermków oraz nieznana liczba prostych włóczników (w sumie najprawdopodobniej straty Szkotów wyniosły od 9000 do 11 000 zabitych). Straty Anglików wyniosły ponoć zaledwie 14 zabitych, co wydaje się liczbą nieprawdopodobnie niską (prawdopodobnie straty Anglików wyniosły od 50 do 400 zabitych).

</doc>
<doc id="1234156" url="https://pl.wikipedia.org/wiki?curid=1234156" title="Ammophila (zwierzęta)">
Ammophila (zwierzęta)

Szczerklina ("Ammophila") – rodzaj błonkówek z rodziny grzebaczowatych.
Morfologia.
Samica o wewnętrznych brzegach oczu równoległych, samiec zaś o zbieżnych ku dołowi. Przedplecze z tyłu z wałeczkiem niesięgającym poziomu śródplecza. Srebrne omszenie pokrywa silnie oddalone od pokrywek skrzydłowych guzy barkowe oraz boki śródtułowia i pozatułowia. Na przednich skrzydłach obecne dwie komórki dyskoidalne i trzy kubitalne. Do drugiej kubitalnej uchodzą obie żyłki powrotne. Pierwszy tergit z przetchlinkami za środkiem długości; u samicy nieco tylko grubszy od sternitu na którego tył się nasuwa. Długość tergitu zbliżona do długości wolnej części pierwszego sternitu.
Biologia.
Szczerkliny polują na nagie gąsienice. Zakładają gniazda typu fajkowatego, w których komora lęgowa leży skośnie do osi chodnika. Sam chodnik jest natomiast ustawiony prostopadle do powierzchni otoczenia, czym różnią się gniazda szczerklin od gniazd pokrewnych piaśnic ("Podalonia").
Systematyka.
Należą tu gatunki:

</doc>
<doc id="1234158" url="https://pl.wikipedia.org/wiki?curid=1234158" title="Loïc Courteau">
Loïc Courteau

Loïc Courteau (ur. 6 stycznia 1964 w Bordeaux) – francuski tenisista.
W 1982 roku, jeszcze jako junior, awansował do finału gry pojedynczej chłopców podczas Rolanda Garrosa.
Jako zawodowy tenisista startował w latach 1980–1989.
W grze pojedynczej Courteau uczestniczył we wszystkich czterech turniejach wielkoszlemowych, najdalej dochodząc w 1983 roku do III rundy Wimbledonu. W 1982 roku osiągnął swój jedyny finał o randze ATP World Tour, w Quito.
W grze podwójnej Francuz wygrał jeden turniej z cyklu ATP World Tour, w 1986 roku w Buenos Aires, gdzie tworzył parę z Horstem Skoffem. Ponadto był uczestnikiem pięciu finałów ATP World Tour.
W rankingu gry pojedynczej Courteau najwyżej był na 159. miejscu (22 listopada 1982), a w klasyfikacji gry podwójnej na 37. pozycji (20 lipca 1987).
W latach 2002–2008 Courteau zajmował się trenowaniem Amélie Mauresmo, zwyciężczyni dwóch turniejów wielkoszlemowych.

</doc>
<doc id="1234160" url="https://pl.wikipedia.org/wiki?curid=1234160" title="Jezioro Kolbackie">
Jezioro Kolbackie

 
Jezioro Kolbackie – jezioro w woj. zachodniopomorskim, w pow. drawskim, w gminie Czaplinek, leżące na terenie Pojezierza Drawskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Kolbackie". W różnych publikacjach i na mapach topograficznych jezioro to występuje pod nazwą "Kołbackie"
Powierzchnia zwierciadła wody według różnych źródeł wynosi od 38,5 ha do 38,7 ha do 43 ha.
Zwierciadło wody położone jest na wysokości 160,2 m n.p.m. lub 160,7-160,9 m n.p.m. Średnia głębokość jeziora wynosi 1,8 m, natomiast głębokość maksymalna 4,8 m.
Z jeziora wypływa rzeka Dębnica.

</doc>
<doc id="1234161" url="https://pl.wikipedia.org/wiki?curid=1234161" title="Puellae Orantes">
Puellae Orantes

Dziewczęcy Chór Katedralny „PUELLAE ORANTES” istnieje od 1985 roku przy bazylice katedralnej w Tarnowie. Założycielem i dyrygentem chóru jest ks. Władysław Pachota, a za kształcenie wokalne odpowiada Aleksandra Topor, która wykonuje również sopranowe partie solowe. Do chóru należą dziewczęta w wieku od 10 do 19 lat.
Ogólne informacje.
Chór „Puellae Orantes” jest laureatem 23 konkursów ogólnopolskich i międzynarodowych. Brał udział w prestiżowych konkursach międzynarodowych, jak np. (Międzynarodowy Konkurs Polifoniczny Guido d’Arezzo czy Międzynarodowy Konkurs C.A. „Seghizzi” w Gorizii).
Chór prowadzi szeroką działalność koncertową. Wielokrotnie reprezentował Polskę podczas imprez w kraju i za granicą. Odbył wiele zagranicznych tournée koncertowych po Włoszech, Holandii, Belgii, Austrii, Niemczech, Stanach Zjednoczonych, Słowacji, Węgrzech, Francji i Danii. Jest jedynym polskim zespołem, który został zaproszony do udziału w Międzynarodowym Festiwalu Chórów Laureatów w Vaison la Romaine, we Francji.
Dla „Puellae Orantes” tworzyli swe utwory oraz aranżacje kompozytorzy, m.in. Paweł Łukaszewski, Miłosz Bembinow, Marcin Łukaszewski, Paweł Sydor i Jacek Sykulski.
Z chórem „Puellae Orantes” współpracował również nieżyjący już Marian Sawa. W 2007 roku utwór „Magnificat”, skomponowany przez niego dla tarnowskiego zespołu, był wykonywany przez połączone chóry podczas międzynarodowego festiwalu oratoryjnego Musique en Morvan, we Francji. Po raz pierwszy w 32. letniej historii tego festiwalu jednym z głównych dzieł był utwór polskiego kompozytora.
Nagrania.
Ukazały się płyty kompaktowe:
Osiągnięcia.
Chór uczestniczył w przeglądach, konkursach oraz festiwalach w kraju i za granicą, zdobywając liczne nagrody i wyróżnienia:

</doc>
<doc id="1234162" url="https://pl.wikipedia.org/wiki?curid=1234162" title="Radio Ga Ga">
Radio Ga Ga

Radio Ga Ga – piosenka brytyjskiej grupy Queen wydana w 1984 roku na singlu, który promował album "The Works" (1984). Utwór napisał Roger Taylor.
Historia.
Inspiracją do napisania utworu, jak utrzymuje Taylor, było wyrażenie, często używane przez jego najstarszego (wówczas 3-letniego) syna, od którego wziął się tytuł piosenki. Perkusista zamierzał początkowo umieścić go na swoim solowym albumie, lecz Freddie Mercury po zapoznaniu się z utworem doszedł do wniosku, że jest to wielka okazja na stworzenie przeboju. Basista John Deacon i gitarzysta Brian May przychylili się do zdania Mercury’ego i Taylor dokończył utwór wraz z resztą zespołu, rezygnując tym samym z solowej wersji. 
Na głównych listach przebojów w Belgii (Flandrii), Danii, Europie, Finlandii, Irlandii i Szwecji singiel z piosenką dotarł do 1. miejsca. W Polsce, na liście przebojów Programu Trzeciego Polskiego Radia, utwór zadebiutował 4 lutego 1984 roku i dotarł do pozycji 1. W sumie spędził w zestawieniu 13 tygodni.
Na koncertach.
Piosenka „Radio Ga Ga” była wykonywana na żywo przez zespół Queen podczas tras koncertowych w latach 1984–1986. Utwór był jednym z sześciu, które grupa wykonała podczas koncertu Live Aid w 1985 roku. Podczas The Freddie Mercury Tribute Concert w 1992 roku piosenkę wykonał brytyjski wokalista Paul Young. Podczas tras koncertowych Queen + Paul Rodgers od 2005 do 2009 roku utwór śpiewał Roger Taylor.
Teledysk.
Swą popularność piosenka zawdzięcza w pewnym stopniu nowatorskiemu jak na owe czasy teledyskowi. Część teledysku jest czarno-biała, druga część natomiast kolorowa. Oprócz całej gamy efektów specjalnych, członkowie Queen wykorzystali podczas jego realizacji elementy niemieckiego filmu Fritza Langa "Metropolis" (1927).
W pierwszej części teledysku członkowie grupy jadą samochodem „z przyszłości”. W następnej części Mercury w czerwonym kostiumie wchodzi do komnaty z zegarem i przesuwa jego wskazówki. Po chwili pojawiają się sylwetki trzech pozostałych członków grupy (Taylor, May, Deacon). Najwięcej kłopotów sprawiła scena z refrenu utworu, w której członkowie zespołu wraz z tłumem rytmicznie klaszczą w dłonie. Muzycy długo nie mogli sobie poradzić z synchronizacją oklasków.
W artykule „Wideoklik” (aut. B. Chaciński), który w 2011 roku opublikowano na łamach polskiego tygodnika społeczno-politycznego „Polityka” teledysk do „Radio Ga Ga” zestawiono wśród „10 wideoklipów, które wypada znać” (pozostałe to m.in. „Video Killed the Radio Star” i „Thriller”).
Nawiązania.
Amerykańska piosenkarka Stefani Germanotta przyjęła swój pseudonim Lady Gaga inspirując się tytułem tej piosenki.

</doc>
<doc id="1234167" url="https://pl.wikipedia.org/wiki?curid=1234167" title="Aleksandr Stroganow (1795–1891)">
Aleksandr Stroganow (1795–1891)

Aleksandr Grigorjewicz Stroganow, ros. Александр Григорьевич Строганов (ur. w Petersburgu, zm. w Odessie) – rosyjski żołnierz w stopniu generała lejtnanta, arystokrata (hrabia) i polityk: minister spraw wewnętrznych i policji w Rządzie Tymczasowym Królestwa Polskiego (1831–1832), następnie całego Imperium (1839–1841), członek Rady Państwa (1849–1891); generał-gubernator małorosyjski (1836–1838), generał-gubernator petersburski (1854–1855), noworosyjsko–besarabski (1855–1863).
Od jego nazwiska pochodzi nazwa dania mięsnego boeuf Stroganow, będącego kombinacją tradycji kuchni francuskiej (smażona polędwica z sosem) i rosyjskiej (sos jest dodawany do potrawy, a nie osobno).
Życiorys.
Urodził się w rodzinie barona Grigorija Aleksandrowicza Stroganowa (1770–1857) i księżniczki Anny Siergiejewny Trubeckiej (1765–1824). W 1810–1812 kształcił się w Instytucie Korpusu Inżynierów Transportu, po czym otrzymał awans na chorążego. W 1812 wstąpił do Brygady Artylerii Gwardii. Wziął udział w wojnie obronnej, IV koalicji antyfrancuskiej (m.in. w bitwach pod Dreznem, Kulm i Lipskiem) oraz wojnie zimowej (zdobycie Paryża). W 1818–1821 był adiutantem szefa sztabu Piotra Wołkońskiego. W 1821 został mianowany adiutantem cara Aleksandra I i przeniesiony do służby w dyplomacji. W 1821–1826 pełnił obowiązki komisarza wojskowego różnych misji dyplomatycznych. W 1829 awansowany na pułkownika, został dowódcą Preobrażeńskiego Pułku Ułanów. W 1830–1831 brał udział w polskiej wojnie niepodległościowej. W 1831 został mianowany generałem majorem. W lutym tego samego roku generał-gubernator warszawski Iwan Paskiewicz powierzył mu dowództwo wojsk pacyfikacyjnych w Królestwie Polskim. 16 września 1831 został powołany na ministra spraw wewnętrznych i policji w likwidacyjnym rządzie Fiodora Engla.
Od stycznia 1834 pełnił funkcję wiceministra spraw wewnętrznych Rosji, następnie generał-gubernatora małorosyjskiego (1836–1838). W grudniu 1834 otrzymał awans do stopnia generała adiutanta. W 1839 powrócił do administracji centralnej, na stanowisko ministra spraw wewnętrznych (do 1841). W 1840 awansowany na generała lejtnanta.
W 1841–1844 odbył podróż do Paryża, gdzie studiował jako wolny słuchacz Sorbony, uczęszczając na wykłady z wielu, różnorodnych dziedzin wiedzy. Najwięcej uwagi poświęcił prawu i administracji publicznej, zarządzaniu i finansom oraz kolejnictwu i technologii produkcji.
Po powrocie do Rosji objął stanowisko inspektora artylerii rezerwowej w ministerstwie wojny (1844–1855). W 1849 car Mikołaj I powołał go w skład Rady Państwa. Od 1854 Stroganow sprawował urzędy generał-gubernatorów kolejno: petersburskiego (do 1855) i noworosyjsko–besarabskiego (1855–1863). Jako kierownik administracji lokalnej na tzw. „obszarze zasiedlenia” zauważał negatywny wpływ dyskryminacji Żydów na rozwój gospodarczy Imperium oraz jego politykę etniczno-kulturową na ziemiach byłej Rzeczypospolitej. Żywo korespondował w tej sprawie, ostatecznie przekonując do swoich wniosków ministra spraw wewnętrznych Siergieja Łanskoja. Proponowane reformy nie znalazły jednak poparcia cara Aleksandra II. Przypuszczalnie nachalność w proponowaniu reform dla ziem zachodnich Imperium była powodem skierowania Stroganowa na bezterminowy urlop, celem „podreperowania zdrowia” (29 czerwca 1862).
W 1863 osiadł w Odessie i poświęcił się działalności społecznej. W 1859–1891 kierownik Carskiej Komisji Archeologicznej. W 1870 został wybrany prezesem Odeskiego Towarzystwa Historii i Starożytności. W 1884 został prezesem Towarzystwa Rolniczego Południowej Rosji. Był także prezesem Cesarskiego Towarzystwa Mineralogicznego (od 1841). Zmarł w 1891, pochowany na Starym Cmentarzu. Swój pokaźny księgozbiór przekazał testamentem bibliotece Uniwersytetu Noworosyjskiego.
Odznaczenia i nagrody.
W 1862 rada miejska Odessy nadała Stroganowowi tytuł honorowego obywatela miasta. Był wielokrotnie odznaczany wysokimi odznaczeniami rosyjskimi i zagranicznymi:
Rosyjskie:
Zagraniczne:
Krąg rodzinny.
We wrześniu 1820 ożenił się z Natalią Wiktorowną Koczubej (1800–1855), córką ministra stanu Wiktora Pawłowicza Koczubeja (1768–1834) i Marii Wasilijewny Wasiljczkowej (1779–1844). Małżeństwo doczekało się czworga dzieci, dwóch córek i dwóch synów:
Przodkowie:

</doc>
<doc id="1234168" url="https://pl.wikipedia.org/wiki?curid=1234168" title="Rodzina zastępcza plus">
Rodzina zastępcza plus



</doc>
<doc id="1234174" url="https://pl.wikipedia.org/wiki?curid=1234174" title="Bogusław Pezda">
Bogusław Pezda

Bogusław „Bodek” Pezda (ur. 15 października 1969 w Mielcu) – polski muzyk, kompozytor i producent muzyczny. Były członek formacji Agressiva 69. Członek Akademii Fonograficznej ZPAV.
Życiorys.
Z wykształcenia jest ekonomistą i bankowcem – wybrał muzykę jako swoją życiową pasję, od 1997 roku mieszka w Warszawie.
Od 1992 roku był liderem industrialno-rockowej formacji Agressiva 69 (7 albumów) + 2 nowe. Producent większości nagrań zespołu a także autor kooperacji z międzynarodowymi muzykami m.in.: Wayne’em Husseyem z The Mission oraz Martinem Atkinsem (perkusista z Nine Inch Nails, PIL, Pigface, Killing Joke). W latach 1997-2000 label-menadżer w firmie Koch, w latach 2000-2001 EMI. Od 2001 właściciel 2.47 Records (wydającej m.in. Husky, Őszibarack, Kanał Audytywny, Nun, Matt Kowalsky, NOT, Hetane, Saluminesia, Made In Poland).
Jest autorem kilkudziesięciu remiksów, od 1995 roku grupa producencka 2.47 wykonała około 45 remiksów dla znanych i nieznanych artystów w Polsce. Producent albumów (Master of Celebration, Soyka, Agressiva 69, Wyspiański wyzwala). Producent ścieżek dźwiękowych, a także konsultant muzyczny filmów ("Egoiści", "Poniedziałek", "Wtorek", "Gniew", "Pod powierzchnią").
Producent muzyczny albumu "Obsesja" Pawła Kowalczyka (Pink Crow Records).
Praca przy serialu "Przeznaczenie" w reż. Mariusza Paleja.
Producent wykonawczy albumu Poeci (Warner Music Poland).
Producent wykonawczy albumu Nina Stiller – (EMI Music Poland).
Od 2016 roku inżynier dźwięku w studio Sound Tropez ze specjalizacją - gry komputerowe. 
Realizacje dla Albion Loc/Blizzard Ent: Hearhstone, Overwatch, Heroes Of The Storm, Starcraft 2, Warcraft 3, 
Realizacje dla Roboto/Sony/Electronic Arts: Death Stranding, Fallen Order (Star Wars) ,

</doc>
<doc id="1234178" url="https://pl.wikipedia.org/wiki?curid=1234178" title="Ekskluzywa państwowa">
Ekskluzywa państwowa



</doc>
<doc id="1234180" url="https://pl.wikipedia.org/wiki?curid=1234180" title="Żona dla taty">
Żona dla taty

Żona dla taty – telenowela chilijska z 2007 roku w reżyserii Italo Galleani.
Fabuła.
Ricardo Jorge Zabaleta jest przystojnym trenerem rugby. Ma powodzenie wśród dziewczyn, niestety żadna z kolejnych narzeczonych nie podoba się córce. On zaś nie widzi świata poza swoją małą Alicią Belen Soto. Gdy przyjeżdża do Santiago, ma nadzieję, że w końcu stworzy tu córce bezpieczny dom. Poznaje nauczycielkę Colombę Tamara Acosta. Rozsądek mówi mu, że będzie idealną matką dla jego córki. Jednak Alicia nie lubi Colomby. Dopiero Catalina wydaje się jej idealną kandydatką, dziewczynka szybko zaprzyjaźnia się z nią. Uwodzicielska i efektowna, ale chwiejna emocjonalnie Catalina skrywa pewną bolesną tajemnicę z przeszłości.

</doc>
<doc id="1234185" url="https://pl.wikipedia.org/wiki?curid=1234185" title="Toki (ptaki)">
Toki (ptaki)

Toki – zachowanie lęgowe ptaków służące tworzeniu par dla celów rozrodczych. Toki obejmują zarówno aktywności przed, jak i częściowo po akcie kopulacji.
Wiele gatunków ptaków przybiera specjalne szaty godowe wspierające starania (najczęściej) o partnerkę, ale służące również jako ostrzeżenie dla rywali.
Taniec godowy wykonywany podczas toków ma za zadanie zachęcić samice i odstraszyć samce. Nikolaas Tinbergen na przykładzie mewy śmieszki stwierdził, że początkowe gesty mają charakter groźby, a potem ptaki wykonują gesty uległości łagodzące agresję.

</doc>
<doc id="1234189" url="https://pl.wikipedia.org/wiki?curid=1234189" title="Operacja Rurka">
Operacja Rurka

Operacja Rurka − polski plan operacyjny z 1939 roku, przewidujący postawienie zagrody minowej na Zatoce Gdańskiej w przypadku wybuchu wojny z III Rzeszą. Opracowany jako część planu Zachód, miał być wykonany na rozkaz Naczelnego Wodza. Decyzja taka została wydana 1 września 1939 roku, lecz cała operacja poniosła fiasko w wyniku popołudniowego ataku niemieckich samolotów bombowych na polskie okręty.
Planowanie.
W ramach opracowywania planów obronnych na wypadek spodziewanej agresji niemieckiej, Marynarka Wojenna otrzymała zadanie wspierania obrony polskiego odcinka wybrzeża do czasu nadejścia spodziewanej (na mocy układów sojuszniczych) pomocy aliantów zachodnich: Wielkiej Brytanii i Francji. Jednym z aktywnych działań polskich okrętów miało być postawienie defensywnej zagrody minowej, przegradzającej Zatokę Gdańską i utrudniającej niemiecką komunikację morską z Gdańskiem. Plany takiej operacji powstawały w sztabie Marynarki Wojennej już od końca 1938 roku, gdy pozyskała ona duży stawiacz min „Gryf”. Wiosną 1939 roku zostały one skonkretyzowane i włączone, obok planu Worek, dotyczącego działań okrętów podwodnych, do ogólnego planu obronnego Zachód.
Według precyzowanych od wiosny do późnego lata 1939 roku planów, zagroda minowa składająca się z 300 min morskich, położonych naprzemiennie w dwóch rzędach, miała rozciągać się linią prostą od Helu w kierunku Sopotu, już poza granicą polskich wód terytorialnych. Znaczna jej część miała przebiegać w zasięgu armat kal. 152 mm z baterii im. Heliodora Laskowskiego (znanej jako bateria cyplowa), co miało uchronić ja przed przedwczesnym wytrałowaniem. Do stawiania min miał zostać użyty „Gryf” w asyście zespołu trałowców typu "Jaskółka" oraz kanonierek „Komendant Piłsudski” i „Generał Haller”, osłaniany przez jeden z kontrtorpedowców − wybrany do tego zadania został najstarszy z nich, „Wicher”, pozostałe odpłynęły 30 sierpnia do portów brytyjskich, wykonując plan Peking. Większość przeznaczonych do użycia z okrętów nawodnych min wz. 08 (ich całkowity stan we wrześniu 1939 roku oceniany jest na 1060 sztuk) została w lipcu zmagazynowana na trzech krypach minowych, które 30 sierpnia zostały odholowane na Zatokę Pucką w rejon Jamy Kuźnickiej, w odległości około 2,5 mili morskiej na północny zachód od Jastarni i tam zakotwiczone.
Dowództwo Floty zamierzało jeszcze przed wybuchem wojny wykorzystać część min do postawienia defensywnych zagród minowych w granicach wód terytorialnych, w rejonie Rozewia i Helu (konwencje zabraniały stawiania min morskich na wodach otwartych w okresie pokoju i nakazywały powiadamianie o takich działaniach w obrębie wód terytorialnych), ale napotkało na sprzeciw Ministerstwa Spraw Zagranicznych, obawiającego się możliwych reakcji niemieckich. Ostateczną decyzję co do terminu wykonania operacji Rurka zastrzegł do swej wyłączności Generalny Inspektor Sił Zbrojnych, marszałek Edward Śmigły-Rydz.
Wykonanie.
Początek wojny 1 września 1939 roku zastał większość polskich okrętów w porcie wojennym w Gdyni. „Gryf” opuścił basen portowy wkrótce po godzinie 7.00 rano, około 9.00 podszedł w rejon kotwiczenia kryp minowych, aby uzupełnić zapas w komorach. Operacja przeładunku zakończyła się wkrótce po południu, na pokładzie stawiacza min znalazło się około 300 min wz. 08. Aby zmniejszyć zagrożenie ataku lotniczego na płytkich i trudnych nawigacyjnie wodach w rejonie Jastarni dowódca okrętu, komandor Stefan Kwiatkowski, przeszedł na Zatokę Pucką i na wysokości Mechelinek oczekiwał na dalsze rozkazy.
Około 16.00 otrzymał sygnał nakazujący przeprowadzić operację Rurka. Samo stawianie zagrody minowej miało rozpocząć się po zapadnięciu ciemności, około 22.00, wcześniej cały zespół miał znaleźć się w rejonie koncentracji przy porcie helskim. Już od rana polskie okręty były pod stałą obserwacją lotników Luftwaffe, która od pierwszych chwil wojny niepodzielnie panowała w powietrzu. Około godziny 18.00 zostały zaatakowane przez 33 (lub 32) bombowce nurkujące Junkers Ju 87 z IV(Stuka)./LG 1. Większość pilotów skoncentrowała swą uwagę na największej polskiej jednostce: „Gryfie”. W pobliżu stawiacza min upadło około 30 bomb, których eksplozje spowodowały poważne uszkodzenia między innymi urządzenia sterowego, zmuszając załogę do manewrowania śrubami. Od odłamków poległo pięć osób, w tym dowódca okrętu, rany odniosło dalszych 17. Poważne uszkodzenia odniósł w wyniku eksplozji bomby tuż przy burcie trałowiec „Mewa”, zginęło na nim dziewięciu marynarzy, wielu odniosło rany, dwóch zabitych było również wśród załogi kanonierki „Generał Haller”.
Pełnienie obowiązków dowódcy podjął dotychczasowy zastępca, kapitan marynarki Wiktor Łomidze. Nakazał on wyrzucenie za burtę kilkudziesięciu uszkodzonych wstrząsami, nieuzbrojonych min i poprosił dowództwo portu helskiego o zgodę na zawinięcie celem przekazania na ląd poległych i rannych. Po jej uzyskaniu polecił, zgodnie z procedurami, wyrzucić także pozostałych 270 nieuzbrojonych min, po czym wpłynął do portu. Decyzja ta, potępiana z dzisiejszej perspektywy przez większość historyków, miała być podyktowana obawą przed kolejnymi nalotami, grożącymi zniszczeniem okrętu („Gryf” nie miał żadnego opancerzenia komór minowych i nawet pojedyncze trafienie bombą lub pociskiem mogło spowodować katastrofalną w skutkach eksplozję przewożonych min), doznanymi uszkodzeniami i złym stanem technicznym min, których mechanizmy mogły się rozregulować w wyniku doznanych wstrząsów. Niewątpliwym błędem kapitana Łomidze było niepowiadomienie o swym rozkazie Dowództwa Floty ani dowodzącego „Wichrem” komandora Stefana de Waldena, który, nie wiedząc o fiasku całej operacji skierował swój niszczyciel w rejon dozoru pod Pilawą. Nocą obserwatorzy na polskim okręcie zauważyli w odległości około 4500 m dwa niemieckie niszczyciele (według historyków były to najprawdopodobniej „Georg Thiele” i „Richard Beitzen”) a wkrótce kolejny okręt, rozpoznany jako krążownik lekki „Leipzig” (w rzeczywistości prawdopodobnie niszczyciel „Leberecht Maass” lub któryś z eskortowców). Związany rozkazami o osłanianiu operacji Rurka, a nie wiedząc o jej anulowaniu, dowódca „Wichra” nie zdecydował się wydać rozkazu o otwarciu ognia. Stefan de Walden twierdził później, że w ten sposób stracił niepowtarzalną okazję na zadanie przeciwnikowi poważnych strat, ponieważ niemieckie okręty znajdowały się na tle rozświetlonego blaskiem księżyca horyzontu, stanowiąc doskonały cel dla obsług wyrzutni torpedowych i dział, a on sam nie był przez nich widziany. Jednak według historyków jest to teza nieuprawniona, ponieważ gdyby rozkaz o odwołaniu minowania dotarł do komandora, nie znajdował by się on pod Pilawą, tylko został zawrócony do portu.
Uszkodzony „Gryf” dotarł do portu helskiego, gdzie został zadokowany dla sprawdzenia stanu i naprawy urządzenia sterowego. Ponieważ cały zapas pozostałych min będący do dyspozycji znajdował się na krypach kotwiczących w rejonie Jamy Kuźnickiej, niemożliwe było natychmiastowe załadowanie kolejnych, co pozwoliłoby na powtórzenie próby postawienia zagrody, możliwe nawet przy doznanych uszkodzeniach. W tej sytuacji Dowództwo Floty podjęło decyzję o przekształceniu okrętu w pływającą baterię artyleryjską w porcie helskim i całkowitej rezygnacji z wykonania operacji Rurka.

</doc>
<doc id="1234190" url="https://pl.wikipedia.org/wiki?curid=1234190" title="Supernatural Superserious">
Supernatural Superserious

Supernatural Superserious – singel amerykańskiej grupy rockowej R.E.M. wydany 6 lutego 2008, promujący płytę "Accelerate". Jak wiele utworów z tej płyty "Supernatural Superserious", został stworzony w "trakcie pracy" nad nową płytą w Olympia Theatre w Dublinie, pomiędzy 30 czerwca a 5 lipca 2007 roku, jeszcze niedokończony utwór nazywano "Disguised".
Singel dotarł na angielskiej liście przebojów na numer 54, natomiast na amerykańskiej liście przebojów Hot Modern Rock Tracks uplasował się na 22 pozycji.
Piosenka nie zmieściła się w pierwszej setce najchętniej kupowanych singli Billboard Hot 100, za to zajęła 11 miejsce w notowaniu Bubbling Under Hot 100 Singles.
Teledysk.
Reżyserem video został Vincent Moon, a akcja teledysku rozgrywa się w różnych miejscach w Nowym Jorku. 12 lutego 2008 na stronie internetowej http://www.supernaturalsuperserious.com/ odbyła się jego oficjalna premiera. Następnie teledysk miał swoją premierę w serwisie YouTube.

</doc>
<doc id="1234193" url="https://pl.wikipedia.org/wiki?curid=1234193" title="Minoksydil">
Minoksydil



</doc>
<doc id="1234195" url="https://pl.wikipedia.org/wiki?curid=1234195" title="Kapucynka (rodzaj)">
Kapucynka (rodzaj)

Kapucynka ("Cebus") – rodzaj ssaka naczelnego z podrodziny kapucynek (Cebinae) w rodzinie płaksowatych (Cebidae).
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała 33–51 cm, ogona 35–55 cm; masa ciała 1,7–4,7 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="1234196" url="https://pl.wikipedia.org/wiki?curid=1234196" title="Park im. Suworowa w Kobryniu">
Park im. Suworowa w Kobryniu

Park im. A. W. Suworowa w Kobryniu (biał. Парк культуры і адпачынку імя А. В. Суворава ў Кобрыне, ros. Парк культуры и отдыха имени А. В. Суворова в Кобрине) – zielony kompleks położony w Kobryniu na Polesiu, pomnik przyrody rangi państwowej. Zajmuje obszar ok. 60 ha. 
Historia.
Nazwa założenia pochodzi od Aleksandra Suworowa, do którego po III rozbiorze należały dobra kobryńskie, podarowane mu przez Katarzynę II. Sam park został założony w 1768 przez podskarbiego Tyzenhauza. Po 1808 majątek kobryński wraz z parkiem przeszedł w ręce majora Gielwicza, a od połowy XIX wieku należał do Aleksandra Mickiewicza, brata Adama. W 1948 w zgodzie z imperialnymi tradycjami przemianowano go na Park Kultury i Wypoczynku im. Aleksandra W. Suworowa. 
Przyroda i kultura.
Na terenie parku występuje ponad 70 rodzajów drzew i krzewów (wśród nich egzotyczne rośliny). Znajduje się w nim stadion, teatr letni, plac zabaw i wypożyczalnia sprzętu wodnego. Ozdobę założenia stanowi wykonane przez I. M. Rukawisznikowa popiersie Suworowa. 
Osią parku jest Aleja Główna (przedłużenie ulicy Suworowa). Na brzegu cieku wodnego stał przed laty domek generała, obecnie przeniesiony. 

</doc>
<doc id="1234204" url="https://pl.wikipedia.org/wiki?curid=1234204" title="Conrad Celtes">
Conrad Celtes



</doc>
<doc id="1234206" url="https://pl.wikipedia.org/wiki?curid=1234206" title="Jerzy Nowak (działacz turystyczny)">
Jerzy Nowak (działacz turystyczny)

Jerzy Nowak (ur. 6 sierpnia 1910 w Bralinie, powiat kępiński, zm. 3 marca 2001 w Katowicach), polski działacz turystyczny, przewodnik beskidzki, instruktor harcerski, członek honorowy Polskiego Towarzystwa Turystyczno-Krajoznawczego.
Życiorys.
Był synem Ignacego i Weroniki z domu Mierzosak. W czasie nauki gimnazjalnej wstąpił do harcerstwa, był m.in. instruktorem w drużynie harcerskiej w Ostrzeszowie w stopniu harcmistrza. W 1931 zdał maturę w gimnazjum w Ostrzeszowie. Odbył roczną służbę wojskową, po której podjął pracę nauczyciela w szkole powszechnej w powiecie rybnickim. Kontynuował działalność w harcerstwie, m.in. wchodząc w skład śląskiej Komendy Hufca.
We wrześniu 1939 walczył jako oficer piechoty w obronie Obszaru Warownego Śląsku. W latach okupacji pracował w Zagłębiu Dąbrowskim jako księgowy oraz uczestniczył w pracy konspiracyjnej w charakterze łącznika harcerskiego pomiędzy Zagłębiem Dąbrowskim i Śląską Chorągwią Harcerską. Po wojnie pozostał w Katowicach i pracował w hutnictwie; w miejscowej Wyższej Szkole Ekonomicznej uzyskał dyplom magistra ekonomii. Przeszedł na emeryturę w 1976.
Jerzy Nowak był działaczem ruchu turystycznego. W 1947 wstąpił do Polskiego Towarzystwa Tatrzańskiego, później — po połączeniu tej organizacji z Polskim Towarzystwem Krajoznawczym — należał do Polskiego Towarzystwa Turystyczno-Krajoznawczego (PTTK). Uprawiał turystykę wodną i górską, uzyskując uprawnienia przodownika turystyki kajakowej, przewodnika terenowego, przewodnika beskidzkiego, strażnika ochrony przyrody. Udzielał się także w pracy organizacyjnej PTTK, zarówno na szczeblu lokalnym, jak i centralnym.
Był m.in. przewodniczącym Oddziałowej Komisji Rewizyjnej PTTK w Katowicach (1954-1956), wieloletnim członkiem Zarządu Okręgowego (1956-1975) i Zarządu Wojewódzkiego (1975-1985) tamże, w tym prezesem (1956-1962) i wiceprezesem (1981-1985). Kierował w Okręgu Komisją ds. Odznaczeń, Radą Programową i Gospodarczą, Komisją Historii i Tradycji. W latach 1956-1962 był także członkiem Zarządu Głównego PTTK, w latach 1960-1962 pełnił funkcję skarbnika i przewodniczącego Komisji Planu i Budżetu. Przez dziesięć lat (1958-1968) zasiadał w Kapitule Odznaczeń PTTK. W latach 1977-1989 był członkiem Głównej Komisji Rewizyjnej towarzystwa, w tym od 1981 jako jej wiceprezes.
Został odznaczony m.in. Srebrnym i Złotym Krzyżem Zasługi, Krzyżem Kawalerskim i Krzyżem Oficerskim Orderu Odrodzenia Polski, Srebrną i Złotą Odznaką PTTK, Złotą Odznaką "Zasłużony Działacz Turystyki". 5 czerwca 1981 X Walny Zjazd PTTK nadał mu tytuł członka honorowego towarzystwa. 

</doc>
<doc id="1234208" url="https://pl.wikipedia.org/wiki?curid=1234208" title="System zarządzania kolorem">
System zarządzania kolorem

System zarządzania kolorem (CMS, ang. "Color Management System") – standard systemowy, który umożliwia wierne odwzorowanie kolorystyczne danego produktu (reprodukcja kolorów). CMS pozwala na utworzenie dokładnie takich samych profili kolorystycznych na wszystkich urządzeniach, które biorą udział w procesie prepress i press (dtp).
System zarządzania barwami:
Przyczyny niezgodności kolorystycznych:

</doc>
<doc id="1234213" url="https://pl.wikipedia.org/wiki?curid=1234213" title="Gereza">
Gereza

Gereza ("Colobus") – rodzaj ssaka naczelnego z podrodziny gerez (Colobinae) w rodzinie koczkodanowatych (Cercopithecidae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 48–96 cm, długość ogona 50–100 cm; masa ciała samic 5,5–11 kg, samców 7,6–15 kg (wyjątkowo do 23 kg).
Systematyka.
Podział systematyczny.
Do rodzaju należą następujące gatunki:

</doc>
<doc id="1234214" url="https://pl.wikipedia.org/wiki?curid=1234214" title="Kwadrant Ścienny">
Kwadrant Ścienny

Kwadrant Ścienny (łac. "Quadrans Muralis") – historyczny gwiazdozbiór leżący pomiędzy obecnymi konstelacjami Wolarza, Smoka i Herkulesa. Gwiazdozbiór został stworzony przez Jérôme’a Lalande i po raz pierwszy umieszczony na mapie nieba w 1795 roku. Tworzyły go gwiazdy o wielkości gwiazdowej od 5 do 7 w północnej części dzisiejszego Wolarza, w pobliżu końca „dyszla” Wielkiego Wozu. Jego nazwa pochodzi od kwadrantu, instrumentu astronomicznego służącego do wyznaczania położenia gwiazd. Od nazwy gwiazdozbioru pochodzi nazwa roju meteorów Kwadrantydy. Gwiazdozbiór wyszedł z użycia w końcu XIX wieku.

</doc>
<doc id="1234217" url="https://pl.wikipedia.org/wiki?curid=1234217" title="Colobus polykomos">
Colobus polykomos



</doc>
<doc id="1234218" url="https://pl.wikipedia.org/wiki?curid=1234218" title="Wogra">
Wogra

Wogra – struga w północno-zachodniej Polsce, w województwie zachodniopomorskim, o długość 14 km, powierzchnia zlewni 62 km². Lewobrzeżny dopływ rzeki Dębnicy.
Źródła na zachód od Jeziora Kłokowskiego, przez które przepływa.
Nad strugą leży miasto Połczyn-Zdrój.
Od północnej granicy administracyjnej miasta Połczyn-Zdrój, dolina Wogry została objęta obszarem ochrony siedlisk „Dorzecze Parsęty”.
Nazwę "Wogra" wprowadzono urzędowo w 1948 roku, zastępując poprzednią niemiecką nazwę strugi – "Wugger".
W 2008 r. przeprowadzono badania jakości wód Wogry w punkcie ujścia do Dębnicy. W ich wyniku oceniono elementy fizykochemiczne na II klasę, elementy biologiczne określono na I klasę, a stan ekologiczny na umiarkowany. W ogólnej dwustopniowej ocenie stwierdzono zły stan wód Wogry.
W latach 2001–2003 na rzece powstał Zbiornik Retencyjny „Połczyn-Zdrój” – położony jest w południowej części obszaru miasta.

</doc>
<doc id="1234227" url="https://pl.wikipedia.org/wiki?curid=1234227" title="Masolino">
Masolino

Masolino da Panicale (ur. ok. 1383 w Panicale, zm. między 1436-1440) – malarz włoski epoki quattrocenta.
Pracował w warsztacie Lorenza Ghibertiego przy realizacji zamówienia na drzwi do florenckiego baptysterium. Później swoimi freskami udekorował kaplicę Brancaccich we Florencji, kaplicę przy kościele San Clemente w Rzymie i baptysterium w Castiglione Olona. Jego sztuka stoi na pograniczu gotyku i rodzącego się renesansu. Ze średniowiecza, a zwłaszcza gotyku międzynarodowego ma jeszcze skłonność do dekoracyjności, elegancji, wyrafinowania, wysmukłości. Jego "ozdobny" styl wykształcił się w kontakcie z twórczością Ghibertiego, Gentile da Fabriano i Pisanella. Rysem nowoczesności w jego twórczości jest perspektywiczne konstruowanie przestrzeni w obrazach.
Kaplica Brancaccich.
Później wraz z Masacciem dekorował kaplicę Brancaccich w kościele Santa Maria del Carmine we Florencji. Kwestia związku między oboma artystami jest do dziś niejasna i ich autorstwo jest po części dyskusyjne. Przyjmuje się, że dekorowanie kaplicy rozpoczął Masolino w latach 1423-24. Gdy w 1425 roku Masolino wyjechał, zastąpił go Masaccio; być może jednak przez pewien czas obaj artyści pracowali razem. Tym samym odrzuca się przekaz Vasariego, według którego Masaccio przejął pracę Masolina po jego śmierci. Nie było to bowiem możliwe, gdyż to Masolino przeżył Masaccia, a nie na odwrót. Do 1428 roku freski wykonywał sam Masaccio, a po jego wyjeździe do Rzymu dokończył je Filippino Lippi.
Freski w kaplicy Brancaccich przedstawiają życie św. Piotra, w którym objawiły się dzieje zbawienia. Jako że historia zbawienia rozpoczyna się od grzechu Adama i Ewy, tak i freski rozpoczynają się od sceny kuszenia Adama przez Ewę. Tę właśnie scenę przypisuje się Masolinowi na podstawie jej cech stylowych: miękkości, wyrafinowania, elegancji, wydłużenia sylwetek i braku dramatyzmu (ten ostatni widoczny jest natomiast u Masaccia, zwłaszcza w scenie wygnania z raju). Uważa się go także za autora fresków na sklepieniu oraz sceny wskrzeszenia Tabity przez św. Piotra i uzdrowienia chromego, łączącej dwa niezależne do siebie wydarzenia z Dziejów Apostolskich. Wskrzeszenie Tabity rozgrywa się w domu, ukazanym bez przedniej ściany; uzdrowienie ma miejsce przed budynkiem, na placu. Fresk łączy cechy gotyckie: miękki modelunek, wytworne stroje i postawy oraz renesansowe, jak perspektywa i realizm szczegółu.
Późniejsze dzieła.
Także w swojej późniejszej twórczości, np. we freskach w kościele San Clemente w Rzymie, artysta stosował perspektywę. Nie była to jednak perspektywa wykreślana geometrycznie, jak u Masaccia, ale perspektywa empiryczna, często spotykana w epoce trecenta. Dla San Clemente artysta ok. lat 1428-39 namalował ukrzyżowanie, sceny z życia św. Katarzyny i św. Ambrożego, apostołów, ewangelistów i Ojców Kościoła.
Dążenie do monumentalizmu cechuje natomiast malowidła z baptysterium w Castiglione Olona, ukończone w 1435, gdzie Masolino przedstawił scenę chrztu Jezusa i ucztę Heroda.

</doc>
<doc id="1234229" url="https://pl.wikipedia.org/wiki?curid=1234229" title="Zespół Ellisa i van Crevelda">
Zespół Ellisa i van Crevelda



</doc>
<doc id="1234231" url="https://pl.wikipedia.org/wiki?curid=1234231" title="Muzeum Suworowa w Kobryniu">
Muzeum Suworowa w Kobryniu

Muzeum Aleksandra Suworowa w Kobryniu (ros. Кобринский военно-исторический музей имени А. В. Суворова) – muzeum poświęcone pamięci rosyjskiego generała, do którego na przełomie XVIII i XIX wieku należały dobra kobryńskie. 
Założone w 1946 i udostępnione zwiedzającym dwa lata później (w dniu 1 maja) muzeum składa się z dwóch ekspozycji stałych umieszczonych w różnych budynkach. Pierwsza z nich to Dom–muzeum Aleksandra Suworowa z 1794 r. (w okresie międzywojennym był nazwany Dworkiem Traugutta, gdyż w 1860 r. mieszkał w nim przyszły dyktator Powstania Styczniowego), przeniesiony po II wojnie światowej z terenu kobryńskiego parku), drugi to Historia Ziemi Kobryńskiej (ros. История Кобринщины). 
W 2004 opodal muzeum rozpoczęto budowę Cerkwi Narodzenia Pańskiego poświęconej pamięci Suworowa. 

</doc>
<doc id="1234233" url="https://pl.wikipedia.org/wiki?curid=1234233" title="Gérard Genette">
Gérard Genette

Gérard Genette (ur. 7 czerwca 1930 w Paryżu, zm. 11 maja 2018) – francuski teoretyk literatury, kojarzony ze strukturalizmem oraz narratologią. Od 1967 roku profesor literatury francuskiej na Sorbonie. Twórca pojęcia paratekstu.

</doc>
<doc id="1234235" url="https://pl.wikipedia.org/wiki?curid=1234235" title="Kaznodzieja (komiks)">
Kaznodzieja (komiks)

Kaznodzieja (ang. "Preacher") – amerykański komiks autorstwa Gartha Ennisa i Steve’a Dillona, publikowany w latach 1995-2000 przez wydawnictwo Vertigo pod logo DC Comics. Seria składa się z sześćdziesięciu sześciu comiesięcznych wydań (ostatni numer wydano w lipcu 2000 roku), pięciu one-shotów i czteroczęściowej limitowanej serii "Święty od Morderców". Polskim wydawcą komiksu jest Egmont, który wydał serię w trzynastu zeszytach (sierpień 2002-listopad 2007).
Ennis z Dillonem wspólnie stworzyli postać Kaznodziei – teksańskiego pastora, który, wraz ze swoją dziewczyną i zaprzyjaźnionym wampirem, dosłownie poszukuje Boga. Seria Kaznodzieja, która z czasem stała się bestsellerowa, wydawana była również przez Vertigo, od kwietnia 1995 do października 2000. Łącznie ukazało się 66 zeszytów kontrowersyjnej serii komiksów tylko dla dorosłych, rysowanej przez Dillona w sposób realistyczny, a nawet naturalistyczny. Otrzymała siedem nominacji oraz jedną Nagrodę Eisnera – w 1999 roku dla „najlepszej regularnej serii”. Dillon otrzymał też nominację do tej nagrody jako najlepszy rysownik (w 1996).
Fabuła.
Głównym bohaterem komiksu jest Jesse Custer – młody kaznodzieja-alkoholik, który pewnego dnia otrzymuje niezwykle ważne zadanie: odszukanie Boga, który uciekł z niebios i ukrywa się na Ziemi. Towarzyszami Jessiego zostają jego eksdziewczyna Tulip i wampir Cassidy.
Jednym z ważniejszych zagadnień komiksu, poza poszukiwaniem samego Boga, jest istnienie bytu zwanego jako Genezis, dorównującego Bogu, zrodzonego ze związku anioła i demona. Ów byt pewnego dnia wnika w Jessiego, niszcząc przy okazji świątynię w której odprawiał nabożeństwo. W tym momencie kaznodzieja otrzymał swoją misję, jak również nadprzyrodzone zdolności. W czasie wędrówki Jessie i jego towarzysze spotkają wiele intrygujących postaci, takich jak Gębodupy, Herr Starr czy Święty od Morderców, jak również biorą udział w wielu nietypowych przygodach.
Estetyka.
"Kaznodzieja" to produkcja wulgarna, brutalna, niestroniąca od seksu i gore’u, mieszająca ze sobą elementy horroru, sensacyjne i satyryczne. Chociaż do dziś wywołuje spore kontrowersje, m.in. na tle religijnym, uważany jest za jeden z najlepszych i najbardziej znaczących komiksów końca dwudziestego wieku. Tworząc "Kaznodzieję", twórcy czerpali inspiracje z różnych mediów, zaś od momentu publikacji, to ich twór zaczął inspirować innych.
Adaptacje.
Garth Ennis odsprzedał prawa do ekranizacji komiksu Electric Entertainment. Reżyserem filmu miała zostać Rachel Talalay, producentami Rupert Harvey i Tom Astor, zaś scenariusz napisał sam Ennis. W 1998 roku ukończył on scenopis, bazujący głównie na "Zdarzyło się w Teksasie", jednakże produkcję filmu uniemożliwiły problemy finansowe. Ekipa postanowiła zainteresować filmem Kevina Smitha i Scotta Mosiera, założycieli wytwórni View Askew Productions. Ci podsunęli pomysł Miramaksowi, jednak wytwórnia odmówiła współpracy, obawiając się zbytnich kontrowersji. Smith i Mosier jeszcze przez jakiś czas byli zainteresowani projektem, ostatecznie jednak z niego zrezygnowali. Electric Entertainment połączyło wtedy siły ze Storm Entertainment, brytyjską wytwórnią filmów niezależnych; zdawało się, iż w tym momencie produkcja ruszy z kopyta, ponownie nie udało się jednak uzbierać odpowiednich funduszy. Do roli Jessiego wybrano Jamesa Marsdena.
W listopadzie 2006 Mark Steven Johnson i Howard Deutch zapowiedzieli produkcję serialowej wersji "Kaznodziei", tworzonej dla HBO. Na podstawie każdego zeszytu powstać miał godzinny odcinek, przygotowano scenariusze, konspekty itd., jednakże w sierpniu 2008 produkcja serialu została anulowana – Johnson starał się stworzyć jak najwierniejszą adaptację komiksu, jednakże przedstawiciele HBO stwierdzili, że przygotowany przez niego materiał jest zbyt mroczny i brutalny. Johnson odmówił wprowadzenia zmian mających na celu złagodzenie serialu, w wyniku czego projekt upadł.
W październiku 2008 roku ponownie zapowiedziano produkcję filmu kinowego. Prawa do zekranizowania komiksu nabyła wytwórnia Columbia, która reżyserię "Kaznodziei" powierzyła Samowi Mandesowi ("American Beauty", "Droga do zatracenia"). W filmie nie miał być wykorzystany napisany kilka lat wcześniej przez Ennisa scenariusz.
W 2016 pojawił się serial telewizyjny "Preacher" stanowiący adaptację komiksu. Twórcami, emitowanego przez telewizje AMC serialu byli Sam Catlin, Evan Goldberg i Seth Rogen, a w roli tytułowej wystąpił Dominic Cooper.
Linki zewnętrzne.
Kaznodzieja na Gildii – streszczenia i opisy poszczególnych albumów
Kaznodzieja na Alei Komiksu

</doc>
<doc id="1234238" url="https://pl.wikipedia.org/wiki?curid=1234238" title="Echios">
Echios



</doc>
<doc id="1234246" url="https://pl.wikipedia.org/wiki?curid=1234246" title="Lodowiec spitsbergeński">
Lodowiec spitsbergeński

Lodowiec spitsbergeński (inaczej lodowiec sieciowy) – typ lodowca, który ze względu na relację z topografią jest formą przejściową między lodowcem górskim a pokrywą lodową. Charakteryzuje się tym, iż zlodowacenie nie jest ograniczone jedynie do dolin, ale poprzez przełęcze lód i pola firnowe łączą się w rozległą pokrywę lodową, ponad którą wystają jedynie najwyższe szczyty w formie nunataków. Występuje obecnie na Spitsbergenie, Grenlandii, Alasce, Antarktydzie, a podczas ostatniego zlodowacenia występował także w Alpach.

</doc>
<doc id="1234248" url="https://pl.wikipedia.org/wiki?curid=1234248" title="Miracle (album Celine Dion)">
Miracle (album Celine Dion)



</doc>
<doc id="1234253" url="https://pl.wikipedia.org/wiki?curid=1234253" title="Unison (album Celine Dion)">
Unison (album Celine Dion)



</doc>
<doc id="1234254" url="https://pl.wikipedia.org/wiki?curid=1234254" title="Chiński pop">
Chiński pop

Chiński pop, czyli c-pop () to skrót od "Chinese popular music", czyli chińska muzyka pop. Większość artystów tego nurtu pochodzi z Hongkongu, Tajwanu i Chin kontynentalnych. Pozostali pochodzą z krajów, w których duża część ludności posługuje się językiem chińskim, np. Singapur, Malezja.
Pochodzenie.
Chińska muzyka pop wywodzi się z muzyki shidaiqu („współczesne utwory”). Istnieją dwa podgatunki c-popu: cantopop (pop kantoński) i mandopop (pop mandaryński). Tajwański pop jest utrzymany w podobnym stylu, ale omawia się go osobno, gdyż jego korzenie tkwią w japońskim enka.
Historia.
Od 1920 r. do 1949 r. chińska muzyka popularna oznaczała całą współczesną muzykę śpiewaną we wszystkich chińskich dialektach w ówczesnym Szanghaju. Za jej ojca uznaje się Li Jinhuia, który wraz z Buckiem Claytonem stworzył ówczesny idiom chińskiej muzyki popularnej. Buck Clayton to Amerykanin, który zaszczepił na gruncie chińskim jazz. W latach 20. taka właśnie muzyka zdobywała popularność w nocnych klubach i salach tanecznych w dużych miastach chińskich. Wiele prywatnych radiostacji powstało, by propagować c-pop. 
Mniej więcej w czasie japońskiego ataku na Mandżurię i chińskiej wojny domowej, muzyka pop była postrzegana jako lewicowa.
Po ustanowieniu ChRLu w 1949 roku jednym z pierwszych zadań KPCh było przylepienie muzyce pop etykietki „żółtej muzyki” (żółty kolor jest w Chinach skojarzony z pornografią). W związku z obecną w ChRLu cenzurą centrum muzyczne przenosi się do Hongkongu i na Tajwan. Kuomintang, przeniesiony na Tajwan, zabraniał lokalnej ludności używania języka tajwańskiego (minnan) od lat 50. do 80. XX wieku. Skutkiem tego mandopop stał się dominującym gatunkiem muzycznym na Tajwanie.
Style muzyczne.
Różnica między popem kantońskim i mandaryńskim coraz bardziej się zmniejsza. W C-popie mieści się wiele stylów, m.in. R&amp;B, balladowy, pop, rock i hip-hop. Chiński rock zaczął być rozpatrywany jako oddzielny gatunek dopiero w latach dziewięćdziesiątych, a hip-hop dopiero w XXI wieku.

</doc>
<doc id="1234257" url="https://pl.wikipedia.org/wiki?curid=1234257" title="Avro Shackleton">
Avro Shackleton

Avro Shackleton – brytyjski morski samolot rozpoznawczy i patrolowy dalekiego zasięgu, opracowany dla Royal Air Force, gdzie wykorzystywany był w latach 1951-1991. Samolot powstał w zakładach Avro jako rozwinięcie bombowca Avro Lincoln. Początkowo wykorzystywany przede wszystkim do zadań patrolowych oraz zwalczania okrętów podwodnych, z czasem przystosowany został m.in. do roli samolotu wczesnego ostrzegania oraz samolotu poszukiwawczo-ratowniczego. Poza RAF-em Shackleton w latach 1957-1984 służył także w Południowoafrykańskich Siłach Powietrznych.
Nazwa samolotu pochodzi od Ernesta Shackletona, podróżnika i badacza Antarktydy.

</doc>
<doc id="1234262" url="https://pl.wikipedia.org/wiki?curid=1234262" title="Skaner płaski">
Skaner płaski

Skaner płaski – rodzaj skanera obrazu.
Pokrywa skanera jest ruchoma, pod nią znajduje się szyba. Aby dokonać skanowania, kładzie się skanowaną kartkę na szybę skanowaną stroną do spodu. W trakcie pracy skanera pod szybą przesuwa się zespół lampa-lustro. Połączenie skaner-komputer na początku XXI w. i wcześniej używano głównie interfejsu SCSI lub portu równoległego Centronics, jednak te rozwiązania w urządzeniach domowych i biurowych zostały wyparte przez interfejs USB oraz przez rozwiązania interfejsu sieciowego.
Skanery płaskie charakteryzują się rozdzielczością optyczną wynoszącą od 300×600 dpi do 7200×14400 dpi. Urządzenia te można spotkać w wersji czarno-białej lub kolorowej.
Skanery płaskie znalazły zastosowanie w profesjonalnych pracach graficznych oraz w pracy biurowej. Niektóre skanery mają przystawki DIA do skanowania przeźroczy.

</doc>
<doc id="1234264" url="https://pl.wikipedia.org/wiki?curid=1234264" title="Front Północny (1920)">
Front Północny (1920)

Front Północny – związek operacyjny Wojska Polskiego utworzony w trakcie wojny polsko-bolszewickiej dyrektywą Wodza Naczelnego marszałka Józefa Piłsudskiego z 17 maja 1920. Do 5 lipca nosił nazwę „Front gen. Szeptyckiego”, a do 6 sierpnia „Front Północno-Wschodni”.
Historia.
23 marca rozwiązano fronty i na ich miejscu utworzono armie. Powodem było przekonanie, że były to twory w dużej mierze improwizowane i ograniczające wpływ NDWP na działania wojenne. W wyniku tego z dotychczasowych trzech frontów na wschodzie utworzono pięć armii. Ale problemy z dowództwem większej ilości formacji doprowadziły do ponownego utworzenia frontów. Pierwszym z nich był Front gen. Szeptyckiego, działający na litewsko-białoruskim teatrze działań.
Bitwa nad Berezyną.
14 maja ruszyło natarcie sześciu dywizji 15 Armii wchodzącej w skład Frontu Zachodniego, dowodzonego przez Michaiła Tuchaczewskiego, na tereny od Dźwiny po jezioro Łukomlę i kierowało się na Uszacz i Ziabki. Na jego drodze stały tylko 1 DLB oraz 8 DP, wchodzące w skład 1 Armii, zmuszone do odwrotu, prowadzącego do utraty Głębokiego 18 maja. Walki toczyły się także na południu, na Berezynie, gdzie 4 Armia do 19 maja skutecznie powstrzymywała 16 Armię, kiedy to jej dwie dywizje zdobyły przyczółek i zagroziła Ihumeniowi.
W trakcie tych wydarzeń, 17 maja, Naczelne Dowództwo na bazie sztabu 4 Armii utworzyło dowództwo frontu, któremu podporządkowano wszystkie armie w tym rejonie (tzn. 1, 4 i 7). Zaplanowało ono kontrnatarcie, mające zamknąć w kotle wojska przeciwnika w rejonie działań 4 Armii. Pierwsze rozpoczęło się 22 maja z udziałem 4 i 17 DP. Kilkudniowe walki zakończyły się połowicznym sukcesem, gdyż nie udało się okrążyć bolszewików a jedynie 26 maja wyparto ich za Berezynę. Ponadto 25 maja utracono przyczółek w Borysowie, a równocześnie z ofensywą polską na południu ruszyła sowiecka na północy, zakończona 23 maja nad jeziorem Narocz. Mimo niepowodzeń, 1 Armia stawiała silny opór i nawet podejmowała lokalne kontrataki. 23 maja do kwatery gen. Szeptyckiego doszedł rozkaz o planowanym przeciwuderzeniu, które także polegało na oskrzydleniu przeciwnika.
Akcja rozpoczęła się 1 czerwca i wzięły w niej udział trzy związki operacyjne: 1 Armia gen. por. Majewskiego (natarcie z Bracławia na południowy wschód), Armia Rezerwowa gen. ppor. Sosnkowskiego (z Wilejki na północny wschód) i grupa gen. Skierskiego (z Łohojska na północ). Wojska Sosnkowskiego i Skierskiego miały spotkać się w Dokszycach, a Majewskiego wiązać główne siły. Pierwsza uderzyła grupa Skierskiego, osiągając 5 czerwca swój cel. Następna ruszyła Armia Rezerwowa, napotykając silniejszy opór, dochodząc pod Głębokie. Natomiast największe postępy poczyniła 1 Armia, doprowadzając do wyparcia Sowietów z zastawionej pułapki i ich wycofania się nad Berezynę i Autę w dniu 8 czerwca.
Bitwa nad Berezyną zakończyła się połowicznym zwycięstwem polskim, gdyż mimo zadania dużych strat wojskom Tuchaczewskiego i wyparcia przeciwnika z większości zdobytego terenu, to wyczerpała wszystkie rezerwy gen. broni Szeptyckiego.
Odwrót.
Od połowy czerwca obie strony rozpoczęły przygotowania do kolejnego starcia. Częściowo zreorganizowano wojska frontu, do końca czerwca likwidując zbędne dowództwa armii (7. i Rezerwowej), przydzielając ich jednostki reszcie armii - 1. i 4. Działania odwrotne podjęli Sowieci - do 15 i 16 Armii dołączono dwie nowo utworzone: 3 Armię pod dowództwem Władimira Łazariewicza i 4 Armię pod dowództwem Jewgienija Siergiejewa, w składzie której znajdował się 3 Korpus Kawalerii (początkowo 2.), oraz Grupę Mozyrską.
4 lipca ruszyła ofensywa bolszewicka. Początkowe uderzenie zostało odparte i pierwsza linia polskiej obrony skutecznie powstrzymywała wrogie wojska, dopiero po przejściu Berezyny 7 lipca przez 16 Armię, zdobyciu Święcian 9 lipca przez Kawkor i Mińska 11 lipca przez 3. i 16. armie rozpoczęto odwrót na drugą linię obrony - sieć dawnych okopów niemieckich z 1916 roku i Wilię.
Kolejne natarcie rozpoczął ponownie korpus Gaja. Wykorzystując podstęp zdobył kilka przyczółków na Wilii i uderzył na Wilno, bronione przez 2 DLB z 1 A. Miasto padło 14 lipca, przez co sens straciła obrona poniemieckich okopów. Padła druga linia obrony i wojska polskie cofnęły się na linię Grodno-Niemen-Szczara-Kanał Ogińskiego.
Dowództwo chciało zatrzymać tu odwrót wojsk frontu, a z rejonu Mostów i Wołkowyska przeprowadzić ofensywę. Po raz kolejny plany te pokrzyżował Kawkor, 20 lipca zdobywając słabo bronioną twierdzę grodzieńską, przez co 24 lipca wydano rozkaz wycofujący wszystkie siły Frontu Północno-Wschodniego na tereny Podlasia i puszczy białowieskiej, dokąd zdążały przekraczające Niemen formacje bolszewickie.
Także obrona tych terenów nie trwała długo, gdyż w luce po wezwanych do obrony Białegostoku zjawiła się "Złota Orda Gaj Chana", jak nazwali korpus jazdy polscy żołnierze. 27 lipca zdobył on Osowiec, broniąc nieliczne przejścia przez bagna Biebrzy, co zmusiło gen. Romera, dowódcę 1. armii do ewakuacji Białegostoku w nocy z 27 na 28 lipca. Wojska gen. broni Szeptyckiego wycofały się na linię Narew-Bug.
Niepowodzenia polskie na terenach białoruskich spowodowane były tym, że Piłsudski nie chciał rzucić silnych sił na kruche linie obronne. Duży wkład w klęskę miał też III KK, wykorzystujący słabości formacji stojących naprzeciw siebie oraz dokonujący szybkich i zaskakujących wypadów. Teraz charakter wojny zmienił się, gdyż przeniosła się on na rdzennie polskie tereny. Bug, za którym miały koncentrować się siły do kontrataku, osłaniała 4 Armia gen. Skierskiego (Brześcia broniła Grupa Poleska), której część oddziałów pod dowództwem gen. ppor. Junga wycofywała się jeszcze na Kobryń, przez co powstała luka, przez którą mogła przedostać się przez Bug radziecka 16 Armia, która mimo obrony lewego brzegu Bugu przez Polaków, 1 sierpnia zdobyła przyczółki na rzece, przez co obrona twierdzy brzeskiej zagroziła odcięciem stacjonującej tam 9 DP. W tym czasie reszta formacji Skierskiego została zepchnięta z pozycji nad górną Narwią do rejonu Czeremchy. Lokalne kontrataki poprawiły sytuację, jednak wobec rosnącego naporu wojsk wroga zdecydowano na generalny odwrót 4 Armii.
1 Armia (od 30 lipca dowodził nią gen. ppor. Władysław Jędrzejewski) także została zepchnięta znad Narwi, skąd po ciężkich walkach wycofała się pod Zambrów, ponadto jazda Gaja przedostała się pod Łomżę, silnie bronioną przez jej załogę i ewakuowaną dopiero 3 sierpnia. 1 sierpnia bolszewicka 10 DK zdobyła przeprawę pod Nowogrodem, która przechodziła z rąk do rąk, ostatecznie po wsparciu 15 DK Kawkor, kosztem dużych strat, umocnił się na przeprawie. Od 2 sierpnia cała 1 Armia toczyła ciężkie boje odwrotowe, odnosząc kilka lokalnych zwycięstw (zniszczenie prawie całej XXXV BS, odbicie Broku nad Bugiem), zakończonych 7 sierpnia odwrotem z Ostrołęki na Warszawę.
Bitwa warszawska.
6 sierpnia Naczelne Dowództwo Wojska Polskiego wydało rozkaz reorganizujący polskie formacje. Zgodnie z nim 4 Armia przeszła do Frontu Środkowego, a Front Północny gen. broni Józefa Hallera miał osłaniać następujące pozycje:
i toczyć walki z praktycznie całością sił Frontu Zachodniego (z wyjątkiem Grupy Mozyrskiej), którego głównym celem nie było zdobycie Warszawy (jak sądziło polskie dowództwo), tylko obejście jej od zachodu.
13 sierpnia 21 DS z 3 A ruszyła na pozycje 11 DP zdobywając Radzymin i po ataku 27 DS z 16 A wycofała się na drugą linię obrony. 14 sierpnia 19 DP odbiła miasto, utracone ponownie po południu. 15 sierpnia ruszyło kontrnatarcie 10, 11 i 19 DP z 1 Armii (dowódca - gen. por. Franciszek Latinik), które po ciężkich, całodniowych zmaganiach odzyskały Radzymin.
W tym czasie 5 Armia (dowódca - gen. ppor. Władysław Sikorski) przekroczyła Wkrę i ruszyła na zgrupowanie wojsk radzieckich w Nasielsku i mimo kontrataku 3 i 15 Armii (bez 21 DS) zdobyła go 16 sierpnia, lecz była zbyt wyczerpana walkami aby podjąć pościg. Dzień wcześniej wypad 203 pułku ułanów pozbawił łączności 4. armię z dowództwem Frontu Zachodniego.
16 września, w związku z ofensywą znad Wieprza, rozwiązano 2 Armię, a jej dywizje przekazano dowództwu Frontu Środkowego. 17 września formacje 1. i 4. armii zdobyły Mińsk Mazowiecki, a 5. Pułtusk i oba fronty przeszły do działań pościgowych. Od 18 sierpnia najważniejszym zadaniem wojsk gen. Hallera było zatrzymanie odwrotu 4 i 15 Armii (a zwłaszcza III Korpusu). Do 21 sierpnia oddziały polskie podeszły pod Orzyc i zdobyły Mławę, co uaktywniło jazdę Gaj Chana. Do 24 sierpnia wycinała sobie drogę przez polskie dywizje i brygady, w końcu osaczona musiała wycofać się za granicę niemiecką, gdzie razem z nią została internowana reszta 4 Armii i część 3 oraz 15. 
Było to zakończenie działań nieprzydatnego już Frontu Północnego, który tego dnia został rozwiązany, jego armie do końca miesiąca rozformowane, a dywizje i brygady przydzielone do innych armii. 
Ordre de Bataille.
Stany liczebne frontu:

</doc>
<doc id="1234270" url="https://pl.wikipedia.org/wiki?curid=1234270" title="Jasmin Lewi">
Jasmin Lewi

Jasmin Lewi, Yasmin Levy (יסמין לוי, ur. 23 grudnia 1975 w Jerozolimie) – izraelska piosenkarka. Wykonuje przede wszystkim muzykę sefardyjską, inspirowaną flamenco. Śpiewa w ladino, języku hiszpańskich Żydów. Charakterystyczną innowacją jest włączenie elementów flamenco i użycie takich instrumentów jak oud, skrzypce, wiolonczela i fortepian.
Urodziła się w Baka (starej części Jerozolimy). Jej ojciec, Jicchak Lewi, był pionierskim badaczem długiej i bogatej historii muzyki ladino i kultury diaspory hiszpańskich Żydów, co miało duży wpływ na jej późniejsze inspiracje artystyczne. Od dziecka była zainteresowana muzyką. 
Pierwszy album "Romance &amp; Yasmin" z 2000, dostał nominację w kategorii „najlepszy debiut” World Music Award magazynu muzycznego fRoots i programu BBC Radio 3. Drugi album "La Judería" (hiszp.: „Dzielnica żydowska”), zawiera m.in. popularne piosenki z filmu Vengo. W 2006 dostała kolejną nominację w kategorii „Culture Crossing”, a w 2007 w kategorii „Mid East &amp; North Africa”.

</doc>
<doc id="1234271" url="https://pl.wikipedia.org/wiki?curid=1234271" title="Neha">
Neha

Neha to bollywoodzka aktorka, żona aktora Manoj Bajpaia, z którym grała razem w "Kareeb" i "Fiza".

</doc>
<doc id="1234274" url="https://pl.wikipedia.org/wiki?curid=1234274" title="Wien Penzig">
Wien Penzig



</doc>
<doc id="1234279" url="https://pl.wikipedia.org/wiki?curid=1234279" title="Getin Holding">
Getin Holding

Getin Holding S.A. (dawniej Getin Service Provider S.A.) – grupa finansowa od 10 maja 2001 notowana na Giełdzie Papierów Wartościowych, znajduje się w indeksie mWIG40 oraz WIG-banki. Grupa kapitałowa założona została przez Leszka Czarneckiego, który jest większościowym udziałowcem. Spółki należące do grupy funkcjonowały w obszarze bankowości, usług leasingowych oraz pośrednictwa finansowego w Polsce, Rumunii, Rosji, na Białorusi oraz Ukrainie. Obecnie spółka posiada aktywa wyłącznie na terenie Ukrainy.
Historia.
W 1996 przedsiębiorstwo zaczęło działalność jako Centaur SA. W kwietniu tego roku przekształciło się w Getin Service Provider S.A., a cztery lata później powstało „centrum e-biznesu”, które oferowało rozwiązania w dziedzinie nowoczesnych technologii informatycznych dla małych i średnich przedsiębiorstw w Polsce.
W 2001 prezesem spółki został Piotr Czarnecki. Wprowadzono również po raz pierwszy akcje spółki do obrotu giełdowego na Warszawskiej Giełdzie Papierów Wartościowych.
Rok 2003 to wydzielenia działalności internetowej do spółki Getin Direct Spółka z o.o., która w grudniu 2004 r. zostaje sprzedana. Od tej pory Getin Holding koncentruje się na prowadzeniu działalności inwestycyjnej w sektorze detalicznych usług finansowych.
2004 rok to również objęcie udziałów w spółce Carcade OOO z siedzibą w Kaliningradzie, następnie nabycie pakietu większościowego Górnośląskiego Banku Gospodarczego S.A. w Katowicach. Bank otrzymał nazwę Getin Bank S.A. i rozpoczął rozwój ogólnopolskiej sieci sprzedaży. W sierpniu tego roku powstał DomBank S.A., oddział Getin Banku specjalizujący się w kredytach hipotecznych.
W 2005 Getin Holding kupił udziały w spółkach Carcade S.A. oraz udziały w przedsiębiorstwach prowadzących działalność w sektorze pośrednictwa finansowego: Powszechny Dom Kredytowy, Fiolet SA., a także Open Finance. W tym samym przejęty został Wschodni Bank Cukrownictwa, którego oddziały weszły w skład Getin Banku. Licencja bankowa nabyta wraz z jego przejęciem umożliwiła stworzenie instytucji działającej w segmencie private banking pod nazwą Noble Bank.
W 2006 r. uruchomiony został Noble Funds TFI SA, a także nabyte zostały udziały w grupie kapitałowej TU Europa. W 2007 r. Getin Holding zawarł umowę na zakup ukraińskiego Prikarpattya Bank SA (obecnie Idea Bank Ukraina) i białoruskiego Sombelbanku (obecnie Idea Bank Białoruś). W roku tym również doszło do pierwszej oferty publicznej akcji Noble Bank S.A. na warszawskiej Giełdzie Papierów Wartościowych.
W 2008 r. Getin Holding nabył większościowy pakiet udziałów w rumuńskiej spółce Akord-Plus. Następnie powstała również Panorama Finansów S.A. i doszło do zakupu większościowego pakietu akcji Domu Maklerskiego Polonia Net SA. Rok 2008 to także fuzja Fiolet S.A. z Powszechnym Domem Kredytowym we Wrocławiu, a Getin Holding staje się częścią indeksu WIG20 na Warszawskiej Giełdzie Papierów Wartościowych.
W roku 2010 doszło do połączenia Getin Banku S.A. i Noble Banku – powstaje Getin Noble Bank i zaczyna być notowany na GPW jako Getin Noble Bank.
W 2011 r. Getin Holding przejął Allianz Bank, który od czerwca 2011 funkcjonował pod nazwą Get Bank.
W czerwcu 2011 Grupa Getin Holding ogłosiła o zamiarze wydzielenia Getin Noble Banku ze struktur Grupy, przy pomocy przejętego wcześniej Allianz Banku. Operacja zakończyła się formalnie 1 czerwca 2012.
W grudniu 2011 Grupa Kapitałowa Getin Holding S.A. podpisała umowę sprzedaży Grupy TU Europa. Realizacja transakcji nastąpiła w maju 2012. Od 1 czerwca 2012 Grupa Kapitałowa Getin Holding S.A. posiada mniejszościowy udział w TU Europa.
W 2022 r. spółka posiadała udziały jedynie w dwóch spółkach na Ukrainie – Idea Bank Ukraina z siedzibą we Lwowie oraz New Finance Services z siedzibą w Kijowie – których transakcje sprzedaży nie doszły do skutku z powodu inwazji Rosji na Ukrainę.
Wyróżnienia.
Gazeta Giełdy „Parkiet” w 17-tej edycji prestiżowego konkursu „Byki i Niedźwiedzie” nagrodziła Getin Holding S.A. tytułem „Spółka Roku”. Coroczne wyróżnienie przyznawane jest spółce, która wykazała się największą dynamiką rozwoju. Getin Holding został uhonorowany nagrodą „Mistrz Biznesu” w kategorii Finanse i Bankowość, przyznawaną przez miesięcznik „Businessman.pl” oraz Wydawnictwo Migut Media S.A. Nagroda została przyznana Getin Holding za propagowanie nowatorskich, a zarazem etycznych standardów i postaw w polskiej gospodarce.

</doc>
<doc id="1234281" url="https://pl.wikipedia.org/wiki?curid=1234281" title="Goodbye (album Cream)">
Goodbye (album Cream)

Goodbye – czwarty i ostatni wydany w okresie istnienia zespołu album grupy Cream nagrany w październiku 1968 r. i wydany w marcu 1969 roku.
Historia i charakter albumu.
Album ukazał się w marcu 1969 r., podczas gdy grupa Cream rozwiązała się w listopadzie 1968 r. 
Sesje studyjne dostarczyły tylko trzech utworów ("Badge", "Doing that Scrapyard Thing" i "What a Bringdown"), postanowiono więc wolne miejsce wypełnić również trzema piosenkami wykonywanymi na koncertach ("I'm So Glad", "Politician" i "Sitting on Top of the World"). Do wydania na CD dodano studyjny utwór "Anyone for Tennis".
Spis utworów.
¹
²

</doc>
<doc id="1234285" url="https://pl.wikipedia.org/wiki?curid=1234285" title="Isha Koppikar">
Isha Koppikar

Isha Koppikar (zwana też Ishaa Koppikar, ईशा कोपिकर; ur. 19 września 1976 w Bobmaju) – indyjska aktorka i modelka, która występuje w filmach granych w językach tamilskim, telugu, kannada i hindi.

</doc>
<doc id="1234286" url="https://pl.wikipedia.org/wiki?curid=1234286" title="Cyklinowanie">
Cyklinowanie

Cyklinowanie – szlifowanie parkietu maszyną szlifującą – cykliniarką. Ma na celu zdarcie wierzchniej – zniszczonej warstwy drewna. Po wstępnym szlifowaniu grubymi gradacjami papierów ściernych (wyprowadzeniu płaszczyzny P24-P60 i usunięciu starej powłoki) wykańcza się powierzchnię celem osiągnięcia wymaganej gładkości (P60-P100). Po szlifowaniu cykliniarką następuje kolejny etap szlifowania – polerowanie. Maszyna wolnoobrotowa szlifuje powierzchnię drewna siatkami ściernymi o gradacji od 120 do 220. Do obróbki brzegów płaszczyzny używane są szlifierki krawędziowe, nazywane również brzegowymi.
Między operacjami szlifowania (zazwyczaj po wyszlifowaniu papierem o gradacji 60) stosuje się w razie konieczności wypełnianie szczelin między klepkami podłogi mieszaniną płynu do wypełnień na bazie żywic i pyłu drzewnego z wyszlifowanej podłogi. Proces ten nazywany jest szpachlowaniem parkietu. Zwykle po cyklinowaniu podłogę się lakieruje, przeprowadza olejowanie, woskowanie itp. Lakierowanie to 3- lub 4-stopniowy proces. Na wyszlifowaną powierzchnię nanosi się za pomocą wałka lakier podkładowy. Po wyschnięciu przeprowadza się lakierowanie lakierem nawierzchniowym.

</doc>
<doc id="1234287" url="https://pl.wikipedia.org/wiki?curid=1234287" title="Ante Jazić">
Ante Jazić

Ante Jazić (ur. 26 lutego 1976 w Bedford, Nowa Szkocja) – kanadyjski piłkarz występujący na pozycji obrońcy w CD Chivas USA.
Jest wychowankiem Hrvatskiego Dragovoljac Zagrzeb. Grał także w Hajduku Split, Rapidzie Wiedeń, Kubaniu Krasnodar i Los Angeles Galaxy. W 2007 roku z reprezentacją Kanady wystąpił w Złotym Pucharze CONCACAF.

</doc>
<doc id="1234288" url="https://pl.wikipedia.org/wiki?curid=1234288" title="Alina Żidkowa">
Alina Żidkowa



</doc>
<doc id="1234289" url="https://pl.wikipedia.org/wiki?curid=1234289" title="Echios (Grek)">
Echios (Grek)

Echios () – Grek walczący pod Troją, ojciec Mekisteusa. Dwukrotnie wzmiankowany w "Iliadzie" [VIII 333; XV 339], w obu miejscach obok syna. Zabity przez Politesa. Homer pisze o nim ["Il." XV 339]:
W "Iliadzie" wymieniona jest także inna osoba o tym imieniu, Trojańczyk Echios.

</doc>
<doc id="1234290" url="https://pl.wikipedia.org/wiki?curid=1234290" title="Avro Lancastrian">
Avro Lancastrian

Avro 691 Lancastrian – brytyjski samolot pocztowy i pasażerski wykorzystywany w latach 40. i 50. XX wieku, zbudowany na bazie bombowca Avro Lancaster w zakładach Avro. Lancastrian był bardzo podobny do Lancastera, różniący się od niego głównie tym, że usunięto z niego całe uzbrojenie, a oszklony dziób samolotu wymieniono na bardziej opływowy metalowy. Zbliżoną konstrukcją był Avro York.

</doc>
<doc id="1234293" url="https://pl.wikipedia.org/wiki?curid=1234293" title="Pattai">
Pattai



</doc>
<doc id="1234294" url="https://pl.wikipedia.org/wiki?curid=1234294" title="Manucho">
Manucho



</doc>
<doc id="1234295" url="https://pl.wikipedia.org/wiki?curid=1234295" title="Kwadrant">
Kwadrant



</doc>
<doc id="1234299" url="https://pl.wikipedia.org/wiki?curid=1234299" title="Królowe Kastylii i Leónu">
Królowe Kastylii i Leónu

Królowe Kastylii i Aragonii.
Dalsze królowe Kastylii i Leónu zobacz: Hiszpańskie królowe.

</doc>
<doc id="1234301" url="https://pl.wikipedia.org/wiki?curid=1234301" title="Anastazja Pawliuczenkowa">
Anastazja Pawliuczenkowa



</doc>
<doc id="1234305" url="https://pl.wikipedia.org/wiki?curid=1234305" title="Las-Grzęba">
Las-Grzęba

Las-Grzęba – osada leśna w Polsce położona w województwie lubelskim, w powiecie puławskim, w gminie Żyrzyn.
W latach 1975–1998 miejscowość należała administracyjnie do województwa lubelskiego.
Uwagi.
Według danych państwowego rejestru nazw geograficznych do 2013 r. była tu gajówka, obecnie brak zabudowy.

</doc>
<doc id="1234310" url="https://pl.wikipedia.org/wiki?curid=1234310" title="Las-Jawor">
Las-Jawor

Las-Jawor – osada leśna ("dawniej gajówka") w Polsce położona w województwie lubelskim, w powiecie puławskim, w gminie Żyrzyn.
W latach 1975–1998 miejscowość należała administracyjnie do województwa lubelskiego.
Uwagi.
Według danych państwowego rejestru nazw geograficznych do roku do 2013 r. była tu gajówka, obecnie brak zabudowy.

</doc>
<doc id="1234311" url="https://pl.wikipedia.org/wiki?curid=1234311" title="Puszkinia">
Puszkinia

Puszkinia ("Puschkinia" Adams) – rodzaj roślin z rodziny szparagowatych. W zależności od ujęcia systematycznego wyróżnia się tu jeden (puszkinia cebulicowata – zarazem gatunek typowy) lub dwa gatunki. Występują one dziko w rejonie Kaukazu.
Systematyka.
Rodzaj z podrodziny "Scilloideae" Burnett (plemię "Hyacintheae" podplemię "Hyacinthinae") z rodziny szparagowatych w obrębie szparagowców. W poprzedniej wersji systemu (APG II z 2003) zaliczany wraz z obecną podrodziną "Scilloideae" do rodziny hiacyntowatych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd amarylkowce ("Amaryllidales" Bromhead), rodzina hiacyntowate ("Hyacinthaceae" Batsch), rodzaj puszkinia ("Puschkinia" Adams).
Uprawa.
Roślina najlepiej rośnie zarówno na stanowiskach półcienistych jak również w pełnym słońcu (gdzie rośnie najlepiej, wymaga przynajmniej 1h wystawy na słońce w ciągu dnia). Wymaga przepuszczalnych gleb z obojętnym pH. Kwitnienie przypada na okres marca i kwietnia (rośliny kwitną nawet w niskich temperaturach). Zależnie od temperatury, puszkinie należy podlewać umiarkowanie, jednak w cieplejszych dniach wymaga podlewania nawet co 2-3 dni. Polecana jest do sadzenia na rabatach i skalniakach.

</doc>
<doc id="1234312" url="https://pl.wikipedia.org/wiki?curid=1234312" title="Puschkinia">
Puschkinia



</doc>
<doc id="1234315" url="https://pl.wikipedia.org/wiki?curid=1234315" title="Opona miękka">
Opona miękka

Opona miękka (łac. "pia mater") – jedna z opon mózgowo-rdzeniowych.
Opona miękka wnika we wszystkie zagłębienia, szczeliny i bruzdy w mózgowiu i jest ściśle połączona z błoną graniczną zewnętrzną gleju. W części szyjnej, wzmocniona pasmami łącznotkankowymi, wnika w głąb sznura tylnego i tworzy przegrodę szyjną pośrednią, oddzielając pęczek smukły od pęczka klinowatego. Pełni funkcję łącznotkankowego zrębu, utrzymującego we właściwym kształcie miękką i plastyczną konsystencję mózgowia oraz rdzenia kręgowego. Jest unerwiona przez włókna pochodzące od nerwów czaszkowych i nerwów rdzeniowych. Nerwy te prawdopodobnie kontrolują krążenie płynu mózgowo-rdzeniowego i ciśnienie wewnątrzczaszkowe. Przecinanie opony miękkiej, dotyk oraz inne bodźce mechaniczne nie wywołują bólu. Jest silnie unaczyniona. Od strony szczeliny podłużnej mózgu wnika wraz ze splotami naczyniówkowymi pomiędzy sklepienie i międzymózgowie, a także pomiędzy móżdżek i rdzeń przedłużony, tworząc tkankę naczyniówkową komór.

</doc>
<doc id="1234318" url="https://pl.wikipedia.org/wiki?curid=1234318" title="Teresa Teng">
Teresa Teng

Teresa Teng (ur. 29 stycznia 1953, zm. 8 maja 1995) (chiń. trad. 鄧麗君, chiń. upr. 邓丽君, pinyin "Dèng Lìjūn") – gwiazda chińskiego i japońskiego popu, która pochodziła z Tajwanu.
Przez trzydzieści lat formowała gusta muzyczne nie tylko w chińskojęzycznej części Azji, ale również w pozostałych krajach azjatyckich, przede wszystkim w Japonii. Zarówno pieśni tradycyjne, jak i ballady pop śpiewane przez Teng weszły do kanonu piosenki chińskiej i są do dziś znane i lubiane przez słuchaczy w każdym wieku. Nagrała wiele przebojów, np. „Kiedy wrócisz?” (chiń. upr. 何日君再来; pinyin: Hé Rì Jūn Zài Lái). Oprócz nagrań mandaryńskich nagrywała piosenki po tajwańsku, kantońsku, japońsku, angielsku i po indonezyjsku. Nakład ze sprzedaży wszystkich oficjalnie wydanych wydawnictw muzycznych artystki na całym świecie sięgnął liczby 22 milionów egzemplarzy (w tym w samej Japonii, 10 milionów). Z kolei pirackie kopie jej nagrań, rozeszły się w nakładzie ponad 50–75 milionów egzemplarzy.
Życiorys.
Teresa Teng urodziła się w powiecie Yunlin (Zachodni Tajwan) w rodzinie Chińczyków pochodzących z prowincji Hebei. Uczęszczała do liceum żeńskiego Ginling w Tajpej.
Jako dziecko Teresa wygrywała wiele konkursów dla dzieci – już wtedy dostrzeżono jej wielkie możliwości wokalne. Pierwszy duży sukces to otrzymana w 1964 roku nagroda za zaśpiewanie piosenki z filmu „The Love Eterne” (梁山伯与祝英台) – Visiting Yingtai. Śpiewając była w stanie pomóc finansowo rodzinie w trudnych dla Tajwanu latach ‘60. Za aprobatą ojca zrezygnowała ze szkoły by kontynuować karierę wokalną.
W 1968 r. stała się sławna za sprawą występu w popularnym programie muzycznym na Tajwanie i wydała kilka albumów w ciągu paru kolejnych lat. W 1973 r. podbiła rynek japoński, biorąc udział w japońskich zawodach śpiewaczych i stając w szranki z najbardziej popularnymi w owym roku artystami. Zdobyła wówczas nagrodę dla „Najlepiej śpiewającej nowej gwiazdy”.
W 1974 r. podbiła Japonię za sprawą piosenki „Lotnisko”. Pozostała tam aż do 1979 roku, gdy została deportowana za przekroczenie granicy na fałszywym indonezyjskim paszporcie. Ten podstęp został wymuszony przez zerwanie relacji między Tajwanem i Japonią. Już wtedy Teng śpiewała zarówno po mandaryńsku, jak po kantońsku, japońsku i angielsku, co stało się trampoliną do sukcesów nawet w Malezji i Indonezji, nie tylko na Tajwanie czy w Japonii.
W 1983 r. wydała swój najlepiej przyjęty album Light Exquisite Feeling (淡淡幽情). Album ten objął piosenki stworzone do dawnej poezji chińskiej z epok Tang i Song. Teksty te zostały opatrzone muzyką, będącą miksturą współczesnej muzyki zachodniej z tradycyjną muzyką chińską. Jedną z najbardziej znanych piosenek z tego albumu jest „Obyśmy długo trwali” (但愿人长久). Wielu współczesnych artystów pokusiło się o śpiewanie tej piosenki; największą popularność zdobyła wersja hongkońskiej wokalistki Faye Wong.
Piosenki Teresy Teng nadal cieszą się wielką popularnością w całej Azji. W latach ’80 jej muzyka została okrzyknięta „burżujską” i zabroniono odtwarzania jej nagrań w Chinach kontynentalnych. Mimo to istniały plany koncertu na Placu Tian’anmen – została nawet osobiście zaproszona przez chińskie władze, jednakże nigdy nie udało jej się w Chinach wystąpić. W trakcie protestów na placu Tian’anmen w 1989 r. wystąpiła w Paryżu, dedykując swój występ studentom i głosząc swe poparcie dla nich i dla demokracji.
Śpiewała wiele piosenek japońskich – i własnych, i przeróbek przebojów japońskich z podłożonym chińskim tekstem.
Śmierć i hołd.
Wiele lat walczyła z astmą. Teresa zmarła w wyniku ostrego ataku astmy podczas wakacji w Tajlandii. Stało się to 8 maja 1995; miała wówczas 42 lata (43 według chińskiego sposobu liczenia). W jej pogrzebie wzięli udział: ówczesny prezydent Republiki Chińskiej Lee Teng-hui, ówczesny burmistrz Tajpej Chen Shui-bian i wiele innych osobistości. Flaga Tajwanu została opuszczona o połowę.
Została pochowana w grobowcu na zboczu Góry Złotego Skarbu (金寶山; Jinbaoshan), na cmentarzu w pobliżu dzielnicy Jinshan miasta Nowe Tajpej na Tajwanie . Znajduje się tam pomnik Teresy i słychać jej muzykę grającą w tle. Znajduje się tam również wielka klawiatura, na której można grać stąpając po klawiszach. Grobowiec jest często odwiedzany przez jej fanów, co stanowi ewenement w chińskiej kulturze, w której raczej unika się odwiedzania grobów.
Również dom Teresy w Hongkongu (Carmel Street nr 18), zakupiony w 1986 roku, stał się miejscem pielgrzymek jej fanów niedługo po śmierci Teresy. Dom sprzedano aby sfinansować utworzenie muzeum w Szanghaju.
Aby uczcić 10. rocznicę śmierci artystki, Fundacja Kultury i Edukacji im. Teresy Teng rozpoczęła kampanię „poczuj Teresę Teng”. Jako dodatek do zorganizowanych koncertów pamiątkowych w Hongkongu i Tajpej, fani złożyli hołd w jej świątyni na cmentarzu Góry Złotego Skarbu. Oprócz tego zorganizowano w Chinach wystawę części jej garderoby, biżuterii i przedmiotów osobistych.
W maju 2002 r., w gabinecie figur woskowych Madame Tussauds w Hongkongu znalazła się figura Teresy.
Wpływ na kulturę popularną.
Jej piosenki były tak popularne w chińskich barach karaoke, że obeszły nawet cenzurę obowiązującą na kontynencie. Mawiało się, że za dnia rządzi w Chinach Deng Xiaoping, ale w nocy władzę przejmuje Teresa Teng.
Jej piosenki śpiewało wielu innych artystów; duże uznanie zdobyło wykonanie Faye Wong. Wydała ona album "Dekadenckie brzmienia Faye", który zawierał wyłącznie interpretacje piosenek Teresy. Dużym uznaniem cieszą się również interpretacje Timi Zhuo.
W hongkońskim filmie Petera Chana z 1996 "Tian mi mi"(甜蜜蜜) jednym z wątków pobocznych jest biografia Teresy Teng.
Jej piosenki wykorzystano w wielu filmach, np. "Rush Hour 2".
W 2007 roku japońska telewizja Asahi wyprodukowała film telewizyjny zatytułowany "Teresa Teng Monogatari" (テレサ・テン物語) dla uczczenia 13. rocznicy śmierci Teresy. W roli Teng wystąpiła aktorka Yoshino Kimura.

</doc>
<doc id="1234322" url="https://pl.wikipedia.org/wiki?curid=1234322" title="Nowa Harmonia">
Nowa Harmonia

Nowa Harmonia – wizja idealnej gminy stworzona przez Roberta Owena. W gminie tej mieszkańcy mieliby mieszkać i pracować w przemyśle oraz na roli, mając jednocześnie do dyspozycji konieczne instytucje społeczno-gospodarcze.

</doc>
<doc id="1234324" url="https://pl.wikipedia.org/wiki?curid=1234324" title="Wojny rdzeniowe">
Wojny rdzeniowe



</doc>
<doc id="1234328" url="https://pl.wikipedia.org/wiki?curid=1234328" title="Michele Lee">
Michele Lee

Michele Lee, właściwie Michelle Lee Dusick (ur. 24 czerwca 1942 w Los Angeles) – amerykańska piosenkarka, tancerka, aktorka, reżyserka i producentka filmowa pochodzenia żydowskiego, także częsty gość teleturnieju w latach 70.
Życiorys.
Wczesne lata.
Urodziła się w Los Angeles, w stanie Kalifornia. jako córka Sylvii Helen (z domu Silverstein) Dusick i Jacka Dusicka, charakteryzatora studia MGM lat 50. i 60.. Jej młodszy brat został adwokatem okręgu administracyjnego. W 1960 roku ukończyła Alexander Hamilton High School w Los Angeles.
Kariera.
W latach 1960–1965 występowała na Broadwayu w sztuce "Vintage '60", a także w "Bravo Giovanni" (1962). Zagrała rolę Rosemary w musicalu "Jak odnieść sukces w biznesie, zanadto się nie wysilając" ("How to Succeed in Business Without Really Trying") na scenie (1962) i wkrótce na kinowym ekranie (1967). 
26 grudnia 1961, w wieku 19 lat pojawiła się jako Lila w jednym z odcinków sitcomu CBS "The Many Loves of Dobie Gillis".
W 1973 roku powróciła na Broadway w musicalu "Huśtawka" ("Seesaw") jako Gittel Mosca, a za rolę zdobyła nagrodę Drama Desk i nominację do nagrody Tony.
Pojawiła się w komedii fantasy "Kochany chrabąszcz" ("The Love Bug", 1968), dramacie "Komik" ("The Comic", 1969) u boku Dicka Van Dyke’a i serialu ABC "Marcus Welby, lekarz medycyny" ("Marcus Welby, M.D.", 1970, 1972) z Jamesem Brolinem. Była główną bohaterką programu rozrywkowego CBS "Michele Lee zaprasza" ("The Michele Lee Show", 1974). Sławę międzynarodową zdobyła kreacją Karen Fairgate MacKenzie w operze mydlanej CBS "Knots Landing" (1979-1993), za którą otrzymała czterokrotnie nagrodę Soap Opera Digest i była nominowana do nagrody Emmy, była także reżyserem kilku odcinków. 
Można ją było dostrzec w sześciu odcinkach sitcomu ABC "Statek miłości" ("The Love Boat", 1977, 1978, 1982) oraz sitcomie NBC "Para nie do Pary" ("Will &amp; Grace", 2005).
W dniu 19 listopada 1998 roku jej gwiazda pojawiła się na chodniku Alei Gwiazd w Hollywood przy 6363 Hollywood Blvd.
Życie prywatne.
W 1963 roku poznała w teatrze aktora Jamesa Farentino i w dniu 22 lutego 1966 roku wzięli ślub. Mają syna Davida (ur. 6 lipca 1969). Jednak w 1983 roku rozwiedli się. W dniu 27 września 1987 roku poślubiła Freda A. Rappoporta.

</doc>
<doc id="1234330" url="https://pl.wikipedia.org/wiki?curid=1234330" title="Stowarzyszenie Zielonoświątkowych Zborów Dnia Siódmego">
Stowarzyszenie Zielonoświątkowych Zborów Dnia Siódmego

Stowarzyszenie Zielonoświątkowych Zborów Dnia Siódmego (ang. "Association of Seventh Day Pentecostal Assemblies") – jeden z kościołów zielonoświątkowych zachowujących biblijny szabat (sobotę) jako dzień święty.
Historia.
Stowarzyszenie Zielonoświątkowych Zborów Dnia Siódmego narodziło się w 1931 r. w Stanach Zjednoczonych. Utworzone zostało z myślą o zjednoczeniu sabatariańskich zborów zielonoświątkowych w jedno ciało. Jakkolwiek część społeczności postanowiło wejść w skład nowo powstałej konfederacji, nie udało się jednak połączyć organizacyjnie wszystkich amerykańskich zielonoświątkowców dnia siódmego. W 1967 r. Stowarzyszenie zostało inkorporowane w Vancouver.
Rozwój w Afryce.
Konfederacja amerykańskich kościołów jest czynnie zaangażowana w misję również poza swoją ojczyzną. Wyjątkowo dobrze Stowarzyszenie rozwija się w Afryce. W roku 1970 zarejestrowane zostało Stowarzyszenie Zielonoświątkowych Zborów Dnia Siódmego w Ghanie. Powstanie Kościoła w tym kraju wiązało się ze służbą starszego Enocha Ofori, późniejszego prezydenta Kościoła.
Starszy Enoch Ofori został powołany do służby w 1964, po swoim nawróceniu. Pomimo sprzeciwu swego ojca, który będąc plantatorem kakao nie chciał, by syn został pastorem, zaczął on głosić ewangelię. Starszy Ofori modlił się w tym czasie i pościł w intencji Bożego prowadzenia w życiu. W wyniku szczególnego namaszczenia postanowił w 1967 r. założyć kościół zielonoświątkowy o nazwie "Święty Kościół Chrystusa", którego siedziba znajdowała się w Amakom, na przedmieściach Kumasi.
W 1967 r. starszy Enoch Ofori nawiązał kontakt z L. A. Hingleyem, amerykańskim ewangelistą oraz starszym Garverem C. Grayem – wieloletnim dyrektorem amerykańskiego Stowarzyszenia Zielonoświątkowych Zborów Dnia Siódmego. Kaznodzieje ci głosili, iż należy powrócić do korzeni chrześcijaństwa, zaś współczesne zbory winny wiernie naśladować Kościół chrześcijański I wieku we wszystkich aspektach. Oprócz głoszenia upamiętniania i wiary w Jezusa, ważności chrztu Duchem Świętym i obecności darów duchowych w Kościele (w tym mówienia nieznanymi językami) jako znaków wyróżniających pierwszy Kościół, głosili oni również aktualność biblijnego dekalogu, w tym świętowania dnia sobotniego, zgodnie z IV przykazaniem i przykładem apostołów.
Starszy Enoch Ofori, wraz ze swoim zborem, przyjęli naukę o dniu sobotnim. Wkrótce nazwa zboru została zmieniona na "Zielonoświątkowy Zbór Dnia Siódmego" i utworzono struktury nowo powstałego Stowarzyszenia Zielonoświątkowych Zborów Dnia Siódmego w Ghanie. Praca misyjna w Ghanie owocowała powstawaniem kolejnych zborów Stowarzyszenia i gwałtownym rozwojem sabatariańskiego ruchu zielonoświątkowego w tym kraju. W 1981 r. zorganizowano pierwszą ogólnokrajową konferencję, na którą przybyli wierni z różnych regionów i zborów. Od tego czasu obserwowany jest intensywny rozwój Stowarzyszenia na skalę krajową oraz zagraniczną (m.in. Benin, Filipiny).
Wierzenia.
Stowarzyszenie Zielonoświątkowych Zborów Dnia Siódmego postrzega Biblię, składającą się z 39 ksiąg Starego Testamentu i 27 ksiąg Nowego Testamentu jako natchnione Słowo Boże, jedyny, nieomylny i ostateczny autorytet w sprawach wiary i praktyki chrześcijańskiej. Jezus Chrystus uznawany jest za Pana, Boga, Zbawiciela i jedynego Pośrednika między Bogiem a ludźmi. Jego krew wylana na krzyżu dla odpuszczenia grzechów tych, którzy się opamiętają i uwierzą ewangelii jest jedyną nadzieją zbawienia dla grzeszników. Poprzez osobiste nawrócenie i wyznanie grzechów człowiek jest usprawiedliwiony przed Bogiem, a następnie uświęcany i powołany, jako chrześcijanin, do prowadzenia świętego życia. Każdy, kto uwierzył ku zbawieniu, musi zostać ochrzczony przez zanurzenie w wodzie na wyznanie swojej wiary. Chrzest w Duchu Świętym jest dostępny dla każdego, kto jest posłuszny Bogu i jego woli (Dzieje Apostolskie 5:32). Wydarzenie to, któremu towarzyszą ponadnaturalne dary Ducha Świętego, w tym mówienie nieznanymi językami, udziela szczególnej mocy i prowadzenia od Ducha Świętego wierzącemu i jest momentem otrzymania pieczęci Bożej. Konsekwencją chrztu Duchem Świętym jest prowadzenie świętego życia i wydawanie „owoców Ducha”. W odróżnieniu od przepisów ceremonialnych regulujących służbę świątynną i przymierza aż do czasu przyjścia Mesjasza, prawa moralne nadal obowiązują chrześcijan. Uważa się, iż do praw moralnych zaliczamy przede wszystkim biblijną wersję dziesięciu przykazań, zabraniającą oddawania czci obrazom oraz zawierającą polecenie świętowania soboty, a także prawa dietetyczne, zabraniające spożywania krwi i mięs zwierząt nieczystych (m.in. wieprzowiny). Prawa te, obowiązujące nadal ludzkość, powinny być zachowywane dzięki Bożej łasce i w mocy Ducha Świętego. Przestrzeganie sabatu uważa się za aktualną część dekalogu i praktykę stosowaną i wyróżniającą Kościół chrześcijański czasów apostolskich. Ważnym elementem wiary jest podkreślanie dostępności uzdrowienia z chorób fizycznych dla każdego, kto wierzy. Tam, gdzie chrześcijanie są napełniani Duchem Świętym, uzdrowienia są tak powszechne, jak w czasach biblijnych. Kościół Boży uznawany jest za ciało Chrystusa, do którego należą wszyscy napełnieni Duchem i posłuszni Bożym prawom chrześcijanie, niezależnie od ich wyznania. Za zwieńczenie nadziei chrześcijańskiej uważany jest chwalebny, osobisty i widzialny powrót Chrystusa na ziemię, któremu towarzyszyć będzie zmartwychwstanie, nagrodzenie sprawiedliwych i potępienie bezbożnych. Znaki czasu i wypełniające się proroctwa wskazują, iż czas powtórnego przyjścia Mesjasza jest bardzo bliski.
Działalność.
Podstawowym celem działalności Stowarzyszenia jest prowadzenie misji i zakładanie nowych zborów. Każdy zbór zaangażowany jest w pracę ewangelizacyjną w swoim rejonie oraz wspiera misje na nowych terenach. Podstawową misją Kościoła jest głoszenie opamiętania i wiary w ewangelię, chrzczenie nawróconych przez zanurzenie w wodzie, głoszenie chrztu w Duchu Świętym i ważności przestrzegania wszystkich przykazań Bożych.
Nabożeństwa w kościołach odbywają się przede wszystkim w dniu sobotnim. Na nabożeństwo składa się spontaniczne uwielbianie Boga przez pieśni i modlitwy, któremu często towarzyszy klaskanie w dłonie, czy unoszenie rąk do góry na chwałę Boga. Ważnym elementem nabożeństwa jest manifestacja darów Ducha Świętego w postaci mówienia nieznanymi językami, prorokowania, wypędzania diabła, uzdrawiania z chorób. Oprócz uwielbienia, na nabożeństwo składa się: studium biblijne oraz kazanie. Praktykowana jest także Wieczerza Pańska pod postacią chleba i soku winogronowego, którą poprzedza wzajemne umywanie nóg. Oprócz nabożeństw sobotnich, zbory zgromadzają się w każdy poniedziałek i środę na zebraniach modlitewno-wstawienniczych.
Stowarzyszenie Zielonoświątkowych Zborów Dnia Siódmego w Ghanie jest czynnie zaangażowane w prowadzenie misji zagranicznych. Praca ewangelizacyjna w Republice Beninu rozpoczęła się od założenia zboru w miejscowości Deve. Stowarzyszenie zostało zorganizowane w tym kraju w roku 2004. Chęć współpracy z ghańskim Stowarzyszeniem nawiązała również społeczność chrześcijańska na Filipinach, która postanowiła dać początek Stowarzyszeniu Zielonoświątkowych Zborów Dnia Siódmego w swoim kraju.
Działalność ewangelizacyjna Stowarzyszenia w Ghanie obejmuje także nadawanie regularnych audycji radiowych w dwóch ghańskich rozgłośniach UKF. Tematyka audycji jest szeroka i obejmuje zagadnienia związane ze zbawieniem (opamiętanie, chrzest, przykazania Boże), analizą proroctw dotyczących czasów ostatecznych, jak również zjawiskami socjologiczno-społecznymi omawianymi z biblijnego punktu widzenia.
Ghańskie Stowarzyszenie organizuje trzy razy do roku ogólnokrajową konferencję (camp), którego celem ma być odnowa duchowa i uzdrawianie z chorób fizycznych. Raporty z najważniejszych wydarzeń w kraju i zagranicą publikowane są w czasopiśmie Stowarzyszenia, pt. "The Pentecostal Beacon" ("Zielonoświątkowa Latarnia Morska").

</doc>
<doc id="1234331" url="https://pl.wikipedia.org/wiki?curid=1234331" title="Viribus Unitis">
Viribus Unitis

Viribus Unitis – drugi album zespołu Püdelsi wydany przez Music Corner Records w 1996 roku.

</doc>
<doc id="1234337" url="https://pl.wikipedia.org/wiki?curid=1234337" title="Wynagrodzenie minimalne">
Wynagrodzenie minimalne



</doc>
<doc id="1234341" url="https://pl.wikipedia.org/wiki?curid=1234341" title="Konrad Hohenstauf">
Konrad Hohenstauf

Konrad Hohenstauf (ur. 1136, zm. 8 lub 9 listopada 1195) – palatyn reński w latach 1156–1195.
Życiorys.
Konrad był synem księcia Szwabii Fryderyka II Jednookiego i Agnieszki z Saarbrücken. Jego przyrodnim bratem był cesarz Fryderyk Barbarossa, który podczas sejmu Rzeszy w 1156 r. w Wormacji nadał mu godność palatyna reńskiego. Konrad otrzymał również wójtostwo klasztoru cysterskiego Schönau, biskupstwa Wormacji i dobra Staufów w okręgach Spiry i Wormacji.
Około 1160 r. zawarł drugie małżeństwo z Irmingardą z Hennebergu, córką hrabiego Bertolda I z Hennebergu, burgrabiego Würzburga. W ten sposób dobra Konrada powiększyły się o wójtostwo klasztoru Lorsch. Usiłując rozszerzać swoją władzę popadł w konflikt z arcybiskupami Trewiru i Kolonii. Konrad jest założycielem Heidelbergu.
Konrad i obie jego małżonki spoczywają w klasztorze Schönau koło Heidelbergu.
Rodzina.
Pierwszą żoną Konrada była nieznana z imienia córka hrabiego Gotfryda I von Sponheim, która zmarła zapewne w latach 1159–1160. Z tego małżeństwa pochodził syn Gotfryd Hohenstauf (zm. zapewne 1187–1188).
Z drugiego małżeństwa pochodziło troje dzieci:

</doc>
<doc id="1234347" url="https://pl.wikipedia.org/wiki?curid=1234347" title="Edge Hill (stacja kolejowa)">
Edge Hill (stacja kolejowa)

Edge Hill – stacja kolejowa w Liverpoolu, w dzielnicy Edge Hill, w Anglii. Znajdują się tu 2 perony.

</doc>
<doc id="1234350" url="https://pl.wikipedia.org/wiki?curid=1234350" title="Echios (Trojańczyk)">
Echios (Trojańczyk)

Echios () – Trojańczyk wymieniony w "Iliadzie" [XVI 416]. Zabity przez Patroklosa. Homer wymienia także inną osobę o tym imieniu, Greka Echiosa.

</doc>
<doc id="1234356" url="https://pl.wikipedia.org/wiki?curid=1234356" title="Klaudiusze">
Klaudiusze

Klaudiusze to patrycjuszowski ród rzymski, pochodzenia sabińskiego, którego przedstawiciele pełnili najwyższe funkcje przez cały okres trwania republiki rzymskiej. Poszczególne gałęzie rodu Klaudiuszów nosiły przydomki ("cognomen") Pulcher, Neron, Gento, Krassus. Odrębnym rodem plebejskim byli Klaudiusze z przydomkiem Marcellus.

</doc>
<doc id="1234360" url="https://pl.wikipedia.org/wiki?curid=1234360" title="Arnhem Centraal">
Arnhem Centraal

Arnhem Centraal – stacja kolejowa w Arnhem, w prowincji Geldria, w Holandii.
Znajdują się tu 4 perony.

</doc>
<doc id="1234367" url="https://pl.wikipedia.org/wiki?curid=1234367" title="Rodzaje obiektów hotelarskich">
Rodzaje obiektów hotelarskich

Kategoryzacja obiektów hotelarskich.
W zależności od wyposażenia i zakresu programu obsługowego, obiektom hotelarskim są nadawane kategorie:
Zaszeregowania obiektów hotelarskich (z wyjątkiem pól biwakowych) do poszczególnych rodzajów dokonuje, kategorię nadaje oraz prowadzi ich ewidencję marszałek województwa właściwy ze względu na miejsce położenia obiektu hotelarskiego.
Zaszeregowania pól biwakowych dokonuje i prowadzi ich ewidencję wójt (burmistrz, prezydent miasta) właściwy ze względu na miejsce ich położenia.
Ewidencję innych obiektów, w których zgodnie z ustawą mogą być świadczone usługi hotelarskie, prowadzi wójt (burmistrz, prezydent miasta) właściwy ze względu na miejsce ich położenia.
Inne kryteria podziału obiektów hotelarskich.
Przyjmując inne kryteria, można wyróżnić takie obiekty jak:

</doc>
<doc id="1234373" url="https://pl.wikipedia.org/wiki?curid=1234373" title="Live Cream">
Live Cream

Live Cream – koncertowy album grupy Cream nagrany w marcu 1968 r. i wydany w kwietniu 1970 roku.
Historia i charakter albumu.
Album prawie w całości (utwory 1–4) został nagrany podczas amerykańskiego tournée grupy po USA w czasie trzech jego marcowych występów w hali widowiskowej Winterland w San Francisco oraz w hali widowiskowej Fillmore West także w San Francisco. 
Utwór piąty powstał w czasie sesji nagraniowej do albumu "Disraeli Gears".
Koncertowe utwory umieszczone na tym albumie świadczą, że czasami chaos i próby siłowego przekazu górowały nad wyjątkowymi wówczas umiejętnościami muzyków.
Spis utworów.
¹
²

</doc>
<doc id="1234381" url="https://pl.wikipedia.org/wiki?curid=1234381" title="Clarence Perry">
Clarence Perry

Clarence Arthur Perry (1872 w Truxton, zm. 6 września 1944 w New Rochelle) – amerykański urbanista i socjolog; twórca koncepcji „jednostki sąsiedzkiej” (Neighborhood Unit Concept).
Życiorys.
Studiował na uniwersytetecie Stanforda, Cornella i Columbia. Był dyrektorem ds. rekreacji w Russell Sage Foundation zajmującej się dofinansowywaniem i publikowaniem badań z zakresu nauk społecznych. Wykładał na Uniwersytecie Nowojorskim. 
Jego koncepcja „jednostki sąsiedzkiej” dotyczyła umieszczania obiektów usługowych w pobliżu budynków mieszkalnych. Obszar jednostki wyznaczały arterie komunikacyjne, z założeniem że ruch lokalny nie powinien przecinać ruchu tranzytowego. Perry podkreślał, że jego koncepcja została narzucona przez rozwój ruchu samochodowego. 
Koncepcja „jednostki sąsiedzkiej” została opublikowana w książce "Housing for the Mechanic Age" (1939).
Perry był też autorem "Regional Survey of New York and its Environs" (1929).

</doc>
<doc id="1234382" url="https://pl.wikipedia.org/wiki?curid=1234382" title="Murmur (album)">
Murmur (album)

Murmur – pierwszy album studyjny zespołu R.E.M. z 1983 roku poprzedzony wydaniem EP Chronic Town. Uznany przez magazyn Rolling Stone za trzeci najlepszy album roku 1983, ósmy najlepszy album lat osiemdziesiątych i 197. album wszech czasów.

</doc>
<doc id="1234385" url="https://pl.wikipedia.org/wiki?curid=1234385" title="LA Galaxy">
LA Galaxy



</doc>
<doc id="1234386" url="https://pl.wikipedia.org/wiki?curid=1234386" title="Camillo Sitte">
Camillo Sitte

Camillo Sitte (ur. 17 kwietnia 1843 w Wiedniu, zm. 16 listopada 1903 tamże) – austriacki urbanista, architekt i malarz, czynny zwłaszcza w wielu miastach Czech. Twierdził, że koncepcja ograniczonej przestrzeni może nadać jej szczęśliwą i mieszkalną strukturę. Zwrócił uwagę na skalę, proporcję, rozległość i odległość ścian. Był twórcą pojęć agorafobia i klaustrofobia. Pochowany został na Cmentarzu Centralnym w Wiedniu.

</doc>
<doc id="1234394" url="https://pl.wikipedia.org/wiki?curid=1234394" title="Hurgada">
Hurgada



</doc>
<doc id="1234400" url="https://pl.wikipedia.org/wiki?curid=1234400" title="Pettenbach (Górna Austria)">
Pettenbach (Górna Austria)

Pettenbach – gmina targowa w Austrii, w kraju związkowym Górna Austria, w powiecie Kirchdorf an der Krems. Liczy 5 126 mieszkańców.

</doc>
<doc id="1234401" url="https://pl.wikipedia.org/wiki?curid=1234401" title="II powstanie Desmondów">
II powstanie Desmondów

Drugie powstanie Desmondów (irl. "Dara Éirí Amach i nDeasmumhain") 1579-1583 r.
Drugie powstanie Desmondów rozpoczęło się w roku 1579 uderzeniem sił Jamesa Fitzmaurice'a Fitzgeralda na Munster. Podczas swojego azylu w Europie Maurice zabiegał o poparcie dla katolickich Irlandczyków w walce z rządem Elżbiety I. Pomoc uzyskał m.in. od papieża, który wsparł go pieniędzmi i oddziałami wojska. W lipcu 1579 r. Fitzgerald wylądował w Dingle w towarzystwie licznych oficerów, 700 hiszpańskich żołnierzy oraz oddziału włoskiego. Krótko potem dołączyły do niego siły Johna Fitzgeralda i inne klany galijskie, a także Gerald (Earl of Desmond), który – pomimo że początkowo nie przystąpił do powstania – został uznany przez Anglików zdrajcą.
Już na początku walk śmierć poniósł James Fitzmaurice Fitzgerald. Po jego śmierci rebelię kontynuowali Gerald i John Fitzgerald. Zajęli oni m.in. miasta Youghal i Kinsale, pustosząc okolice zamieszkane przez Anglików i ich sprzymierzeńców.
W roku 1580 rebelianci dowodzeni przez jednego z przywódców galijskich Fiacha MacHugh O'Byrne'a i Lorda Baltinglassa uderzyli na Leinster. Licząca 3000 ludzi armia angielska pod wodzą Earla Greya de Wiltona dostała się w pułapkę i została zniszczona w bitwie pod Glenmalure. Zginęło 800 Anglików.
Zwycięstwo Irlandczyków było jednak krótkotrwałe. Wojska angielskie pod wodzą Ormondów przywróciły kontrolę nad południowym wybrzeżem Irlandii. Zniszczono ziemie Desmondów, zabijając wielu członków tego rodu. W wyniku oblężenia Carrigafoyle Castle, głównej kwatery Desmondów nad rzeką Shannon, udaremniono rebeliantom pomoc wojsk hiszpańskich.
Posiłki papieskie w sile 600 żołnierzy zostały osaczone w jednym z zamków w okolicach Smerwick (hrabstwo Kerry), a następnie zmasakrowane. Stosując politykę spalonej ziemi, Anglikom udało się w końcu zdławić rebelię. W roku 1581 skapitulowała większość sił popierających Fitzgeralda w Munsterze.
Fitzgerald do końca ścigany był przez Anglików. W latach 1581-1583 trwały utarczki partyzanckie. W listopadzie 1583 r. rebelia ostatecznie zakończyła się po tym, jak Earl został zamordowany przez członków klanu O'Moriarty'ego. Przywódca klanu w podziękowaniu otrzymał 1000 funtów w srebrze od rządu angielskiego, głowa Desmonda została natomiast wystawiona triumfalnie na miejskich murach Cork.
W trakcie i po upadku powstania na terenach objętych walkami doszło do wybuchu zarazy. Wielu ludzi cierpiało głód. W samym roku 1582 miało umrzeć z tego powodu około 30 000 ludzi. Do roku 1589 w Munsterze pozostała przy życiu zaledwie 1/3 ludności. Earl Grey de Wilton, z powodu swoich brutalnych rządów został przez królową Elżbietę zdymisjonowany.
Oba powstania Desmondów określane są jako punkt zwrotny w historii Irlandii. Władza Gerladinów została złamana a Munster zasiedlono angielskimi osadnikami. Ostatecznie kampania irlandzka Tudorów zakończona została w wyniku wojny dziewięcioletniej w Ulsterze.

</doc>
<doc id="1234405" url="https://pl.wikipedia.org/wiki?curid=1234405" title="Hatschower">
Hatschower

Hatschower – nazwa niemieckiej akcji regermanizacyjnej w czasie II wojny światowej na terenie przedwojennego powiatu brzozowskiego w latach 1939–1944 dotycząca głównie Haczowa. Niemiecka nazwa "Hatschower" po polsku znaczy "Haczowianin".
Taką okupacyjną germanizację usiłowano przeprowadzić na całym Podkarpaciu, np. w Iwoniczu, Odrzykoniu, Komborni. Opierano się przy tym na dostępnych archiwach kościelnych archidiecezji przemyskiej, które wspominają m.in. że podczas wizytacji biskupiej w 1604 miejscowa ludność mówiła po niemiecku, oraz aktach parafialnych i polskich dokumentach archiwalnych wytworzonych na przestrzeni wieków przez kancelarię królewską a dostępnych w archiwum wawelskim. Na niemiecką genezę wsi wskazują również oficjalne kościelne publikacje m.in. Szematyzm diecezji przemyskiej.
Jeszcze w okresie przed 1939 Niemcy przeprowadzili na tym terenie badania etnograficzne poszukując potomków dawnych kolonistów. Funkcjonował już wówczas termin etnograficzny „Głuchoniemcy” na określenie ludności spolszczonej nie identyfikującej się z Niemczyzną. Prace te przyczyniły się m.in. w okresie wojny do prowadzenia nazistowskiej polityki narodowościowej.
O niemieckich przodkach obecnych mieszkańców Podkarpacia można również przeczytać w książkach Przemysława Dąbkowskiego oraz największego badacza historii ziemi sanockiej dr. Adama Fastnachta. Badacze ci szacowali niemiecką populację w okresie średniowiecznego osadnictwa osiadłą w dorzeczu Wisłoki na ok. 30%. Jednocześnie niemiecki etnograf Kurt Lück, jak i polscy historycy Fastnacht i Dąbkowski opierali swoje badania na podstawie tych samych dokumentów źródłowych.
W czerwcu 1940 na Podkarpaciu został przeprowadzony spis ludności, wykorzystany również do agitacji na rzecz germanizacji różne powody (między innymi; zwolnienie krewnych z obozów jenieckich, przydziały żywności itp.)
W czasach okupacji, mimo wywozu do obozów koncentracyjnych, i mimo obiecanych korzyści, ani jeden mieszkaniec nie przyznał się do nowej narodowości. Pomimo tej nazistowskiej akcji narodowościowej na obszarze Landkreis Sanok polscy obywatele niemieckiego pochodzenia, m.in. cywilni urzędnicy sanockiego Gestapo Rudolf Probst i Rudolf Schmidt, byli zaprzysiężonymi żołnierzami AK, dzięki którym uratowano dziesiątki osób związanych z polskim państwem podziemnym.
Pochodzenie mieszkańców Haczowa wywoływało wiele polemik i dyskusji w okresie powojennym. Działacze polityczni związani z endecją widzieli w mieszkańcach społeczność polską, inni badacze zwracają uwagę na przemiany kulturowe związane z wczesnym osadnictwem.
Obecnie mieszkańcy o nazwiskach pochodzenia niemieckiego stanowią 70% mieszkańców, pozostali mieszkańcy mają nazwiska polskie albo pochodzenia ukraińsko-łemkowskiego.

</doc>
<doc id="1234407" url="https://pl.wikipedia.org/wiki?curid=1234407" title="Rijak">
Rijak

Rijak (arab. رياق) – miasto w Libanie, w dystrykcie Kada Zahla. W czasie wojny izraelsko-libańskiej w 2006, lotnisko wojskowe było kilkakrotnie bombardowane przez lotnictwo izraelskie.

</doc>
<doc id="1234408" url="https://pl.wikipedia.org/wiki?curid=1234408" title="Martfű">
Martfű

Martfű – miasto na Węgrzech, w komitacie Jász-Nagykun-Szolnok.
Przemysł obuwniczy.
W latach 1941-1942 w miejscowości powstał jeden z zakładów Baty ("Cikta Cipőgyár/Shoe Factory"). Po upaństwowieniu w roku 1949 i zmianie nazwy na "Tisza Cipőgyár" stały się największym zakładem obuwniczym w kraju. W roku 2009 zakłady zbankrutowały. 

</doc>
<doc id="1234410" url="https://pl.wikipedia.org/wiki?curid=1234410" title="Duży Staw (województwo świętokrzyskie)">
Duży Staw (województwo świętokrzyskie)

Duży Staw – jezioro w Niecce Połanieckiej, położone w województwie świętokrzyskim, w granicach miasta Staszów.
Duży Staw ma powierzchnię 3,6 ha i jest największym z kilkudziesięciu jezior znajdujących się w Lasach Golejowskich w rejonie Staszowa. Jest jedynym zagospodarowanym jeziorem (funkcja rekreacyjno-turystyczna, ośrodki całoroczne wypoczynkowe, domki kempingowe, pole namiotowe, zorganizowane strzeżone kąpielisko, wypożyczalnie sprzętu wodnego, restauracja i sezonowe punkty gastronomiczne). Jezioro położone jest w lesie, ok. 4 km od centrum Staszowa i ok. 1 km na południe od drogi wojewódzkiej nr 765 (Staszów – Osiek). Głębokość maksymalna jeziora wynosi 7,81 m. Duży Staw połączony jest kanałem z Drugim Stawem, a ten dalej z Trzecim Stawem, który z kolei łączy się z Czwartym Stawem, który ma okresową łączność z Piątym Stawem.

</doc>
<doc id="1234412" url="https://pl.wikipedia.org/wiki?curid=1234412" title="Puszkinia cebulicowata">
Puszkinia cebulicowata

Puszkinia cebulicowata ("Puschkinia scilloides") – gatunek roślin z rodziny szparagowatych. Została odkryta przez Rosjanina Apollo Musin-Puszkina w czasie badania przez niego Kaukazu, gdzie rośnie na górskich łąkach. Jest gatunkiem kwitnącym wczesną wiosną. Jest uprawiana jako ozdobna z powodu biało-niebieskich kwiatów.

</doc>
<doc id="1234414" url="https://pl.wikipedia.org/wiki?curid=1234414" title="498 błogosławionych męczenników hiszpańskich">
498 błogosławionych męczenników hiszpańskich

498 błogosławionych męczenników – grupa 498 hiszpańskich męczenników, ofiar prześladowań Kościoła w Hiszpanii w latach 1934-1939, beatyfikowanych przez papieża Benedykta XVI w Watykanie 28 października 2007. W tym gronie znalazło się 2 biskupów, 24 księży, 462 zakonników i zakonnic, seminarzysta, diakon, subdiakon i 7 świeckich.
Najmłodszy błogosławiony miał 16 lat, najstarszy 78.
Mszy świętej przewodniczył prefekt Kongregacji Spraw Kanonizacyjnych, portugalski kardynał José Saraiva Martins.
Ich wspomnienie liturgiczne wyznaczono na 6 listopada.
Lista męczenników.
64 męczenników z Barcelony
12 męczenników z Barcelony
7 męczenników z Barcelony
17 męczenników z Barcelony
46 męczenników z Barcelony
1 męczennik z Burgos
6 męczenników z Cartegany
7 męczenników z Ciudad Real
2 męczenników z Cuency
3 męczenników z Gerony
10 męczenników z Jaén i Cuenya
23 męczenników z Madrytu
104 męczenników z Madrytu, Cuency, Oviedo, Málagi i Albacete
63 męczenników z Madrytu i Sewilli
42 męczenników z Madrytu
7 męczenników z Meridy
10 męczenników z Oviedo
1 męczennik z Oviedo
14 męczenników z Santandru
22 męczenników z Toledo
13 męczenników z Toledo
4 męczenników z Toledo
16 męczenników z Toledo

</doc>
<doc id="1234415" url="https://pl.wikipedia.org/wiki?curid=1234415" title="Szutruk-Nahhunte I">
Szutruk-Nahhunte I

Szutruk-Nahhunte I (1185–1155 p.n.e.) – król Elamu, najprawdopodobniej założyciel nowej dynastii, zwanej od jego imienia dynastią Szutrukidów. Zostawił po sobie liczne inskrypcje i jest często wspominany w literaturze babilońskiej.
W roku 1159 p.n.e. rozpoczął starannie przygotowany atak na Babilonię, zajmując Sippar i nakładając trybut na podbite miasta i wsie. W następnym roku zajął Kisz i Babilon, zmuszając kasyckiego króla Zababę-szum-iddina do ucieczki. Na tronie babilońskim Szutruk-Nahhunte I osadził swego syna, Kutir-Nahhunte III. Powrócił do Elamu z bogatymi łupami, wśród których znalazły się też m.in. obelisk Manisztusu, stela Naram-Sina i stela z kodeksem Hammurabiego. Był pierwszym królem Elamu który zbierał dzieła sztuki z innych krajów. Przypisywane jest mu wzniesienie wielu budowli w Suzie, m.in. sali kolumnowej poświęconej Inszuszinakowi, spełniającej rolę kaplicy dynastii Szutrukidów. Zmarł w 1155 r. p.n.e. Na tronie elamickim zastąpił go jego syn Kutir-Nahhunte III.

</doc>
<doc id="1234419" url="https://pl.wikipedia.org/wiki?curid=1234419" title="Bodenseegürtelbahn">
Bodenseegürtelbahn

Bodenseegürtelbahn (KBS 731) – linia kolejowa w południowych Niemczech, w Badenii-Wirtembergii i Bawarii, nad Jeziorem Bodeńskim. Łączy Radolfzell am Bodensee, Friedrichshafen i Lindau (Bodensee).
Historia.
Linia biegnie po północnej stronie jeziora i powstała z połączenia końców linii użytkowanych przez:
Pierwszy odcinek Bodenseegürtelbahn został otwarty 20 lipca 1867, był to odcinek o długości 7 kilometrów i łączył Radolfzell i Stahringen. Miał być rozbudowany w kierunku Mengen (dzisiejsza linia Seehäsle). Następnym etapem linia doszła 18 sierpnia 1895 do Überlingen. 2 października 1901 linia osiągnęła stację Friedrichshafen Stadt, która od 1847 posiadała połączenie z Ulm. Stamtąd już dwa lata wcześniej rozpoczęto budowę torów w kierunku Lindau (Bodensee).
22 grudnia 1939 między Markdorf a Kluftern (dzielnica Friedrichshafen) doszło do katastrofy kolejowej, w której zderzył się pociąg osobowy z towarowym. W wypadku zginęło 101 osób. Tego samego dnia w Genthin zderzyły się dwa pociągi osobowe (196 ofiar). 22 grudnia uznawany jest za "najgorszy dzień w historii niemieckiego kolejnictwa".
Odgałęzienia.
Jedynym aktualnie wykorzystywanym odgałęzieniem jest linia Seehäsle łącząca Radolfzell am Bodensee i Stockach. Linie mają taką samą trasę na odcinku 7,7 km, między stacją Radolfzell a Radolfzell am Bodensee-Stahringen. Linia ta nie była użytkowana w latach 1982–1996.
W przeszłości istniały również:
Eksploatacja.
Codziennie pełną trasę Radolfzell-Lindau przemierzają jedynie 3 pociągi.
Radolfzell–Friedrichshafen.
Na odcinku Radolfzell–Friedrichshafen od 2003 pociągi kursują co godzinę. Trasę obsługuje linia regionalna " Seehänsele" pociągami Stadler Regio-Shuttle RS1. Co dwie godziny odjeżdżają pociągi do Singen (Hohentwiel) i Friedrichshafen Hafen. Na tym odcinku jeździ również pociąg Interregio-Express relacji Ulm-Bazylea, który zatrzymuje się jedynie na stacjach Friedrichshafen Stadt, Überlingen i Radolfzell.
Friedrichshafen-Lindau.
Na odcinku Friedrichshafen-Lindau pociągi Stadler Regio-Shuttle RS1 kursują w odstępach 40–60 minut. Po tej trasie jeżdżą również pociągi Interregio-Express z (Stuttgart-) Ulm do Lindau (Bodensee), jak i również pociąg InterCity 199 relacji Münster-Innsbruck. Dwa powyższe pociągi pośpieszne zatrzymują się tylko we Friedrichshafen i Lindau (Bodensee).
Überlingen.
Pod miastem Überlingen biegną dwa tunele średnicowe, Überlinger Ost-Tunnel o długości 615 m i Überlinger West-Tunnel o długości 948 m. W centrum między tunelami znajduje się niewielka luka w której zlokalizowano przystanek kolejowy Überlingen.
Czas jazdy.
Najkrótszy czas jazdy pociągów danej kategorii w wybranych relacjach (deklarowany w rozkładzie jazdy Deutsche Bahn).
Wokół Jeziora Bodeńskiego.
Bodenseegürtelbahn wraz z innymi niemieckimi, szwajcarskimi i austriackimi liniami tworzy sieć kolejową pozwalającą objechać wokół całe Jezioro Bodeńskie.

</doc>
<doc id="1234420" url="https://pl.wikipedia.org/wiki?curid=1234420" title="Bondage Goat Zombie">
Bondage Goat Zombie

Bondage Goat Zombie – siódma długogrająca płyta deathmetalowego zespołu Belphegor. Wydana przez wytwórnię Nuclear Blast w 2008 roku.

</doc>
<doc id="1234422" url="https://pl.wikipedia.org/wiki?curid=1234422" title="Al-Hirmil">
Al-Hirmil

Al-Hirmil, Hermel (arab. الهرمل) – miasto w Libanie; w Muhafazie Bekaa, siedziba dystryktu Kada Hirmil. Hirmil leży 143 km na północny wschód od Bejrutu, w pobliżu rzeki Orontes. Miasto zamieszkiwane jest w większości przez ludność szyicką. Ok. 6 km od Hirmilu znajduje się starożytna piramida.

</doc>
<doc id="1234423" url="https://pl.wikipedia.org/wiki?curid=1234423" title="Aphrodisiaque">
Aphrodisiaque

Aphrodisiaque – singel francuskiej piosenkarki Amandy Lear, wydany w roku 1987.
Ogólne informacje.
Utwór jest francuską wersją piosenki „Aphrodisiac” z albumu "Secret Passion". Wersja francuska nie znalazła się na tej płycie, została wydana jedynie na singlu. Nagranie jest utrzymane w stylu synthpopowym. Na stronie B singla umieszczono piosenkę „Desire”, również pochodzącą z "Secret Passion". Singel wydano tylko we Francji. Utwór był wielokrotnie wykonywany w telewizji, lecz nie okazał się sukcesem komercyjnym i nie wszedł na listy sprzedaży.

</doc>
<doc id="1234427" url="https://pl.wikipedia.org/wiki?curid=1234427" title="Trzy formy jedności">
Trzy formy jedności

Trzy Formy Jedności – stanowią księgi symboliczne wielu kościołów ewangelicko-reformowanych, czyli wywodzących się z tzw. kalwinizmu kontynentalnego, w odróżnieniu od drugiego głównego nurtu kalwinizmu, jakim jest prezbiterianizm. Do trzech form jedności zalicza się:
W Polsce trzy formy jedności przyjęła jako jeden ze swych symboli Konfederacja Ewangelicznych Kościołów Reformowanych w Polsce.
Historia.
W latach 1618-1619 rząd holenderski z ramienia holenderskiego kościoła reformowanego zwołał synod w Dort. W obradach oprócz delegatów holenderskich wzięło udział dwudziestu ośmiu delegatów z ośmiu krajów. Jedną z decyzji synodu w Dort było dodanie do powszechnie już używanych w kościołach reformowanych w Holandii Belgijskiego Wyznania Wiary i Katechizmu Heidelberskiego również Kanonów z Dort.

</doc>
<doc id="1234431" url="https://pl.wikipedia.org/wiki?curid=1234431" title="Ad-Damur">
Ad-Damur

Ad-Damur (arab. الدامور; ang., fr. Damour) – nadmorskie miasto w Libanie (dystrykt Kada Asz-Szuf) 24 km na południe od Bejrutu.
W styczniu 1976 roku podczas libańskiej wojny domowej palestyńskie i muzułmańskie milicje dokonały masakry miejscowej ludności chrześcijańskiej; zginęło wówczas kilkuset mieszkańców miasta.

</doc>
<doc id="1234434" url="https://pl.wikipedia.org/wiki?curid=1234434" title="Opona twarda">
Opona twarda

Opona twarda (), potocznie twardówka – jedna z opon mózgowo-rdzeniowych. Zbudowana jest z blaszki zewnętrznej (okostnowej) i blaszki wewnętrznej (oponowej lub mózgowej). Blaszki są oddzielone od siebie w miejscu, gdzie znajdują się zatoki żylne opony twardej: w zagłębieniu Meckela, w miejscu siodła tureckiego oraz w miejscach, gdzie leżą woreczki śródchłonkowe, na tylnej powierzchni piramidy kości skroniowej. Na pozostałej powierzchni są z sobą zrośnięte.
Wypustki opony twardej.
Opona twarda ma cztery wypustki (fałdy) zbudowane ze zdwojenia blaszki wewnętrznej:
Zatoki żylne opony twardej ("sinus venosus durae matris").
Zatoki żylne są wysłane śródnabłonkiem i wypełnione krwią żylną. Wyróżnia się dwa zespoły zatok:
Unaczynienie.
Opona twarda mózgowia posiada swoje własne naczynia krwionośne, w przeciwieństwie do opon rdzenia kręgowego. Naczynia układają się w dwie warstwy i te, które przebiegają w warstwie zewnętrznej są silniejsze.
Unerwienie.
Unerwienie czuciowe pochodzi od gałęzi nerwu trójdzielnego, gałęzi nerwów: błędnego i podjęzykowego oraz od trzech górnych nerwów rdzeniowych szyjnych.

</doc>
<doc id="1234439" url="https://pl.wikipedia.org/wiki?curid=1234439" title="Windwardside">
Windwardside

Windwardside – miasto na wyspie Saba (gmina zamorska Holandii). Według danych szacunkowych na rok 2010 liczy 470 mieszkańców.

</doc>
<doc id="1234444" url="https://pl.wikipedia.org/wiki?curid=1234444" title="Sabine Englert">
Sabine Englert

 
Sabine Englert (ur. 27 listopada 1981 w Aschaffenburgu) – niemiecka piłkarka ręczna, reprezentantka kraju. Gra na pozycji bramkarki. Obecnie zawodniczka w GuldBageren Ligaen, w drużynie FC Midtjylland Håndbold. W kadrze narodowej zadebiutowała w 2001 roku.
Sukcesy.
klubowe.
Puchar Niemiec
Puchar Austrii
Mistrzostwo Austrii
Liga Mistrzyń
Puchar Challenge
Mistrzostwo Danii
Puchar EHF
reprezentacyjne.
Mistrzostwa Świata

</doc>
<doc id="1234445" url="https://pl.wikipedia.org/wiki?curid=1234445" title="Zions Hill">
Zions Hill

Zions Hill, znane również jako Hell's Gate – miasto na wyspie Saba (gmina zamorska Holandii). 
Miejscowość w roku 2001 liczyła 283 mieszkańców, a w 2010 - 318 mieszkańców.

</doc>
<doc id="1234448" url="https://pl.wikipedia.org/wiki?curid=1234448" title="Tant qu’il y aura des hommes">
Tant qu’il y aura des hommes

Tant qu’il y aura des hommes – album francuskiej piosenkarki Amandy Lear wydany w 1989 roku.
Ogólne informacje.
Płyta jest reedycją wydanego wcześniej włoskojęzycznego albumu "Uomini più uomini". Zawiera część piosenek nagranych ponownie w języku francuskim, część zachowanych w języku włoskim, oraz premierowy utwór "Métamorphose". Krążek spotkał się ze średnim sukcesem.
Album ukazał się na trzech nośnikach: płycie kompaktowej (w limitowanej ilości), płycie winylowej oraz kasecie magnetofonowej. Był to zarazem pierwszy studyjny album piosenkarki wydany bezpośrednio na CD.
Lista utworów.
Strona A:
Strona B:

</doc>
<doc id="1234451" url="https://pl.wikipedia.org/wiki?curid=1234451" title="Sushant Singh">
Sushant Singh

Sushant Singh (ur. 1972) – bollywoodzki aktor pochodzący z Uttar Pradesh nagrodzony w 2000 roku za negatywną rolę w "Jungle (film)" i nominowany do nagrody za drugoplanową rolę w "The Legend of Bhagat Singh".

</doc>
<doc id="1234456" url="https://pl.wikipedia.org/wiki?curid=1234456" title="Kanony z Dort">
Kanony z Dort

Kanony z Dort lub Kanony z Dordrecht – postanowienia synodu holenderskiego kościoła reformowanego, który odbył się w latach 1618-1619 w mieście Dordrecht. 
W synodzie wzięło udział również 28 delegatów z ośmiu innych krajów. Kanony z Dort stanowią część "Trzech Form Jedności", które są księgami wyznaniowymi wielu kościołów reformowanych. Kanony przedstawiają decyzję synodu w sprawie arminianizmu, który częściowo przeczył ściśle kalwińskim twierdzeniom Belgijskiego Wyznania Wiary.

</doc>
<doc id="1234458" url="https://pl.wikipedia.org/wiki?curid=1234458" title="Wacław Kęsicki">
Wacław Kęsicki

Wacław Kęsicki (ur. 6 września 1895 r. w Wojciechowie powiat Wągrowiec, zm. 21 października 1939 w Lesznie), kawaler Krzyża Walecznych – powstaniec wielkopolski, żołnierz polski.
Życiorys.
Był synem Michała i Apolonii z d. Jóźwiak. Żonaty z Bronisławą z d. Szperlińską. Emerytowany podoficer zawodowy Wojska Polskiego, powstaniec wielkopolski, jako żołnierz Wojska Polskiego uczestniczył w wojnie polsko-bolszewickiej, w 1921 odznaczony Krzyżem Walecznych. 
W latach 1921–1925 kierownik kancelarii w Rejonowej Komendzie Uzupełnień w Kościanie w randze starszego sierżanta, następnie od 1926–1927 pracował w kancelarii 55 pułku piechoty w Lesznie, gdzie dosłużył emerytury.
Prezes 1 pułku Strzelców Wielkopolskich. Sekretarz Koła Powstańców i Wojaków w Lesznie.
Przed wybuchem II wojny światowej Wacław Kęsicki został wytypowany jako jeden ze „szczególnie niebezpiecznych dla Rzeszy” (niem. "Sonderfahndungsbuch Polen") przez V kolumnę miejscowych Niemców. Według odpisu niemieckiego wykazu wydanych kar śmierci Wacław Kęsicki w rubryce zawierającej informacje obciążające wpisane ma: Sekretarz Związku Powstańców.
Internowany z grupą zakładników, a następnie rozstrzelany podczas publicznej egzekucji przeprowadzonej w ramach Operacji Tannenberg pod murem więzienia w Lesznie.
Pochowany w nieoznakowanej zbiorowej mogile, poza murem cmentarnym na alei do Borowej Karczmy. W każdą rocznicę egzekucji, pod tablicą (odsłoniętą 21.X.1945) upamiętniającą to wydarzenie odbywa się uroczysty Apel Poległych. 21.X.1986 roku odsłonięto też tablicę z nazwiskami ofiar mordu na zbiorowej mogile.

</doc>
<doc id="1234460" url="https://pl.wikipedia.org/wiki?curid=1234460" title="Toksoid błoniczy">
Toksoid błoniczy



</doc>
<doc id="1234461" url="https://pl.wikipedia.org/wiki?curid=1234461" title="Golden Rock">
Golden Rock

Golden Rock - miasto na wyspie Sint Eustatius (gmina zamorska Holandii). Według danych szacunkowych na rok 2010 liczy 964 mieszkańców.

</doc>
<doc id="1234463" url="https://pl.wikipedia.org/wiki?curid=1234463" title="Hawkmoon 269">
Hawkmoon 269

Hawkmoon 269 – piosenka rockowej grupy U2, pochodząca z jej wydanego w 1988 roku albumu "Rattle and Hum". Na organach słyszanych na początku oraz w tle utworu zagrał Bob Dylan.
Znaczenie tytułu.
W jednym z wywiadów, wokalista grupy, Bono, powiedział, że tytuł piosenki był hołdem dla pisarza Sama Sheparda, który napisał m.in. książkę "Hawk Moon". Liczba 269 w tytule wzięła się prawdopodobnie od innej książki Sheparda, "Motel Chronicles". Bono powiedział również, iż zespół miksował piosenkę w sumie 269 razy. Przez lata uważano słowa te za żart, jednak zostały one potwierdzone przez The Edge’a w "U2 by U2", gdy przyznał, że U2 spędził trzy tygodnie na miksowaniu utworu. Nie zgodził się on także z wcześniejszymi słowami Bono, twierdząc, iż tytuł piosenki nie miał nic wspólnego z Shepardem, tylko pochodził od nazwy miejscowości w Stanach Zjednoczonych.
Wykonania koncertowe.
Piosenka była jedną z sześciu, które na zmianę rozpoczynały występy w ramach trasy Lovetown Tour. Po raz pierwszy utwór został zagrany na żywo 21 września 1989 roku w australijskim Perth. Wykonanie to różniło się nieznacznie od wersji albumowej. „Hawkmoon 269” po raz ostatni została zagrana na żywo 18 grudnia 1989 roku w Amsterdamie.
Po zakończeniu trasy Lovetown Tour, piosenka została zagrana tylko raz, jednak był to wyłącznie jej krótki fragment. 12 lipca 2001 roku, podczas koncertu w Kolonii, Bono zaśpiewał kilka wersów „Hawkmoon 269”, na początku piosenki „Desire”.

</doc>
<doc id="1234468" url="https://pl.wikipedia.org/wiki?curid=1234468" title="Maurice Hankey">
Maurice Hankey

Maurice Pascal Alers Hankey, 1. baron Hankey GCB, GCMG, GCVO (ur. 1 kwietnia 1877 w Biarritz, zm. 26 stycznia 1963) – polityk brytyjski, w 1916 r. sekretarz gabinetu wojennego rządu premiera Davida Lloyda George’a. W okresie międzywojennym był również przewodniczącym Komitetu Obrony Imperialnej oraz wielu komitetów rządowych. W sierpniu 1938 r. został mianowany z ramienia rządu brytyjskiego dyrektorem Suez Canal Company, funkcję tę pełnił tylko przez rok. We wrześniu 1939 r. został mianowany ministrem bez teki w Gabinecie Wojennym premiera Nevilla Chamberlaina. Odszedł z gabinetu w maju 1940 r. po objęciu urzędu premiera przez Winstona Churchilla, lecz pozostał członkiem komitetu nadzorującego prace brytyjskiego wywiadu.
Życiorys.
Był trzecim synem Roberta Hankeya, wykształconego w University of Cambridge hodowcy owiec w Australii, matka wywodziła się z rodziny prawniczej z Adelaide. Wykształcenie odebrał w Rugby School. Wstąpił do Royal Navy i dosłużył się tam rangi kapitana. Od 1902 służył w wywiadzie marynarki wojennej, pracował w Departamencie Wywiadu Marynarki w sekcji wojennej, gdzie odpowiadał za analizę obrony wybrzeża. W 1908 został morskim sekretarzem-asystentem Komitetu Obrony Imperium, a w 1912 sekretarzem tego komitetu, gdzie zorganizował nowoczesny sekretariat urzędu, pozostając na tym stanowisko do 1938. W listopadzie 1914 został sekretarzem Rady Wojennej a w 1916 został sekretarzem gabinetu wojennego premiera Lloyda George’a. Po reorganizacji gabinetu w 1919 Hankey pozostał jego sekretarzem aż do 1938. W 1920 członek Misji Międzysojuszniczej do Polski. W 1923 został urzędnikiem Tajnej Rady.
W sierpniu 1938 Hankey ustąpił ze stanowiska sekretarza i został dyrektorem brytyjskim w Kompanii Kanału Sueskiego. W 1939 otrzymał tytuł 1. barona Hankey i zasiadł w Izbie Lordów. Po utworzeniu przez Neville’a Chamberlaina gabinetu wojennego we wrześniu 1939, Hankey wszedł w jego skład jako minister bez teki. Kiedy premierem został w maju 1940 Winston Churchill, został Kanclerzem Księstwa Lancaster, w 1941 Paymaster-General. W 1942 został usunięty z gabinetu.
Zmarł na nowotwór prostaty w 1963. Tytuł barona odziedziczył po nim jego najstarszy syn Robert.

</doc>
<doc id="1234477" url="https://pl.wikipedia.org/wiki?curid=1234477" title="Broadway Tower">
Broadway Tower

Broadway Tower – wieża będąca przykładem neogotyckiej architektury ogrodowej ("folly") znajdująca się w Anglii, w pobliżu wsi Broadway, w hrabstwie Worcestershire w paśmie wzgórz Cotswolds na wysokości 312 metrów n.p.m. Budowla została zaprojektowana przez Jamesa Wyatta w 1794 i zbudowana w 1798.

</doc>
<doc id="1234483" url="https://pl.wikipedia.org/wiki?curid=1234483" title="Uomini più uomini">
Uomini più uomini

Uomini più uomini – album francuskiej piosenkarki Amandy Lear, wydany w 1989 roku.
Ogólne informacje.
Był to pierwszy w całości włoskojęzyczny album piosenkarki. Amanda Lear zdecydowała się na wydanie takiej płyty po tym, jak zdobyła we Włoszech dużą popularność jako prezenterka telewizyjna. Album zawierał piosenki utrzymane w klimacie popowym, w tym kilka ballad. Do napisania kilku utworów przyczynił się znany włoski kompozytor, Paolo Conte. Początkowo tytuł albumu miał brzmieć "Uomini".
Album został wydany tylko na płycie winylowej i kasecie magnetofonowej. Płyta nie odniosła sukcesu, głównie ze względu na brak właściwej promocji. Wydana została także francuska wersja albumu, "Tant qu’il y aura des hommes", zawierającą część piosenek nagranych w języku francuskim.
Lista piosenek.
Strona A:
Strona B:

</doc>
<doc id="1234485" url="https://pl.wikipedia.org/wiki?curid=1234485" title="Maurice Hankey, 1. baron Hankey">
Maurice Hankey, 1. baron Hankey



</doc>
<doc id="1234491" url="https://pl.wikipedia.org/wiki?curid=1234491" title="Maurice Pascal Alers Hankey">
Maurice Pascal Alers Hankey



</doc>
<doc id="1234493" url="https://pl.wikipedia.org/wiki?curid=1234493" title="Destroy All Humans!">
Destroy All Humans!

Destroy All Humans! – komputerowa gra akcji wyprodukowana przez Pandemic Studios i wydana w 2005 przez THQ. Gra jest osadzona w latach 50. XX wieku i parodiuje popkulturę oraz ówczesną politykę. Gracz kieruje w niej członkiem rasy Obcych, która dąży do zniszczenia ludzkości i poszerzenia wpływów swojego gatunku.

</doc>
<doc id="1234494" url="https://pl.wikipedia.org/wiki?curid=1234494" title="Destroy All Humans">
Destroy All Humans



</doc>
<doc id="1234501" url="https://pl.wikipedia.org/wiki?curid=1234501" title="Rýchla Skupina &quot;Kalinčiak&quot;">
Rýchla Skupina &quot;Kalinčiak&quot;



</doc>
<doc id="1234506" url="https://pl.wikipedia.org/wiki?curid=1234506" title="Live Cream Volume II">
Live Cream Volume II

Live Cream Volume II – koncertowy album grupy Cream nagrany w marcu i październiku 1968 r. i wydany w czerwcu 1972 roku.
Historia i charakter albumu.
Album w całości został nagrany podczas amerykańskiego tournée grupy po USA w czasie marcowych występów w hali widowiskowej Winterland w San Francisco oraz w hali widowiskowej Oakland Coliseum Arena w Oakland.
Nagrania są mniej chaotyczne od nagrań na poprzednim albumie Live Cream; prawdopodobnie jest to zasługą lepszego miksowania utworów (inżynierowie zostali zmienieni). Otrzymał też lepsze recenzje od poprzednika.

</doc>
<doc id="1234516" url="https://pl.wikipedia.org/wiki?curid=1234516" title="Oriola">
Oriola



</doc>
<doc id="1234519" url="https://pl.wikipedia.org/wiki?curid=1234519" title="Anders Edvard Ramsay">
Anders Edvard Ramsay

Anders Edvard Ramsay (ros. Эдуард Андреевич Рамзай, "Eduard Andriejewicz Ramsay", ur. 23 marca 1799 w Kuopio w Finlandii, zm. 12 maja 1877 w Helsinkach) – rosyjski oficer szwedzkiego pochodzenia, generał-adiutant od roku 1858, generał-major od 1838, członek rosyjskiej Rady Państwa i Rady Wojennej, baron od 1856 roku.
Życiorys.
Do armii wstąpił w wieku 13 lat, służbę pełnił w Sankt Petersburgu. W chwili wybuchu powstania dekabrystów znalazł się wśród żołnierzy, którzy chronili wielkiego księcia Mikołaja i jego rodzinę, a potem wziął udział w ataku na buntowników. Po wybuchu powstania listopadowego jako dowódca Fińskiego Batalionu Strzelców Gwardii został skierowany do tłumienia powstania. Brał udział w szturmie Warszawy.
W 1862 wrócił do Królestwa Polskiego w stopniu generała piechoty. Od 18 lipca 1862 do 30 marca 1863 był dowódcą wojsk rosyjskich stacjonujących w Królestwie Polskim, a w chwili wybuchu powstania styczniowego stał na czele warszawskiego okręgu wojennego. Przyjaźnił się z margrabią Aleksandrem Wielopolskim, który później mawiał, że Ramsay „jako wojskowy był arcygłupi”.
Jednak to Ramsay, jako jedyny rosyjski wojskowy wysokiego szczebla, potraktował polskie powstanie poważnie i wydanymi 23, 24 i 27 stycznia okólnikami nakazał koncentrację pomniejszych garnizonów na prowincji w ten sposób, by żaden nie liczył mniej niż dwa bataliony piechoty oraz odpowiednią liczbę jazdy, kozaków i dział, przy czym ostrzegał, że „przywrócenie porządku potrwa co najmniej parę tygodni”. Tymczasem w Petersburgu obarczono go odpowiedzialnością za zaskoczenie wojsk rosyjskich w nocy z 22 na 23 stycznia i postanowiono odsunąć od dowodzenia okręgiem warszawskim. Jego następcą miał zostać generał Fiodor Berg. Ramsay rozchorował się (być może dyplomatycznie) i już nie wrócił na piastowane stanowisko.
Powrócił do Królestwa Polskiego w 1867 roku jako pomocnik generał-gubernatora do spraw wojskowych i inspektor wojsk piechoty.

</doc>
<doc id="1234520" url="https://pl.wikipedia.org/wiki?curid=1234520" title="Mrygaśira">
Mrygaśira

Mrygaśira (dewanagari मृगशिरा, trl. mṛgaśīrā) – nakszatra, rezydencja księżycowa. Symbolizuje narodziny buddhi, intelektu. Pierwsze dwie części ("charana/pada") tej nakszatry znajdują się w znaku "Wriszabha rasi" (Dewanagari: वृषभ), czyli Byka, pozostała część należy do "Mithuna rasi" (Dewanagari: मिथुन), czyli Bliźniąt.

</doc>
<doc id="1234521" url="https://pl.wikipedia.org/wiki?curid=1234521" title="Playboy Polska (miesięcznik)">
Playboy Polska (miesięcznik)

Playboy (podtytuł: "Prowokuje do myślenia", wcześniej "Męski Punkt Widzenia") – ilustrowane czasopismo erotyczne i publicystyczne dla mężczyzn w edycji polskiej, wydawane w latach 1992–2019.
Historia polskiej edycji.
Na początku 1992 roku do Polski przybył Haresh Shah (dyrektor naczelny Playboy International), był on odpowiedzialny za wydawanie zagranicznych edycji tego pisma. Pierwotnie wydawcą miał stać się Elgaz, ale ostatecznie zdecydowano się na Beatę Milewską. W maju 1992 utworzono na warszawskim Żoliborzu siedzibę redakcji. Redaktorem naczelnym został Tomasz Raczek a dyrektorem artystycznym Andrzej Pągowski. Pierwszymi stałymi współpracownikami byli: Zygmunt Kałużyński, Wojciech Mann, Marek Niedźwiecki, Waldemar Świerzy, Janusz Korwin-Mikke, Stanisław Lem, Jan Młodożeniec, Daniel Passent, Marcin Kydryński, Hanna Bakuła.
Ostatecznie pierwszy numer polskiego Playboya ukazał się w grudniu 1992 i kosztował 29 500 ówczesnych złotych. Zawierał wywiad z Lechem Wałęsą oraz sesję fotograficzną z pierwszą Playmate edycji polskiej Malwiną Rzeczkowską.
Uroczyście zainaugurowano wydanie pierwszego numeru polskiego Playboya w stołecznym hotelu Victoria recitalem Edyty Górniak z udziałem gości ze świata kultury i sztuki.
Najlepiej sprzedającym się polskim numerem „Playboya” była gazeta z sesją zdjęciową Shazzy.
Przed początkiem ukazywania się edycji polskiej magazynu „Playboy”, na przełomie lat 80. i 90. w Polsce ukazywał się miesięcznik Playtboy.
Magazyn Playboy (ep) organizuje też przyjęcia i spotkania towarzyskie dla VIP-ów, wernisaże, imprezy plenerowe. Z biegiem lat dorobił się własnych nagród edycji polskiej, takich jak: Złoty Królik (dla nowych osobowości mediów), Samochód Roku Playboya, Wakacyjna Dziewczyna Playboya.
Playboy (ep) wydaje także, jako dodatek do wydań, kalendarze:
Od jesieni 2002 „Playboy” (polska edycja), co pół roku (maj, listopad) wydawała również, jako dodatek do swych wydań, magazyn o modzie męskiej „Kreator”.
W 2019 r. wydawca magazynu Marquard Media Polska zapowiedział zakończenie wydawania magazynu z końcem 2019 r. w związku z wycofaniem się z rynku prasy.
Wybrane osoby w „Playboyu”.
2010–2019.
2016
2017
2018
2019

</doc>
<doc id="1234522" url="https://pl.wikipedia.org/wiki?curid=1234522" title="Słaba pochodna">
Słaba pochodna

Słaba pochodna – rozszerzenie pojęcia pochodnej na funkcje lokalnie całkowalne. Pojęcie słabej pochodnej ma szerokie zastosowania w teorii równań różniczkowych cząstkowych.
Ustalenia wstępne.
Niech formula_1 będzie obszarem oraz niech formula_2 oznacza przestrzeń wszystkich funkcji nieskończenie wiele razy różniczkowalnych w formula_3 ze zwartym nośnikiem, zawartym w formula_4 Ponadto, niech formula_5
Jeśli formula_6 jest funkcją różniczkowalną w formula_7 to stosując wzór na całkowanie przez części, można pokazać, że (oczywiście uwzględniając to, że funkcją formula_6 ma zwarty nośnik, tzn. jest równa zero w pewnym otoczeniu brzegu domknięcia zbioru U):
dla formula_10
Ogólniej, jeśli formula_6 jest funkcją formula_12-krotnie różniczkowalną w formula_7 a formula_14 jest wielowskaźnikiem, to
W teorii równań różniczkowych cząstkowych czasem istnieje potrzeba ograniczenia założeń co do gładkości funkcji formula_16 powstaje wówczas pytanie czy istnieje funkcja formula_17 że formula_18 w powyższym wzorze.
Definicja.
Niech funkcje formula_19 będą lokalnie całkowalne w zbiorze formula_3 oraz niech formula_14 będzie takie jak wyżej. Mówimy, że funkcja formula_22 jest formula_14-tą słabą pochodną funkcji formula_6 wtedy i tylko wtedy, gdy
dla każdej funkcji formula_26 Jeśli formula_22 jest formula_14-tą słabą pochodną funkcji formula_16 to zapisujemy to
Przykład.
Funkcja formula_31 dana wzorem
nie jest różniczkowalna w punkcie formula_33 jednak funkcja signum jest jej słabą pochodną.

</doc>
<doc id="1234523" url="https://pl.wikipedia.org/wiki?curid=1234523" title="Katastrofa tramwajowa w Poznaniu (1993)">
Katastrofa tramwajowa w Poznaniu (1993)

Katastrofa tramwajowa w Poznaniu – wypadek, który miał miejsce 8 września 1993 o godz. 14:25 w Poznaniu. Był to wypadek z największą liczbą ofiar w historii poznańskiego transportu zbiorowego.
Przebieg.
Na skrzyżowaniu ulic 28 czerwca 1956 i Pamiątkowej, dwuwagonowy skład tramwaju Konstal 105N (#110+#109) obsługujący linię nr 10 (Serbska – Dębiec), który o godzinie 14:39 opuścił przystanek Kosińskiego, jadąc w kierunku południowym wypadł z szyn, i uderzył w narożnik stojącego tam budynku. Całkowicie zniszczony wagon trzeba było podczas sprawnie prowadzonej akcji ratunkowej rozcinać, by wydobyć uwięzionych wewnątrz rannych. W wyniku wypadku na miejscu katastrofy zginęły 3 osoby, a blisko 70 zostało rannych. Po przewiezieniu do szpitala zmarły 2 dalsze osoby.
Przyczyny i reperkusje.
Za przyczynę wypadku uznano zbyt dużą prędkość, jaką rozwinął motorniczy. Tramwaj zbliżając się do zwrotnicy powinien był zostać wyhamowany do 5 km/h, a motorniczy powinien był sprawdzić czy zwrotnica jest we właściwym położeniu. Dochodzenie ustaliło, że motorniczy zaniechał tych czynności. Rozpędzony tramwaj najpierw skręcił w ul. Pamiątkową, potem wypadł z szyn i siłą odśrodkową uderzył o budynek. Pierwszy wagon przewrócił się i na boku przejechał jeszcze kilkanaście metrów. Drugi wagon również przejechał tę samą odległość (na kołach) i uderzył w pierwszy, przełamując go mniej więcej w połowie, co zwiększyło liczbę ofiar. Katastrofa wydarzyła się w godzinach szczytu.
Winnego tragedii motorniczego skazano na karę trzech lat pozbawienia wolności.
Cztery dni po wypadku premier Hanna Suchocka odwiedziła poszkodowanych znajdujących się w szpitalu.
Wypadek z 2010.
Mniej tragiczny w skutkach wypadek tramwajowy na tej samej ulicy 28 Czerwca 1956 r. (u zbiegu z ulicą Kilińskiego) wydarzył się 14 maja 2010 r.: tramwaj Beijnes 3G (#808) w trakcie wykonywania kursu linii nr 9 w kierunku Dębca wypadł z szyn na zakręcie, następnie po przejechaniu ok. 20 m poza szynami wpadł na zaparkowane samochody i zepchnął je na ścianę budynku. Między autami a ścianą zakleszczony został mężczyzna, który w wyniku urazów stracił nogę. Lekko ranne zostały 3 osoby.

</doc>
<doc id="1234527" url="https://pl.wikipedia.org/wiki?curid=1234527" title="Cech (czasopismo)">
Cech (czasopismo)

Cech – organ prasowy Masurenbundu (Związku Mazurów). 
Pierwszy numer "Cechu" ukazał się 1 maja 1928 r. Początkowo przepisywano go na maszynie, a od listopada 1930 r. wydawano już w drukarni. Redaktorem odpowiedzialnym został Kurt Obitz. Po jego wyjeździe do Polski oficjalnie na tym stanowisku figurował Jan Sawicki. Wydawcą był Gustaw Sawicki. 
Nazwa "Cech" oznaczała "wezwanie na zgromadzenie". Pismo posiadało motto w języku polskim: "Gwara nasa, trzymaicie się", zamienione w późniejszym okresie na "Wiara nasa, trzymaicie się". "Cech" początkowo drukowano czcionką łacińską, w później (od listopada 1930 r.) w większości czcionką gotycką. Zawierał od 4 do 8 stron, format 30,5x22,5 cm. Cech, redagowany głównie w języku niemieckim, krytykował przede wszystkim politykę społecznego i gospodarczego upośledzenia ludności mazurskiej. Solidaryzował się z niemiecką socjaldemokracją. Zawierał również gawędy p. t. "Fryc z Płowców soli im" pisane przez Gustawa Sawitzkiego w prostym ludowym języku mazurskim i z niemałą szczyptą humoru, drwiące najczęściej z Heimatdienstu i jego działaczy prześladujących lud mazurski. Z wielu artykułów "Cechu" czyniono przedruki w szczycieńskim "Mazurze". Po polsku wydrukowano również specjalny dodatek pt. "Jutrznia, mazurskie pieśni ludowe", a nawet Rotę Marii Konopnickiej. Pismo rozsyłano członkom Masurenbundu, politykom oraz osobom zainteresowanym sprawami mazurskimi.
Po objęciu władzy w Niemczech przez partię hitlerowską, Masurenbund, ze względów bezpieczeństwa, zaprzestał wydawania swego organu prasowego.

</doc>
<doc id="1234531" url="https://pl.wikipedia.org/wiki?curid=1234531" title="Ascenseur pour l’Échafaud">
Ascenseur pour l’Échafaud

Ascenseur pour l'Échafaud – muzyka do filmu o tym samym tytule (wersja polska: "Windą na szafot") Louisa Malle'a, skomponowana w 1957 roku przez Milesa Davisa. Barney Wilen gra na saksofonie tenorowym, René Urtreger na fortepianie, Pierre Michelot na kontrabasie, Kenny Clarke na perkusji, a Miles Davis na trąbce. 
Solo na trąbce Milesa Davisa jest improwizacją nagraną na żywo.
To Jean-Paul Rappeneau, wielbiciel jazzu, wówczas asystent Malle'a zasugerował, by muzykę do filmu powierzyć Milesowi. Sesje nagraniowe były organizowane przez Marcela Romano. Odbywały się w studio Poste Parisien, gdzie Jeanne Moreau, odtwórczyni głównej roli, gościła muzyków zza improwizowanego barku. Płyta otrzymała "Grand Prix du Disque" 1958 przyznaną przez Académie Charles-Cros.

</doc>
<doc id="1234534" url="https://pl.wikipedia.org/wiki?curid=1234534" title="Nabaztag">
Nabaztag

Nabaztag to przedmiot komunikujący w kształcie stylizowanego królika (nabaztag, նապաստակ, znaczy « zając » po ormiańsku).
Stworzony przez Rafiego Haladjiana i Oliviera Mévela, produkowany jest przez francuskie przedsiębiorstwo Violet.
Charakterystyka.
Wysokość 23 cm, waga 418 g, łączy się z Internetem za pośrednictwem fal Wi-Fi 802.11b. Komunikuje z użytkownikiem za pomocą wiadomości dźwiękowych, świetlnych lub poruszając uszami. Podaje wiadomości takie jak prognoza pogody, giełda (ekonomia), zanieczyszczenie powietrza, wiadomości dla kierowców, nowy e-mail etc.
W stanie aktywnym (światło, głośniki, ruchome uszy) zużywa około 7 watów a w stanie czuwania mniej niż 1 wat (tak jak wiele urządzeń elektrycznych takich jak na przykład ekran lcd w stanie czuwania).
Nabaztag/tag.
Nowa wersja Nabaztaga, z początku grudnia 2006 to Nabaztag/tag. Umieszczony w pępku maskotki mikrofon pozwala kontrolować królika za pomocą głosu i wysyłać wiadomości dźwiękowe do innych Nabaztagów. Możliwe jest również ciągłe słuchanie dźwięku, a więc korzystanie z serwisów webradio, niemożliwe w poprzedniej wersji królika. 
Detektor dźwięku umożliwia wykrywanie obecności, co pozwala na uciszenie królika, gdy pomieszczenie jest puste. Nowy model potrafi rozpoznawać systemy (tagi) RFID. Pierwsze użycie etykietek RFID zostało zainaugurowane wraz z Galimard Jeunesse w grudniu 2007. Violet i Galimard lansują pierwsza książkę zaopatrzoną w system RFID, którą to Nabaztag potrafi rozpoznać i przeczytać. W roku 2008 Violet zaproponuje nowe książki RFID innych edytorów (m.i. Nathan), jak również systemy RFID, za pomocą których można będzie podłączyć jakikolwiek przedmiot.
Pochodzenie.
Pierwsze wersje króliczków Web zostały opracowane przez w Wyższej Szkole Inżynierii
ESME-Sudria w Ivry Sur Seine. Przedsiębiorstwo Violet jest dziś posiadaczem praw technologii i handlu produktem.

</doc>
<doc id="1234539" url="https://pl.wikipedia.org/wiki?curid=1234539" title="Mizengo Pinda">
Mizengo Pinda

Mizengo Pinda (ur. 12 sierpnia 1948 w Rukwie) – tanzański polityk, premier Tanzanii od 9 lutego 2008 do 20 listopada 2015. 
Życiorys.
Pinda urodził się tanzańskim regionie Rukwa. W 1974 ukończył prawo na Uniwersytecie w Dar es Salaam. 
W tym samym roku rozpoczął pracę jako prawnik w Ministerstwie Sprawiedliwości. W latach 1982-1992 pracował jako urzędnik w kancelarii prezydenta Juliusa Nyerere oraz Alego Hassana Mwynyi. W 1996 został urzędnikiem rządowym.
W 2000 Pinda został wybrany do parlamentu z okręgu Mpanda-east. Równocześnie objął stanowisko wiceministra administracji regionalnej i rządów lokalnych. W 2006 Pinda został mianowany ministrem tego resortu. 
8 lutego 2008 Mizengo Pinda został mianowany przez prezydenta Jakayę Kikwete szefem rządu. Na stanowisku zastąpił Edwarda Lowassę, który dzień wcześniej podał się do dymisji w obliczu oskarżeń korupcyjnych. Tega samego dnia wybór Pindy zatwierdził prawie jednogłośnie parlament, głosami 279 za i 2 przeciw. 9 lutego 2008 Pinda został zaprzysiężony na stanowisku w "Chamwino State House" w Dodomie. 12 lutego 2008 został ogłoszony skład nowego gabinetu, w którym w porównaniu z poprzednim zasiada o 3 ministrów i 10 wiceministrów mniej.

</doc>
<doc id="1234540" url="https://pl.wikipedia.org/wiki?curid=1234540" title="Fryderyk V Szwabski">
Fryderyk V Szwabski

Fryderyk V Szwabski, (ur. luty 1167 w Modigliana; zm. 20 stycznia 1191 przed Akką) – książę Szwabii.
Fryderyk był trzecim synem cesarza Fryderyka Barbarossy i Beatrycze Burgundzkiej.
Fryderyk miał w rzeczywistości na imię Konrad. W 1170 zmarł książę Szwabii Fryderyk (V), najstarszy syn Fryderyka Barbarossy. Był on słabego zdrowia i zapewne z tego względu cesarz wyznaczył na swojego następcę młodszego syna Henryka. Wkrótce po śmierci brata Konrad zmienił imię na Fryderyk i w 1170 został księciem Szwabii. Z tego względu Konrad w literaturze historycznej występuje jako Fryderyk VI choć w rzeczywistości był Fryderykiem V.
W czasie Zielonych Świąt w Moguncji 20 maja 1184 Fryderyk V wraz z bratem Henrykiem został pasowany na rycerza.
27 marca 1188 Fryderyk V zobowiązał się uczestniczyć w trzeciej wyprawie krzyżowej. 11 maja 1189 wyruszył z krzyżowcami z Ratyzbony. Na Węgrzech zaręczył się z Konstancją węgierską. Po śmierci ojca objął dowództwo nad niemieckimi krzyżowcami. Większość uczestników krucjaty zawróciła z Antiochii do Niemiec. Fryderyk V z resztą wojska wyruszył do Jerozolimy. W Trypolisie większość wojska zachorowała na malarię. Fryderyk z kilkoma rycerzami dotarł pod obleganą Akkę, gdzie zmarł na malarię i został pochowany. Miasto było zajęte przez wojsko Saladyna. W tej sytuacji niemieccy krzyżowcy powrócili do kraju.

</doc>
<doc id="1234543" url="https://pl.wikipedia.org/wiki?curid=1234543" title="José Moreira">
José Moreira

José Moreira, właśc. José Filipe da Silva Moreira (ur. 20 marca 1982 w Massarelos) – portugalski piłkarz występujący na pozycji bramkarza.
Kariera klubowa.
José Moreira swoją piłkarską rozpoczynał w wieku 10 lat, kiedy to rozpoczął treningi w szkółce juniorskiej zespołu Salgueiros. W wieku 17 lat powędrował do Lizbony, gdzie podpisał kontrakt z miejscową Benficą. Początkowo grał w rezerwach popularnych „Orłów”, a do kadry seniorów został włączony w sezonie 2000/2001. W portugalskiej Superlidze zadebiutował 3 listopada 2001 roku w zremisowanym 0:0 meczu z Vitórią Guimarães. Wcześniej jednak Moreira wielokrotnie był włączany do kadry swojego klubu na mecze ligowe bądź pucharowe. W sezonie 2002/2003 i 2003/2004 Moreira był podstawowym bramkarzem Benfiki i udało mu się zadebiutować w rozgrywkach Pucharu UEFA.
Pierwszym osiągnięciem Moreiry w barwach Benfiki było zdobycie Pucharu Portugalii w 2004 roku. W 2005 roku piłkarz zdobył natomiast mistrzostwo oraz Superpuchar Portugalii. Sezon 2004/2005 Moreira także rozpoczął jako pierwszy golkiper ekipy z Estádio da Luz, jednak w trakcie sezonu jego miejsce zajął Brazylijczyk Marcelo Moretto ściągnięty z Vitórii Setúbal. W kolejnych rozgrywkach Moreira wziął udział tylko w 6 ligowych pojedynkach lizbońskiej drużyny. Następnie wychowanek Salgueiros pełnił w zespole rolę rezerwowego dla Quima. W sezonie 2007/2008 był trzecim bramkarzem Benfiki, ponieważ do Lizbony został kupiony Hans-Jörg Butt. Po zakończeniu rozgrywek Niemiec odszedł do Bayernu Monachium. Pierwszym bramkarzem Benfiki pozostał Quim, którego z powodu kontuzji w drugiej części sezonu zastąpił Moreira.
W lipcu 2011 roku podpisał dwuletni kontrakt ze Swansea City. W latach 2013–2015 grał w Omonii Nikozja. Latem 2015 przeszedł do SC Olhanense.
Kariera reprezentacyjna.
Moreira ma za sobą występy w młodzieżowych reprezentacjach Portugalii. Grał w drużynach do lat 17, 18, 19, 20 oraz 21. W 1999 roku z zespołem Under–18 wywalczył mistrzostwo Europy juniorów. Pomimo tego, że Moreira nie miał na koncie występów w barwach seniorskiej reprezentacji, to Luiz Felipe Scolari powołał go do kadry na Euro 2004. Moreira na mistrzostwach pełnił rolę trzeciego bramkarza, bowiem pierwszym golkiperem był Ricardo, a jego zmiennikiem Quim. Oficjalny debiut w drużynie narodowej wychowanek Salgueiros zanotował dopiero 12 sierpnia 2009 roku w zwycięskim 3:0 towarzyskim meczu z Liechtensteinem, kiedy to bronił przez ostatnie 30 minut.

</doc>
<doc id="1234544" url="https://pl.wikipedia.org/wiki?curid=1234544" title="Dion chante Plamondon">
Dion chante Plamondon

Dion chante Plamondon (en. "Dion sings Plamondon", pl. "Dion śpiewa Plamondona") jest albumem kanadyjskiej piosenkarki Céline Dion wydanym 14 listopada 1991. To jej 15 album francuskojęzyczny album i 16 jeśli zaliczyć również anglojęzyczne krążki. W Europie album został wydany pod inną nazwą – Des mots qui sonnent (en. "Words That Sound", pl. "Słowa, które brzmią").
Informacje o albumie.
Na tym albumie Céline Dion interpretuje słowa Luca Plamondona, autora tekstów piosenek z francuskojęzycznej części. Krążek zawiera 4 nowe piosenki („Des mots qui sonnent”, „Je danse dans ma tête”, „Quelqu’un que j’aime, quelqu’un qui m’aime” i „L’amour existe encore”) oraz 8 coverów (głównie z musicalu "Starmania": „Le monde est stone”, „Le blues du businessman”, „Un garçon pas comme les autres (Ziggy)” i „Les uns contre les autres”). „Le monde est stone” i „Ziggy” oryginalnie zostały nagrane przez Fabienne Thibeault, a „Le blues du businessman” przez Claude Dubois. Thibeault i Dubois śpiewali również „Les uns contre les autres”. Inne covery to „Le fils de Superman” Martina St-Clair, „Oxygène” i „J'ai besoin d'un chum” Diane Dufresne oraz „Piaf chanterait du rock” Marie Carmen.
Początkowo album wydano w Kanadzie (listopad 1991) i Francji (kwiecień 1992). W 1994 roku "Dion chante Plamondon" został wydany również w reszcie świata i tym samym stał się pierwszym francuskojęzycznym albumem Dion dostępnym nie tylko w Kanadzie i Francji. Krążek sprzedał się w nakładzie 1,5 miliona kopii i został wydany z czterema różnymi okładkami.
1991-92 w Kanadzie.
W Kanadzie nie wydano żadnych komercyjnych singli z albumu jednak 5 piosenek trafiło do rozgłośni radiowych. Sony Music Entertainment zdecydowała się wydać dwa single w tym samym czasie w październiku 1991 roku: „Des mots qui sonnent” (doszedł do 10 miejsca) i „L’amour existe encore” (doszedł do 16 miejsca). W lutym 1992 wydano kolejny singiel radiowy „Je danse dans ma tête” (doszedł do 3 miejsca), który wygrał nagrodę MuchMusic Award za najlepszy teledysk Adult Contemporary. „Quelqu’un que j’aime, quelqu’un qui m’aime” został wybrany w lipcu 1992 roku na następny singiel i stał się hitem dochodząc do 1 miejsca na liście najczęściej granych utworów w stacjach radiowych. Piątym i ostatnim singlem była piosenka „Un garçon pas comme les autres (Ziggy)”. Album odniósł duży sukces w Kanadzie, gdzie mimo że doszedł jedynie do 57 miejsca na liście najchętniej kupowanych albumów sprzedał się w nakładzie ponad 200,000 kopii za co został certyfikowany podwójną platyną. "Dion chante Plamondon" otrzymał Juno Award i Felix Award (obie nagrody w kategorii Best Selling Album).
1992-94 we Francji.
We Francji album został wydany pod nazwą "Des mots qui sonnent" i był promowany piosenką „Je danse dans ma tête”, która została wydana jako pierwszy komercyjny singiel w kwietniu 1992. Niestety, zarówno singiel, jak i sam album okazały się fiaskiem. Wszystko zmieniło się kiedy wydano drugi singiel - „Un garçon pas comme les autres (Ziggy)”. Piosenka stała się wielkim przebojem, doszła do 2 miejsca na liście sprzedaży singli i pokryła się złotem za sprzedaż 365,000 kopii. Anglojęzyczna wersja piosenki została użyta jako B-side do singla i pojawiła się na kompilacji "Tycoon". Dzięki sukcesowi „Ziggy” "Des mots qui sonnent" pojawił się we wrześniu 1993 roku na liście najlepiej sprzedających się albumów we Francji. W styczniu 1994 roku Sony Music Entertainment wydała trzeci i ostatni komercyjny singiel we Francji - „L’amour existe encore”, który doszedł do 31 miejsca na liście sprzedaży singli. "Des mots qui sonnent" doszedł we Francji do 4 miejsca na liście sprzedaży albumów i pokrył się podwójną platyną za sprzedaż 600,000 kopii.
1994 na świecie.
W 1994 album został wydany w innych państwach świata lecz nie promowały go żadne single. Jedynie singiel Dion z 1994 Think Twice zawierał jako B-side'y dwie piosenki z "Dion chante Plamondon": „L’amour existe encore” i „Le monde est stone”.

</doc>
<doc id="1234553" url="https://pl.wikipedia.org/wiki?curid=1234553" title="Lou Gehrig">
Lou Gehrig

Henry Louis Gehrig (ur. 19 czerwca 1903 w Nowym Jorku, zm. 2 czerwca 1941 tamże) – amerykański baseballista w latach 20. i 30., zdobywca wielu rekordów w Major League, nazywany „The Iron Horse”. Gehrig został uznany za najlepszego pierwszobazowego wszech czasów przez Baseball Writers’ Association.
Jego rekord zdobycia maksymalnej liczby (23) grand slamów (zdobycie home run, gdy wszystkie bazy są zajęte – równoznaczne ze zdobyciem 4 punktów) został pobity przez Alexa Rodrigueza w 2013 roku. Przez 15 lat kariery w okresie od 1925 do 1939 zagrał w 2130 kolejnych meczach. Ten rekord pozostał obroniony aż do 20 sierpnia 1998 roku, gdy Cal Ripken Jr. z Baltimore Orioles zagrał w 2632 meczach z rzędu, ustanawiając aktualny rekord.
Jako urodzony nowojorczyk, związany był z drużyną New York Yankees, dopóki jego kariera nie została przerwana przez ujawnienie się objawów choroby neurologicznej, stwardnienia zanikowego bocznego (ALS). Zmarł dwa lata od postawienia diagnozy; do dziś, zwłaszcza w USA, stwardnienie zanikowe boczne określane jest jako choroba Lou Gehriga.

</doc>
<doc id="1234560" url="https://pl.wikipedia.org/wiki?curid=1234560" title="Love Rescue Me">
Love Rescue Me

"Love Rescue Me" – piosenka rockowej grupy U2, pochodząca z jej wydanego w 1988 roku albumu, "Rattle and Hum". Jest ona wynikiem współpracy z Bobem Dylanem, którego wokal pojawia się w utworze. Wersja piosenki na żywo, nagrana z Ziggym Marleyem, została wydana jako strona B na singlu "Angel of Harlem".
Wykonania koncertowe.
"Love Rescue Me" została po raz pierwszy zagrana na żywo 16 października 1988 roku. Kolejne wykonanie miało miejsce podczas pierwszego koncertu trasy Lovetown Tour, 21 września 1989 roku w australijskim Perth. W sumie piosenka została zagrana podczas 46 z 47 występów tej trasy, przy czym w trakcie 4 z nich była utworem kończącym koncert. Ostatnie wykonanie utworu na żywo miało miejsce podczas finałowego koncertu Lovetown Tour, 10 stycznia 1990 roku w Rotterdamie.
Po zakończeniu trasy Lovetown Tour, "Love Rescue Me" przez długi czas nie była wykonywana, powróciła dopiero podczas czwartego etapu trasy Vertigo Tour, Bono zaśpiewał kilka wersów piosenki pod koniec utworu "All I Want Is You", 21 lutego 2006 roku w São Paulo.
Pełne wykonanie utworu pojawiło się ponownie w setliście dopiero podczas U2 360° Tour, wtedy to zespół wykonał utwór na czterech koncertach.

</doc>
<doc id="1234563" url="https://pl.wikipedia.org/wiki?curid=1234563" title="Comedy Central (Polska)">
Comedy Central (Polska)

Comedy Central Polska – telewizyjny kanał komediowy. Jest obecny w Polsce od 19 października 2006 roku. Comedy Central Polska był czwartym z kolei lokalnym oddziałem MTV Networks w Polsce i pierwszym oddziałem Comedy Central poza Stanami Zjednoczonymi. W Polsce był również emitowany kanał Comedy Central Family, obecny jest także kanał Polsat Comedy Central Extra. 31 października 2014 roku uruchomiono kanał w jakości HD.
Historia.
Pierwotnie emitowane były jedynie produkcje amerykańskie. Od kwietnia 2007 roku kanał zawiera także polskie produkcje satyryczne oraz więcej nowości serialowych i programów rozrywkowych. W Polsce stacja dostępna jest w ofercie wybranych telewizji kablowych (np. UPC Polska, Multimedia Polska, Netia, Sat Film) i na platformie cyfrowej (Canal+, Cyfrowego Polsatu) oraz w ofercie Orange TV. Od 19 marca 2017 roku stacja na platformach satelitarnych jest dostępna tylko w jakości HD. Wersję SD nadal mają użytkownicy sieci kablowych.
W styczniu 2012 roku nadawca zapowiedział przejście na format , które miało mieć miejsce w maju. Ostatecznie stacja zmieniła format obrazu, wraz z siostrzanym Comedy Central Family na 16:9 12 czerwca 2012 roku. Starsze programy, których nadawca nie posiada w formacie 16:9, są ucinane z góry i dołu tak, by nie uciąć napisów w programach.
Oferta programowa.
Wśród programów polskiej wersji Comedy Central znajdują się m.in. "Californication", "Miasteczko South Park", "Teoria wielkiego podrywu", "Jak poznałem waszą matkę", "Dwie spłukane dziewczyny", "Męska robota", "Dwóch i pół" i "Jeden gniewny Charlie". Seriale amerykańskie dopełniają produkcje polskie, w tym m.in. "Nigdy nie rób tego w domu", "Włatcy móch" i "Blok Ekipa".
Seriale fabularne.
Aktualnie w emisji:
Dawniej:
Seriale animowane.
Aktualnie w emisji:
Dawniej:
Programy rozrywkowe.
Aktualnie w emisji:
Dawniej:
Polskie produkcje.
Aktualnie w emisji:
Dawniej:

</doc>
<doc id="1234564" url="https://pl.wikipedia.org/wiki?curid=1234564" title="Państwa kandydujące do Unii Europejskiej">
Państwa kandydujące do Unii Europejskiej

Członkiem Unii Europejskiej może zostać tylko wolne, niepodległe, suwerenne, demokratyczne państwo europejskie, przestrzegające prawa międzynarodowego, o rozwiniętej gospodarce rynkowej, zdolnej do konkurowania na jednolitym, wspólnym rynku wewnętrznym. Wymogi te zostały spisane przez przywódców ówczesnej dwunastki podczas szczytu Rady Europejskiej w Kopenhadze z 1993 roku i znane są dzisiaj jako kryteria kopenhaskie. Ponadto w Madrycie w 1995 Rada Europejska nakazała zaakceptować w pełni i bez zastrzeżeń acquis communautaire oraz posiadać sprawnie działającą administrację i sądownictwo zdolne wyegzekwować unijne i wspólnotowe akty prawne (kryteria madryckie).
Osiem państw posiada oficjalnie status kandydata: Albania (od 2014), Bośnia i Hercegowina (od 2022), Czarnogóra (od 2010), Macedonia Północna (od 2005), Mołdawia (od 2022), Serbia (od 2012), Turcja (od 1999), Ukraina (od 2022). Czarnogóra, Islandia, Serbia i Turcja rozpoczęły negocjacje ws. członkostwa. W 2013 roku Islandia zawiesiła negocjacje.
W strategicznym dokumencie przyjętym przez Komisję Europejską 5 listopada 2008 roku napisane jest: „Rozszerzenie służy realizacji strategicznych interesów UE dotyczących stabilności, bezpieczeństwa i zapobiegania konfliktom. Przyczynia się ono do zwiększenia dobrobytu i możliwości wzrostu gospodarczego, do poprawiania połączeń z ważnymi szlakami transportowymi i energetycznymi, a także do umacniania pozycji UE na świecie. W świetle wyzwań związanych ze stabilnością, przed jakimi stanęły niedawno państwa wschodniej części UE, konsekwentna realizacja polityki rozszerzenia staje się ważniejsza niż kiedykolwiek przedtem. Obecny program rozszerzenia obejmuje Bałkany Zachodnie i Turcję”.
W 2014 roku szef Komisji Europejskiej Jean-Claude Juncker powiedział, że nie przewiduje w ciągu najbliższych pięciu lat kolejnych rozszerzeń Unii. Według niego wspólnota musi najpierw poradzić sobie z problemami wewnętrznymi i wzmocnić się po kryzysie finansowym.
W 2022 roku w trakcie trwającej inwazji Rosji na Ukrainę zdecydowano o nadaniu praw kandydata Ukrainie oraz Mołdawii.
Państwa kandydujące.
Państwa oficjalnie uznane za kandydatów.
Albania, Bośnia i Hercegowina, Czarnogóra, Macedonia Północna, Serbia biorą udział w Procesie stabilizacji i stowarzyszenia, porównywalnym do Układów Europejskich zawieranych w latach 90. z państwami Europy Środkowo-Wschodniej. W proces ten wchodzi zawarcie Układu Stowarzyszeniowego.
Albania.
Państwa popierające integrację Albanii z UE: Niemcy, Chorwacja.
W czerwcu 2014 roku Rada Europejska przyznała Albanii status oficjalnego kandydata do UE. Warunkiem dalszej integracji z UE jest skuteczna realizacja reform, szczególnie w zakresie administracji państwowej i sądownictwa, poprawa zwalczania zorganizowanej przestępczości i korupcji, lepsza ochrona praw człowieka i praw mniejszości, a także przestrzeganie prawa własności.
Czarnogóra.
9 grudnia 2011 Rada Europejska zdecydowała o rozpoczęciu negocjacji akcesyjnych z Czarnogórą w czerwcu 2012 roku. Czarnogórze udało się zamknąć tymczasowo trzy rozdziały (25 – nauka i badania, 26 – edukacja i kultura, 30 – stosunki zewnętrzne), a negocjacje trwają w kolejnych 30 rozdziałach.
Macedonia Północna.
Komisja Europejska zarekomendowała wyznaczenie daty rozpoczęcia negocjacji, z powodu postępów Macedonii Północnej na drodze do członkostwa.
Na drodze do członkostwa w Unii Europejskiej, przeszkodę stanowi znacząca mniejszość albańska – zagrożona jedność kraju; niski przyrost naturalny – według badań ONZ, w latach czterdziestych XXI wieku Macedończycy staną się mniejszością we własnym kraju, duża przestępczość, korupcja, silne struktury mafijne, gospodarka prawdopodobnie nie wytrzymałaby konkurencji wolnego, jednolitego rynku, problem z dialogiem politycznym, brak reformy policji, brak walki z korupcją, brak reformy sądownictwa i administracji publicznej, zła polityka państwa w dziedzinie zatrudnienia, a na terenach zamieszkanych przez mniejszość albańską także przypadki łamania prawa podczas wyborów.
Państwa popierające europejskie aspiracje: Polska, Chorwacja.
W październiku 2013 roku KE po raz piąty rekomendowała rozpoczęcie rozmów akcesyjnych z Macedonią, posiadającą od grudnia 2005 roku status kandydata. Spór z Grecją o nazwę państwa macedońskiego pozostawał długo głównym czynnikiem blokującym postępy integracyjne Macedonii. Wpływ na to mają również zadrażnienia z Bułgarią na tle projektu traktatu międzypaństwowego oraz spowolnienie tempa reform wewnętrznych.
Mołdawia.
Argumenty zwolenników: członkostwo w ONZ, członkostwo w Radzie Europy, członkostwo w OBWE, członkostwo w WTO, członkostwo w CEFTA, położenie na kontynencie europejskim, silny związek i utożsamianie się z kulturą europejską. Mołdawia podpisała umowę stowarzyszeniową z Unią Europejską 27 czerwca 2014 roku.
Argumenty przeciwników: jedno z najbiedniejszych państw Europy, bardzo słaba gospodarka, prawdopodobnie nie wytrzymałaby konkurencji wolnego, jednolitego rynku, duża przestępczość, silne struktury mafijne, problem separatyzmu Naddniestrza i stacjonowania tam obcych wojsk, praktyczny brak kontroli Mołdawii nad tym terenem.
"The EU Moldova Action Plan" jest wstępem do układu stowarzyszeniowego. 27 czerwca 2014 roku podpisała umowę stowarzyszeniową.
Główny zwolennik: Rumunia. Pozostałe państwa: Polska.
Serbia.
Argumenty zwolenników: rozszerzenie Unii na Zachodnie Bałkany przyczyni się do stabilizacji i rozwoju tego regionu, członkostwo w ONZ, członkostwo w Radzie Europy, członkostwo w OBWE, członkostwo w CEFTA, położenie na kontynencie europejskim, silny związek i utożsamianie się z kulturą europejską, nawiązanie współpracy z Międzynarodowym Trybunałem Karnym dla byłej Jugosławii, nawiązanie współpracy z NATO.
Argumenty przeciwników: słaba gospodarka, prawdopodobnie nie wytrzymałaby konkurencji wolnego, jednolitego rynku, wyjątkowe ubóstwo jej południowej części – Prowincji Autonomicznej Kosowo i Metochia, pogorszenie stosunków z państwami, które uznały niepodległość Kosowa i żądanie od UE jasnego stanowiska, czy uznaje Serbię w jej dotychczasowych, potwierdzonych międzynarodowo granicach z Kosowem, brak członkostwa w WTO.
Państwa popierające: Grecja, Polska, Węgry, Hiszpania. Państwa niechętne członkostwu: Holandia i Rumunia.
UE 3 maja 2006 roku zawiesiła rozmowy stowarzyszeniowe jeszcze wtedy z Serbią i Czarnogórą z powodu niespełnienia przez nią warunku, jakim było aresztowanie do końca kwietnia Ratko Mladicia. Serbia jest kontynuatorem Serbii i Czarnogóry. Jednak w maju 2007 roku Unia Europejska zaznaczyła, że widzi zachodzące w Serbii zmiany pozwalające na wznowienie rozmów stowarzyszeniowych. 23 grudnia 2009 w Sztokholmie, serbski prezydent Boris Tadić złożył oficjalny wniosek o członkostwo w Unii Europejskiej. 1 marca 2012 roku Serbia otrzymała status państwa kandydującego do członkostwa w Unii Europejskiej
Serbia rozpoczęła negocjacje 21 stycznia 2014 roku. Trwa faza badań przesiewowych. W dużej mierze ich tempo zależy od postępów w procesie normalizacji między Serbią i Kosowem – zawarcie porozumienia w tej sprawie 19 kwietnia 2013 roku w Brukseli i jego implementacja jest czynnikiem przesądzającym o postępie Serbii.
Turcja.
Argumenty zwolenników: państwo, które najdłużej czeka na decyzję Europy w sprawie członkostwa (od 1963 roku – kiedy to w Układzie Stowarzyszeniowym zapowiedziano jej wejście do ówczesnej EWG), aż 85% społeczeństwa popiera integrację Turcji z UE, silna westernizacja modelu życia i laicyzacja życia politycznego, szansa na demokratyzację tego państwa, jak i szansa na demokratyzację Unii, szansa na wyjście poza krąg cywilizacji chrześcijańskiej i budowanie zgody chrześcijańsko-muzułmańskiej, dzięki czemu Unia miałaby szansę stworzyć wielką, różnorodną kulturowo przestrzeń, przyczyni się również do stabilizacji w obszarze basenu mórz: Śródziemnego i Czarnego oraz na Zakaukaziu, dobra kondycja gospodarcza, reformy gospodarcze, duża liczba ludności – wielki rynek zbytu, duża liczba Turków w państwach europejskich – przez to silne i długie związki kulturowe z Zachodem, nawiązanie do tradycji bizantyjskiej i do połączenia obu części dawnego Imperium rzymskiego, członkostwo w ONZ, członkostwo w Radzie Europy (od 9 sierpnia 1949), członkostwo w OECD, członkostwo w OBWE, członkostwo w WTO, członkostwo w NATO (od 1952 roku) – sojusznik militarny wielu państw członkowskich, druga co do wielkości armia NATO – możliwość wniesienia ogromnego potencjału do dorobku militarnego UE, członkostwo stowarzyszone w Unii Zachodnioeuropejskiej, członkostwo w G20 – chęć odgrywania większej roli na arenie międzynarodowej, aspiracje do bycia regionalnym mocarstwem, ważne położenie geostrategiczne (przez co umocnienie geostrategicznego położenia Unii Europejskiej) – szczególnie przy projektach energetycznych związanych z południowym Kaukazem i na Bliskim Wschodzie oraz procesach pokojowych w tym rejonie świata, przyjęcie prawa o fundacjach, reforma kodeksu karnego w zakresie wolności wypowiedzi, zapisanie w nowej tureckiej konstytucji pełnego poszanowania praw człowieka i wolności podstawowych, zapewnienia rozdziału władz oraz demokratycznego i świeckiego charakteru Państwa Tureckiego.
Argumenty przeciwników: spór z Armenią (nieuznawanie zbrodni ludobójstwa Ormian i utrzymywanie embarga gospodarczego, zamknięcie granicy i stosowanie gróźb wobec sąsiadów), niestabilne relacje z Grecją – nieuznawanie ludobójstwa Greków z początku XX wieku, kwestia mniejszości kurdyjskiej, spór z Cyprem o Turecką Republikę Cypru Północnego (nieuznawanie Cypru, jednego z członków UE), "de iure" Turcja okupuje część terytorium UE, tylko nieco ponad 3% terytorium leży na kontynencie europejskim, przez większość swojej historii Turcja była w opozycji do Europy, duże wpływy wojska i ekstremalnych środowisk islamskich, niski poziom rozwoju gospodarczego – niemożność poradzenia sobie na rynku wewnętrznym, duża liczba ludności – możliwa duża fala emigracji w poszukiwaniu pracy, Turcja uzyskałaby ogromną możliwość blokowania procesu decyzyjnego, byłaby drugim państwem według liczby ludności (po Niemczech) – praktycznie żadna decyzja nie byłaby podjęta bez jej zgody, duża liczba Turków w państwach europejskich – trudności w odnalezieniu się w zachodnim świecie, przyjęcie Turcji może doprowadzić do rozluźnienia więzi kulturowych i spowolnienia procesów integracyjnych (obawy do cofnięcia integracji do strefy wolnego handlu), nieufność (niechęć) państw arabskich związana z przeszłością i dominacją Osmanów, niezakończone problemy dotyczące wolności religijnej wyznań niemuzułmańskich, ingerencja w działania Patriarchatu Ekumenicznego, łamanie praw kobiet (w tym prawo do popełniania tzw. honorowe zabójstwa), wyjątkowo niski procent kobiet obecnych na rynku pracy, łamanie prawa związków zawodowych, ograniczany sądowo dostęp do portali internetowych.
Zwolennicy potencjalnego członkostwa Turcji: Szwecja, Polska (w osobie byłego prezydenta Lecha Kaczyńskiego i byłego premiera Donalda Tuska). Przeciwnicy: Austria.
Turcja rozpoczęła negocjacje w październiku 2005 roku, są one otwarte w 13 rozdziałach negocjacyjnych (ostatni z nich: 22 – polityka regionalna i koordynacja instrumentów regionalnych został zainaugurowany w listopadzie 2013 roku). Tymczasowo udało się zamknąć negocjacje jedynie w rozdziale 25 (nauka i badania). Otwarcie negocjacji w ośmiu rozdziałach jest blokowane przez Cypr w związku z niewypełnianiem przez Turcję zapisów tzw. protokołu ankarskiego do umowy stowarzyszeniowej, co ma swoje korzenie w trwającym podziale Cypru na Republikę Cypru i tzw. Turecką Republikę Cypru Północnego. Ponadto Francja blokuje otwarcie czterech rozdziałów negocjacyjnych. Na przeszkodzie postępów negocjacyjnych Turcji stoi również sytuacja polityczna w tym państwie i zahamowanie reform wewnętrznych. Turcja czyni starania o otwarcie negocjacji w rozdziałach 23 (wymiar sprawiedliwości i prawa podstawowe) oraz 24 (sprawiedliwość, wolność, bezpieczeństwo).
Ukraina.
W marcu 2007 rozpoczęto negocjacje w sprawie "szerszego porozumienia" UE-Ukraina podobnego do układów stowarzyszeniowych. Współpraca UE-Ukraina dotyczy między innymi stworzenia wspólnej przestrzeni powietrznej, opracowania i realizacji strategii transportowej, która przyczyni się do rozwoju korytarzy transportowych. W październiku 2010 Rada Najwyższa Ukrainy odrzuciła pomysł złożenia wniosku w sprawie członkostwa w Unii Europejskiej. 21 marca 2014 roku została podpisana część polityczna Umowy Stowarzyszeniowej z Unią Europejską. Część handlowa umowy została podpisana 27 czerwca 2014 roku.
16 września 2014 Rada Najwyższa zatwierdziła projekt ustawy o ratyfikacji Układu o stowarzyszeniu między Ukrainą a Unią Europejską, która tego samego dnia została podpisana przez prezydenta Petro Poroszenko.
1 stycznia 2016 weszła w życie umowa między Ukrainą a Unią Europejską o pogłębionej i całościowej strefie wolnego handlu (DCFTA), będąca najważniejszą i największą częścią podpisanej w czerwcu 2014 roku umowy stowarzyszeniowej między Ukrainą a UE. 
28 lutego 2022 Ukraina oficjalnie złożyła list z wnioskiem o członkostwo. 1 marca 2022 Parlament Europejski zarekomendował uczynienie Ukrainy oficjalnym „kandydatem” do członkostwa w UE. 24 maja 2022 Rada Unii Europejskiej przyjęła rozporządzenie umożliwiające czasową liberalizację handlu z Ukrainą, zniesienie wszystkich ceł z tytułu IV umowy stowarzyszeniowej, cła antydumpingowe oraz egzekwowanie wspólnych zasad importowych. 17 czerwca 2022 Komisja Europejska oficjalnie ogłosiła swoje zalecenie przyznania Ukrainie statusu kandydata do UE.
Potencjalni kandydaci.
Państwa stowarzyszone.
Bośnia i Hercegowina.
Argumenty zwolenników: rozszerzenie Unii na Zachodnie Bałkany przyczyni się do stabilizacji i rozwoju tego regionu, członkostwo w ONZ, członkostwo w Radzie Europy, członkostwo w OBWE, członkostwo w CEFTA, położenie na kontynencie europejskim, silny związek i utożsamianie się z kulturą europejską, duże poparcie społeczne dla integracji europejskiej.
Argumenty przeciwników: niestabilność polityczna, zagrożona jedność państwa (separatyzm części serbskiej), głębokie podziały etniczne duża przestępczość, korupcja, silne struktury mafijne, słaba gospodarka, prawdopodobnie nie wytrzymałaby konkurencji wolnego, jednolitego rynku, brak członkostwa w WTO, 121 miejsce we wskaźniku wolności gospodarczej.
W 2005 rozpoczęto negocjacje w sprawie stowarzyszenia. W czerwcu 2008 doszło do podpisania umowy o stabilizacji i stowarzyszeniu. Unia Europejska, w porozumieniu z Radą ds. Implementacji Pokoju, zamierza przejąć główną odpowiedzialność za stabilizację w Bośni. Bośnia i Hercegowina oczekuje na przyznanie statusu kandydata, co będzie możliwe w oparciu o pozytywną ocenę stopnia ich stabilizacji wewnętrznej oraz zaawansowania prowadzonych przez nie reform. Państwa popierające aspiracje integracyjne: Polska.
Gruzja.
Argumenty zwolenników: podkreśla swoje chrześcijańskie i europejskie korzenie, członkostwo w ONZ, członkostwo w Radzie Europy, członkostwo w OBWE, członkostwo w WTO, silny i zdecydowany kierunek proeuroatlantycki – chęć członkostwa w NATO, 32. miejsce we wskaźniku wolności gospodarczej. Gruzja podpisała umowę stowarzyszeniową z Unią Europejską 27 czerwca 2014 roku.
Argumenty przeciwników: położenie na Zakaukaziu, słaba gospodarka (dodatkowo zniszczona działaniami wojennymi z sierpnia 2008), prawdopodobnie nie wytrzymałaby konkurencji wolnego, jednolitego rynku, problem Abchazji i Osetii Południowej (separatyzm, chęć przyłączenia się do Rosji, niejasny status tych prowincji po konflikcie zbrojnym z Rosją w sierpniu 2008), niestabilność polityczna, oskarżenia opozycji o łamanie zasad demokracji przez prezydenta.
European Union-Georgia Action Plan wstępem do stowarzyszenia. 27 czerwca 2014 roku podpisała umowę stowarzyszeniową.
Główni zwolennicy: Polska, Litwa, Łotwa, Estonia.
Kosowo.
Hiszpania, Cypr, Słowacja, Grecja i Rumunia nie uznały jednostronnego ogłoszenia niepodległości i zawetują jakiekolwiek formy współpracy UE z Kosowem. Państwo to jest jednym z najbiedniejszych regionów świata z czterdziestoprocentowym bezrobociem, wyjątkowo słabą gospodarką i silnymi strukturami mafijnymi. Oskarżenia o zbrodnie wojenne a co za tym też idzie zupełny brak kontroli i ochrony mniejszości serbskiej i romskiej, niszczenie zabytków kultury prawosławnej. Jedyne, co przeważa na plus, to używanie waluty euro i bycie swego rodzaju "protektoratem" Unii Europejskiej. UE "wyeksportowała" tam struktury państwowej administracji, sądownictwa i policji – EULEX (jednak z zastrzeżeniem neutralności tej misji względem statusu Kosowa). Z drugiej strony jest to powód na nie, gdyż członkiem UE nie może być państwo, które nie posiada silnej administracji i sądownictwa. Wiąże się to z faktem egzekwowania prawa wspólnotowego, które spoczywa właśnie na sądownictwie i administracji państw członkowskich. Paradoksalnie obecnie Serbia może wejść do UE wcześniej niż Kosowo. Na niekorzyść Kosowa (jako samodzielnego państwa) przemawia również brak członkostwa w ONZ, Radzie Europy, OBWE, WTO. Na korzyść przemawia – osobne od Serbii – członkostwo w CEFTA – lecz jest to członkostwo jako Kosowo-UNMIK. Pierwszym i podstawowym argumentem przeciw członkostwu jest nieuznanie oficjalne przez Unię Europejską niepodległości Kosowa. Komisja Europejska rozpoznaje Kosowo wyłącznie jako obszar administracyjny Serbii pod nadzorem międzynarodowym.
W rezultacie porozumienia serbsko-kosowskiego i pozytywnego dla Kosowa raportu KE, 28 października 2013 roku podjęto negocjacje ws. zawarcia Porozumienia o stabilizacji i stowarzyszeniu z Kosowem (formuła "EU-only"), które zakończyły się w maju 2014 roku. Porozumienia zostało podpisane 27 października 2015 roku.
Maroko.
Argumenty zwolenników: przyjęcie Maroka oznaczałoby wyjście poza świat chrześcijański i reunifikację obu brzegów Morza Śródziemnego, stosunkowo blisko Europy, więc nie powinno być problemu z wymianą handlową, członkostwo w ONZ, członkostwo w WTO, przyjęcie Maroka do UE byłoby czynnikiem stabilizującym w Afryce i w basenie Morza Śródziemnego, najwyższy stopień aplikacji acqius UE spośród państw śródziemnomorskich.
Argumenty przeciwników: niestabilna sytuacja polityczna, nieuregulowana kwestia Sahary Zachodniej; niespełnianie kryteriów kopenhaskich dotyczących praw człowieka; położenie na kontynencie afrykańskim; słaba gospodarka, prawdopodobnie nie wytrzymałaby konkurencji wolnego, jednolitego rynku, Maroko uważa, że Hiszpańskie Posiadłości w Afryce Północnej są terytorium marokańskim okupowanym przez Hiszpanię.
Złożyło wniosek uważając, że jest demokratycznym państwem organicznie połączonym z Europą. Odmówiono szans na członkostwo, między innymi z powodu nierozwiązanego konfliktu z Saharą Zachodnią. Trwają prace nad zaciśnięciem współpracy na zasadach szerszych niż ma to miejsce w przypadku umowy stowarzyszeniowej i Unii dla Śródziemnomorza.
Państwa należące do Europejskiego Stowarzyszenia Wolnego Handlu.
Islandia.
W 2011 roku Komitet Spraw Zagranicznych Parlamentu Europejskiego ocenił postępy Islandii na drodze do członkostwa w Unii Europejskiej. Zaznaczył konieczność dostosowania przepisów rybołówstwa Islandii do zasad rynku wewnętrznego Unii Europejskiej, rozbieżności w kwestii połowów wielorybów i pozytywnie przyjął nowe porozumienie w sprawie Icesave.
Badanie Gallupa z 2007 roku wskazało, że 48% Islandczyków jest za członkostwem, 34% przeciwnych. Zwolennicy: Sojusz – partia socjaldemokratyczna, Halldór Ásgrímsson. Valgerður Sverrisdóttir wyraziła chęć przystąpienia do strefy euro bez wchodzenia do UE. Ocenia się, że Islandia przystąpi do UE, jeżeli uczyni to Norwegia. 25 maja 2009 roku islandzki rząd formalnie przedstawił parlamentowi wniosek o zezwolenie na rozpoczęcie rozmów członkowskich z Unią Europejską. 17 lipca 2009 roku ambasador Islandii w Szwecji (państwu sprawującemu ówcześnie prezydencję w UE) przekazał na ręce szwedzkiego ministra spraw zagranicznych oficjalny wniosek parlamentu Islandii o przystąpienie do Unii. Następnie o tej decyzji poinformował islandzki ambasador przy Komisji Europejskiej.
Eurosceptyczny rząd Islandii, który objął władzę wiosną 2013 roku, zdecydował o zawieszeniu od września 2013 roku negocjacji akcesyjnych, nie wycofując przy tym wniosku o członkostwo. Do momentu przerwania rozmów udało się zamknąć negocjacje w 11 rozdziałach (a trwały one w kolejnych 17). Ze względu na wewnętrzną sytuację polityczną ostateczna decyzja ws. kontynuacji negocjacji i członkostwa w UE została zawieszona do 2017 roku. W 2015 roku rząd przekazał Komisji Europejskiej notę informującą, że "Islandia nie powinna być uważana za kandydata do UE". Islandia kontynuuje współpracę z UE w ramach Europejskiego Obszaru Gospodarczego.
Liechtenstein.
Argumenty zwolenników: dobry poziom rozwoju gospodarczego, członkostwo w ONZ, członkostwo w Radzie Europy, członkostwo w OBWE, członkostwo w WTO, położenie na kontynencie europejskim, silny związek i utożsamianie się z kulturą europejską, członkostwo w strefie Schengen od 19 grudnia 2011.
Argumenty przeciwników: członkostwo w UE uzależnione od decyzji Szwajcarii.
Norwegia.
Argumenty zwolenników: bardzo wysoki poziom rozwoju gospodarczego, członkostwo w ONZ, członkostwo w Radzie Europy, członkostwo w OECD, członkostwo w OBWE, członkostwo w WTO, członkostwo w NATO, położenie na kontynencie europejskim, silny związek i utożsamianie się z kulturą europejską, członkostwo w strefie Schengen, a przez co współpraca w III filarze, współpraca w II filarze, 34. miejsce we wskaźniku wolności gospodarczej.
Argumenty przeciwników: sprawa połowów ryb na Morzu Północnym i Norweskim, ogromne zyski ze złóż ropy naftowej na Morzu Norweskim (obawa przed byciem płatnikiem netto).
Odmówiła wejścia w referendum w 1972, jak również w 1994. Partie polityczne popierające członkostwo Norwegii w Unii: Høyre, Norweska Partia Pracy. Przeciwne: Sosialistisk Venstreparti, Senterpartiet, Kristelig Folkeparti.
Zgodnie z badaniami opinii publicznej z 2011 roku: 72% Norwegów jest zdecydowanie przeciw, jedynie 12 procent badanych było za, reszta się waha (nawet wśród wyborców Høyre, czyli najbardziej proeuropejskiej z norweskich politycznych partii: 65% przeciw akcesji do UE).
Szwajcaria.
Argumenty zwolenników: bardzo wysoki poziom rozwoju gospodarczego, członkostwo w ONZ, członkostwo w Radzie Europy, członkostwo w OECD, członkostwo w OBWE, członkostwo w WTO, położenie na kontynencie europejskim, silny związek i utożsamianie się z kulturą europejską, członkostwo w strefie Schengen, 9 miejsce we wskaźniku wolności gospodarczej, jeden z najważniejszych partnerów handlowych Unii.
Argumenty przeciwników: izolacjonizm, polityka neutralności państwa szwajcarskiego stałaby w opozycji do rozwoju jakiejkolwiek wspólnej obronności UE, niechęć do uczestnictwa w bojowych fragmentach misji pokojowych.
Po negatywnym wyniku referendum w sprawie Europejskiego Obszaru Gospodarczego zawieszono dalsze negocjacje.
Państwa należące do Partnerstwa Wschodniego.
Armenia.
Argumenty zwolenników: pierwszy chrześcijański kraj świata, zawsze podkreślała swoje europejskie korzenie i aspiracje proeuropejskie, członkostwo w ONZ, członkostwo w Radzie Europy, członkostwo w OBWE, członkostwo w WTO, 28. miejsce we wskaźniku wolności gospodarczej.
Argumenty przeciwników: konflikt z Turcją i sprawa Górskiego Karabachu, położenie na Zakaukaziu, słaba gospodarka, prawdopodobnie nie wytrzymałaby konkurencji wolnego, jednolitego rynku, niestabilność polityczna, łamanie zasad demokracji (postawienie w stan oskarżenia i pozbawienie wolności przez władze armeńskie przeciwników politycznych w marcu 2008). Armenia jest bardziej zainteresowana integracją w unii celnej z Rosją, Białorusią i Kazachstanem oraz przystąpieniem do Unii Euroazjatyckiej.
Badania opinii publicznej: 64% za, 11,8% przeciw.
Zwolennicy: Galust Sahakia, Artur Baghdasarian. Przeciwnicy: Robert Koczarian.
Azerbejdżan.
Argumenty zwolenników: członkostwo w ONZ, członkostwo w Radzie Europy, członkostwo w OBWE, aspiracje proatlantyckie, silne powiązania z Turcją, złoża ropy naftowej i gazu ziemnego, geostrategiczne położenie.
Argumenty przeciwników: sprawa Górskiego Karabachu, położenie na Zakaukaziu, słaba gospodarka, prawdopodobnie nie wytrzymałaby konkurencji wolnego, jednolitego rynku, niestabilność polityczna, łamanie zasad demokracji, „rozdarcie” między Rosją, światem islamu i Zachodem (kierunek proeuroatlantycki popierany przez Turcję – o ile uznać Turcję za państwo zachodnie), brak członkostwa w WTO.
Pozostałe państwa.
Andora.
Argumenty zwolenników: położenie na kontynencie europejskim, członkostwo w ONZ, Radzie Europy, OBWE, używanie waluty euro.
Argumenty przeciwników: problem z reprezentacją tak małego państwa w instytucjach wspólnotowych, brak członkostwa w WTO; obecne relacje dwustronne reguluje umowa z 15 października 2004 roku.
Monako.
Argumenty zwolenników: położenie na kontynencie europejskim, członkostwo w ONZ, Radzie Europy, OBWE, strefie euro, otwarte granice, wysoki poziom dobrobytu.
Argumenty przeciwników: problem z reprezentacją tak małego państwa w instytucjach wspólnotowych, brak członkostwa w WTO.
San Marino.
Argumenty zwolenników: położenie na kontynencie europejskim, członkostwo w ONZ, Radzie Europy, OBWE, strefie euro, otwarte granice.
Argumenty przeciwników: problem z reprezentacją tak małego państwa w instytucjach wspólnotowych, brak członkostwa w WTO.
Watykan.
Argumenty zwolenników: położenie na kontynencie europejskim, członkostwo w OBWE, strefie euro, otwarte granice.
Argumenty przeciwników: problem z reprezentacją tak małego państwa w instytucjach wspólnotowych, brak członkostwa w WTO, monarchia absolutna.
Pozostałe państwa geograficznie europejskie – tworzące Unię Eurazjatycką.
Białoruś.
Argumenty zwolenników: geograficzne położenie na terenie Europy, członkostwo w ONZ, członkostwo w OBWE, zapowiedź ocieplenia stosunków po wypuszczeniu więźniów politycznych i poprawy dwustronnych relacji – szczególnie w sferze gospodarczej.
Argumenty przeciwników: słaba gospodarka, prawdopodobnie nie wytrzymałaby konkurencji wolnego jednolitego rynku, niestabilność polityczna, brak demokracji i pluralizmu politycznego, brak wolnych mediów, ustrój zbliżony do autorytaryzmu, brak członkostwa w Radzie Europy, złe stosunki dwustronne UE-Białoruś, a nawet sankcje dyplomatyczne nałożone przez UE na dygnitarzy państwowych, Białoruś obecnie jest bardziej zainteresowana integracją w ramach Wspólnoty Niepodległych Państw w tym szczególnie w ramach Państwa Związkowego Rosji i Białorusi, brak członkostwa w WTO, 150 miejsce we wskaźniku wolności gospodarczej.
Państwo postulujące ocieplenie stosunków: Polska, Litwa, Niemcy; polski pomysł pozytywnie przyjęty przez Białoruś i Unię Europejską.
Kazachstan.
Argumenty zwolenników: część terytorium geograficznie leży na terenie Europy, członkostwo w ONZ, członkostwo w OBWE, członkostwo w WTO.
Argumenty przeciwników: słabe powiązania kulturowe z Europą, niska tożsamość europejska, słaba gospodarka, prawdopodobnie nie wytrzymałaby konkurencji wolnego jednolitego rynku, brak członkostwa w Radzie Europy, Kazachstan obecnie jest bardziej zainteresowany integracją w ramach Wspólnoty Niepodległych Państw.
Rosja.
Argumenty zwolenników: część terytorium geograficznie leży na terenie Europy, członkostwo w ONZ (ewentualne członkostwo umocniłoby pozycję Unii w Radzie Bezpieczeństwa), brak członkostwa w Radzie Europy, członkostwo w OBWE, duże poparcie społeczne integracji europejskiej, jako jedno z nielicznych państw świata posiada przywilej dwustronnych szczytów, w trakcie których omawiane są najważniejsze dwustronne kwestie, oraz zinstytucjonalizowanej formy współpracy: Stała Rada Partnerstwa Unia Europejska Rosja, Partnerstwo dla modernizacji, trzeci partner handlowy Unii.
Argumenty przeciwników: słabe powiązania kulturowe z Europą, niska tożsamość europejska, silne propagowanie eurazjatyzmu jako alternatywy dla jednoczącej się Europy i jako przeciwwaga dla państw europejskich skupionych w Unii, słaba gospodarka – ukierunkowana na eksport surowców, prawdopodobnie nie wytrzymałaby konkurencji wolnego jednolitego rynku, silne zawirowania na giełdzie, 134 miejsce we wskaźniku wolności gospodarczej, oskarżana o próby łamania solidarności państw członkowskich (Gazociąg Północny, niechęć przyznania nowym państwom członkowskim – z 2004 i 2007 roku – przywilejów "starej" piętnastki), niestabilność demokracji, oskarżenia o łamanie praw człowieka i praw mniejszości narodowych (najjaskrawszy przykład rozwiązania tylko i wyłącznie siłowego – Czeczenia), konflikt wojskowy z Gruzją, konflikt wojskowy z Ukrainą (2022 r.) ze względu na ogromny obszar spodziewane są utrudnienia w uczestnictwie we wspólnej polityce rolnej i wspólnej polityce rybołówstwa, brak członkostwa w WTO, brak członkostwa w Radzie Europy, skupiona głównie na odbudowie swojej pozycji w dawnym ZSRR – czyli we Wspólnocie Niepodległych Państw. Komisja Europejska nie przewiduje poszerzenia o Rosję.
Państwa spoza Europy, które wyraziły chęć członkostwa.
Izrael.
Argumenty zwolenników: kulturowe i społeczne powiązania z Europą (występowanie w europejskich rozgrywkach sportowych, Eurowizji), wysoki rozwój gospodarczy, członkostwo w ONZ, członkostwo w WTO, obserwator w Radzie Europy, kandydat do OECD, 46 miejsce we wskaźniku wolności gospodarczej.
Argumenty przeciwników: niespełnianie kryteriów kopenhaskich, nieprzestrzeganie prawa międzynarodowego oraz praw człowieka, konflikt izraelsko-palestyński, konflikty z pozostałymi sąsiadami, niestabilna sytuacja geopolityczna, położenie na kontynencie azjatyckim, silne wpływy fundamentalistów religijnych, w związku z wyjątkowo trudnymi warunkami uprawy rolnictwa (niesprzyjający, suchy klimat, jałowe gleby – pustynie) przewidywane duże trudności we wspólnej polityce rolnej.
Zwolennicy potencjalnego członkostwa: Beniamin Netanjahu, Szimon Peres, Awigdor Lieberman, Silwan Szalom, Silvio Berlusconi, Marco Pannella. Równie wielu przeciwników. Badanie z lutego 2007: 75% Izraelczyków za wstąpieniem do UE. Trwają prace nad zwiększeniem więzi UE-Izrael zawartych w umowie stowarzyszeniowej i Unii dla Śródziemnomorza Główny zwolennik: Włochy. Państwo postulujące zaciśnięcie związków dwustronnych: Polska. Komisja Europejska nie przewiduje poszerzenia o Izrael.
Republika Zielonego Przylądka.
Argumenty zwolenników: należy do Makaronezji, tak jak Wyspy Kanaryjskie i Azory, członkostwo w ONZ, WTO, przyjęcie Republiki Zielonego Przylądka do UE byłoby czynnikiem stabilizującym w Afryce.
Argumenty przeciwników: słaba gospodarka, prawdopodobnie nie wytrzymałaby konkurencji wolnego, jednolitego rynku, nieuczestniczenie w projekcie Europejskiej Polityki Sąsiedztwa, trudności w zbudowaniu jedności i spójności gospodarczej ze względu znaczne oddalenie od Europy (wprawdzie RZP powołuje się na to, iż leży na tym samym archipelagu co Wyspy Kanaryjskie i Madera, ale trzeba zauważyć, że już teraz występują problemy z aplikacją prawa wspólnotowego i terytoria te korzystają ze specjalnego wsparcia dla terytoriów odległych od Europy).
Prezydent Mário Soares w marcu 2005 roku ogłosił stanowisko, aby rozpocząć negocjacje w sprawie przyszłego potencjalnego członkostwa w UE.
Główny zwolennik: Portugalia.

</doc>
<doc id="1234570" url="https://pl.wikipedia.org/wiki?curid=1234570" title="Rzęsistek policzkowy">
Rzęsistek policzkowy

Rzęsistek policzkowy ("Trichomonas tenax") - kosmopolityczny wiciowiec wywołujący rzęsistkowicę ("trichomonosis") jamy ustnej. Występuje tylko w postaci trofozoitu.
Budowa.
Trofozoit o zmiennym kształcie, najczęściej owalnym, okrągłym lub gruszkowatym. Długość 5-15 µm. Szerokość 3-11 µm.
Występowanie.
Cały świat.
Występuje na dziąsłach, w szczelinach między zębami, zmianach próchniczych zębów i migdałkach podniebiennych.
Chorobotwórczość.
"T. tenax" wywołuje rzęsistkowicę jamy ustnej. 
Objawy podmiotowe:
Objawy przedmiotowe stwierdzane badaniem:
Wykrywanie.
Istnieje wiele metod wykrywania rzęsistka językowego:
Profilaktyka, zwalczanie i leczenie.
Zapobieganie polega na utrzymaniu higieny jamy ustnej, leczeniu próchnicy zębów, chorób przyzębia, chorób błony śluzowej jamy ustnej i przewlekłego zapalenia migdałków podniebiennych. Pomocna jest też częsta wymiana szczoteczek do mycia zębów.
Leczenie polega na stosowaniu:

</doc>
<doc id="1234573" url="https://pl.wikipedia.org/wiki?curid=1234573" title="Paul Nathanson">
Paul Nathanson

Paul Nathanson jest kanadyjskim religioznawcą i pisarzem. Kształcił się w dziedzinie historii sztuki, bibliotekarstwa, religioznawstwa chrześcijańskiego, religioznawstwa judaistycznego oraz religioznawstwa Muzułmańskiego. Doktoryzował się w 1989 roku. Obecnie wykłada jako starszy badacz (senior researcher) na Uniwersytecie McGill-a, na wydziale Religioznawstwa. Rozpoczął swoją karierę akademicką publikacją książki pod tytułem "Ponad Tęczą: Czarnoksiężnik z Krainy Oz jako Świecki Mit Ameryki", która opowiada "o odwróceniu się rysów religijnych i świeckich w kulturze popularnej".
Paul Nathanson napisał razem z Katherine Young serię książek na temat mizoandrii znaną pod wspólnym tytułem "Wyjść poza upadek mężczyzny" ("Beyond The Fall Of Man"), w której skład wchodzą: ' ("Spreading Misandry: The Teaching of Contempt for Men in Popular Culture"), 2001,' ("Legalizing Misandry: From Public Shame to Systemic Discrimination Against Men"), 2006, oraz "Przekraczając mizoandrię" ("Transcending Misandrię"), w trakcie publikacji.
W książkach tych wylicza liczne przykłady antymęskich reklam i filmów, w których mężczyzna przedstawiany jest jako patologiczny morderca lub żałosny nieudacznik. Nathanson i Young pokazują, jak w kulturze popularnej lat 90. liczba antymęskich stereotypów wzrosła kilkukrotnie. 
Nathanson brał również udział w projekcie badawczym dotyczącym mizoandrii, zleconym przez rząd Kanady, Donner Canadian Foundation (organizację fundującą badania naukowe) oraz Radę do Spraw Badań w Dziedzinie Nauk Społecznych i Humanistycznych.

</doc>
<doc id="1234575" url="https://pl.wikipedia.org/wiki?curid=1234575" title="Państwa członkowskie Unii Europejskiej i państwa kandydujące">
Państwa członkowskie Unii Europejskiej i państwa kandydujące



</doc>
<doc id="1234581" url="https://pl.wikipedia.org/wiki?curid=1234581" title="Dzielnica Zachodnia">
Dzielnica Zachodnia

Dzielnica Zachodnia – jedna z czterech dzielnic miasta Wejherowa, obejmująca zachodnie tereny miasta.
Podział na osiedla.
Dzielnica Zachodnia składa się z następujących osiedli:
Edukacja.
W dzielnicy znajdują się następujące placówki oświatowe:
Kultura.
Wejherowskie Centrum Kultury.
Centrum zlokalizowane jest przy ulicy Jana III Sobieskiego 255 i stanowi największą instytucję kulturalną w Wejherowie. Nowy gmach centrum powstał w latach 2010-2013 w miejscu dawnego "Domu Partii".
Urzędy.
&lt;bdi&gt;Filia Urzędu Pocztowego Wejherowo 1 – ul. Harcerska 10&lt;/bdi&gt;
Urząd Skarbowy w Wejherowie – ul. Jana III Sobieskiego 346
Prokuratura Rejonowa w Wejherowie – ul. Generała Józefa Hallera 21
Służba zdrowia.
&lt;bdi&gt;Niepubliczny Zakład Opieki Zdrowotnej "Bukowa" Sp. z o.o. – ul. Bukowa 2A&lt;/bdi&gt;
Religia.
Parafie.
Rzymskokatolicka parafia personalna Wojska Polskiego pw. Św. Wojciecha.
Dekretem biskupa polowego Wojska Polskiego ks. gen. bryg. dr. Józefa Guzdka z dniem 1 października 2016 roku została erygowana Parafia Wojskowa w Wejherowie. Jej proboszczem został ks. por. Adam Tur. Nabożeństwa odbywają się w kaplicy na terenie jednostki wojskowej w Wejherowie przy ulicy Jana III Sobieskiego 277. Cywile również mogą brać udział w nabożeństwach.
Jednostki wojskowe.
18 Wojskowy Oddział Gospodarczy.
Obie jednostki są zlokalizowane pod tym samym adresem, to jest ulica Jana III Sobieskiego 277 w miejscu dawnego szpitala psychiatrycznego.
Sport i rekreacja.
Plac im. Ryszarda Jakubka.
Plac zlokalizowany jest na Osiedlu Sucharskiego, przy ulicy Michała Mostnika.
Strefa rekreacyjno-wypoczynkowa za dawnym hotelem „Bliza”.
Strefa zlokalizowana jest na Osiedlu Przyjaźni. Do obiektów należących do strefy zaliczyć można plac parkour i Boisko Wejherowskiego Towarzystwa Krzewienia Kultury Fizycznej.
Rodzinny Ogród Działkowy im. Majora Henryka Sucharskiego.
Największy w Wejherowie kompleks ogrodów działkowych. Administracja ogrodu znajduje się w Domu Działkowca na ulicy Majora Henryka Sucharskiego 61.
Ze względu na swoją powierzchnię ogród podzielono na 5 rejonów:
I – Przyrondzie
II – Przytorze
III – Torfowa Dolina
IV – Przylesie
V – Słoneczne Wzgórze
Las – Otulina Trójmiejskiego Parku Krajobrazowego.
Obszar leśny stanowi południową krawędź dzielnicy. W pobliżu jednostki wojskowej znajduje się staw zamieszkany przez kaczki.
Przemysł.
Jedynymi większymi obiektami przemysłowymi na terenie dzielnicy są:
– &lt;bdi&gt;Graal S.A. – zakład przetwórstwa rybnego – ul. Zachodnia 22&lt;/bdi&gt;
– &lt;bdi&gt;Zakład Robót Elektrycznych i Budowlanych Sp. z o.o. – ul. Józefa Łęgowskiego 12&lt;/bdi&gt;
Infrastruktura.
Stacja Gazowa Wejherowo.
Stacja zlokalizowana jest między Rodzinnym Ogrodem Działkowym im. Majora Henryka Sucharskiego a Powiatowym Zespołem Kształcenia SpecjalnegoStacja Cieplna "Harcerska" – ul. Harcerska 26
Dawna ciepłownia na osiedlu 1000-lecia
Komunikacja.
Kolej.
Północną krawędzią dzielnicy przebiega linia kolejowa nr 202. Dostęp do niej zapewnia stacja kolejowa Wejherowo (Plac Marszałka Józefa Piłsudskiego 1) obsługująca połączenia podmiejskie (PKP Szybka Kolej Miejska w Trójmieście), regionalne (Przewozy Regionalne) i dalekobieżne.
Od 29.04.2016 przez stację Wejherowo zaczęły przejeżdżać pociągi Express InterCity Premium w kierunku Kołobrzegu, Warszawy i Krakowa obsługiwane składami Pendolino.
Niestety, pomimo starań władz powiatu wejherowskiego, PKP Intercity nie zdecydowało się na zatrzymanie tychże składów w Wejherowie.
Autobusy miejskie.
Miejską komunikację autobusową w dzielnicy zapewnia Miejski Zakład Komunikacji Wejherowo poprzez linie:
2 – Wejherowo Szpital → Wejherowo Dworzec PKP → Wejherowo Szpital
3 – Gościcino Robakowska ↔ Wejherowo Odrębna
4 – Wejherowo Starostwo Powiatowe ↔ Orle Łąkowa
7 – Wejherowo Cegielnia ↔ Gościcino PKP
12 – Wejherowo Dworzec PKP ↔ Gowino Brzozowa
16 – Wejherowo os. Sikorskiego ↔ Wejherowo Transportowa
W okresie Uroczystości Wszystkich Świętych czynna jest linia specjalna:
A – Wejherowo Dworzec PKP ↔ Wejherowo Cmentarz
Autobusy regionalne.
Dworzec autobusowy w Wejherowie.
Ponadto, przy ulicy Transportowej 1 zlokalizowana jest zajezdnia PKS Gdynia.
Drogi.
Ulica Majora Henryka Sucharskiego/ulica Jana III Sobieskiego.
Główną arterią drogową osiedla na osi wschód-zachód jest droga powiatowa nr 1478G (ulica Majora Henryka Sucharskiego, przechodząca dalej w ulicę Jana III Sobieskiego) biegnąca śladem dawnego traktu z Wejherowa do Lęborka.
Węzeł Działki.
Jeden ze strategicznych węzłów drogowych w mieście. Stanowi on zachodni wyjazd z dzielnicy na drogę krajową nr 6 i pozwala przekroczyć przez linię kolejową nr 202.
Węzeł Wejherowo (Kwiatowa).
Od 10.07.2017 w miejscu dawnego przejazdu kolejowo-drogowego w ciągu ulicy Kwiatowej budowany jest wiadukt kolejowy/tunel drogowy. Zmianie uległ również układ drogowy na Placu Marszałka Józefa Piłsudskiego przed dworcem kolejowym, gdzie powstało rondo, parking kiss&amp;ride oraz zatoka autobusowa. Inwestycja planowo miała zakończyć się w październiku 2019, jednakże z powodu zmiany technologii budowy z przewiertu na wykop otwarty czas budowy wydłużono o 9 miesięcy.

</doc>
<doc id="1234587" url="https://pl.wikipedia.org/wiki?curid=1234587" title="Nikołaj Kryżanowski (generał)">
Nikołaj Kryżanowski (generał)

Nikołaj Andriejewicz Kryżanowski (ros. Николай Андреевич Крыжановский; ur. w Petersburgu, zm. 29 kwietnia 1888) – rosyjski generał-adiutant od 1863, warszawski generał-gubernator wojenny od 19 listopada 1861 do 9 czerwca 1862, szef sztabu 1 Armii Czynnej, stacjonującej w Królestwie Polskim, generał-gubernator orenburski od 1865, członek Rady Administracyjnej i Rady Stanu Królestwa Polskiego, zastępca dowódcy Wileńskiego Okręgu Wojskowego.

</doc>
<doc id="1234589" url="https://pl.wikipedia.org/wiki?curid=1234589" title="Konrad II Szwabski">
Konrad II Szwabski

Konrad II Szwabski (ur. luty/marzec 1172, zm. 15 sierpnia 1196 w Durlach) – książę Rothenburg ob der Tauber w latach 1189–1191 i Szwabii w latach 1191–1196.
Konrad był synem cesarza Fryderyka Barbarossy i Beatrycze Burgundzkiej. Był panem Weißenburg in Bayern i Chebu. W 1191 r. otrzymał dobra Stafów wokół Rothenburg ob der Tauber.
W maju 1187 r. dwór cesarski rozpoczął rokowania w sprawie małżeństwa Konrada z Berenguelą Kastylijską. W lipcu 1188 r. odbyło się wesele w Carrión koło Burgos. Małżeństwo nie zostało dopełnione, gdyż dziesięcioletnia Berenguela, z powodu odnowienia się konfliktu z Welfami, nie przybyła na Boże Narodzenie 1190 r. na dwór Staufów. W 1191 r. papież Celestyn III unieważnił małżeństwo. Powodem były działania Eleonory Akwitańskiej, które doprowadziły do izolacji powiązanych z Francją Staufów.
Konrad wyruszył wraz z bratem Henrykiem VI do Rzymu na jego koronację cesarską 15 kwietnia 1191 r. Następnie wojska cesarskie wyruszyły na wojnę z Normanami. Z powodu epidemii malarii wyprawę przerwano w Neapolu. W tym samym roku Konrad został pasowany na rycerza i otrzymał księstwo Szwabii. W 1194 r. Konrad towarzyszył Henrykowi VI w zdobyciu Królestwa Sycylii. Kronikarze chwalili zdolności militarne Konrada. Po powrocie do Niemiec został zamordowany. Przyczyny nie są jasne. Przypuszcza się, że chodziło o zemstę mężczyzny, którego żonę Konrad zgwałcił. Książę został pochowany w klasztorze Lorch.

</doc>
<doc id="1234591" url="https://pl.wikipedia.org/wiki?curid=1234591" title="Porsche 64">
Porsche 64

Porsche 64 – samochód znany także jako VW Aerocoupe, Sportwagen Type 64 czy Type 60K10, został zaprojektowany z myślą o planowanym na wrzesień 1939 roku wyścigu Berlin – Rzym. Powstał na bazie nigdy nie zrealizowanego projektu samochodu Porsche 114 – dwumiejscowego modelu, który miał posiadać centralnie umieszczony silnik typu V10 chłodzony wodą i miał być pierwszym samochodem produkowanym pod marką Porsche. Ten pomysł przekreśliła jednak wtedy decyzja władz, które stwierdziły, że państwowa firma nie może dostarczać części prywatnemu przedsiębiorstwu. W związku z tym zalecono zbudowanie sportowego VW na bazie 'garbusa”. Tak więc karoserię typu 114 przystosowano do płyty podłogowej „zwykłego” VW, a ponieważ był to już jej 10. rodzaj w całym projekcie VW typ 60, „nowy” projekt otrzymał oznaczenie „Porsche typ 60 K 10" (K = Karosserie) – przemianowany dla zachowania dotychczasowej numeracji projektów na Porsche typ 64. Pierwszy jego egzemplarz ujrzał światło dzienne 6 września 1939 roku, a do 1941 roku powstały 3 egzemplarze z których do dnia dzisiejszego przetrwał tylko nr 3.

</doc>
<doc id="1234592" url="https://pl.wikipedia.org/wiki?curid=1234592" title="Parapuzosia">
Parapuzosia

Parapuzosia – wymarły rodzaj amonitów, żyjących w późnej kredzie.
"Parapuzosia" miała muszle dochodzące do gigantycznych rozmiarów (ponad 2 metry średnicy), względnie inwolutne. Ornamentacja składała się z silnych, nieprzerwanych żeberek, pomiędzy którymi mogły występować słabsze żeberka, ale tylko w okolicy brzusznej części muszli.
"Parapuzosia seppenradensis" (Landois, 1895) jest największym znanym amonitem. Okaz znaleziony w górnokampańskiej formacji łupków z Dülmen (okolice Seppenrade koło Münster – Westfalia, Niemcy) w 1895 roku przez H. Landois'a ma 195 centymetrów średnicy i niekompletną komorę mieszkalną. Szacuje się, że pierwotnie muszla miała ponad 2,5 metra średnicy. Oryginał ważący 3,5 tony wystawiony jest w Muzeum Historii Naturalnej w Münster. 

</doc>
<doc id="1234594" url="https://pl.wikipedia.org/wiki?curid=1234594" title="Arne Hoffmann">
Arne Hoffmann

Arne Hoffmann (ur. 12 maja 1969 w Wiesbaden) – niemiecki publicysta, pisarz i działacz na rzecz praw mężczyzn. 
Pod pseudonimem "Cagliostro" publikował opowiadania o tematyce erotycznej (BDSM). Mieszka w Heidenrod.

</doc>
<doc id="1234595" url="https://pl.wikipedia.org/wiki?curid=1234595" title="Paweł i Gaweł (film)">
Paweł i Gaweł (film)

Paweł i Gaweł – polski film komediowy z 1938 roku w reżyserii Mieczysława Krawicza. Tytuł nawiązuje do bajki Aleksandra Fredry, jednakże akcja filmu odbiega od literackiego pierwowzoru.
Z filmu tego pochodzi popularna kołysanka "Ach, śpij kochanie" ze słowami Ludwika Starskiego, wykonywana przez duet Bodo–Dymsza.
Fabuła.
Film opowiada o perypetiach dwóch sąsiadów – sprzedawcy kolonialnego Gawła Pawlickiego (Adolf Dymsza) oraz Pawła Gawlickiego (Eugeniusz Bodo), wynalazcy "dwupentodowej czterooktiodowej heterodyny z podwójnym napędem, automatycznym magnoskopem i telesynchronizacyjno-magnetycznym dynamo z przeciwzanikową eliminacją fal", potocznie zwaną radiem. Chcąc rozreklamować swój wynalazek, Paweł udaje się do Warszawy, gdzie spotyka Gawła. Tam Paweł zakochuje się też w skrzypaczce Violetcie (Helena Grossówna), zmuszonej udawać "cudowne dziecko", o czym Paweł nie wie.

</doc>
<doc id="1234601" url="https://pl.wikipedia.org/wiki?curid=1234601" title="Nadia Fanchini">
Nadia Fanchini

Nadia Fanchini (ur. 25 czerwca 1986 w Lovere) – włoska narciarka alpejska, dwukrotna medalistka mistrzostw świata.
Kariera.
Jako juniorka Nadia Fanchini zdobyła cztery medale MŚJ: złoty w supergigancie na mistrzostwach świata juniorów w Mariborze (2004), a także złote w zjeździe i gigancie oraz srebrny w supergigancie podczas mistrzostw świata juniorów w Bardonecchii.
Pierwszą dużą imprezą wśród seniorek były dla niej mistrzostwa świata w Bormio w 2005 roku, gdzie była czwarta w supergigancie. Walkę o podium Włoszka przegrała z Julią Mancuso z USA. W 2006 roku wystąpiła na igrzyskach olimpijskich w Turynie zajmując 8. miejsce w gigancie, 10. w zjeździe, 20. w kombinacji i 38. w supergigancie. Na rozgrywanych trzy lata później mistrzostwach świata w Val d’Isère zdobyła medal brązowy w zjeździe, ulegając jedynie Amerykance Lindsey Vonn oraz Larze Gut ze Szwajcarii. Kolejny medal zdobyła podczas mistrzostw świata w Schladming, gdzie była druga w tej konkurencji - szybsza była tylko Francuzka Marion Rolland.
Pierwsze miejsce na podium w zawodach Pucharu Świata wywalczyła 1 grudnia 2006 roku w Lake Louise, gdzie była trzecia w zjeździe. Nieco ponad dwa lata później, 7 grudnia 2008 roku w tej samej miejscowości odniosła swoje pierwsze pucharowe zwycięstwo zajmując pierwsze miejsce w supergigancie.
31 stycznia 2010 roku doznała kontuzji więzadeł krzyżowych wskutek upadku podczas supergiganta w Sankt Moritz. Uraz ten wykluczył jej udział w igrzyskach w Vancouver oraz nie wystąpiła już do końca sezonu. W sezonie 2010/2011 nie startowała również w żadnych zawodach. Ostatecznie do rywalizacji powróciła w styczniu 2012 roku.
Jej siostra Elena również była narciarką alpejską.
W 2020 r. zakończyła karierę.

</doc>
<doc id="1234604" url="https://pl.wikipedia.org/wiki?curid=1234604" title="Departament Transportu Magicznego">
Departament Transportu Magicznego



</doc>
<doc id="1234605" url="https://pl.wikipedia.org/wiki?curid=1234605" title="Richard White Bernhard Ellis">
Richard White Bernhard Ellis

Richard White Bernhard Ellis (ur. 25 sierpnia 1902 w Leicester, zm. 1966 w Londynie) – angielski lekarz pediatra.
Uczył się w Leighton Park School i w King′s College w Cambridge, po czym studiował medycynę w londyńskim St. Thomas′s Hospital. Następnie specjalizował się w pediatrii i pracował razem z Kennethem Blackfanem w amerykańskim Boston Children's Hospital. Później powrócił do Anglii i pracował w Guy′s Hospital w Londynie.
Podczas hiszpańskiej wojny domowej w 1937 Ellis pomógł w ewakuacji 4000 baskijskich dzieci. Pomagał też uciekinierom z Rumunii i Węgier. Podczas II wojny światowej służył w Royal Air Force w północnej Afryce, Belgii i we Włoszech.
Po wojnie został profesorem pediatrii w Edynburgu, gdzie pozostał do końca swojej kariery naukowej. W 1940 razem z Simonem van Creveldem opisał na łamach „Archives of Disease in Childhood” nowy zespół wad wrodzonych, znany do dziś jako zespół Ellisa-van Crevelda. W 1964 zrezygnował z pracy z przyczyn zdrowotnych. Zmarł dwa lata później.

</doc>
<doc id="1234606" url="https://pl.wikipedia.org/wiki?curid=1234606" title="Analogia iuris">
Analogia iuris

Analogia Iuris (łac. "analogia z prawa") – analogia z ducha (istoty, natury) prawa.
Od analogii legis odróżnia ją to, że jej podstawą nie jest konkretny przepis lub nawet kilka takich przepisów, ale duch prawa, natura prawa lub istota prawa albo jakaś ogólna zasada (norma), wartość, myśl przewodnia itp. Ta zasada (norma), wartość, myśl przewodnia nie jest wtedy jednak wyrażona wprost w przepisach obowiązującego prawa, ale co najwyżej da się z nich wywnioskować tudzież jest uzasadniona w danym systemie (porządku) prawa aksjologicznie. Mówi się wtedy, że tkwi ona w lub jest wrodzona dla danej gałęzi lub całego systemu prawa lub porządku prawnego.
Według jednej z koncepcji zasada, na której ma się opierać analogia iuris, budowana jest poprzez odwołanie się do założenia o konsekwencji ocen prawodawcy. Wówczas zakłada się, że jeśli obowiązują normy N1, N2… Nn odwołujące się do jakiejś zasady prawa czy oceny, wtedy będzie obowiązywała norma Nn+1, która nie została wyrażona w tekście prawnym, ale odwołuje się do tej samej zasady.
Analogia iuris wraz z analogią legis służy do wypełniania luk w prawie, do analogii iuris wolno jednak sięgać dopiero wtedy, gdy niewystarczające jest sięgnięcie do analogii legis.
Analogia iuris wraz z analogią legis oraz argumentum a fortiori i argumentum a contrario jest zaliczana do wnioskowań prawniczych i do tzw. wykładni sensu largo.
Nazywanie analogii iuris analogią jest problematyczne z uwagi na to, że inaczej niż w przypadku analogii legis nie opiera się ona na dostrzeżonym pomiędzy porównywanymi obiektami (stanami faktycznymi, normami) podobieństwie, lecz głównie na jakichś ocenach (wartościach).
Czasem „super analogią iuris” nazywana jest też teoria Ronalda Dworkina, zgodnie z którą sędziowie mają wydawać wyroki w konkretnych sprawach na podstawie zbudowanych przez siebie niepisanych zasad, jakie w najlepszy sposób uzasadniają (wyjaśniają) dotychczas zapadłe orzeczenia sądowe (zawarte w nich rozstrzygnięcia poprzednio rozpoznanych przez sądy spraw) oraz postanowienia ustaw będących w mocy.

</doc>
<doc id="1234607" url="https://pl.wikipedia.org/wiki?curid=1234607" title="Departament Kontroli Nad Magicznymi Stworzeniami">
Departament Kontroli Nad Magicznymi Stworzeniami



</doc>
<doc id="1234609" url="https://pl.wikipedia.org/wiki?curid=1234609" title="Groot Piscadera">
Groot Piscadera

Groot Piscadera − miasto na wyspie Curaçao (terytorium autonomiczne Holandii). Według danych szacunkowych na rok 2010 liczy 2 683 mieszkańców..

</doc>
<doc id="1234610" url="https://pl.wikipedia.org/wiki?curid=1234610" title="Okazjonalizm (logika)">
Okazjonalizm (logika)



</doc>
<doc id="1234611" url="https://pl.wikipedia.org/wiki?curid=1234611" title="Blue State">
Blue State

Blue State – amerykańska komedia z 2007 roku w reżyserii Marshalla Lewy. Główne role zagrali Breckin Meyer (znany z filmu "Ostra jazda") oraz Anna Paquin (wymieniona również jako producent). 
Film był kręcony w Winnipeg (Kanada) oraz Emerson (Kanada).
Opis fabuły.
John (Breckin Meyer) zaangażowany w kampanię Johna Kerry'ego zagorzały zwolennik demokratów oświadcza pijany, że przeprowadzi się do Kanady, jeśli w wyborach wygra George W. Bush. George Bush wygrywa wybory i John wraz z nowo poznaną dziewczyną Chloe (Anna Paquin) rusza w podróż do Kanady. W czasie wspólnej podróży, okazuje się, że Chloe chce uciec przed powołaniem na misję do Iraku. W Kanadzie John i Chloe poznają Glorię (Adriana O'Neil), która pomaga nowo przybyłym Amerykanom poznać partnerów do małżeństwa. Ostatecznie zakochani John i Chloe uciekają i wracają do Stanów Zjednoczonych, gdzie Chloe czeka kara za niestawienie się w jednostce.

</doc>
<doc id="1234612" url="https://pl.wikipedia.org/wiki?curid=1234612" title="Antriol">
Antriol

Antriol − miasto na wyspie Bonaire (gmina zamorska Holandii). Według danych szacunkowych na rok 2010 liczy 3 150 mieszkańców.

</doc>
<doc id="1234613" url="https://pl.wikipedia.org/wiki?curid=1234613" title="Porsche 718">
Porsche 718

Porsche 718 – samochód firmy Porsche zaprezentowany w 1957, produkowany do 1962.
Był to samochód wyścigowy z zamontowanym centralnie silnikiem, bazował na starszym modelu 550. Powstało wiele wariantów 718, takich jak "RSK" czy wersje utworzone w wyniku corocznych zmian (np. "RS 61"). W sportach samochodowych model "718 RS 60" dał Porsche całkowite zwycięstwo w zawodach 12 Hours of Sebring, odbywających się w 1960, oraz kilka zwycięstw w serii Targa Florio. W 1961 Masten Gregory wraz z Bobem Holbertem, jadąc 718/4 RS Spyder, wygrali 24-godzinny wyścig Le Mans.

</doc>
<doc id="1234614" url="https://pl.wikipedia.org/wiki?curid=1234614" title="Katherine Young">
Katherine Young

Katherine K. Young jest kanadyjską wykładowczynią religioznawstwa. Dyplom magistra zdobyła na Uniwersytecie w Chicago a doktorat na McGill University, broniąc pracę na temat historii religii, zwłaszcza hinduizmu. Następnie została wykładowczynią tego uniwersytetu. Studiowała i prowadziła badania w Indiach publikując wyniki w tym kraju. Jej badania dotyczyły związków hinduizmu z przynależnością etniczną. Jest też znana z serii książek na temat mizoandrii napisanej wraz z Paulem Nathansonem znanej pod wspólnym tytułem "Wyjść poza upadek mężczyzny" ("Beyond The Fall Of Man"), w której skład wchodzą: ' ("Spreading Misandry: The Teaching of Contempt for Men in Popular Culture"), 2001,' ("Legalizing Misandry: From Public Shame to Systemic Discrimination Against Men"), 2006, oraz "Przekraczając mizoandrię" ("Transcending Misandrię"). 
Brała również udział w projekcie badawczym dotyczącym mizoandrii, zleconym przez rząd Kanady, Donner Canadian Foundation (organizację fundującą badania naukowe) oraz Radę do Spraw Badań w Dziedzinie Nauk Społecznych i Humanistycznych.

</doc>
<doc id="1234615" url="https://pl.wikipedia.org/wiki?curid=1234615" title="Analogia legis">
Analogia legis

Analogia legis (z łac. "analogia z ustawy" od łacińskiego: "lex") – analogia z przepisu prawa, w której określa się skutki prawne stanu faktycznego przez prawo nieuregulowanego lub uregulowanego w sposób nienależyty poprzez odwołanie się do przepisu prawa, jaki normuje podobny do niego stan faktyczny.
Dzieli się ona na analogię contra legem, która służy do wypełniania luk contra legem, analogię extra legem, która służy do wypełniania luk extra legem, i analogie intra legem, która służy do wypełniania luk intra legem.
Według jednej z koncepcji jest to argumentacja odwołująca się do założenia o konsekwencji ocen prawodawcy. Opiera się na stwierdzeniu podobieństwa między faktem unormowanym a nieunormowanym. Na tej podstawie następuje wiązanie takich samych skutków prawnych z faktem nieunormowanym, jakie są wiązane przez prawo z faktem unormowanym.
Schemat analogii legis przyjmuje wówczas postać: jeśli obowiązuje norma N1 dotycząca stanu rzeczy S1, która jest wyrażona w tekście prawnym, to odwołując się do założenia o konsekwencji ocen prawodawcy należy wnosić, że obowiązuje też norma N2 niewyrażona w tekście prawnym, ale regulująca stan rzeczy S2 w sposób istotnie podobny do stanu rzeczy S1.
Istnieją kontrowersje dotyczące odróżnienia analogii legis od wykładni funkcjonalnej (celowościowej) i rozszerzającej. Tak według Z. Ziembińskiego analogia legis to szczególny przypadek wykładni funkcjonalnej. Według innych wykładnia rozszerzająca nie może wykraczać poza możliwe znaczenie językowe, intencję prawodawcy (tzw. ratio legis) lub sens objętego nią przepisu tudzież tworzyć prawa, a analogia legis to wszystko czynić może. Od wykładni prawa, w tym rozszerzającej, analogię odróżnia jednak sposób postępowania. W przypadku wykładni prawa celem jest ustalenie właściwego znaczenia tekstu prawnego, a w przypadku analogii ustalenie istnienia istotnego podobieństwa. 
Wraz z analogią iuris oraz argumentum a fortiori i argumentum a contrario analogia legis jest zaliczana do wnioskowań prawniczych i do tzw. wykładni sensu largo.
Analogia legis, choć służy głównie do wypełniania luk w prawie, może prowadzić też do wyjaśniania i porównywania norm prawnych, będąc wówczas tzw. analogią normo-porównawczą. 
W "common law" do „wypełniania” spraw jeszcze nierozpoznanych (ang. case of first impression) służy model precedensu z analogii.

</doc>
<doc id="1234616" url="https://pl.wikipedia.org/wiki?curid=1234616" title="Żegnica">
Żegnica

Żegnica – struga, lewy dopływ Parsęty o długości 11,71 km i powierzchni zlewni 26,58 km².
Struga płynie w województwie zachodniopomorskim. Fragmentami jest uregulowana.
Dolina Żegnicy została objęta obszarem ochrony siedlisk "Dorzecze Parsęty". Nazwę "Żegnica" wprowadzono urzędowo w 1948 roku, zastępując poprzednią niemiecką nazwę strugi – "Segnitz Bach".

</doc>
<doc id="1234619" url="https://pl.wikipedia.org/wiki?curid=1234619" title="Nort Salinja">
Nort Salinja

Nort Salinja – miasto na wyspie Bonaire (gmina zamorska Holandii). Według danych szacunkowych na rok 2010 liczy 1726 mieszkańców.

</doc>
<doc id="1234621" url="https://pl.wikipedia.org/wiki?curid=1234621" title="Zbójnicy">
Zbójnicy

Zbójnik, zbójnicy – tradycyjne określenie członków góralskich band rozbójniczych, składających się głównie z chłopów i działających na terenach Karpat, przez folklor uznanych za bohaterów ludowych.
Termin zbójnika jest mniej negatywny niż pokrewne: rabuś, bandyta, rozbójnik. Czasem zbójnik może być przedstawiany jednocześnie jako pozytywny bohater (czego przykładem jest legenda Janosika, którego pierwowzorem był Juraj Jánošík). W ludowych opowieściach zbójnicy byli obrońcami wyzyskiwanych górali. Działalność zbójnika określana jest terminem: "zbójnictwo" i dotyczyła ona głównie rabowania szlachty, czyli bogatych. Dzisiaj mylnie określa się tym terminem obrabowywanie bogatych i obdarowywanie biednych.
Zbójnicy z reguły działali w grupach liczących od kilku do kilkunastu osób, nazywanych „towarzystwami”, „kompaniami”, „bursami” lub „kupami zbójnickimi”. Na czele tak zorganizowanych grup stali przywódcy, których nazywano hetmanami, harnasiami, kapitanami, starszymi, a w Karpatach Wschodnich watażkami.
Słynni przywódcy zbójniccy z terenów Karpat Zachodnich: Juraj Jánošík, Ondraszek, Marcin Portasz, Sebastian Bury oraz Jerzy Proćpak. W Karpatach zbójnictwo rozpowszechniło się w połowie XVI wieku, a zaczęło zanikać w początkach XIX wieku ze względu na poprawę ekonomicznej sytuacji chłopów. „Złoty” okres zbójnictwa przypada na XVII–XVIII wiek.
W Karpatach Wschodnich zbójnicy nazywani byli opryszkami, zaś na terenach południowokarpackich i bałkańskich Imperium Osmańskiego hajdukami.
Zbójnicy byli bohaterami wielu polskich utworów literackich (np. "Karpaccy górale" (1843) Józefa Korzeniowskiego, "Na przełęczy" (1889-1890) Stanisława Witkiewicza, "Ballada o Janosiku i Szalamonównie Jadwidze" (1904), "Turniej Janosikowy" (1904), "Orlice" (1904), "Jak Janosik tańczył z cesarzową" (1909) – Kazimierza Tetmajera).
Kultura.
Do tamtych wydarzeń nawiązują liczne nazwy geograficzne:
a także nazwy współczesne (zwykle związane z turystyką):
oraz nazwa tańca zbójnickiego
Niektórzy zbójnicy mieli ogromny wpływ na opowiadania i legendy ludowe. Istnieje też wiele innych mniej ważnych miejsc związanych ze zbójnictwem np. Zbójnicki Skok.

</doc>
<doc id="1234622" url="https://pl.wikipedia.org/wiki?curid=1234622" title="Cherry Tree (Sint Eustatius)">
Cherry Tree (Sint Eustatius)

Cherry Tree – miasto na wyspie Sint Eustatius (gmina zamorska Holandii). Według danych szacunkowych na rok 2010 liczy 286 mieszkańców.

</doc>
<doc id="1234623" url="https://pl.wikipedia.org/wiki?curid=1234623" title="Zaraźnica piaskowa">
Zaraźnica piaskowa

Zaraźnica piaskowa, zaraza piaskowa ("Phelipanche arenaria" ) – gatunek rośliny z rodziny zarazowatych ("Orobanchaceae"). 
Zasięg występowania.
Występuje w Afryce Północnej (Algieria, Maroko), południowej i środkowej Europie oraz na części Azji (Kaukaz, Turcja, Iran, Kazachstan, Czelabińsk). W Polsce roślina bardzo rzadka. Podano ją z kilku tylko stanowisk nad dolną Odrą i dolną Wisłą oraz na jednym stanowisku koło Lubiąża na Dolnym Śląsku.
Biologia i ekologia.
Bylina, geofit. Jest rośliną bezzieleniową i, jak wszystkie zarazy, pasożytem. Najczęściej pasożytuje na roślinach z rodzaju bylica ("Artemisia" sp.). Kwitnie w czerwcu i lipcu.
Zagrożenia i ochrona.
W latach 2004–2014 roślina była objęta w Polsce ochroną ścisłą, od 2014 roku podlega częściowej ochronie gatunkowej. Gatunek został umieszczony na Czerwonej liście roślin i grzybów Polski (2006) w grupie gatunków wymarłych (kategoria zagrożenia Ex). W wydaniu z 2016 roku otrzymał kategorię CR (krytycznie zagrożony).
Znajduje się także w Polskiej Czerwonej Księdze Roślin w grupie gatunków krytycznie zagrożonych (kategoria zagrożenia CR).

</doc>
<doc id="1234625" url="https://pl.wikipedia.org/wiki?curid=1234625" title="Masurenbund">
Masurenbund

Masurenbund, Związek Mazurów – organizacja, założona w 1923 roku.
Czołowym organizatorem powstałego w 1923 w Ełku r. Masurenbundu (Związku Mazurów) był pochodzący z powiatu ełckiego młody Mazur – Gustaw Sawicki.
Na początku grudnia 1923 r. Sawicki dał ogłoszenie w jednej z ełckich gazet w sprawie projektu założenia organizacji mazurskiej. Organizacja ta miałaby się nazywać Altpreussenklub lub Masurenbund.
Założeniem organizacji mazurskiej zainteresowali się m.in. jego brat Jan, kupiec Adolf Szymańczyk i sekretarz ełckiego magistratu, Burghard. Sawicki zorganizował wspólnie z nimi zebranie, na którym zadecydowali o powołaniu do życia Masurenbundu.
Pierwsze publiczne zebranie nowo powstałego Związku odbyło się 13 kwietnia 1924 r. w Sochach w powiecie ełckim. Na zebraniu tym przedstawiono żądania Związku: zastąpienie urzędników niemieckich na Mazurach Mazurami, oddania parcel rządowych i kredytów na Mazurach przede wszystkim Mazurom, wrócenie Mazurom starych praw i przywilejów, wprowadzenie ich języka ojczystego do szkół i bezwzględnego udzielania nauki religii i śpiewu w tym języku. Podobnie jak w okresie działalności Mazurskiej Partii Ludowej podniesiono hasło Mazury dla Mazurów. Po zebraniu w Sochach liczba członków Związku wzrosła do 180.
Celem głównym Masurenbundu miało być zwrócenie uwagi rządu Rzeszy na ubóstwo ludności mazurskiej i poprawa jej położenia gospodarczego oraz kulturalnego, co znalazło wyraz m.in. w przytoczonym poniżej statucie Związku:
W początkowej fazie istnienia Związek posiadał niewielkie wpływy, toteż władze niemieckie nie przeszkadzały w jego działalności. Później jednak dostrzegając kontakty z ruchem polskim i wzrost popularności ruchu mazurskiego, Niemcy rozpoczęli przeciwdziałanie. Zaczęły się ataki prasowe, bojkot handlowy jednego z liderów Związku Mazurów – Adolfa Szymańczyka, zwalnianie z pracy urzędników i pracowników związanych z ruchem. Rolnikom, którzy wyrażali poparcie dla Związku, zapowiedziano wypowiedzenie hipotek. Władze policyjne podejrzewając Gustawa Sawickiego o kontakty z ruchem polskim przeniosły go służbowo do Berlina w styczniu 1926 r. i roztoczyły nad nim dyskretną „opiekę”.
Po wyjeździe Sawickiego, Szymańczyk pogłębiał swoje kontakty z ruchem polskim. Po wielu perypetiach rozpoczął wydawanie gazety Masovia. Natrafił jednak na poważne utrudnienia ze strony władz narzucających tematykę artykułów. Zdobył także niewielką liczbę czytelników.
Przeniesiony służbowo do Berlina Gustaw Sawicki przyczynił się do utworzenia 20 lutego 1926 roku Centrali Związku Mazurów. Centrala miała oddziaływać na wychodźstwo mazurskie na terenie całej Rzeszy.
Działacze berlińskiej Centrali Związku uważali, że ich działalność w Berlinie będzie znacznie swobodniejsza niż na Mazurach, i że będą mogli oddziaływać nie tylko na swoich ziomków przebywających na wychodźstwie, lecz także na terenach mazurskich. Wielu Mazurów przebywających z dala od swojego "Heimatu" odczuwało obcość wobec narodu niemieckiego, co przyczyniło się do ich powrotu do mazurskości.
W pierwszych miesiącach po reaktywowaniu w Berlinie Związku Mazurów, zajmował (przynajmniej oficjalnie) równie krytyczne stanowisko wobec Związku Polaków w Niemczech, jak i wobec Heimatdienstu, a to z powodu chęci pozbawiania Mazurów odrębności szczepowej. W późniejszym okresie, pod wpływem Sawitzkiego, Związek Mazurów próbował zbliżyć się do Związku Polaków nie rezygnując z zasadniczych założeń programowych. Niemniej ten ostatni, przede wszystkim pod wpływem polskiej służby konsularnej, krytycznie oceniał możliwości współpracy. Przeszkadzały mu zwłaszcza separatystyczne założenia Związku Mazurów.
Związek Mazurów starał się działać przede wszystkim na gruncie lojalności wobec państwa niemieckiego. Działacze Związku oskarżyli w sądzie skutecznie Kanneberga – agenta Heimatdienstu, który tę lojalność podważał. Próbowano również rozszerzać dalszą działalność organizacyjną poprzez mężów zaufania mieszkających w Berlinie, Westfalii i na Mazurach.
W maju 1928 r. Kurt Obitz i Gustaw Sawicki podjęli próbę ujednolicenia działań wszystkich organizacji mazurskich. Zredagowana przez Obitza odezwa wzywała Mazurów do utworzenia własnego przedstawicielstwa reprezentującego mazurskie interesy i pozbawionego obcych wpływów. Berliński ośrodek Związku Mazurów dążył do powołania jednolitego kierownictwa ruchu mazurskiego z następującym programem:
W styczniu 1930 r. Związek Mazurów zwrócił się z memoriałem do Rządu Rzeszy Niemieckiej, w którym przedstawił prześladowanie narodowościowe Mazurów w przeszłości i w chwili obecnej, ciężką sytuację ludu mazurskiego i wzywał do wstrzymania niszczącej go polityki, któremu przecież państwo niemieckie tak wiele zawdzięczało.
Po dojściu Hitlera do władzy Związek Mazurów zaprzestał, ze względów bezpieczeństwa, swej działalności oraz wydawania „Cechu” – swego organu prasowego, poprzestając jedynie na publikowaniu poufnych okólników do mężów zaufania.
W piętnastą rocznicę plebiscytu członkowie Masurenbundu zwrócili się do kanclerza Rzeszy – Adolfa Hitlera – z prośbą o przyjęcie delegacji mazurskiej dla powtórzenia przysięgi wierności wobec Rzeszy i upomnienia się o ponowne przyjęcie do pracy wiernych niemczyźnie Mazurów. Delegacja ta nie została jednak przyjęta.

</doc>
<doc id="1234631" url="https://pl.wikipedia.org/wiki?curid=1234631" title="Andrei Cherkasov">
Andrei Cherkasov



</doc>
<doc id="1234632" url="https://pl.wikipedia.org/wiki?curid=1234632" title="Derywacyjna koncepcja wykładni">
Derywacyjna koncepcja wykładni

Derywacyjna koncepcja wykładni przyjmuje dwie formy – ogólną i szczególną. Ogólna koncepcja zakłada, że wykładnią jest rozumienie tekstu prawnego, czyli przypisanie znaczenia wyrażeniom użytym w tekście prawnym. W takim ujęciu zakłada się, że nie istnieje możliwość bezpośredniego rozumienia tekstu prawnego – nawet gdy jest on odczytywany bezpośrednio, dokonujemy jego interpretacji przypisując poszczególnym wyrażeniom treść i zakres, czyli konotację i denotację.
W wersji szczególnej eksponuje się rozróżnienie przepisu od normy. Wykładnia ma polegać na odczytaniu z przepisu normy abstrakcyjnej i generalnej. Będzie więc przebiegać w dwóch fazach. W pierwszej rekonstruujemy takie wyrażenie normokształtne, a w drugiej nadajemy znaczenie poszczególnym wyrażeniom wchodzącym w jego skład.

</doc>
<doc id="1234635" url="https://pl.wikipedia.org/wiki?curid=1234635" title="Zaraza błękitnawa">
Zaraza błękitnawa

Zaraza błękitnawa ("Orobanche coerulescens" Stephan ex Willd.) – gatunek rośliny z rodziny zarazowatych ("Orobanchaceae"). 
Nazewnictwo.
Ma liczne synonimy nazwy łacińskiej
Zasięg występowania.
Występuje w środkowej, południowej i południowo-wschodniej Europie oraz na obszarach Azji o umiarkowanym klimacie. W Polsce jest bardzo rzadka. Podawana była tylko w starszej literaturze ze stanowisk nad dolną Wisłą w północnej części kraju.
Biologia i ekologia.
Bylina, geofit. Jest rośliną bezzieleniową i, jak wszystkie zarazy, pasożytem. Kwitnie od czerwca do lipca. Pasożytuje na różnych gatunkach krwawnika oraz bylicy.
Zagrożenia i ochrona.
W latach 2004-2014 roślina była objęta w Polsce ochroną ścisłą, od 2014 roku podlega częściowej ochronie gatunkowej. Roślina jest umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię CR (krytycznie zagrożony).
Znajduje się także w Polskiej Czerwonej Księdze Roślin w grupie gatunków krytycznie zagrożonych (kategoria zagrożenia CR).

</doc>
<doc id="1234637" url="https://pl.wikipedia.org/wiki?curid=1234637" title="Kłuda">
Kłuda

Kłuda – struga, prawy dopływ Parsęty o długości 6,87 km i powierzchni zlewni 10,98 km².
Struga płynie w województwie zachodniopomorskim. Jej źródła znajdują się na łąkach nieopodal miejscowości Radomyśl. Koryto strugi jest uregulowane, a jego dno piaszczyste. Dolina Kłudy została objęta obszarem ochrony siedlisk "Dorzecze Parsęty".
Nazwę "Kłuda" wprowadzono urzędowo w 1950 roku, zastępując poprzednią niemiecką nazwę strugi – "Klauder Bach".

</doc>
<doc id="1234638" url="https://pl.wikipedia.org/wiki?curid=1234638" title="Quba">
Quba

Quba – miasto w Azerbejdżanie, stolica rejonu Quba. Według danych szacunkowych na rok 2008 liczy 23 381 mieszkańców.

</doc>
<doc id="1234639" url="https://pl.wikipedia.org/wiki?curid=1234639" title="Werner Alfred Berger">
Werner Alfred Berger

Werner Alfred Berger (ur. 22 stycznia 1901 w Konstancja, zm. 10 czerwca 1964 w Rottweil) – niemiecki zbrodniarz wojenny, członek załogi niemieckiego obozu koncentracyjnego Buchenwald i SS-Oberscharführer.
W zawodu urzędnik banku. Członek NSDAP i Waffen-SS (od kwietnia 1940). Pełnił służbę w obozie Buchenwald od stycznia 1941 do kwietnia 1945 jako urzędnik administracji, odpowiedzialny za pieniądze zrabowane więźniom. Berger był również czasowo, od kwietnia 1942 do maja 1943, przydzielony do "Kommanda 99", które zajmowało się eksterminacją jeńców radzieckich. Osobiście rozstrzelał kilkudziesięciu z nich w obozowej stajni (między innymi czternastu w styczniu 1943).
Berger został osądzony za swoje zbrodnie przez amerykański Trybunał Wojskowy w Dachau w procesie członków komanda 99 (US vs. Werner Alfred Berger i inni) i skazany na karę dożywotniego pozbawienia wolności.

</doc>
<doc id="1234642" url="https://pl.wikipedia.org/wiki?curid=1234642" title="Şabran">
Şabran

Şabran (do 2010 r. Dəvəçi) – miasto w Azerbejdżanie, stolica rejonu Şabran. Według danych szacunkowych na rok 2008 liczy 22 920 mieszkańców.

</doc>
<doc id="1234643" url="https://pl.wikipedia.org/wiki?curid=1234643" title="Midnattens Widunder">
Midnattens Widunder

Midnattens Widunder – pierwszy album folk metalowego zespołu Finntroll. Został wydany w 1999 przez Spinefarm Records. 

</doc>
<doc id="1234645" url="https://pl.wikipedia.org/wiki?curid=1234645" title="Amilkar Paulucci">
Amilkar Paulucci

Amilkar Paulucci (ur. ok. 1810, zm. 1874) – rosyjski generał, oberpolicmajster warszawski od lutego do marca 1861. W 1852 został odznaczony Orderem Świętego Jerzego IV klasy.

</doc>
<doc id="1234646" url="https://pl.wikipedia.org/wiki?curid=1234646" title="Life in Mono">
Life in Mono

Life in Mono - trzeci solowy album wokalistki Spice Girls, Emmy Bunton wydany w 2006 roku. 
Album dotarł do 65 miejsca brytyjskiej listy sprzedaży albumów. Promowały go dwa single: "All I Need to Know" i "Downtown", który osiągnął trzecie miejsce w zestawieniu najlepiej sprzedających się brytyjskich singli.

</doc>
<doc id="1234649" url="https://pl.wikipedia.org/wiki?curid=1234649" title="Otępienie czołowo-skroniowe">
Otępienie czołowo-skroniowe

Otępienie czołowo-skroniowe () – klinicznie, genetycznie i morfologicznie heterogenna grupa chorób neurodegeneracyjnych należących do tauopatii. Zalicza się tu chorobę Picka, wariant czołowy FTD, wariant skroniowy FTD, wariant behawioralny FTD i postępującą afazję bez płynności mowy.
Epidemiologia.
Otępienie czołowo-skroniowe stanowi przyczynę 8–10% przypadków demencji. Większość to przypadki sporadyczne; postacie rodzinne są rzadkie. Krewni pacjentów z FTD mają 3,5 razy wyższe ryzyko zachorowania od populacji ogólnej.
Leczenie.
Nie ma skutecznej terapii zaburzeń poznawczych w otępieniach czołowo-skroniowych.

</doc>
<doc id="1234650" url="https://pl.wikipedia.org/wiki?curid=1234650" title="Horst Dittrich">
Horst Dittrich

Horst Ernst Dittrich (ur. 6 sierpnia 1911 w Grosszschocher-Windorf, zm. 17 lutego 1999 w Mengkofen) – zbrodniarz nazistowski, członek załogi niemieckiego obozu koncentracyjnego Buchenwald i SS-Hauptscharführer.
Z zawodu ślusarz. Członek NSDAP i SS (nr identyfikacyjny 41910). Pełnił służbę w Buchenwaldzie od lipca 1938 do grudnia 1942, gdzie kierował obozową zbrojownią. Od listopada 1941 do lutego 1942 był także członkiem "Kommanda 99", które zajmowało się eksterminacją jeńców radzieckich. Osobiście rozstrzelał przynajmniej 40 z nich w obozowej stajni. 
Podczas głównego procesu zbrodniarzy z Buchenwaldu (US vs. Josias Prince Zu Waldeck i inni) był świadkiem oskarżenia. Sam Dittrich został osądzony za swoje zbrodnie również przez amerykański Trybunał Wojskowy w Dachau w procesie członków komanda 99 (US vs. Werner Alfred Berger i inni) i skazany na karę dożywotniego pozbawienia wolności.

</doc>
<doc id="1234652" url="https://pl.wikipedia.org/wiki?curid=1234652" title="Zaraza wielka">
Zaraza wielka

Zaraza wielka ("Orobanche elatior" Sutton) – gatunek rośliny z rodziny zarazowatych ("Orobanchaceae").
Zasięg występowania.
Występuje w Azji i Europie. W Polsce jest rzadka. Występuje na rozproszonych stanowiskach, głównie na niżu i w pasie wyżyn. Jej stanowiska podawane były m.in. z Pomorza Gdańskiego, Niecki Nidziańskiej, Bramy Morawskiej, Wyżyny Śląskiej, Wyżyny Kieleckiej, Przedborskiej i Lubelskiej. W Karpatach podano jej występowanie tylko z pojedynczych stanowisk w Beskidzie Wyspowym, na Pogórzu Wielickim i Cieszyńskim.
Zagrożenia i ochrona.
Roślina była objęta w Polsce ochroną ścisłą w latach 2004-2014, od 2014 znajduje się pod częściową ochroną gatunkową.
Gatunek jest umieszczony na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymał kategorię EN (zagrożony).

</doc>
<doc id="1234653" url="https://pl.wikipedia.org/wiki?curid=1234653" title="Fajita">
Fajita

Fajita (wym. "fahita") jest określeniem rodzaju potrawy kuchni meksykańskiej, w skład której wchodzi grillowane mięso podawane na pszenicznej lub kukurydzianej tortilli. Początkowo "fajita" przyrządzana była wyłącznie z mięsa wołowego, jednak w chwili obecnej popularne są również wersje z mięsem kurczaka, wieprzowiną lub krewetkami. W restauracjach mięso pieczone i podawane jest często z cebulą i papryką. Popularnymi dodatkami są: kwaśna śmietana, guacamole, salsa, pico de gallo, ser i pomidory.
W języku hiszpańskim "fajita" jest zdrobnieniem słowa "faja", oznaczającego pas lub obręcz. Rzeźnicy w obszarach przygranicznych Teksasu i Meksyku używali tego określenia w odniesieniu do wołowej przepony. Badacze stwierdzili, iż tortilla z wołowiną i przyprawami była znana już w latach trzydziestych XX wieku, jednak samo określenie "fajita" pojawiło się w druku dopiero w roku 1971. 
Niektórzy puryści twierdzą, iż określenie "fajita" odnosi się jedynie do potrawy przyrządzonej w oparciu o mięso wołowe, i że inne jej odmiany stanowią osobne dania. Niezależnie od tego słowo to rozszerzyło swoje znaczenie wyłącznie z nazwy określonej części wołowiny, na potrawę przyrządzaną w opisany powyżej sposób, i obejmuje również wchodzącą często w skład potrawy grilowaną cebulę i paprykę.
W wielu restauracjach gorąca, skwiercząca fajita podawana jest na osobnej metalowej patelni, podczas gdy tortille i dodatki serwowane są na dodatkowych talerzach.

</doc>
<doc id="1234654" url="https://pl.wikipedia.org/wiki?curid=1234654" title="Opadanie powieki">
Opadanie powieki



</doc>
<doc id="1234659" url="https://pl.wikipedia.org/wiki?curid=1234659" title="Margot Kidder">
Margot Kidder

Margot Kidder, właściwie Margaret Ruth Kidder (ur. 17 października 1948 w Yellowknife, zm. 13 maja 2018 w Livingston) – kanadyjsko-amerykańska aktorka filmowa i telewizyjna.
Życiorys.
Młodość.
Urodziła się w Yellowknife, na Terytoriach Północno-Zachodnich jako jedno z pięciorga dzieci inżyniera górnictwa, pochodzącego z Nowego Meksyku, Isaaca Platta Kendalla i nauczycielki historii Jocelyn Mary „Jill” (z domu Wilson). Dorastała z siostrą Annie i trzema braćmi – Johnem, Michaelem i Peterem. Uczęszczała do szkoły średniej w Vancouver i Havergal College w Toronto.
Kariera.
Swoją ekranową przygodę zapoczątkowała w 1969 roku gościnnym udziałem w kanadyjskich serialach: "Wojeck", "Przygody w tęczowym miasteczku" ("Adventures in Rainbow Country"), "McQueen" jako młoda dziennikarka Jenny i "Corwin". Po kinowym debiucie w amerykańskiej komedii "Ale zabawa" ("Gaily, Gaily", 1969) i komedii romantycznej "Lubiący się bawić" ("Quackser Fortune Has a Cousin in the Bronx", 1970) u boku Gene’a Wildera, pojawiła się w seryjnym westernie NBC "Nichols" (1971, 1972) i serialu ABC "Harry O" (1973) z Martinem Sheenem i Cheryl Ladd.
Zwróciła na siebie uwagę podwójną rolą bliźniaczek w thrillerze psychologicznym Briana de Palmy "Siostry" ("Sisters", 1973). Kreacja Barbie Coard w kanadyjskim dreszczowcu "Czarne święta" ("Black Christmas", 1974) i podwójna rola sióstr Brigit i Thelmy w dramacie "Spokojny dzień w Belfaście" ("A Quiet Day in Belfast", 1974) przyniosła jej kanadyjską nagrodę Etrog. W marcu 1975 roku jej zdjęcia w negliżu ukazały się na łamach miesięcznika dla panów "Playboy".
Przełomem w karierze stała się uhonorowana nagrodą Saturna kreacja reporterki Lois Lane, ukochanej Supermana w filmie Richarda Donnera "Superman" (1978). Była gościem programu rozrywkowego sieci telewizyjnej NBC "Saturday Night Live" (1979). Po sukcesie obrazu o Supermanie powstały trzy sequele: Richarda Lestera - "Superman II" (1981) i "Superman III" (1983) oraz "Superman IV" ("Superman IV: The Quest for Peace", 1987) Sidneya J. Furie.
Zagrała w dramacie George’a Roya Hilla "Wielki Waldo Pepper" ("The Great Waldo Pepper", 1975) z Robertem Redfordem i Susan Sarandon, filmie "Amityville Horror" (1979) u boku Jamesa Brolina, komediodramacie "Willie i Phil" ("Willie and Phil", 1980) z Michaelem Ontkeanem, komediodramacie wojennym "Jakiś poczciwy bohater" ("Some Kind of Hero", 1982) u boku Richarda Pryora oraz telewizyjnej adaptacji sztuki George’a Bernarda Shaw "Pigmalion" (1983) z Peterem O’Toole. W telewizyjnym thrillerze CBS "Dowód rzeczowy" ("Body of Evidence", 1988) u boku Barry’ego Bostwicka wcieliła się w postać pielęgniarki, która odkrywa spore nieprawidłowości w badanych przez męża-patologa zwłokach.
Pojawiła się także w serialu CBS "Dotyk anioła" ("Touched by an Angel", 1998), telewizyjnych dramatach LGBT "Wspólny mianownik" ("Common Ground", 2000) z Brittany Murphy i Jasonem Priestleyem oraz "Morderstwo po drugiej stronie" ("On the Other Hand, Death", 2008) z Chadem Allenem, w serialu The CW "Tajemnice Smallville" ("Smallville", 2004) i ABC "Bracia i siostry" ("Brothers and Sisters", 2007).
Życie prywatne.
Spotykała się z premierem Kanady Pierre'em Trudeau i przez dwa lata była związana z reżyserem Brianem De Palmą. Była trzykrotnie mężatką; z amerykańskim scenarzystą teatralnym Thomasem McGuane (1975-76), z którym ma córkę Maggie (ur. 1976), aktorem Johnem Heardem (1979) i francuskim reżyserem Philippe de Broca (od 6 sierpnia 1983 do 1984).
W 1990 roku przeżyła wypadek samochodowy, dwa lata później miała problemy finansowe. W 1996 roku ujawniła się u niej choroba afektywna dwubiegunowa.
17 sierpnia 2005 roku została obywatelką Stanów Zjednoczonych w Butte, w stanie Montana, niedaleko Livingston.
Zmarła 13 maja 2018 r. w swoim domu w Livingston w stanie Montana w wieku 69 lat.

</doc>
<doc id="1234661" url="https://pl.wikipedia.org/wiki?curid=1234661" title="Zaraza siatkowata">
Zaraza siatkowata

Zaraza siatkowata, z. bladokwiatowa ("Orobanche reticulata" ) – gatunek byliny z rodziny zarazowatych ("Orobanchaceae"). Występuje na rozległym obszarze Europy (bez krańców północnych, zachodnich i południowych) oraz w zachodniej Azji. Jest rośliną pasożytniczą. Pasożytuje głównie na ostrożeniach i ostach. W Polsce jest rośliną rzadką, aczkolwiek spotykaną we wszystkich regionach poza środkową częścią kraju. Najliczniejsze stanowiska ma na Pomorzu Zachodnim.
Biologia i ekologia.
Bylina bezzieleniowa, bez korzeni. Kwitnie od czerwca do września. Jest rośliną pasożytniczą. Pasożytuje na roślinach z rodziny astrowatych ("Asteraceae"), głównie na ostrożeniach ("Cirsium" sp.) i ostach ("Carduus" sp.).
Występuje w murawach kserotermicznych, rzadziej spotykana w lasach łęgowych i na wilgotnych łąkach. Rośnie na podłożu bogatym w węglan wapnia.
Zagrożenia i ochrona.
W latach 2004–2014 gatunek był objęty w Polsce ochroną ścisłą, od 2014 roku podlega ochronie częściowej. Jedno stanowisko w Górach Kaczawskich znajduje się na terenie rezerwatu Góra Miłek.
Roślina jest umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię EN (zagrożony).
Zagrożeniem dla gatunku jest intensywna gospodarka łąkowa oraz naturalnie następująca sukcesja ekologiczna roślinności.

</doc>
<doc id="1234665" url="https://pl.wikipedia.org/wiki?curid=1234665" title="Wielka zaraza">
Wielka zaraza



</doc>
<doc id="1234666" url="https://pl.wikipedia.org/wiki?curid=1234666" title="Perznica">
Perznica

Perznica – rzeka, prawy dopływ Parsęty o długości 26,22 km i powierzchni zlewni 229,27 km².
Rzeka płynie w województwie zachodniopomorskim. Dopływy rzeki stanowią: Łozica, Radusza i Trzebiegoszcz. 
Nazwę "Perznica" wprowadzono urzędowo w 1948 roku, zastępując poprzednią niemiecką nazwę rzeki – "Pirnitz Hüttenfliess".

</doc>
<doc id="1234669" url="https://pl.wikipedia.org/wiki?curid=1234669" title="Apołłos Musin-Puszkin">
Apołłos Musin-Puszkin

Apołłos Apołłosowicz Musin-Puszkin (ur. 17 lutego 1760 w Petersburgu, zm. 18 kwietnia 1805 w pobliżu Tbilisi) – rosyjski chemik i mineralog, działacz państwowy, hrabia. Był członkiem honorowym Petersburskiej Akademii Nauk (od 1796 roku) oraz członkiem Royal Society (od 1799 roku). 
Wywodził się z rodu Musinów-Puszkinów, jego ojcem był hrabia Apołłos Jepafroditowicz Musin-Puszkin, działacz państwowy i tłumacz. Wykształcenie odebrał w domu, a następnie działał w dyplomacji, uczestnicząc m.in. w negocjacjach w sprawie przyłączenia Gruzji do Rosji. Od 1791 roku był doradcą Ekspedycji Górniczej, w 1796 roku został wiceprzewodniczącym Kolegium Górnictwa. Organizował także badania zasobów mineralnych Kaukazu i Zakaukazia, przyczyniając się do rozwoju górnictwa w tych rejonach. W latach 1799-1805 kierował wyprawą zakaukaską, która badała złoża mineralne Kaukazu i Zakaukazia. 
Był autorem prac naukowych w dziedzinie chemii, jego badania dotyczyły głównie platyny, chromu i metali grupy platynowej. W 1797 roku udało mu się wyizolować szereg soli kompleksowych platyny, uzyskać amalgamat platyny poprzez redukcję chloroplatynianu amonu rtęcią, a także po raz pierwszy uzyskać roztwór koloidalny rtęci metalicznej. W 1800 roku opracował metodę wytwarzania platyny kowalnej poprzez nagrzewanie jej amalgamatu. W tym samym roku odkrył ałun chromowy. Ponadto zaproponował metodę oddzielania platyny od żelaza, otrzymał szereg tlenków chromu i wolframian sodu, a także badał stopy platyny z miedzią i srebrem.

</doc>
<doc id="1234673" url="https://pl.wikipedia.org/wiki?curid=1234673" title="Zaraza drobnokwiatowa">
Zaraza drobnokwiatowa

Zaraza drobnokwiatowa ("Orobanche minor" Sm.) – gatunek byliny z rodziny zarazowatych ("Orobanchaceae"). We florze Polski gatunek obecnie (2012 r.) klasyfikowany jest jako kenofit, wcześniej uważany był za gatunek rodzimy.
Zasięg występowania.
Występuje w Afryce Północnej, na Maderze, Wyspach Kanaryjskich, Europie Południowej i Środkowej oraz w Azji Zachodniej i na Kaukazie. Zawleczona została na Azory oraz do Ameryki Południowej (Kostaryka, Kolumbia, Chile). W Polsce występuje wyłącznie na południu, przede wszystkim w Karpatach. Obecnie występuje tylko na pojedynczych stanowiskach na Pogórzu Cieszyńskim, Strzyżowskim, Rożnowskim, w Beskidzie Małym, Kotlinie Sądeckiej, Beskidzie Niskim. 
Zagrożenia i ochrona.
Roślina była objęta w Polsce ścisłą ochroną gatunkową w latach 2012-2014. Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). Ochrona gatunku jest trudna, gdyż pojawia się on w danym siedlisku przypadkowo i po jakimś czasie zanika.
Znaczenie.
W niektórych krajach, szczególnie tam, gdzie występuje jako gatunek zawleczony (np. w USA), staje się gatunkiem inwazyjnym. Obserwuje się masowe pojawy tego gatunku w uprawach roślin rolniczych, szczególnie na plantacjach koniczyny, rzepaku, słonecznika, tytoniu, bobu, pomidora. Jest tutaj chwastem powodującym duże straty w plonach.

</doc>
<doc id="1234674" url="https://pl.wikipedia.org/wiki?curid=1234674" title="Podwyższone ciśnienie wewnątrzczaszkowe">
Podwyższone ciśnienie wewnątrzczaszkowe



</doc>
<doc id="1234675" url="https://pl.wikipedia.org/wiki?curid=1234675" title="Ħamrun Spartans FC">
Ħamrun Spartans FC

Ħamrun Spartans Football Club - maltański klub piłkarski z siedzibą w mieście Ħamrun.
Historia.
"Ħamrun Spartans" założony został w 1907 roku. W 1918 roku klub zmienił nazwę na "Ħamrun United", jednak rok później powrócił do pierwotnej nazwy. W 1921 klub ponownie zmienił nazwę - tym razem na "Ħamrun Lions" i znów po roku powrócił do nazwy pierwotnej, która później już nie była zmieniana. Do dziś klub zdobył 7 tytułów mistrza Malty oraz 11-krotnie został wicemistrzem Malty. Za najwybitniejszego piłkarza w historii klubu uważany jest Stefan Sultana, który w swojej karierze zdobył 252 gole, w tym 225 dla "Ħamrun Spartans". Do dziś jest on najlepszym strzelcem w historii Malty. W sezonie 2007/08 klub, po powrocie do pierwszej ligi, gra jako beniaminek.

</doc>
<doc id="1234676" url="https://pl.wikipedia.org/wiki?curid=1234676" title="Nadciśnienie wewnątrzczaszkowe">
Nadciśnienie wewnątrzczaszkowe



</doc>
<doc id="1234678" url="https://pl.wikipedia.org/wiki?curid=1234678" title="Piotr Kalniszewski">
Piotr Kalniszewski

Petro Kalnyszewski ukr. Петро Іванович Калнишевський (ur. 20 czerwca 1690, zm. 31 października 1803) był ostatnim atamanem Siczy Zaporoskiej. 
Życiorys.
Po zrujnowaniu Siczy w 1775 roku przez wojska Katarzyny II pod dowództwem Piotra Tekeliego, w wieku 85 lat został uwięziony na Sołowkach. W zimnej klasztornej celi o wymiarach 2 m na 1 m spędził 26 lat; na świeże powietrze wypuszczano go trzy razy w roku z okazji świąt. Uwolniony przez cara Aleksandra I w 1801 roku, kiedy miał już 110 lat. Wtedy już niewidomy, nie zdecydował się wrócić do rodziny i zmarł w klasztorze dwa lata później.
W 2008 Ukraiński Kościół Prawosławny Patriarchatu Kijowskiego kanonizował go.
W 2015 Ukraiński Kościół Prawosławny Patriarchatu Moskiewskiego kanonizował go z tytułem świętego sprawiedliwego.

</doc>
<doc id="1234679" url="https://pl.wikipedia.org/wiki?curid=1234679" title="Zwiększone ciśnienie wewnątrzczaszkowe">
Zwiększone ciśnienie wewnątrzczaszkowe



</doc>
<doc id="1234680" url="https://pl.wikipedia.org/wiki?curid=1234680" title="Jaktens Tid">
Jaktens Tid

Jaktens Tid – drugi album folk metalowej grupy Finntroll wydany w 2001 roku przez Spinefarm Records.

</doc>
<doc id="1234681" url="https://pl.wikipedia.org/wiki?curid=1234681" title="Hamrun Spartans">
Hamrun Spartans



</doc>
<doc id="1234682" url="https://pl.wikipedia.org/wiki?curid=1234682" title="Zaraźnica gałęzista">
Zaraźnica gałęzista

Zaraźnica gałęzista, zaraza gałęzista ("Phelipanche ramosa" ) – gatunek byliny z rodziny zarazowatych ("Orobanchaceae"). We florze Polski jest kenofitem. Roślina pasożytnicza. 
Zasięg występowania.
Występuje w Afryce Północnej, w południowej i południowo-wschodniej Europie oraz w Azji Zachodniej i na Kaukazie. Pojawia się też gdzieniegdzie poza tymi rejonami. W Polsce podawana była dawniej z Pomorza Zachodniego, Kujaw, Wielkopolski, Śląska, Lubelszczyzny, Niziny Sandomierskiej.
Zagrożenia i ochrona.
W latach 2004–2014 roślina była objęta w Polsce ochroną ścisłą, od 2014 roku podlega częściowej ochronie gatunkowej.
Roślina jest umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R).

</doc>
<doc id="1234683" url="https://pl.wikipedia.org/wiki?curid=1234683" title="Rozbójnik">
Rozbójnik

Rozbójnik – sprawca przestępstwa rozboju.
Rozbójnicy:

</doc>
<doc id="1234686" url="https://pl.wikipedia.org/wiki?curid=1234686" title="Hamrun Spartans FC">
Hamrun Spartans FC



</doc>
<doc id="1234687" url="https://pl.wikipedia.org/wiki?curid=1234687" title="Hamrun Spartans F.C.">
Hamrun Spartans F.C.



</doc>
<doc id="1234690" url="https://pl.wikipedia.org/wiki?curid=1234690" title="Ħamrun Spartans Football Club">
Ħamrun Spartans Football Club



</doc>
<doc id="1234695" url="https://pl.wikipedia.org/wiki?curid=1234695" title="Stefan Gimpl">
Stefan Gimpl

Stefan Gimpl (ur. 31 października 1979 w Saalfelden) – austriacki snowboardzista, brązowy medalista mistrzostw świata i czterokrotny zdobywca Małej Kryształowej Kuli Pucharu Świata.
Kariera.
Startował w tej dyscyplinie od 1991 roku, zaś na arenie międzynarodowej zadebiutował 22 sierpnia 1996 roku podczas konkursu Pucharu FIS w Thredbo, zajmując 32. 
miejsce w snowcrossie. Nigdy nie wystąpił na mistrzostwach świata juniorów.
W zawodach Pucharu Świata zadebiutował 9 października 2005 roku w Rotterdamie, zajmując drugie miejsce w big air. Tym samym już w swoim debiucie nie tylko zdobył pierwsze pucharowe punkty, ale od razu stanął na podium. W zawodach tych rozdzielił dwóch reprezentantów Finlandii: Risto Mattilę i Janne Korpiego. Łącznie 19 razy stawał na podium zawodów PŚ, odnosząc przy tym dziewięć zwycięstw, wszystkie w big air. Najlepsze wyniki osiągnął w sezonach 2007/2008 i 2009/2010, kiedy to zajmował piąte miejsce w klasyfikacji generalnej, a w klasyfikacji big air zdobywał Małą Kryształową Kulę. Ponadto w big air zwyciężał też w sezonach 2005/2006 i 2008/2009. W tej samej klasyfikacji był też czwarty w sezonie 2006/2007.
Podczas mistrzostw świata w Gangwon w 2009 roku wywalczył brązowy medal w swej koronnej konkurencji. W zawodach tych wyprzedzili go jedynie Markku Koski z Finlandii oraz Belg Seppe Smits. Był też osiemnasty w big air na rozgrywanych dwa lata wcześniej mistrzostwach świata w Arosie. Nie startował na igrzyskach olimpijskich.
W 2010 roku zakończył karierę.

</doc>
<doc id="1234699" url="https://pl.wikipedia.org/wiki?curid=1234699" title="Helena d’Abancourt de Franqueville">
Helena d’Abancourt de Franqueville

Helena d’Abancourt de Franqueville (ur. 26 lutego 1874 w Wiedniu, zm. 16 listopada 1942 w Krakowie) – polska bibliotekarka, historyk sztuki.
Życie.
Urodziła się w 1874 r., podawana często data 1879 jest błędna. Była córką Franciszka Ksawerego d’Abancourt de Franqueville i Józefy. W latach 1897–1902 była wolną słuchaczką Uniwersytetu Jagiellońskiego w zakresie historii sztuki. Studiowała również malarstwo i rysunek w Krakowie i Lwowie. Pracowała przez rok w krakowskim Muzeum Narodowym, skąd w 1903 r. przeszła do Biblioteki Akademii Umiejętności. Była tamże kolejno amanuentem, zastępcą bibliotekarza (1915), wreszcie bibliotekarzem (1920). Kierowała działem wymiany wydawnictw z zagranicą oraz oddziałem informacji bibliograficznej. Zajmowała się także opracowywaniem tłumaczeń tekstów zagranicznych na potrzeby Biblioteki (znała biegle kilka języków) oraz prowadziła szkolenia pracowników. Odbyła staże w kilku bibliotekach Europy Zachodniej, ponadto w latach 1920–1921 uczęszczała w Krakowie na wykłady uniwersyteckie z bibliotekoznawstwa. Od 1933 r. była współpracowniczką Komisji Historii Sztuki Polskiej Akademii Umiejętności. W 1939 r. przeszła na emeryturę, przez rok mieszkała we Lwowie, ale powróciła do Krakowa w 1940 r.; tamże zmarła w listopadzie 1942 r. W okresie międzywojennym mieszkała w Krakowie przy ul. Kazimierza Wielkiego 120. Swoje zbiory – 70 druków – przekazała testamentem Bibliotece PAU.
Działalność.
W czasie I wojny światowej była działaczką krakowskiego koła Ligi Kobiet Galicji i Śląska oraz członkinią Naczelnego Zarządu Ligi (1917–1918). Pracowała m.in. przy zaopatrywaniu Legionistów oraz opiekowała się rannymi. Współpracowała ze wspólnym pismem lig Królestwa i Galicji „Na Posterunku”. Członkini Związku Równouprawnienia Kobiet. Była założycielką i sekretarzem Komitetu Kobiet Obrony Lwowa i Kresów Wschodnich.
W okresie międzywojennym d’Abancourt de Franqueville działała w krakowskich organizacjach kobiecych, m,in była współzałożycielką Klubu Politycznego Kobiet Postępowych oraz organizacjach związanych z bibliotekarstwem i książką. Należała m.in. do Towarzystwa Bibliofilów, Towarzystwa Miłośników Książki oraz Koła Miłośników Exlibrisu w tymże towarzystwie. Z ramienia Krakowskiego Koła Związku Bibliotekarzy Polskich, w którym pełniła funkcję skarbnika w latach 1926–1927, była dwukrotnie delegatką na zjazdy krajowe (1928, 1929). Głosiła odczyty oraz wykładała na kursach dla bibliotekarzy, organizowanych przez Towarzystwo Szkoły Ludowej. Była także członkinią: Związku Inteligencji, Związku Literatów i Artystów, Związku Historyków Sztuki, Związku Przyjaciół Muzeum Narodowego w Krakowie (w latach 1912–1918 prezes), Federacji Międzynarodowej Kobiet z Wyższym Wykształceniem
Dorobek.
Była autorką artykułów z historii sztuki, literatury, bibliotekarstwa, bibliofilstwa. Ogłaszała je po polsku i po francusku, opracowywała również tłumaczenia z języka francuskiego z wymienionych wyżej dziedzin (m.in. "Malarstwo współczesne Anglii" Roberta de la Sizeranne, 1901). Tłumaczyła prace m.in. Ivo Vojnowica i Romaina Rollanda.
Publikacje.
Opublikowała m.in.:
W "Polskim Słowniku Biograficznym" (tom I, 1935) Helena d’Abancourt de Franqueville zamieściła życiorysy członków swojej rodziny – Karola (1811–1849), Franciszka Ksawerego (1815–1892) i Karola (1851–1913).

</doc>
<doc id="1234700" url="https://pl.wikipedia.org/wiki?curid=1234700" title="Zaraźnica niebieska">
Zaraźnica niebieska

Zaraźnica niebieska, zaraza niebieska ("Phelipanche purpurea" ) – gatunek rośliny z rodziny zarazowatych ("Orobanchaceae"). Występuje naturalnie w Europie, Afryce Północnej oraz w pasie od Azji Zachodniej aż po Himalaje.
Rozmieszczenie geograficzne.
Rośnie naturalnie w Algierii, Maroku, Portugalii, Hiszpanii (wliczając Wyspy Kanaryjskie), Francji (łącznie z Korsyką), Wielkiej Brytanii, Szwecji, Danii, Holandii, Belgii, Niemczech, Polsce, na Słowacji, w Czechach, Austrii, Szwajcarii, na Węgrzech, w Estonii, na Białorusi, Ukrainie (wliczając Krym), w Rosji (w europejskiej jej części oraz na Kaukazie Północnym i Dagestanie), Mołdawii, Włoszech (łącznie z Sycylią), Słowenii, Chorwacji, Bośni i Hercegowinie, Serbii, Czarnogórze, Macedonii Północnej, Albanii, Grecji, Bułgarii, Rumunii, Turcji, Syrii, Gruzji, Armenii, Azerbejdżanie, Iranie, Afganistanie oraz Pakistanie. Występuje między innymi na terenie albańskiego Parku Narodowego Prespa oraz macedońskiego Parku Narodowego Galiczicy. W Polsce jest rzadka. Podawana była ze Śląska, Pomorza, Wyżyny Małopolskiej i Lubelskiej oraz Pienin. Jednakże w ostatnim czasie potwierdzono jej występowanie tylko na jednym stanowisku.
Biologia i ekologia.
Kwitnie w czerwcu i lipcu, natomiast owoce pojawiają się w lipcu i sierpniu.
Bylina, geofit. Jest rośliną pasożytniczą. Jej żywicielami są rośliny z rodziny astrowatych ("Asteraceae"), m.in.: krwawnik ("Achillea" sp.), bylica ("Artemisia" sp.) i ostrożeń ("Cirsium" sp.).
Zagrożenia i ochrona.
W latach 2004–2014 roślina była objęta w Polsce ochroną ścisłą, od 2014 roku podlega częściowej ochronie gatunkowej.
Roślina jest umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię CR (krytycznie zagrożony).
Znajduje się także w Polskiej Czerwonej Księdze Roślin w grupie gatunków krytycznie zagrożonych (kategoria zagrożenia CR).

</doc>
<doc id="1234703" url="https://pl.wikipedia.org/wiki?curid=1234703" title="Stefania Jabłońska">
Stefania Jabłońska

Stefania Jabłońska-Bernatowicz, właśc. Stefania Szela Ginsburg-Jabłońska (ur. 7 września 1920 w Mohylewie, zm. 8 maja 2017 w Warszawie) – polska lekarka, profesor nauk medycznych, specjalista dermatolog.
Laureatka Nagrody Roberta Kocha (1985) oraz Nagrody Międzynarodowego Towarzystwa Dermatologicznego – Medal im. Marii M. Duran (2002).
Była jednym z najczęściej cytowanych naukowców polskich oraz członkiem honorowym 48 towarzystw naukowych na świecie m.in. Niemieckiej Akademii Przyrodników Leopoldina (od 1961) czy Królewskiego Instytutu Nauk Przyrodniczych Belgii.
Życiorys.
Urodzona 7 września 1920 w Mohylewie jako Rachela Ginsburg. Ojciec, Emil Ginsburg był ekonomistą, natomiast matka, Bella – lekarzem dermatologiem. W wieku 6 lat przeprowadziła się wraz z rodziną do Warszawy. Uczyła się w Gimnazjum Zjednoczenia Nauczycieli w Warszawie (1926–1937). Następnie rozpoczęła studia medyczne, początkowo w Warszawie (1937-1938), następnie we Lwowie (1938–1939), i dalej kontynuując we Frunze. Dyplom lekarza uzyskała w 1942 r. Następnie była lekarzem w Armii Czerwonej (1942–1944).
Specjalizację z dermatologii zdobywała w latach 1944–1946 w Wydziale Patologii Skóry Akademii Nauk ZSRR w Leningradzie, pod kierunkiem radzieckiej profesor Olgi Podwysockiej. Zatrudniona na etacie lekarza Ministerstwa Bezpieczeństwa Publicznego (VI Departament Więziennictwa) w więzieniu mokotowskim w latach 1947–1949. Jako stypendystka WHO (1949) pracowała na stanowisku asystenta w University of Pensylvania w Filadelfii.
Tytuł doktora uzyskała w 1950 na podstawie pracy "Cechy histologiczne odczynów skórnych na tuberkulinę i wyciągi z prątków gruźlicy", a stopień doktora habilitowanego w 1951 Tytuł profesora nadzwyczajnego uzyskała w 1954, natomiast profesora zwyczajnego nauk medycznych otrzymała w 1974.
W latach 1946–2006 pracowała w Klinice Dermatologicznej Uniwersytetu, a później Akademii Medycznej w Warszawie, pełniąc w latach 1949–1990 funkcję ordynatora po Marianie Grzybowskim. W roku 1956 we współpracy z kierownikiem Kliniki Dermatologii w Monachium – prof. Alfredem Marchioninim, zapoczątkowała polsko-niemiecką współpracę naukową, umożliwiającą polskim naukowcom półroczne stypendia naukowe z zakresu dermatologii na Uniwersytecie Monachijskim.
Jako pierwsza na świecie, w 1972 roku, sformułowała hipotezę o onkogennym działaniu wirusów brodawczaka u chorych z rzadką chorobą genetyczną
– Epidermodysplasia verruciformis (EV). We współpracy z prof. Gerardem Orthem z Instytutu Pasteura w Paryżu scharakteryzowała molekularnie pierwsze onkogenne wirusy oraz wykazała, że zakażenie tymi wirusami nie przenosi się na osoby zdrowe o innym układzie genetycznym. Za prace nad EV Jabłońska wraz z Orthem otrzymali Nagrodę Roberta Kocha, wręczoną w 1985 roku na uroczystym posiedzeniu przez prezydenta Niemiec Richarda von Weizsäckera.
Badała także patogenezę sklerodermii oraz zajmowała się diagnostyką chorób pęcherzowych.
W latach 1962–1982 i 1987–1995 była prezesem Polskiego Towarzystwa Dermatologicznego, a następnie pozostała jego Honorową Przewodniczącą. Była także honorowym członkiem towarzystw dermatologicznych w 46 krajach oraz honorowym członkiem 8 międzynarodowych towarzystw naukowych niedermatologicznych. Zasiadała w Honorowym Komitecie Naukowym redakcji „Przeglądu Dermatologicznego”.
Autorka podręczników akademickich, m.in. "Choroby skóry" (ostatnie wydania razem ze Sławomirem Majewskim) oraz artykułów. Promotor 69 prac doktorskich, 24 prac habilitacyjnych i wychowawca 15 profesorów.
Życie prywatne.
Siostra prof. Ireny Hausmanowej-Petrusewicz. Mężem Stefanii Jabłońskiej w latach 1944–1966 (rozwód) był prof. Paweł Segał (1919–2012), lekarz okulista. Pochowana na Cmentarzu Wojskowym na Powązkach w Warszawie (kwatera MII-2-13).

</doc>
<doc id="1234704" url="https://pl.wikipedia.org/wiki?curid=1234704" title="Zaraza goryczelowa">
Zaraza goryczelowa

Zaraza goryczelowa ("Orobanche picridis" F. W. Schultz) – gatunek byliny z rodziny zarazowatych ("Orobanchaceae"). Jest rośliną pasożytniczą. Pasożytuje na goryczelu ("Picris" sp.).
Zasięg występowania.
Występuje w Afryce Północnej (Algieria, Maroko), południowej i południowo-wschodniej Europie oraz w Azji Zachodniej i na Kaukazie. W Polsce występuje rzadko i tylko w południowej części. Współcześnie znana tylko z Doliny Bolechowickiej.
Zagrożenia i ochrona.
W latach 2004–2014 roślina była objęta w Polsce ochroną ścisłą, od 2014 roku podlega częściowej ochronie gatunkowej.
Kategorie zagrożenia gatunku:

</doc>
<doc id="1234706" url="https://pl.wikipedia.org/wiki?curid=1234706" title="Zaraza krwistoczerwona">
Zaraza krwistoczerwona

Zaraza krwistoczerwona ("Orobanche gracilis" Sm.) – gatunek byliny z rodziny zarazowatych ("Orobanchaceae"). Zaraza krwistoczerwona jest rośliną pasożytniczą.
Żywicielami są rośliny motylkowate ("Fabaceae").
Zasięg występowania.
Występuje w Afryce Północnej (Algieria, Maroko), południowej, środkowej i południowo-wschodniej Europie, Turcji i na Kaukazie. W Polsce występuje bardzo rzadko, podana była tylko z Roztocza.
Zagrożenia i ochrona.
Roślina objęta była w Polsce ścisłą ochroną gatunkową w latach 2012-2014.
Roślina umieszczona na Czerwonej liście roślin i grzybów Polski (2006) w grupie gatunków wymarłych (kategoria zagrożenia Ex).

</doc>
<doc id="1234707" url="https://pl.wikipedia.org/wiki?curid=1234707" title="Visor om Slutet">
Visor om Slutet

Visor om Slutet ("Piosenki o końcu") – minialbum folk metalowego zespołu Finntroll. Płyta jest eksperymentem akustycznym. Została wydana w 2003 roku przez Spinefarm Records.
"Visor om Slutet" był wydany po pasmie nieszczęść jakie spotkały zespół. Album jest dedykowany zmarłemu Teemu Raimorancie. Płyta jest akustycznym eksperymentem, została nagrana w lesie niedaleko Helsinek. Na płycie tej zostały użyte przez zespół instrumenty nietypowe dla muzyki metalowej np. mirliton. Choć płyta nie przypominała dotychczasowej twórczości Finntroll, cieszyła się powodzeniem.
Lista utworów.
Na albumie znalazło się jedenaście utworów:
Twórcy.
Album tworzyli:

</doc>
<doc id="1234709" url="https://pl.wikipedia.org/wiki?curid=1234709" title="Mihhail Rõtšagov">
Mihhail Rõtšagov

Mihhail Rõtšagov (ur. 12 listopada 1967 w Tallinnie) – estoński szachista i trener szachowy ("FIDE Senior Trainer" od 2011), arcymistrz od 1997 roku.
Kariera szachowa.
Od końca lat 80. należy do ścisłej czołówki estońskich szachistów. W 1989 r. zdobył pierwszy medal indywidualnych mistrzostw kraju (brązowy), kolejne w latach: 1992 (brązowy), 1994, 1995 i 1997 (srebrne) oraz 2000 (złoty). Pomiędzy 1992 a 2002 rokiem sześciokrotnie wystąpił na szachowych olimpiadach oraz dwukrotnie (1992, 1997) – w drużynowych mistrzostwach Europy. W 2000 osiągnął największy sukces na arenie międzynarodowej, zdobywając awans do rozegranych systemem pucharowym w New Delhi mistrzostw świata (w turnieju tym wyeliminowany został w I rundzie przez Etienne Bacrota).
Wielokrotnie startował w turniejach międzynarodowych, sukcesy odnosząc m.in. w:
"Uwaga: Lista sukcesów niekompletna (do uzupełnienia od 2007 roku)."
Najwyższy ranking w karierze osiągnął 1 lipca 1998 r., z wynikiem 2565 punktów zajmował wówczas 3. miejsce wśród estońskich szachistów.

</doc>
<doc id="1234710" url="https://pl.wikipedia.org/wiki?curid=1234710" title="Michaił Rytszagow">
Michaił Rytszagow



</doc>
<doc id="1234711" url="https://pl.wikipedia.org/wiki?curid=1234711" title="Michaił Rotsagov">
Michaił Rotsagov



</doc>
<doc id="1234720" url="https://pl.wikipedia.org/wiki?curid=1234720" title="Taare Zameen Par">
Taare Zameen Par

Taare Zameen Par (hindi: तारे ज़मीन पर, angielski tytuł „Like Stars on Earth”) – indyjski film wyreżyserowany i wyprodukowany w 2007 roku przez Aamir Khana. To druga jego produkcja (po "Lagaan") i debiut reżyserski. Tematem filmu są problemy dziecka cierpiącego z powodu dysleksji. W roli głównej ośmioletni Darsheel Safary. Aamir Khan gra jego nauczyciela.
Rząd Indii zwolnił film od podatku.
Motyw przewodni.
Każde dziecko jest wyjątkowe. („Every child is special”)
Fabuła.
Świat ośmioletniego Ishaana (Darsheel Safary) jest pełen cudów. Rozprysk światła w kałuży, którą przejeżdża rower. Ziemia spadająca z koparki. Woda wlewana przez spragnionego mężczyznę wprost do gardła, cieknąca mu po brodzie. Półnagi chłopiec na ramionach swego ojca. Ruch rybek śmigających w wodzie słoja. Mężczyzna ze zręcznością małpy wspinający się po rusztowaniu. Karmienie psów. Kolory farb wylewające się spod jego palców na kartkę. Marzenia wypełnione obrazami z kreskówek. Latawiec podrywany do lotu.
Ale jego świata nikt nie dzieli z nim. Jest niepotrzebny nikomu z dorosłych. Nie zachwyca ich. Dorośli wokół Ishaana wciąż go poganiają, chcą od niego rzeczy, którym nie umie sprostać, krzyczą na niego, wyśmiewają go. Rodzice czują się rozczarowani jego niepowodzeniami w szkole. Ishaan nie umie czytać, nie umie liczyć, pisze niezrozumiale. „Litery tańczą” przed nim. Wciąż odrzucany, karcony, zaczyna się stawiać, buntować, ucieka z lekcji, aby włóczyć się po mieście. Bezradni rodzice wysyłają go do szkoły z internatem. Osamotniony, rozżalony chłopiec nie rozumie, czemu go porzucono. Zamyka się w sobie. Świat pełen cudów traci barwy. Już nic go nie cieszy. Pomoc przychodzi ze strony nauczyciela rysunku (Aamir Khan), który zauważa osamotnienie chłopca.
Muzyka.
Twórcami muzyki jest trio Shankar-Ehsaan-Loy.
Nagrody.
Nagrody Star Screen

</doc>
<doc id="1234725" url="https://pl.wikipedia.org/wiki?curid=1234725" title="Drzewoszki Małe">
Drzewoszki Małe

Drzewoszki Małe – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość należała administracyjnie do województwa płockiego.
Urodził się tu Ludwik Marcelian Garbowski – polski botanik i fitopatolog, wykładowca Szkoły Głównej Gospodarstwa Wiejskiego w Warszawie, wieloletni pracownik naukowy Instytutów Rolniczych w Bydgoszczy, członek Towarzystwa Naukowego Warszawskiego.

</doc>
<doc id="1234726" url="https://pl.wikipedia.org/wiki?curid=1234726" title="Detektor fal grawitacyjnych">
Detektor fal grawitacyjnych

Detekcja fal grawitacyjnych – eksperyment mający na celu wykrycie i zbadanie własności fal grawitacyjnych – znikomo małych zaburzeń czasoprzestrzeni, których istnienie przewidywane jest przez ogólną teorię względności Alberta Einsteina.
Detektory fal grawitacyjnych budowane są od lat 60. XX wieku. Pierwsze zarejestrowanie fali miało miejsce 14 września 2015 przez detektory LIGO w Stanach Zjednoczonych.
Pierwsza generacja detektorów fal grawitacyjnych powstała z inicjatywy Josepha Webera z University of Maryland. Kiedy Weber zaczynał swoje eksperymenty, wielu naukowców nie miało przekonania co do istnienia fal grawitacyjnych, a szczególnie możliwości ich detekcji.
Metoda Webera polegała na zawieszeniu masywnego cylindra o wadze około 1 tony, w próżni, odizolowania go jak najlepiej od wpływu otoczenia i badaniu pojawiających się wibracji. W celu wyeliminowania przypadkowych zaburzeń stosowano dwa cylindry, umieszczone w różnych, odległych od siebie laboratoriach i jako sygnał rozważano przypadki, kiedy oba cylindry wykazywały drgania. W 1969 roku Weber doniósł o wykryciu fal grawitacyjnych, ale wykrywane oscylacje wydawały się dużo za silne jak na pochodzące od fal grawitacyjnych, i obecnie wiadomo, że wynikały one z niedostatecznej eliminacji efektów otoczenia.
Kolejne detektory budowane aż do wczesnych lat dziewięćdziesiątych opierały się na tej samej zasadzie, ale już były dodatkowo chłodzone ciekłym helem w celu wyeliminowania szumów termicznych.
Trzecia generacja detektorów zaczęła wykorzystywać technikę interferometrii. Używano dwóch wiązek laserowych wysyłanych wzdłuż dwóch ramion interferometru. Zmiana w interferencji powracających po odbiciu od luster wiązek zawierała informację o zmianie długości ramion interferometru w wyniku przejścia fali grawitacyjnej.
Obecnie działające i budowane detektory fal grawitacyjnych to interferometry. Ich zasadniczą cechą jest fakt, że częstotliwość przy której detektor osiąga maksymalną czułość, skaluje się odwrotnie z długością ramion urządzenia. Naziemne detektory obecnie działające są czułe na fale w zakresie 10-1000 Hz. Planowane detektory kosmiczne mają osiągnąć czułość w zakresie 0,0001-0,1 Hz, odpowiadając fali o okresie od dziesiątek sekund do godzin.
Spodziewana detekcja otworzy przed astronomią nowe możliwości badania odległych obiektów, na przykład badanie wnętrza gwiazd neutronowych, zjawiska zlewania się czarnych dziur, a także obserwacji procesów zachodzących przed epoką rekombinacji wodoru, co będzie miało ogromne znaczenia dla kosmologii.
Działające detektory fal grawitacyjnych.
Wszystkie obecnie działające detektory to detektory naziemne:

</doc>
<doc id="1234730" url="https://pl.wikipedia.org/wiki?curid=1234730" title="Marianka (gmina Żychlin)">
Marianka (gmina Żychlin)

Marianka – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość należała administracyjnie do województwa płockiego.

</doc>
<doc id="1234731" url="https://pl.wikipedia.org/wiki?curid=1234731" title="Szczytów">
Szczytów

Szczytów – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość należała administracyjnie do województwa płockiego.

</doc>
<doc id="1234732" url="https://pl.wikipedia.org/wiki?curid=1234732" title="Śleszynek">
Śleszynek

Śleszynek – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość należała administracyjnie do województwa płockiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="1234735" url="https://pl.wikipedia.org/wiki?curid=1234735" title="Lustre (system plików)">
Lustre (system plików)

Lustre – klastrowy system plików używany aktualnie jedynie na platformach Linux, oparty na sieciach skupiających kilkadziesiąt tysięcy węzłów, udostępniających petabajty danych z prędkością rzędu 100 GB/s. Lustre bywa nazywany obiektowym systemem plików, gdyż dane zapisuje w postaci obiektów.
System plików Lustre został opracowany w 2001 roku i jest stosowany w środowisku superkomputerów, gdzie pozwala współużytkować pliki tysiącom różnych maszyn. Rozwiązanie pracuje w podobny sposób, jak inne, firmowe systemy plików zaprojektowane przez IBM (General Parallel File System) i Silicon Graphics (CXFS).
Lustre jest aktywnie rozwijanym systemem plików. Powstał dzięki firmie HP, mimo to projekt został przekazany na licencji Open Source. Lustre posiada doskonałą dokumentację opisującą pełne możliwości tego systemu. Do konfiguracji i logowania wykorzystuje standardy LDAP i XML.
Lustre jest systemem plikowym, w którym przechowywane dane traktowane są jak obiekty. Obiektami systemu plików są pliki i katalogi. Właściwości, czyli metadane tych obiektów (rozmiar, czas utworzenia, wskaźniki dowiązań symbolicznych czy flagi rezerwowe), przechowywane są na serwerach metadanych (MDS). Metadane przechowywane są oddzielnie w stosunku do rzeczywistej zawartości obiektów. Serwery MDS obsługują tworzenie plików, zmiany ich właściwości i są odpowiedzialne za obsługę obszaru nazw: plik może być odnaleziony poprzez wysłanie zapytania do serwera MDS. Po otworzeniu kluczy MDS, wymianą danych zajmują się Object Storage Targets (OST – adresaci przechowywania obiektów). Serwer MDS śledzi wymianę danych za pomocą rejestru. Tworzenie i zapisywanie pliku wymaga utworzenia i-węzła na serwerze MDS, który następnie skontaktuje się z OST w celu przydzielenia miejsca na dysku. W celu zwiększenia wydajności alokację można rozproszyć na kilka OST. Przepustowość osiągana w testach jest bardzo wysoka. Jednak w tym systemie nadal brakuje niezbędnych i istotnych narzędzi serwisowych dla środowiska produkcyjnego, między innymi nie ma narzędzia odzyskiwania systemu plików i nie istnieje na razie możliwość poprawnej pracy serwera MDS pomimo usterek. Oryginalna metoda i prace rozwojowe prowadzone od podstaw stworzyły z systemu Lustre rozwiązanie, które może być bazą potężnego, a jednocześnie eleganckiego systemu.
W systemie plików Lustre można wyróżnić trzy podstawowe elementy:
Każdy z tych podsystemów może działać na osobnej maszynie, ale możliwe jest również uruchomienie kilku podsystemów na jednej maszynie (tak mówi teoria w dokumentacji technicznej; na prezentacji wdrożenia w firmie ATM wersji 1.2 Lustre, było powiedziane, że są problemy z uruchomieniem OST i CFS na jednej maszynie).

</doc>
<doc id="1234739" url="https://pl.wikipedia.org/wiki?curid=1234739" title="Flaga gminy Supraśl">
Flaga gminy Supraśl



</doc>
<doc id="1234742" url="https://pl.wikipedia.org/wiki?curid=1234742" title="Łężek (Jagodzin)">
Łężek (Jagodzin)

Łężek – część wsi Jagodzin w Polsce, położona w województwie dolnośląskim, w powiecie zgorzeleckim, w gminie Węgliniec. 
W latach 1975–1998 Łężek administracyjnie należał do województwa jeleniogórskiego.
Łężek leży w Borach Dolnośląskich. 

</doc>
<doc id="1234743" url="https://pl.wikipedia.org/wiki?curid=1234743" title="Imperial Chemical Industries">
Imperial Chemical Industries

Imperial Chemical Industries (ICI) – brytyjska korporacja, jeden z największych chemicznych producentów na świecie. 
Główna siedziba korporacji znajduje się w Slough w Wielkiej Brytanii. ICI produkuje farby, składniki do wyrobów spożywczych, polimery, materiały elektroniczne, aromaty i przyprawy do potraw. Zatrudnia około 32 tys. pracowników, obroty firmy to 5,8 miliardów funtów (dane z 2005 roku). ICI powstała w grudniu 1926 roku z fuzji Brunner Mond &amp; Co. Ltd., Nobel Enterprises Industries Ltd., United Alkali Company Ltd. i British Dyestuffs Corporation Ltd. W okresie międzywojennym produkowała chemikalia, barwniki, materiały wybuchowe, nawozy oraz lekarstwa. Imperial Chemical Industries konkurowała na rynku światowym z E. I. du Pont de Nemours and Company (DuPont) i IG Farben. W pierwszym roku istnienia obroty korporacji wyniosły 27 milionów funtów szterlingów. Do roku 1937 ICI produkowała również motocykle marki „Sunbeam”, produkowane wcześniej przez Nobel Enterprises Industries Ltd. Najbardziej znanymi markami tej firmy są: Dulux oraz Hammerite. W Polsce koncern ICI przejął producenta farb Polifarb Pilawa w Pilawie. 
1 stycznia 2008 roku holenderski koncern AkzoNobel oficjalnie przejął firmę ICI. Na polskim rynku oznacza to mariaż z producentem farb Nobiles, którego właścicielem od 1996 roku jest koncern AkzoNobel.

</doc>
<doc id="1234746" url="https://pl.wikipedia.org/wiki?curid=1234746" title="Dariusz Zelig">
Dariusz Zelig

Dariusz Zelig (ur. 22 listopada 1957 w Koszalinie) – polski trener i koszykarz, olimpijczyk. Grał na pozycjach rozgrywającego i rzucającego obrońcy. Siedmiokrotny mistrz Polski w barwach Śląska Wrocław oraz Wybrzeża Gdańsk, długoletni reprezentant kraju.
W ciągu piętnastu lat gry na koszykarskich parkietach (1977-1992) w barwach reprezentacji rozegrał 236 meczów, rzucając w sumie 3 404 pkt. Jego trenerami byli Jerzy Świątek, Andrzej Kuchar i Arkadiusz Koniecki. W Polsce Zeliga prowadzili m.in. trenerzy Stefan Stanisław Olejniczak i Mieczysław Łopatka.
W internecie znajduje się wiele artykułów, z których wynika, że Dariusz Zelig zdobył ze Śląskiem Wrocław 7 tytułów mistrzowskich. Nie jest to jednak zgodne z faktami, ponieważ opuścił on zespół jeszcze w trakcie trwania rozgrywek 1992/93. Ma on więc na swoim koncie 6 tytułów zdobytych we Wrocławiu oraz jeden w Gdańsku (1978).
W swoim najbardziej udanym statystycznie spotkaniu w reprezentacji zdobył 36 punktów. Miało to miejsce podczas mistrzostw Europy 1985, w wygranym 97-94 spotkaniu z Francją. Wielokrotnie w karierze zdobywał dla kadry co najmniej 30 punktów w ramach kwalifikacji do mistrzostw Europy, świata, a także na samych mistrzostwach Europy. Był graczem europejskiego formatu w latach 80., jednak ze względu na sytuację polityczną nie otrzymał szansy na występy poza Polską u szczytu swojej sportowej kariery. Pojawiła się ona dopiero pod koniec lat 80., z czego Zelig skorzystał, rozgrywając po jednym sezonie w Belgii oraz w Niemczech. W pierwszym z wymienionych krajów sięgnął po mistrzostwo w barwach zespołu Sunair Ostenda. Po powrocie do ojczyzny zdobył jeszcze trzy medale mistrzostw Polski.
W polskiej lidze 5-krotnie plasował się w pierwszej dziesiątce najlepszych strzelców, w tym dwukrotnie zostając jej liderem (1987, 1991). Był wybierany dwukrotnie najlepszym zawodnikiem sezonu i aż dziewięciokrotnie do składu najlepszych graczy całej ligi.
Po zakończeniu kariery zawodniczej pracował przez pewien czas jako dziennikarz sportowy oraz komentator spotkań Śląska Wrocław. Występował także we wrocławskiej, amatorskiej lidze koszykówki WRONBA.
We wrześniu 2013 na głównym deptaku Polanicy Zdroju miała miejsce ceremonia odsłonięcia dłoni Zeliga w Alei Gwiazd Koszykówki.

</doc>
<doc id="1234747" url="https://pl.wikipedia.org/wiki?curid=1234747" title="Gustaw Sawicki">
Gustaw Sawicki

Gustaw Sawicki (Sawitzki; ur. 25 października 1893 w Klusach, zm. 29 stycznia 1981 w Hamburgu). Był synem Jana - aktywnego działacza Mazurskiej Partii Ludowej i bratem Jana Sawickiego. Już od młodości zajmował się folklorem mazurskim, a jednocześnie kształcił się w zawodzie kupieckim. W 1913 r. został powołany do służby wojskowej. W czasie I wojny światowej dwukrotnie ciężko ranny. Po zakończeniu wojny powrócił do Ełku i w 1919 r. wstąpił do policji.
Jako niemiecki urzędnik policyjny pionu politycznego tłumaczył artykuły z polskich gazet. Tam, dzięki swej pracy, miał okazję zapoznać się z niektórymi polskimi działaczami, m.in. z Gustawem Leydingem - juniorem i Kazimierzem Jaroszykiem, wówczas redaktorem Gazety Olsztyńskiej. Sawicki potajemnie ostrzegał Jaroszyka przed zamierzonymi represjami wobec pisma ze strony władz niemieckich.
Przed powrotem do Ełku Gustaw Sawicki dał ogłoszenie w jednej z ełckich gazet w sprawie projektu założenia organizacji mazurskiej. Organizacja ta miałaby się nazywać Altpreussenklub lub Masurenbund. 
Założeniem organizacji mazurskiej zainteresowali się m.in. jego brat Jan, kupiec Adolf Szymańczyk i sekretarz ełckiego magistratu, Burghard. Po powrocie do Ełku Sawicki zorganizował wspólnie z nimi zebranie, na którym zadecydowali o powołaniu do życia Masurenbundu (Związku Mazurów).
Pierwsze publiczne zebranie nowo powstałego Związku odbyło się 13 kwietnia 1924 r. w Sochach w powiecie ełckim. Na zebraniu tym przedstawiono żądania Związku: zastąpienie urzędników niemieckich na Mazurach Mazurami, oddania parcel rządowych i kredytów na Mazurach przede wszystkim Mazurom, przywrócenie Mazurom starych praw i przywilejów, wprowadzenie ich języka ojczystego do szkół i bezwzględnego udzielania nauki religii i śpiewu w tym języku. Podobnie jak w okresie działalności Mazurskiej Partii Ludowej podniesiono hasło Mazury dla Mazurów. Po zebraniu w Sochach liczba członków Związku wzrosła do 180.
W początkowej fazie istnienia Związek posiadał niewielkie wpływy, toteż władze niemieckie nie przeszkadzały w jego działalności. Później jednak dostrzegając kontakty z ruchem polskim i wzrost popularności ruchu mazurskiego, Niemcy rozpoczęli przeciwdziałanie. Zaczęły się ataki prasowe, bojkot handlowy jednego z liderów Związku Mazurów – Adolfa Szymańczyka, zwalnianie z pracy urzędników i pracowników związanych z ruchem. Rolnikom, którzy wyrażali poparcie dla Związku, zapowiedziano wypowiedzenie hipotek.
Władze policyjne podejrzewając Gustawa Sawickiego o kontakty z ruchem polskim przeniosły go służbowo do Berlina w styczniu 1926 r. i roztoczyły nad nim dyskretną „opiekę”
Przeniesiony do Berlina Gustaw Sawitzki przyczynił się do utworzenia 20 lutego 1926 roku Centrali Związku Mazurów. Centrala miała oddziaływać na wychodźstwo mazurskie na terenie całej Rzeszy.
W maju 1928 r. Kurt Obitz i Gustaw Sawitzki podjęli próbę ujednolicenia działań wszystkich organizacji mazurskich. Zredagowana przez Obitza odezwa wzywała Mazurów do utworzenia własnego przedstawicielstwa reprezentującego mazurskie interesy i pozbawionego obcych wpływów. Berliński ośrodek Związku Mazurów dążył do powołania jednolitego kierownictwa ruchu mazurskiego. Był wydawcą „Cechu” - organu prasowego Masurenbundu, gdzie także pisał felietony pt. "Fryc z Płowców soli im".
W lutym 1933 r., po dojściu do władzy partii hitlerowskiej, Masurenbund zawiesił swą działalność, a Cech uległ likwidacji.
Gustaw Sawicki był śledzony i szykanowany przez gestapo, które pozbawiło go również pracy. 
Po wojnie organizował milicję ludową w jednej z dzielnic Berlina Wschodniego. Zmarł w Hamburgu 29 stycznia 1981 roku.

</doc>
<doc id="1234748" url="https://pl.wikipedia.org/wiki?curid=1234748" title="Synagoga w Kropywnyckim">
Synagoga w Kropywnyckim

Synagoga w Kropywnyckim (, "Kropywnyćka synahoha"; , "Bejt-Kneset") – synagoga położona w mieście Kropywnycki na Ukrainie.
W 1853 roku w miejscu obecnej bóżnicy wybudowano drewnianą świątynię, którą w latach 1895–1897 przekształcono w budynek murowany zaprojektowany przez architekta miejskiego Jelizawietgrodu Aleksandra Liszniewskiego (ur. 1868 w Chersoniu) w stylu mauretańskim. 
W kształcie architektonicznym z przełomu XIX i XX wieku przetrwała do naszych czasów, po 1991 roku znów jest użytkowana przez społeczność żydowską. 

</doc>
<doc id="1234752" url="https://pl.wikipedia.org/wiki?curid=1234752" title="Liberalni Demokraci (Włochy)">
Liberalni Demokraci (Włochy)

Liberalni Demokraci (wł. "Liberaldemocratici", LD) – włoska partia polityczna o profilu centrowym i liberalnym, założona 18 września 2007.
Nową formację powołał Lamberto Dini (senator Margherity i były premier Włoch) w sprzeciwie wobec planów utworzenia m.in. przez jego ugrupowanie wraz z partiami lewicowymi nowej Partii Demokratycznej. Do LD przystąpiło m.in. 3 senatorów i 1 deputowany, a także działacze frakcji "Odnowa" działającej w ramach Margehrity, a skupiającej osoby związane z poprzednią partią Lamberta Diniego, Odnowieniem Włoskim.
W lutym 2008 partia opuściła wspierającą rząd Romano Prodiego koalicję wyborczą Unia, przechodząc do Domu Wolności Silvia Berlusconiego. W przedterminowych wyborach w tym samym roku trzech jej przedstawicieli zostało posłami nowej Izby Deputowanych, a Lamberto Dini utrzymał mandat senatora. Po wyborach lider LD i jeden z posłów zdecydowali się odejść z partii i zaangażować w działalność Ludu Wolności, zaś pozostali deputowani działać w ramach autonomicznego ugrupowania. Na czele LD stanęła wówczas posłanka Daniela Melchiorre, którą później zastąpił Italo Tanoni.

</doc>
<doc id="1234757" url="https://pl.wikipedia.org/wiki?curid=1234757" title="Timmy (South Park)">
Timmy (South Park)



</doc>
<doc id="1234759" url="https://pl.wikipedia.org/wiki?curid=1234759" title="Synagoga w Żółkwi">
Synagoga w Żółkwi

Synagoga w Żółkwi () – bóżnica znajdująca się w Żółkwi przy ulicy Zaporoskiej (вул. Запорізька), budynek o charakterze obronnym zbudowany pod koniec XVII w.
Historia.
W 1625 na miejscu obecnej świątyni zbudowano drewnianą bóżnicę, która jednak szybko spłonęła. W 1635 właściciel Żółkwi Stanisław Daniłowicz zezwolił na postawienie murowanego budynku. Nową synagogę wzniesiono w latach 1692–1698 przy finansowej pomocy króla Sobieskiego, jej projekt przypisywany jest Piotrowi Beberowi.
W XVIII w. do budynku dobudowano zachodnie skrzydło i kontraforsy. W 1833 bóżnica została częściowo uszkodzona w wyniku pożaru, jednak wkrótce przywrócono ją do użytku.
Ołtarz w synagodze nosił u szczytu Orła Polskiego, który 700 lat wstecz licząc od 1924 ofiarowali członkowie tamtejszej gminy wyznaniowej.
Na krótko przed wybuchem II wojny światowej w synagodze prowadzone były prace restauratorskie polegające na dodaniu sztukaterii. W czasie okupacji niemieckiej częściowo zburzona, po 1945 jej mury zabezpieczono i używano jako skład.
Jest jedną z największych w Europie bóżnic o charakterze obronnym zbudowaną w stylu renesansu wzbogaconym o elementy baroku.
Budowla została wpisana na nowojorską listę pomników architektury zagrożonych zniszczeniem (World Monuments Watch), co umożliwiło rozpoczęcie jej odbudowy w 2000 roku z przeznaczeniem na Żydowskie Centrum Galicji.
Jeden z budynków wzorowanych na żółkiewskiej świątyni znajduje się obecnie w Tel Awiwie.

</doc>
<doc id="1234761" url="https://pl.wikipedia.org/wiki?curid=1234761" title="Fundusz emerytalny">
Fundusz emerytalny



</doc>
<doc id="1234763" url="https://pl.wikipedia.org/wiki?curid=1234763" title="Zespół Bööka">
Zespół Bööka

Zespół Bööka (ang. Böök's syndrome) – bardzo rzadki zespół wad wrodzonych, na którego obraz kliniczny składają się aplazja zębów przedtrzonowych, "hyperhidrosis" i przedwczesne siwienie ("canities prematura"). Dziedziczenie jest autosomalne dominujące. Jednostkę chorobową przedstawił w pracy z 1950 roku J. A. Böök

</doc>
<doc id="1234764" url="https://pl.wikipedia.org/wiki?curid=1234764" title="Gapikomina">
Gapikomina

Gapikomina (), bikordyna – organiczny związek chemiczny z grupy amin zsyntetyzowany przez Stanisława Binieckiego. W postaci cytrynianu stosowana była w lecznictwie jako preparat rozszerzający naczynia wieńcowe, niewpływający na inne parametry czynnościowe mięśnia sercowego ani na ciśnienie tętnicze krwi.
W Polsce preparat cytrynianu bikordyny był dostępny pod nazwą handlową "Bicordin". Producentem były ówczesne Krakowskie Zakłady Farmaceutyczne Polfa.

</doc>
<doc id="1234770" url="https://pl.wikipedia.org/wiki?curid=1234770" title="Współrzędne galaktyczne">
Współrzędne galaktyczne

Układ współrzędnych galaktycznych – jeden z astronomicznych sferycznych układów współrzędnych. Jego centrum stanowi Słońce, zaś początkowym punktem odniesienia jest radioźródło Sagittarius A* (będące prawdopodobnie supermasywną czarną dziurą), znajdujące się w centrum Drogi Mlecznej. Równikiem dla tego układu jest płaszczyzna Galaktyki. Podobnie jak geograficzny układ współrzędnych, pozycja obiektu podawana jest jako szerokość i długość galaktyczna.
Definicja.
Międzynarodowa Unia Astronomiczna wprowadziła układ współrzędnych galaktycznych w 1958 roku, w odniesieniu do układu współrzędnych równikowych podanych na rok 1950. Biegun galaktyczny północny ma współrzędne rektascencję , deklinację (B1950), a zero długości galaktycznej to koło wielkie zaczepione w tym punkcie i nachylone pod kątem 123° do koła wielkiego przechodzącego przez biegun układu równikowego. Długość galaktyczna rośnie w tę samą stronę co rektascensja. Szerokość galaktyczna jest dodatnia w kierunku północnego bieguna galaktycznego.
W równoważnym systemie, odniesionym do epoki J2000, północny biegun galaktyczny ma współrzędne: (J2000), a zero długości przy kącie pozycyjnym 122,932°.
Oznaczenia.
Symbole "l" i "b" zwyczajowo oznaczają długość i szerokość galaktyczną.

</doc>
<doc id="1234771" url="https://pl.wikipedia.org/wiki?curid=1234771" title="Bicordin">
Bicordin



</doc>
<doc id="1234772" url="https://pl.wikipedia.org/wiki?curid=1234772" title="Todralazyna">
Todralazyna

Todralazyna – organiczny związek chemiczny, pochodna hydrazynoftalazyny o najmniejszej toksyczności. Oryginalny, polski lek hipotensyjny zsyntetyzowany przez Stanisława Binieckiego w 1958 roku, natomiast wprowadzony do lecznictwa w 1964 roku. Mechanizm działania hipotensyjnego todralazyny, podobnie jak innych pochodnych hydrazynoftalazyny, jest głównie obwodowy. Obecnie lek stracił na znaczeniu, wyparty przez inne, nowocześniejsze leki. Stosowana w postaci chlorowodorku.
Przeciwwskazania.
Należy zachować ostrożność u chorych z uszkodzeniem czynności wątroby lub nerek.
Interakcje.
Todralazyna nasila działanie hipotensyjne innych leków hipotensyjnych. Korzystnie współdziała w skojarzeniu z diuretykami tiazydowymi i β-adrenolitykami. Zwiększa działanie depresyjne etanolu i działanie nasenne barbituranów.
Stosowanie w ciąży i laktacji.
Kategoria C. Nie należy stosować leku w okresie karmienia piersią.
Dawkowanie.
Zazwyczaj 20–40 mg 3 razy na dobę "p.o." w skojarzeniu z diuretykiem tiazydowym albo beta-adrenolitykiem.
Preparaty.
Poza Polską lek jest znany jeszcze w Japonii, gdzie produkowany był pod różnymi nazwami handlowymi, m.in. "Apendor", "Apirachol", "Atapren".

</doc>
<doc id="1234773" url="https://pl.wikipedia.org/wiki?curid=1234773" title="Noah Henson">
Noah Henson

Noah Henson (ur. 1981) – gitarzysta amerykańskiej grupy Pillar z miejscowości Tulsa (Oklahoma), grającej chrześcijański hard rock. Do zespołu dołączył w 2001 roku, a współpraca zaowocowała wydaniem płyty "Fireproof" rok później. Podobnie jak pozostali członkowie zespołu pochodzi z rodziny kultywującej wartości chrześcijańskie.
Żonaty z Lindsey Henson, córka Hannah (ur. w październiku 2006) i syn Noah Jr. (ur. 15.03.2008).

</doc>
<doc id="1234777" url="https://pl.wikipedia.org/wiki?curid=1234777" title="Bogdanow">
Bogdanow

Bogdanow - ros. "Богданов" - jedno z popularniejszych nazwisk rosyjskich. Forma żeńska Bogdanowa.

</doc>
<doc id="1234778" url="https://pl.wikipedia.org/wiki?curid=1234778" title="Dzielnice Krakowa">
Dzielnice Krakowa



</doc>
<doc id="1234779" url="https://pl.wikipedia.org/wiki?curid=1234779" title="Live in Japan 2002">
Live in Japan 2002

Live in Japan 2002 – pierwszy album koncertowy Simple Plan, z utworami nagranymi na żywo podczas trasy zespołu po Japonii.

</doc>
<doc id="1234783" url="https://pl.wikipedia.org/wiki?curid=1234783" title="Jan Sawicki (działacz Masurenbundu)">
Jan Sawicki (działacz Masurenbundu)

Jan Sawicki (Sawitzki) (ur. 2 listopada 1891 w Klusach, powiat ełcki, zm. 2 grudnia 1972 w Dortmundzie) – działacz Masurenbundu, od 1931 redaktor odpowiedzialny "Cechu".
Był synem Jana – aktywisty Mazurskiej Partii Ludowej i bratem Gustawa – redaktora "Cechu".

</doc>
<doc id="1234784" url="https://pl.wikipedia.org/wiki?curid=1234784" title="A Big Package for You">
A Big Package for You

A Big Package for You: 1999-2003 – DVD/CD kanadyjskiej poppunkowej grupy Simple Plan, wydane 23 listopada 2003 roku.

</doc>
<doc id="1234785" url="https://pl.wikipedia.org/wiki?curid=1234785" title="Cypel">
Cypel



</doc>
<doc id="1234786" url="https://pl.wikipedia.org/wiki?curid=1234786" title="Orobanche gracilis">
Orobanche gracilis



</doc>
<doc id="1234787" url="https://pl.wikipedia.org/wiki?curid=1234787" title="Synagoga w Suboticy">
Synagoga w Suboticy

Synagoga w Suboticy (serb. "Синагога у Суботици" / "Sinagoga u Subotici") – synagoga znajdująca się w Suboticy w Serbii, przy placu Rewolucji Październikowej (serb."Трг Октобарске Револуције" / "Trg Oktobarske Rewolucije").
Synagoga została zbudowana w 1902 roku w stylu secesyjnym z elementami charakterystycznymi dla sztuki węgierskiej. Została zaprojektowana przez dwóch architektów z Budapesztu: Marcela Komora i Dieżo Jakaba, którzy mieli już na koncie projekty innych ważnych budynków w mieście (m.in. "Domu Miejskiego"). Wykorzystali oni już gotowy projekt synagogi w Segedynie, który przegrał wcześniej z projektem Lipota Baumhorna.

</doc>
<doc id="1234789" url="https://pl.wikipedia.org/wiki?curid=1234789" title="The Colbert Report">
The Colbert Report

The Colbert Report – amerykański program satyryczny emitowany przez stację Comedy Central od 17 października 2005 do 18 grudnia 2014. Gospodarzem programu był Stephen Colbert. 
Choć Colbert prowadził program pod własnym nazwiskiem, wciela się w nim (podobnie jak wcześniej w "The Daily Show", w którym był korespondentem) w postać będącą parodią napuszonej pozy dziennikarzy stacji informacyjnych, takich jak Fox News Channel czy CNN.

</doc>
<doc id="1234791" url="https://pl.wikipedia.org/wiki?curid=1234791" title="Beta-adrenolityki">
Beta-adrenolityki



</doc>
<doc id="1234792" url="https://pl.wikipedia.org/wiki?curid=1234792" title="Diuretyki tiazydowe">
Diuretyki tiazydowe



</doc>
<doc id="1234793" url="https://pl.wikipedia.org/wiki?curid=1234793" title="Alonisos">
Alonisos

Alonisos (gr. Αλόννησος, "Alónnisos") – grecka wyspa na Morzu Egejskim. Obok Skiatos i Skopelos jest trzecią wyspą archipelagu północnych Sporad, leży około 5 km od Skopelos. Główny port wyspy znajduje się na południowo-wschodnim wybrzeżu, w miejscowości Patitiri. Z portu odpływają promy i wodoloty do Wolos, Ajos Konstandinos i Salonik oraz wszystkich wysp archipelagu Sporad – Skiatos, Skiros i Skopelos. 
Administracyjnie wyspa leży w gminie Alonisos, w jednostce regionalnej Sporady, w regionie Tesalia, w administracji zdecentralizowanej Tesalia-Grecja Środkowa.
Alonisos to również nazwa: miejscowości, zatoki i gminy, w której skład wchodzą miejscowości na wyspie oraz część małych okolicznych wysepek. 
Historia.
W czasach starożytnych wyspa nazywała się Ikos Euonymos, natomiast w średniowieczu znana była jako "Liadromia - Λιαδρόμια". W XIX wieku nazwa, zapisana w oficjalnych dokumentach, to Iliodromia "(gr. Ηλιοδρόμια)". Nazwa przetrwała aż do 1938 roku, kiedy to omyłkowo, lecz skutecznie do dziś, król Otton I wprowadził obecną nazwę Alonisos, w starożytności dotyczącą jednak sąsiedniej wyspy "Kira Panaja" .
Geografia i gospodarka.
Wyspa w najszerszym miejscu liczy 4,5 km, a w najdłuższym 20 km. Góry na wyspie są głównie wapienne. Jest położona niedaleko Magnezji – najbliższego stałego lądu oraz wyspy Eubea]. Na wyspie można się poruszać dzięki dobrej jakości dróg, łączących główne miasta między sobą.
Na wyspie jest silnie rozwinięte rolnictwo, a szczególnie produkcja win oraz uprawa i sadownictwo oliwek, winogron i fig. Drugim źródłem utrzymania jest rybołówstwo. Obecnie zauważalne jest silne oddziaływanie turystyki na gospodarkę i tworzenie miejsc pracy.
W 1965 roku wyspę nawiedziło trzęsienie ziemi, które zniszczyło większość domów oraz spowodowało zmniejszenie się populacji. Odbudowane domy odbiegają architektonicznie od tych budowanych przed 1965, głównie po to, by zachęcić turystów oraz rozwijać infrastrukturę turystyczną.
Ekologia na wyspie.
Ekosystem na wyspie jest w bardzo dobrym stanie. Wyspa ma wiele plaż, głównie kamienistych. Od 1992 znajduje się na terenie Morskiego Parku Narodowego Alonisos-Sporady Północne, mającego na celu ochronę zagrożonych wyginięciem mniszek śródziemnomorskich oraz innych gatunków zwierząt.
Populacja.
W 2011 roku wyspę zamieszkiwało 2718 osób. Najludniejsze miejscowości to: Patitiri (1628 osób), Wotsi (473 osoby), Alonisos (208 osób) i Steni Wala (104 osoby).

</doc>
<doc id="1234798" url="https://pl.wikipedia.org/wiki?curid=1234798" title="Stefan Ziętowski">
Stefan Ziętowski

Stefan Ziętowski (ur. 1917, zm. 31 stycznia 2008) – polski poligraf, magister, popularyzator wiedzy o Islandii, publicysta, działacz i współzałożyciel Towarzystwa Przyjaźni Polski-Islandzkiej w Warszawie, wieloletni sekretarz Zarządu Głównego i redaktor "”Islandii”".
Pochowany został dnia 7 lutego 2008 r., na nowym cmentarzu na Służewie przy ul. Wałbrzyskiej w Warszawie.

</doc>
<doc id="1234799" url="https://pl.wikipedia.org/wiki?curid=1234799" title="Michael Wittig">
Michael Wittig

Michael Wittig, pseud. Kalel (ur. 8 września 1976 w Riverside, Kalifornia) – amerykański basista grupy Stars Go Dim, były członek zespołu Pillar, grającego chrześcijański hard rock.
Zanim dołączył do Pillar w 1998 roku, grał w innym chrześcijańskim projekcie o nazwie Godspeed. Po ukończeniu Riverside Polytechnic High School udał się do jednego z college'ów w stanie Oklahoma, gdzie poznał Roba Beckleya, który zakładał wówczas zespół Pillar. Podobnie jak reszta członków grupy jest chrześcijaninem. Po skończeniu trasy "For The Love of The Game Fan Tour" postanowił opuścić Pillar i zająć się promowaniem młodych chrześcijańskich grup, np. One Minute Halo, czy Stars Go Dim, w której sam obecnie się udziela.
Wraz z żona Stacey oraz dwójką synów (Kaden i Kyler) mieszka w stanie Oklahoma.

</doc>
<doc id="1234803" url="https://pl.wikipedia.org/wiki?curid=1234803" title="HMAS Napier">
HMAS Napier

HMAS Napier – brytyjski niszczyciel z okresu II wojny światowej, należący do typu N (J/K/N), służący w marynarce australijskiej w latach 1940–1945, a po wojnie w rezerwie brytyjskiej Royal Navy w latach 1945–1956 jako HMS „Napier”. Podczas wojny nosił znak taktyczny G97.
Podczas wojny, „Napier” otrzymał cztery wyróżnienia bitewne ("Battle Honours"): za Kretę 1941, Libię 1941, Birmę 1944–1945 i Okinawę 1945. Przepłynął ponad 270.000 mil morskich
Budowa.
Okręt zamówiono 15 kwietnia 1939 w ramach programu finansowego na 1939 rok, razem z innymi tego typu. Stępkę pod budowę położono 26 lipca 1939 w stoczni Fairfield Shipbuilding and Engineering Company w Govan w Szkocji, kadłub wodowano 22 maja 1940. Okręt budowany był dla marynarki brytyjskiej Royal Navy, jako HMS „Napier”, nazwany od admirała Charlesa Napiera (wyposażony został jako lider – okręt flagowy flotylli niszczycieli, stąd zgodnie z tradycją brytyjską otrzymał imię admirała). Był on drugim okrętem noszącym tę nazwę. Ostatecznie został wraz z 5 innymi okrętami tego typu przekazany przed ukończeniem Marynarce Wojennej Australii, pozostając własnością rządu brytyjskiego.
Już 28 listopada 1940 został formalnie przyjęty do służby jako HMAS „Napier”, lecz budowę ukończono dopiero 11 grudnia 1940. W tej samej stoczni budowano też równocześnie niszczyciel tego typu „Nestor”, a wcześniej HMS „Juno” i HMS „Kelvin” takich samych typów J i K.
Służba.
Skrót.
Po wejściu do służby „Napier” stał się okrętem flagowym 7. Flotylli Niszczycieli. W kwietniu-maju 1941 został przebazowany na Morze Śródziemne, do Aleksandrii. W maju 1941 brał udział w bitwie o Kretę i ewakuacji alianckiego personelu stamtąd. Został lekko uszkodzony bombami, po czym był remontowany do sierpnia 1941. Od sierpnia do października 1941 działał pod oblężonym Tobrukiem, transportując tam nocami żołnierzy, w tym polskich, i ostrzeliwał cele naziemne.
W styczniu 1942 został przeniesiony na Ocean Indyjski, wchodząc w skład brytyjskiej Floty Wschodniej. W styczniu i marcu osłaniał operacje transportu samolotów na Jawę i Cejlon przez lotniskowiec HMS „Indomitable”. Przydzielony do Zespołu A („szybkiego”) Floty Wschodniej podczas japońskiego wypadu w kwietniu. W czerwcu 1942 skierowany na Morze Śródziemne, do Aleksandrii w celu uczestnictwa w operacji konwojowej "Vigorous" na Maltę. Następnie powrócił na Ocean Indyjski, bazując głównie w Durbanie, biorąc udział w działaniach floty oraz eskortowych. We wrześniu brał udział w inwazji na Madagaskar. Od stycznia 1944 „Napier” bazował w Trincomalee na Cejlonie. Ubezpieczał ataki samolotów z lotniskowców na bazę japońską w Sabang 19 kwietnia i na Surabaję 17 maja. Od grudnia 1944 do końca stycznia 1945 „Napier” wspierał działania w Birmie, ostrzeliwując cele naziemne. Od kwietnia 1945 działał na Pacyfiku, osłaniając zespoły zaopatrzeniowe floty brytyjskiej pod Okinawą. 2 września 1945 brał udział w ceremonii kapitulacji Japonii.
Atlantyk 1941.
Po wejściu do służby, „Napier” osiągnął gotowość już pod koniec grudnia 1940 i wszedł w skład 7. Flotylli Niszczycieli Floty Metropolii ("Home Fleet"), jako okręt flagowy dowódcy flotylli, kmdra Stephena H. Arlissa. Przeważnie eskortował główne siły floty brytyjskiej na wodach na północ od Wielkiej Brytanii, operując ze Scapa Flow. Został następnie skierowany docelowo na Morze Śródziemne.
29 marca 1941 „Napier” wraz z niszczycielem HMAS „Nizam”, krążownikiem HMS „Sheffield”, lotniskowcem HMS „Argus” i transportowcem wojska „Highland Monarch”, dotarł do Gibraltaru. Następnie wraz z „Nizamem” eskortował „Highland Monarch” do Freetown i dalej na Wyspę Świętej Heleny (12 kwietnia). 30 kwietnia oba niszczyciele przybyły wokół Afryki do Adenu, a następnie 4 maja przez Kanał Sueski do Aleksandrii, po czym zostały włączone do Floty Śródziemnomorskiej.
Morze Śródziemne 1941.
Na Morzu Śródziemnym „Napier” cały czas brał udział w osłonie działań głównych sił Floty Śródziemnomorskiej i jej poszczególnych okrętów oraz osłonie konwojów, głównie na Maltę, pozostając okrętem flagowym 7. Flotylli Niszczycieli kmdra Arlissa. W dniach 6–12 maja wziął udział w operacji sił głównych MD.4, jako eskorta konwoju MW-7 na Maltę (równolegle z operacją "Tiger" z Gibraltaru).
Od połowy maja 1941 „Napier” brał udział w bitwie o Kretę. 20 maja eskortował pancerniki HMS „Barham” i „Queen Elizabeth” i lotniskowiec HMS „Formidable” bombardujące niemieckie lotnisko na wyspie Karpathos (Scarpanto) i w zatoce Pogadia. W nocy 26/27 maja osłaniał z oboma pancernikami operację wysadzenia wojska i ewakuacji w zatoce Suda na Krecie. W nocy 28/29 maja w składzie Zespołu C, wraz z HMAS „Nizam”, HMS „Kelvin” i „Kandahar”, ewakuował 1000 żołnierzy ze Sfakii do Aleksandrii (w tym „Napier” 296 i 17 innych osób). Podczas powtórnej operacji 30/31 maja z niszczycielem „Nizam”, „Napier” ewakuował 709 osób, lecz w drodze powrotnej oba zostały uszkodzone bliskimi wybuchami niemieckich bomb. „Napier” odniósł uszkodzenia w maszynowni.
Do połowy sierpnia okręt był remontowany w Aleksandrii i Port Saidzie, po czym powrócił do Aleksandrii i w sierpniu, wrześniu i październiku 1941 działał pod oblężonym Tobrukiem. Nocą 28/29 sierpnia wziął udział w transportowaniu do Tobruku polskiej Samodzielnej Brygady Strzelców Karpackich (9. seria operacji "Treacle"), wraz ze stawiaczem min HMS „Latona” i niszczycielami HMS „Jackal” i „Decoy”. 11, 15 i 18 września ponownie transportował zaopatrzenie do Tobruku (wraz z innymi niszczycielami). 21/22 września wraz z HMS „Kingston” i „Hotspur” transportował żołnierzy brytyjskich do Tobruku (7. seria operacji "Supercharge"). Po krótkiej służbie eskortowej na Morzu Czerwonym na początku października, 21/22 października transportował ponownie żołnierzy brytyjskich do Tobruku (seria 6. operacji "Cultivate").
23 października wraz z niszczycielami „Nizam”, „Jupiter” i „Hasty” bombardował Sollum, a 25 października z „Nizam” i „Hasty” – Bardię. Na początku listopada brał udział w transporcie posiłków do Famagusta na Cyprze (operacja "Glencoe"). W listopadzie i grudniu brał udział w kilku operacjach głównych sił, nie brał jednak udziału w bitwie w zatoce Syrta z uwagi na remont. W dniach 28–29 grudnia eskortował konwój 4 pustych statków powracających z Malty (konwój ME-8), atakowany przez lotnictwo. 30/31 grudnia ostrzeliwał rejon Bardii (z krążownikiem HMS „Ajax” i niszczycielami)
Ocean Indyjski 1942.
W styczniu 1942 wraz z 13. Dywizjonem 7. Flotylli (HMAS „Nizam” i „Nestor”) został przeniesiony na Ocean Indyjski, wchodząc w skład brytyjskiej Floty Wschodniej. 9 stycznia niszczyciele te spotkały się z lotniskowcem HMS „Indomitable” koło wysp Sokotra, stanowiąc odtąd jego eskortę. 21 stycznia zespół dotarł do atolu Addu. 28 stycznia „Indomitable” dostarczył lotem 48 myśliwców Hawker Hurricane 232. i 258. Dywizjonu RAF do Batawii (operacja "Opponent"). „Indomitable” eskortowany przez „Nestor” i „Napier” operował w lutym na Oceanie Indyjskim w rejonie Adenu i Port Sudan, po czym 6 marca dostarczył stamtąd Hurricane’y 30. i 261. Dywizjonu RAF na Cejlon. Oddzielony następnie od eskorty lotniskowca, bazował z głównymi siłami Floty Wschodniej w Trincomalee na Cejlonie.
„Napier” przydzielony został do Zespołu A („szybkiego”) Floty Wschodniej podczas japońskiego wypadu na Ocean Indyjski w kwietniu, lecz nie doszło do starć z przeciwnikiem. Operował w tym okresie z głównymi siłami floty z atolu Addu. W drugiej połowie kwietnia przeszedł krótki remont w Bombaju, połączony ze zwiększeniem liczby działek plot.
Morze Śródziemne 1942 ("Vigorous").
Na przełomie maja i czerwca 1942 „Napier” został wraz z 7. Flotyllą Niszczycieli skierowany na krótko do Aleksandrii, w celu uczestnictwa w silnej operacji konwojowej "Vigorous" na Maltę. Operacja ta, w dniach 13–16 czerwca, spotkała się jednak z silnym przeciwdziałaniem lotnictwa państw Osi i zakończyła się porażką (zatopiono m.in. HMAS „Nestor”). Pod koniec czerwca powrócił z flotyllą na Ocean Indyjski.
Ocean Indyjski 1942–1945.
Od lipca 1942 „Napier” ponownie służył w brytyjskiej Flocie Wschodniej, w osłonie konwojów i sił głównych floty, bazując głównie w Kilindini i na Cejlonie. Od 30 lipca do 2 sierpnia brał udział w operacji "Stab" pozorującej atak na Andamany, w osłonie pancernika „Warspite” i lotniskowców HMS „Illustrious” i „Formidable”. Od 9 września brał udział w inwazji na francuski Madagaskar, m.in. wysadzając 10 września komandosów w Morondava na zachodnim wybrzeżu (z holenderskimi okrętami „Jacob van Heemskerck”, „Van Galen” i „Tjerk Hiddess” – operacja "Tamper"), biorąc udział w desancie w Tamatave 14 września (operacja "Jane") i osłaniając desant w Tulear 29 września (operacja "Rose").
28 listopada okręt został uszkodzony wchodząc na mieliznę koło Kilindini. Od grudnia 1942 do lutego 1943 był remontowany w Durbanie. Przez kolejne miesiące poszukiwał okrętów podwodnych w rejonie Afryki Południowej, a następnie od czerwca pełnił zadania eskortowe na wschodnim Oceanie Indyjskim, między Durbanem, Adenem i Bombajem, bazując głównie w Durbanie.
Od stycznia 1944 „Napier” bazował w Trincomalee na Cejlonie, osłaniając siły Floty Wschodniej. Od 22 marca wziął udział w operacji "Diplomat" – wypadzie głównych sił floty z lotniskowcem „Illustrious” na Oceanie Indyjskim w celu spotkania z lotniskowcem USS „Saratoga”. Wszedł następnie w marcu w skład Zespołu 69 (Task Force 69) ubezpieczającego atak samolotów z lotniskowców HMS „Illustrious” i USS „Saratoga” (zespół TF 70) na bazę japońską w Sabang 19 kwietnia 1944 (operacja "Cockpit"). Był podczas tej operacji okrętem flagowym komodora Arlissa, dowodzącego niszczycielami Floty Wschodniej. 17 maja osłaniał atak tych lotniskowców (TF 66) na Surabaję (operacja "Transom", w składzie zespołu TF 65). 4 czerwca nowym dowódcą niszczycieli Floty Wschodniej i okrętu został komodor Albert Poland.
Od sierpnia do końca października 1944 okręt był remontowany w Williamstown w Melbourne, po czym powrócił do zadań eskortowych. Od 3 listopada dowódcą niszczycieli Floty Wschodniej na „Napier” był kmdr H.J. Buchanan. 8 listopada okręt uratował rozbitków ze storpedowanego SS „Marion Moller”.
Od grudnia 1944 do końca stycznia 1945 „Napier” wspierał działania w Birmie, w składzie zespołu 64 nowo utworzonej Floty Indii Wschodnich, bazując w Chittagong. Między 14 a 24 grudnia wspierał ogniem wraz z HMAS „Nepal” desant 74. Brygady Indyjskiej na wybrzeżu Arakanu (operacja "Romulus"). Na początku stycznia 1945 brał udział w transportowaniu i wysadzeniu desantu 3. Brygady Komandosów na półwyspie Akyab (operacja "Lightning", wraz z „Nepal” i slupem HMS „Shoreham”), a 12 stycznia wspierał desant tej brygady pod Myebon (operacja "Pungent"), walcząc z lotnictwem. 21 stycznia 1945 efektywnie walczył z bateriami nadbrzeżnymi na wyspie Ramree (operacja "Matador"). 22 stycznia 1945 powrócił na Cejlon eskortując HMS „Queen Elizabeth”, następnie w lutym przeszedł do Australii. W marcu przechodził niewielkie naprawy uszkodzeń sztormowych w Melbourne.
Ocean Spokojny 1945.
W kwietniu 1945 „Napier” przydzielono do Brytyjskiej Floty Pacyfiku, przygotowując go do współdziałania z flotą amerykańską. Głównie osłaniał zespoły zaopatrzeniowe floty alianckiej (Logistics Group – TF 112), wspierając działania Brytyjskiej Floty Pacyfiku (zespół TF 57) pod Leyte, następnie w maju przeciw Sakishima Gunto (operacja "Iceberg" II) i w lipcu Zespołu FT 37 pod Okinawą. Od 11 sierpnia 1945 działał w składzie zespołu Task Group 38.5, m.in. z niszczycielem HMAS „Nizam”.
2 września 1945 brał udział m.in. wraz z HMAS „Nizam” w ceremonii kapitulacji Japonii w Zatoce Tokijskiej. 22 września 1945 powrócił do Sydney.
Po wojnie.
Po wojnie 24 października 1945 „Napier” został zwrócony Wielkiej Brytanii, dokąd przybył 5 listopada 1945 (w zamian za niszczyciel HMS „Quality”). W Wielkiej Brytanii nie służył aktywnie. Został początkowo zakonserwowany w Devonport 12 grudnia 1945, a następnie wycofany do rezerwy 7 marca 1946. W styczniu 1953 przeholowany do Penarth. Ze służby wycofano go w 1955, po czym sprzedano na złom do stoczni w Briton Ferry, gdzie przybył 17 stycznia 1956.
Dowódcy: (wykaz niepełny)
Dane techniczne.
"Uwaga – dane dotyczące uzbrojenia i radarów odnoszą się ogólnie do okrętów typu N, daty zmian w przypadku konkretnego okrętu są orientacyjne."
Uzbrojenie.
Wyposażenie

</doc>
<doc id="1234804" url="https://pl.wikipedia.org/wiki?curid=1234804" title="Karczowina">
Karczowina

Karczowina – przysiółek wsi Sądrożyce w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Sądrożyce.
W latach 1975–1998 przysiółek należał administracyjnie do województwa wrocławskiego.

</doc>
<doc id="1234812" url="https://pl.wikipedia.org/wiki?curid=1234812" title="Zespół blue rubber bleb nevus">
Zespół blue rubber bleb nevus



</doc>
<doc id="1234817" url="https://pl.wikipedia.org/wiki?curid=1234817" title="Richmond (Nowa Zelandia)">
Richmond (Nowa Zelandia)

Richmond – miasto w Nowej Zelandii, w północnej części Wyspy Południowej. Położone jest około 13 km na południowy zachód od miasta Nelson, nad Waimea Inlet będącej częścią Zatoki Tasmana. Według danych szacunkowych z 2014 roku populacja miasta wynosiła 13 606 mieszkańców. W Richmond mieści się siedziba "Tasman District Council".

</doc>
<doc id="1234819" url="https://pl.wikipedia.org/wiki?curid=1234819" title="Blandyna Kaniewska-Wójcik">
Blandyna Kaniewska-Wójcik

Blandyna Janina Kaniewska-Wójcik (ur. 26 czerwca 1948, zm. 4 lutego 2008) – polska konserwatorka dzieł sztuki, długoletnia kierowniczka Pracowni Konserwacji Malarstwa Sztalugowego Muzeum Narodowego w Warszawie.
Absolwentka Wydziału Konserwacji i Restauracji Dzieł Sztuki ASP w Warszawie z 1976 r., i jego późniejszy pedagog. Była autorką metody wzmacniania obrazu przezroczystym laminatem zamiast płóciennymi łatami, stosowanej w pracowni Konserwacji Malarstwa Sztalugowego Muzeum Narodowego w Warszawie. Pochowana na cmentarzu Bródnowskim w Warszawie (kwatera 74A-5-32).

</doc>
<doc id="1234821" url="https://pl.wikipedia.org/wiki?curid=1234821" title="Ekstremum związane">
Ekstremum związane



</doc>
<doc id="1234824" url="https://pl.wikipedia.org/wiki?curid=1234824" title="Bulwary wiślane w Krakowie">
Bulwary wiślane w Krakowie

Bulwary wiślane w Krakowie – zabytkowe budowle hydrotechniczne o funkcji przeciwpowodziowej w Krakowie wzdłuż Wisły, pierwotnie przewidywane również do funkcji pomocniczych nabrzeży portowych. Składają się głównie z murów oporowych (górnego, wysokiego, oraz dolnego, ujmującego koryto rzeki i tworzącego nabrzeże przeładunkowe). W linii górnych murów znajdują się murowane schody terenowe dla pieszych oraz brukowane pochylnie do komunikacji kołowej; bocznice kolejowe na poziomie dolnym nie zachowały się. Zespół XIX- i XX-wiecznych bulwarów oraz wałów w granicach Krakowa pełni skutecznie funkcję zabezpieczenia przed powodzią, co wykazały doświadczenia wielkich powodzi, między innymi w 1970, 1997 i 2010 roku.
Bulwary wraz z przyległymi fragmentami wałów Wisły, a także Rudawy, wtórnie uzyskały funkcję i status obszarów parkowych, stanowiąc obecnie popularne miejsce rekreacyjno-wypoczynkowe dla krakowian i turystów. Prowadzą nimi alejki spacerowe i drogi rowerowe.
Bulwary wiślane stanowią obiekt techniki urbanistycznej na trasie Krakowskiego Szlaku Techniki utworzonego 6 kwietnia 2006. Prowadzi nimi także rekreacyjna Wiślana Trasa Rowerowa – część europejskiej drogi rowerowej EuroVelo 4.
W 2009 uruchomiono w mieście tramwaj wodny, którego przystanki znajdują się, między innymi, przy bulwarach: Rodła („Flisacka”), Czerwieńskim („Most Dębnicki”), Inflanckim („Paulińska”) i Wołyńskim („Most Grunwaldzki”).
Historia.
Przebieg głównego koryta Wisły na obszarze Starego Miasta wielokrotnie zmieniano. Do XIII wieku rzeka płynęła dzisiejszym korytem, jednak na krótko po lokacji miasta w 1257, celem przybliżenia rzeki do wytyczonego wówczas centrum miasta, postanowiono wybudować zaporę między Skałką a Dębnikami. Odcięte w ten sposób koryto, zasilane wodami Wilgi, po powstaniu miasta Kazimierza w 1335 nazwano "Zakazimierką". Główny nurt Wisły natomiast skierowany został za Wawelem na wschód. Nad płynącą tamtędy Wisłą przerzucono most Królewski na Stradomiu i most kolejowy w Grzegórzkach.
Koryto to, zwane wówczas "Starą Wisłą", zostało zasypane w latach 1878–1880. Na jego miejscu utworzono dzisiejsze planty dietlowskie i aleję Daszyńskiego (wbrew nazwie, Wisła nie płynęła wzdłuż dzisiejszej ulicy Starowiślnej). Umożliwiło to uregulowanie rzeki w jej współczesnym korycie w latach 1905–1909 i urządzenie bulwarów wiślanych. Oddanie do użytku Stopnia Wodnego Dąbie w 1961 (w ramach budowy Drogi Wodnej Górnej Wisły) podniosło lustro wody w centrum Krakowa, wzbogacając walory krajobrazowe rzeki i zwiększając atrakcyjność bulwarów.
Na obszarze bulwaru Czerwieńskiego, w miejscu dzisiejszej ulicy Retoryka, do Wisły uchodziła Rudawa. Jej koryto zasypano w latach 1903–1912, kierując ją przekopem do współczesnego ujścia przed bulwarem Rodła.
W 1991 zniesiono dawne nazwy bulwarów Zyblikiewicza, Drobnera i Sakiewicza, dzieląc je według podziału na dzielnice: Stare Miasto, Zwierzyniec, Podgórze i Dębniki i nadając im nowe nazwy.
Nazwy bulwarów (zgodnie z biegiem Wisły) przedstawiają się następująco:
Zabudowa.
Bulwary poniżej zostały wymienione w kolejności od góry rzeki:
Brzeg lewy.
Bulwar Rodła.
Bulwar rozciąga się między ujściem Rudawy, a mostem Dębnickim w dzielnicy Zwierzyniec. Znajdują się przy nim przystanie klubów sportowych: AZS-AWF oraz Nadwiślan.
Bulwar jest w większości trawiasty, łagodnie nachylony ku Wiśle, oddzielony od wyższego poziomu miasta stylowym murem przeciwpowodziowym zbudowanym w latach 1905–1909. Wzdłuż bulwaru, nad samą rzeką prowadzi alejka spacerowa.
Bulwar Czerwieński.
Rozciąga się nad zakolem Wisły pod Wawelem między mostami Dębnickim a Grunwaldzkim w dzielnicy Stare Miasto. Stoją na nim trzy pomniki
autorstwa Bronisława Chromego, w tym Smoka Wawelskiego i psa Dżoka. Od 2008 znajduje się na nim aleja gwiazd. Nabrzeże jest miejscem cumowania barek restauracyjnych.
W jego miejscu niegdyś rozciągała się położona u stóp Wawelu dzielnica Rybaki, gdzie znajdowały się browary i domki rybaków. Wzmiankowana w 1644 roku jurydyka Rybaki-Podzamcze została zniesiona w roku 1801. Pamiątką po niej była brukowana ulica Rybaki, biegnąca po południowo-zachodniej stronie Wawelu. W XVIII i XIX wieku stały w tym rejonie otoczone ogrodami liczne murowane i drewniane domki oraz dworki z charakterystycznymi łamanymi dachami polskimi, nadające okolicy podmiejsko-wiejski charakter. Jeden z takich dworków stał przy prowadzącej ku Skałce drodze nad Wisłą. Zabudowa ta zaczęła znikać w XIX wieku, w związku z prowadzonymi w Krakowie pracami upiększającymi, ale ostatnie tego typu obiekty, jak dworek Zielińskich (ówczesna ul. Rybaki nr 4), zostały rozebrane dopiero około roku 1914. Przestała istnieć również ulica Rybaki, dając miejsce przyszłym bulwarom. Obecna ulica Rybaki biegnie wzdłuż bulwaru Inflanckiego, około kilometra dalej w dół rzeki, między ulicami Hieronima Wietora a Krakowską.
Odbywają się na nim imprezy cykliczne i okolicznościowe. Wraz z bulwarem Poleskim (znajdującym się po przeciwnej stronie Wisły) stanowi scenę lub (w zależności od roku) widownię corocznego widowiska – "Wianków".
Bulwar ten, poprzecinany licznymi alejkami spacerowymi, w większości stanowi obszar trawiasty, łagodnie schodzący ku Wiśle.
Bulwar Inflancki.
Rozciąga się między mostami Grunwaldzkim a Józefa Piłsudskiego w dzielnicy Stare Miasto. W tym miejscu nad brzegiem Wisły znajduje się kościół na Skałce.
Na przedłużeniu ulicy Skawińskiej znajdował się drewniany most Skawiński, wiodący w stronę Skawiny i Myślenic. Został spalony w 1657 przez opuszczających miasto po „potopie” Szwedów (wraz z innymi krakowskimi mostami). Zastąpiła go przeprawa promowa, która została wkrótce zlikwidowana (z powodu niewielu użytkowników).
Bulwar ten, poprzecinany alejkami spacerowymi, w większości stanowi obszar trawiasty. W północnej części opada łagodnie, a w południowej część górną od dolnej rozdziela stylowy mur zbudowany w latach 1905–1909.
W kwietniu 2009 uruchomiona została zakotwiczona na bulwarze Inflanckim platforma widokowa unoszona przez balon 150 metrów nad ziemią. Była to pierwsza taka platforma w Polsce. Rozciągał się z niej widok zarówno na Kazimierz jak i na Stare Miasto z Wawelem, a przy dobrej widoczności dostrzec można było nawet Tatry. Loty odbywały się do stycznia 2010, po czym nastąpiło trwające półtora roku przenoszenie platformy na drugą stronę rzeki (na bulwar Wołyński).
Bulwar Kurlandzki.
Rozciąga się między mostami Józefa Piłsudskiego a mostem kolejowym w Zabłociu w dzielnicy Stare Miasto. Znajduje się przy nim most Powstańców Śląskich. Nabrzeże jest miejscem cumowania barek.
Na całej długości bulwar podzielony jest stylowym murem zbudowanym w latach 1905–1909, z łączeniami w postaci schodów i zjazdów.
Przy tym bulwarze do 1925 stał most Podgórski, łączący go z bulwarem Podolskim. Świadczą o tym do dziś pozostawione przyczółki po obu stronach rzeki. Obecnie znajduje się w tym miejscu pieszo-rowerowa kładka Ojca Bernatka.
Brzeg prawy.
Bulwar Tyniecki.
Rozciąga się od okolicy początku ulicy Szwedzkiej do Mostu Dębnickiego, w dzielnicy Dębniki. Bulwar jest w większości trawiasty.
Bulwar Poleski.
Rozciąga się między mostami Dębnickim a Grunwaldzkim w dzielnicy Dębniki. W jego pobliżu znajduje się Muzeum Sztuki i Techniki Japońskiej „Manggha”. Wraz z przeciwległym bulwarem Czerwieńskim bulwar ten stanowi, w zależności od roku, scenę lub widownię "Wianków".
Bulwar jest w większości trawiasty, łagodnie nachylony ku Wiśle, oddzielony od wyższego poziomu miasta stylowym murem zbudowanym w latach 1905–1909. Wzdłuż bulwaru prowadzą alejki spacerowe.
Przy bulwarze tym, pod wpływem procesu akumulacji rzecznej, tworzy się jedyna w Krakowie piaszczysta plaża, która jednak ze względu na zanieczyszczenie wody nie ma zastosowania rekreacyjnego. Piasek w tym miejscu jest regularnie usuwany z uregulowanego koryta rzeki przy pomocy pogłębiarek.
W okolicy dzisiejszej ul. Zamkowej do lat czterdziestych XX wieku linia brzegowa silniej wcinała się w głąb rzeki. Na istniejącym wówczas cyplu, w latach 1891–1938, stała willa Rożnowskich (budynek o charakterystycznym zamkowym wyglądzie).
Bulwar Wołyński.
Znajduje się między mostem Grunwaldzkim a ujściem Wilgi w dzielnicy Podgórze. Ujście Wilgi tworzy malowniczy cypelek, połączony mostem Retmańskim z sąsiednim bulwarem Podolskim. Przy bulwarze Wołyńskim znajduje się charakterystyczna bryła dawnego hotelu Forum (później Sofitel).
Bulwar ten, poprzecinany licznymi alejkami spacerowymi, w większości stanowi obszar trawiasty, łagodnie schodzący ku rzece.
Co roku od kilku lat pod hotelem Forum na tych bulwarach na przełomie kwietnia i maja stacjonuje lunapark z Holandii, oferujący wiele atrakcji dzieciom, młodzieży i dorosłym, w tym „Project 1” czyli wielkie wahadło, młot „Extrem”, karuzelę break dance, autodrom.
Na bulwar ten w lipcu 2011 przeniesiono balonową platformę widokową z bulwaru Inflanckiego.
Bulwar Podolski.
Rozciąga się między ujściem Wilgi i zlokalizowanym nad nią Mostem Retmańskim a mostem kolejowym w Zabłociu w dzielnicy Podgórze. Znajdują się przy nim mosty Józefa Piłsudskiego i Powstańców Śląskich.
Przy tym bulwarze do roku 1925 stał most Podgórski, łączący go z bulwarem Kurlandzkim. Świadczą o tym do dziś pozostawione przyczółki po obu stronach rzeki. Obecnie znajduje się w tym miejscu pieszo-rowerowa kładka Ojca Bernatka.
W tym miejscu zlokalizowany był port solny – ważne miejsce w historii krakowskiego, a wcześniej podgórskiego, przemysłu.
Bezpośrednio przy bulwarze tym znajdują się następujące budynki:
Bulwar Lotników Alianckich.
W 2014 Rada Miasta podjęła uchwałę o nadaniu wiślanemu bulwarowi położonemu na prawym brzegu Wisły, między mostem kolejowym na linii średnicowej a mostem Kotlarskim, imienia Lotników Alianckich. Przychylono się tym do prośby szeregu instytucji i osób promujących historię lotnictwa – między innymi Krakowskiego Klubu Seniorów Lotnictwa, Stowarzyszenia Seniorów Lotnictwa Wojskowego RP, Muzeum Lotnictwa Polskiego w Krakowie, rad dzielnic III Prądnik Czerwony, XIII Podgórze i XIV Czyżyny oraz Stowarzyszenia PODGORZE.PL. Upamiętniono w ten sposób lotników dostarczających broń i zaopatrzenie walczącej Warszawie. W nocy z 16 na 17 sierpnia 1944 samolot Consolidated B-24 Liberator został uszkodzony przez Niemców na północ od Krakowa, zestrzelony nad miastem i rozbił się na Zabłociu w pobliżu mostu kolejowego. Maszyna wracała ze zrzutu na placówce „Nida” 28 km od Piotrkowa Trybunalskiego. Z 6-osobowej załogi uratował się tylko jeden lotnik, który wyskoczył ze spadochronem jeszcze przed Krakowem i został uratowany przez polskich partyzantów. Na bulwarze w przyszłości ma stanąć pomnik upamiętniający lotników alianckich poległych nad Małopolską. W grudniu 2018 roku na bulwarze u wylotu ul. Przemysłowej stanął pamiątkowy głaz. Pamiątkowa tablica znajduje się na ścianie budynku Fabryki Schindlera przy ul. Lipowej 4..

</doc>
<doc id="1234826" url="https://pl.wikipedia.org/wiki?curid=1234826" title="Zespół Cowdena">
Zespół Cowdena



</doc>
<doc id="1234829" url="https://pl.wikipedia.org/wiki?curid=1234829" title="Pleix">
Pleix

Pleix – grupa francuskich artystów działających w Paryżu.
W skład Pleix wchodzą graficy oraz muzycy. Efektem ich pracy są surrealistyczne, postmodernistyczne obrazy filmowe. Grupa najbardziej znana jest z teledysków stworzonych dla takich artystów jak Vitalic, Basement Jaxx czy też Plaid.

</doc>
<doc id="1234831" url="https://pl.wikipedia.org/wiki?curid=1234831" title="Zatoka Tasmana">
Zatoka Tasmana

Zatoka Tasmana (ang. "Tasman Bay") – duża zatoka w kształcie litery V, leżąca przy północnym wybrzeżu Wyspy Południowej w Nowej Zelandii. Położona jest centralnie przy północnym wybrzeżu wyspy. Rozciąga się na długości 125 km linii brzegowej i w najszerszym punkcie ma 70 km. Należy do Morza Tasmana i położona jest na zachód od wejścia do Cieśniny Cooka. Na północno-wschodnim krańcu zatoki leży Wyspa d’Urville’a.

</doc>
<doc id="1234834" url="https://pl.wikipedia.org/wiki?curid=1234834" title="Okres halsztacki">
Okres halsztacki

Okres halsztacki, wczesna epoka żelaza – okres w pradziejach Europy Środkowej datowany na lata 1200–480/450 lat p.n.e. – od końca okresu epoki brązu D do początków okresu lateńskiego; nazwa pochodzi od cmentarzyska w miejscowości Hallstatt w Austrii. 
Podział chronologiczny okresu halsztackiego został stworzony przez niemieckiego badacza Paula Reineckego:

</doc>
<doc id="1234835" url="https://pl.wikipedia.org/wiki?curid=1234835" title="Hawera">
Hawera

Hawera – miasto w Nowej Zelandii, drugie pod względem wielkości w regionie Taranaki Wyspy Północnej. Liczy około 11000 mieszkańców.

</doc>
<doc id="1234836" url="https://pl.wikipedia.org/wiki?curid=1234836" title="Raymond Jacobs">
Raymond Jacobs

Raymond Jacobs (ur. 1925, zm. 29 stycznia 2008 w Redding w stanie Kalifornia) – amerykański żołnierz piechoty morskiej, operator radiostacji, weteran II wojny światowej. Znany był przede wszystkim jako ostatnia żyjąca osoba z żołnierzy uwiecznionych na słynnym zdjęciu z wznoszenia flagi USA na japońskiej wyspie Iwo Jima.
Zdjęcie wykonał na szczycie Suribachi 23 lutego 1945 r., amerykański fotograf agencji Associated Press, Louis R. Lowery. Przez wiele lat Raymond Jacobs starał się udowodnić, że to właśnie on jest jedną z postaci na zdjęciu (twarz radiotelegrafisty jest częściowo odwrócona, a jedna z wersji głosi że Jacobs faktycznie znajdował się na górze, ale w momencie zawieszenia małej flagi i nie było go w momencie zatknięcia większej flagi które właśnie uwieczniono na zdjęciu). Według pułk. Walta Forda, wydawcy magazynu ”Leatherneck”, inne zdjęcia z rolki filmowej wskazują niezbicie, iż radiotelegrafistą przedstawionym na zdjęciu jest Raymond Jacobs. Zdania na temat tego czy Jacobs rzeczywiście był jednym z bohaterów zdjęcia czy nie są podzielone. 
Po zakończeniu działań wojennych został zdemobilizowany w 1946 r. Ponownie został wcielony do wojska w czasie wojny koreańskiej w 1951 r. Przez kolejnych 30 lat pracował jako reporter, prowadzący i szef informacji w telewizji KTVU-TV w Oakland. Od 1992 r., przebywał na emeryturze.

</doc>
<doc id="1234845" url="https://pl.wikipedia.org/wiki?curid=1234845" title="Gwiazda zmienna wybuchowa">
Gwiazda zmienna wybuchowa



</doc>
<doc id="1234847" url="https://pl.wikipedia.org/wiki?curid=1234847" title="Vatican Information Service">
Vatican Information Service

Vatican Information Service (VIS) – elektroniczny serwis informacyjny Biura Prasowego Stolicy Apostolskiej, publikujący informacje o Magisterium i działalności pastoralnej Papieża oraz Kurii Rzymskiej, w postaci elektronicznej:
VIS jest jednym z mediów informacyjnych Stolicy Apostolskiej, obok Biuletynu Biura Prasowego Stolicy Apostolskiej, zawierającego, w przeciwieństwie do VIS (który zawiera informacje skrócone i podsumowania), pełne treści przemówień, komunikatów i dokumentów w ich językach oryginalnych (oraz tłumaczeniach gdy są dostępne). Do mediów informacyjnych Stolicy Apostolskiej należą również gazeta L’Osservatore Romano, CTV – Centrum Telewizyjne Watykanu i Radio Watykańskie.
Tematyka serwisu VIS.
VIS publikuje dzienne podsumowanie działalności Papieża i Stolicy Apostolskiej.
Każde wydanie zawiera głównie akty pontyfikalne i nominacje, podsumowania homilii i przemówień Papieża, prezentacje i komunikaty dotyczące dokumentów pontyfikalnych i dykasteryjnych Stolicy Apostolskiej, działalności Kongregacji, Rad Papieskich, Synodów itp., oraz oficjalne oświadczenia publikowane przez Biuro Prasowe Stolicy Apostolskiej.
Kalendarz transmisji.
Serwis, uruchomiony w 1991 r., publikuje wiadomości od poniedziałku do piątku przez cały rok, z wyjątkiem sierpnia oraz niektórych szczególnych dni, np. Triduum Paschalnego, czy świąt Bożego Narodzenia, albo też rocznicy ustanowienia Miasta Państwa Watykan – czyli dni wolnych od pracy w Watykanie (szczegółowy całoroczny kalendarz transmisji dostępny jest w formie tabeli na stronie internetowej VIS).
VIS jest wysyłany do subskrybentów każdego dnia o godzinie 15:00 (czasu rzymskiego), informacje te są więc dostępne przed ich transmisją w mediach.
Wersje językowe.
Serwis dostępny jest w 4 językach:
Bezpłatny newsletter VIS.
Każdy użytkownik Internetu może otrzymywać bezpłatnie codzienne informacje VIS na swoją skrzynkę poczty elektronicznej e-mail. W tym celu należy zapisać się na listę wysyłkową newslettera VIS. Użytkownik proszony jest o podanie obowiązkowo jedynie adresu poczty elektronicznej, na który chce otrzymywać newsletter (można podać jeszcze swoje imię, nie jest to jednak obowiązkowe) oraz o wybór formatu (tekstowego lub HTML), w którym przysyłane będą wiadomości. Język, w jakim ma być przysyłany newsletter wybierany jest domyślnie na podstawie języka, w którym użytkownik wybrał wcześniej wyświetlanie strony umożliwiającej zapisanie się – można go jednak łatwo zmienić, przełączając się do innej wersji językowej.
Wykorzystywanie informacji z VIS.
Zgodnie z międzynarodowymi regulacjami dotyczącymi własności intelektualnej i praw autorskich, do przetwarzania serwisu VIS, w części lub w całości, lub do elektronicznych retransmisji, niezbędna jest wcześniejsza autoryzacja. Dodatkowo, zawsze niezbędne jest zacytowanie źródła (VIS – Vatican Information Service). Na stronie internetowej VIS podany jest adres kontaktowy umożliwiający otrzymanie pozwolenia.

</doc>
<doc id="1234848" url="https://pl.wikipedia.org/wiki?curid=1234848" title="Francisco de Montejo y León">
Francisco de Montejo y León

Francisco de Montejo y León, zwany również Francisco de Monteyo y Alverez – konkwistador hiszpański w Ameryce Środkowej, ur. około roku 1480 w Salamance, zm. w Sewilli w 1549 ojciec zdobywcy Jukatanu, Francisca de Montejo.
O jego latach młodzieńczych niewiele wiadomo poza tym, że pochodził ze szlacheckiej rodziny. W roku 1514 został wymieniony jako uczestnik wyprawy Pedro Ariasa de Ávili do wybrzeży Panamy. Po krótkim pobycie w założonej przez Ávilę osadzie "Nombre de Dios" pożeglował na Kubę, gdzie podjął służbę u gubernatora wyspy, Diego Velazqueza, z którego polecenia w maju 1518 roku dowodził żołnierzami uczestniczącymi w ekspedycji Juana de Grijalvy mającego sprawdzić ile prawdy jest w plotkach o bajecznie bogatych państwach na zachodzie. Podczas tej wyprawy - jako jeden z pierwszych Europejczyków zetknął się z cywilizacją Azteków.
W roku 1519 Montejo był jednym z oficerów wyprawy Hernána Cortésa do Meksyku. Należał do pierwszego oddziału, który postawił nogę na terenach państwa Azteków. Wysłany przez wodza ekspedycji na północ z zadaniem znalezienia dogodnego kotwicowiska, odkrył głęboką i bezpieczną zatokę, gdzie Cortés założył osadę Villa Rica de Vera Cruz, której pierwszym administratorem został Montejo.
W lipcu z rozkazu Cortésa udał się do Hiszpanii, gdzie został przyjęty na audiencji przez króla Karola I, któremu złożył relację z pierwszych kontaktów z Aztekami i wręczył dary od Indian w srebrze, złocie i drogich kamieniach. Król mianował wysłannika gubernatorem Veracruz.
W roku 1522, po powrocie do Meksyku, brał udział w prowadzonym przez Cortésa podboju, dowodząc ekspedycją na tereny dzisiejszego stanu Veracruz i dalej wzdłuż wybrzeża do teraźniejszego Hondurasu i Belize. W cztery lata później ponownie pożeglował do Hiszpanii, gdzie uzyskał nominację na wodza ekspedycji (z tytułami Adelantado, Gobernador y Capitán General) do Jukatanu, który był w tamtych czasach uważany za wyspę. W maju 1528 roku wypłynął z portu Sanlúcar de Barrameda w pobliżu Sewilli na czele flotylli złożonej z trzech okrętów i 500 żołnierzy. Pierwsza próba podporządkowania sobie Majów nie powiodła się i Hiszpanie wrócili do Meksyku. Tam Montejo odniósł sukces pacyfikując region Tabasco, po czym - w 1533 - podjął ponownie ofensywę przeciw Majom. Również ta wyprawa, wobec silnego oporu Indian, zakończyła się niepowodzeniem; co więcej, zniechęceni brakiem na Jukatanie wielkich ilości złota żołnierze zaczęli dezerterować, co w roku 1535 zmusiło Montejo do odwrotu. Dopiero w pięć lat później jego syn Francisco przeprowadził skuteczny podbój półwyspu. Ojciec musiał zadowolić się oficjalnym przyjęciem - w dniu 23 stycznia 1541 - kapitulacji Tutulxina, wodza Majów.
W roku następnym mianowany został gubernatorem Hondurasu, gdzie założył miasta Puerto Caballos i Comayagua. W 1547 został gubernatorem terytoriów dzisiejszego stanu Chiapas i Gwatemali, gdzie założył miasta Nueva Sevilla i Olancho. Jego poczynania w koloniach stały się przedmiotem dochodzenia komisji królewskiej, powołanej w roku 1546. Dla oczyszczenia się z zarzutów ponownie popłynął w roku 1548 do Hiszpanii, gdzie zmarł w ubóstwie w roku 1553/4, lub 1565.

</doc>
<doc id="1234851" url="https://pl.wikipedia.org/wiki?curid=1234851" title="BBC Sessions (album Cream)">
BBC Sessions (album Cream)

BBC Sessions – album grupy Cream zestawiony z nagrań dokonanych dla różnych programów BBC pomiędzy listopadem 1966 i styczniem 1968 oraz wydany w marcu 2003 roku.
Historia i charakter albumu.
W ramach całej serii znakomitych nieraz wydań archiwaliów z nagrań BBC, w 2003 r. ukazał się bardzo dobrze przyjęty przez krytykę album nagrań dokonanych w okresie od listopada 1966 do stycznia 1968 przez trio rockowe Cream.
Ze względu na czasowe ramy programów, w jakich grupa występowała, utwory musiały być krótkie i treściwe. Grupa wirtuozów i improwizatorów musiała się tym razem skupić na precyzji wykonania i zwięzłości ekspresji. Wyszło to nagraniom na dobre; grupie udało się utrzymać w granicach średnio ok. 3 minut na utwór, z kilkoma kompozycjami nawet poniżej 2 minut i z kilkoma powyżej 4 minut.
Oprócz dwóch utworów (10 i 26) wszystkie pozostałe zostały opublikowane po raz pierwszy.

</doc>
<doc id="1234853" url="https://pl.wikipedia.org/wiki?curid=1234853" title="SGR">
SGR



</doc>
<doc id="1234855" url="https://pl.wikipedia.org/wiki?curid=1234855" title="Francisco de Montejo">
Francisco de Montejo

Francisco de Montejo „el Mozo” zwany "Młodszym" (ur. 1508 w Sewilli, zm. 1565 w Méridzie) – konkwistador hiszpański, zdobywca Jukatanu dla Hiszpanii, syn Francisca de Montejo y León i kuzyn Francisco de Montejo (el Sobrino), założyciela Valladolid.
W roku 1537 z rozkazu ojca wyruszył na podbój Jukatanu, którego obrońcy wyparli Hiszpanów dwa lata wcześniej. Młodszy Montejo założył – w miejscu dawnego miasta Majów, "Chanputun" na wybrzeżu półwyspu – umocniony punkt wypadowy, skąd rozpoczął wyprawę na północ zajmując, w roku 1540, silnie bronione przez Indian miasto Kimpech.
Z tego miejsca podjął szereg ekspedycji zbrojnych w kierunku serca półwyspu, a w roku 1542, po opanowaniu prawie całego terytorium, założył – na gruzach innego miasta Majów – Méridę. W roku 1546, po zdławieniu ostatniego powstania zjednoczonych plemion, zaprowadził we wschodnim Jukatanie hiszpańskie porządki. Rok wcześniej ojciec mianował go gubernatorem Jukatanu i wyspy Cozumel.
Po zakończeniu walk osiadł na stałe w Méridzie, która stała się głównym miastem regionu, a po roku 1821 stolicą stanu Jukatan. Zbudował tam swój pałac.

</doc>
<doc id="1234856" url="https://pl.wikipedia.org/wiki?curid=1234856" title="Intifada Al-Aksa">
Intifada Al-Aksa

Intifada Al-Aksa (, ) – intifada Palestyńczyków przeciwko izraelskim władzom, a także konflikty wewnątrz ruchu palestyńskiego między fundamentalistycznymi ugrupowaniami muzułmańskimi (Hamas) a zwolennikami ruchu narodowowyzwoleńczego kierowanego przez Jasera Arafata. Powstanie rozpoczęło się 28 września 2000 roku sprowokowane wizytą ministra turystyki Izraela (późniejszego premiera) Ariela Szarona na Wzgórzu Świątynnym w Jerozolimie. Arabskie zamieszki wybuchły w Jerozolimie i szybko rozprzestrzeniły się na Zachodni Brzeg i Strefę Gazy. Najczęściej podawana data zakończenia drugiej intifady to 8 lutego 2005 roku, gdy odbył się szczyt w Szarm el-Szejk. Wtedy premier Szaron wraz z Mahmudem Abbasem, następcą zmarłego w listopadzie 2004 roku Arafata, zawarli porozumienie dotyczące zakończenia konfliktu Palestyńczyków z władzą izraelską.
Arabskie słowo intifada jest powszechnie tłumaczone jako bunt, powstanie. Dodanie w nazwie powstania dodatkowego słowa „Al-Aksa” wskazuje na wyraźny związek tej intifady z meczetem Al-Aksa. Wielu Palestyńczyków uważa, że intifada jest narodowowyzwoleńczą walką z okupacją izraelską, jednak Izraelczycy postrzegają ją jako walkę terrorystyczną.
Druga intifada bywa także nazywana przez Izraelczyków wojną Oslo (hebr. מלחמת אוסלו), gdyż wielu z nich uważa, że jest to skutek błędnych decyzji izraelskich polityków, którzy uczynili zbyt duże ustępstwa względem Palestyńczyków podczas zawierania porozumienia w Oslo w 1993 roku. Jeszcze inni Izraelczycy nazywają ją wojną Arafata, od nazwiska palestyńskiego przywódcy Jasira Arafata, którego wszystkie strony konfliktu obciążały winą za niepowodzenie procesu pokojowego zapoczątkowanego w Oslo.
Wprowadzenie.
Pierwsze powstanie – intifada kamieni – wybuchło 9 grudnia 1987 roku w sprzeciwie wobec izraelskiej obecności na Zachodnim Brzegu i w Strefie Gazy. Palestyńskie osiedla zostały otoczone barykadami, za którymi ukrywali się młodzi bojownicy atakujący kamieniami izraelskie posterunki. Mieszkańcy osiedli mogli się cieszyć wolnością nie ograniczoną obecnością izraelskich żołnierzy, którzy nie mogli dostać się na ich teren. Działaniami kierowali lokalni przywódcy religijni wywodzący się z Centrum Islamskiego (działające od lat 70. na Uniwersytecie w Gazie) w Gazie. Jako zbrojne ramię wystąpił wówczas po raz pierwszy Hamas. Wsparcie zapewniali dysydenci OWP i radykalne organizacje islamskie działające poza granicami kraju. Celem Intifady było stworzenie suwerennego państwa palestyńskiego.
Bezpośrednim powodem wybuchu Intifady był wypadek samochodowy (8 grudnia) do którego doszło w Strefie Gazy. Izraelska ciężarówka wojskowa zabiła palestyńskiego pasażera samochodu osobowego.
Jako odpowiedź na wybuch palestyńskiego powstania, żołnierze izraelscy otrzymali zgodę na stosowanie broni palnej i ostrej amunicji. Wojsko stosowało także kule gumowe, które zmniejszały liczbę ofiar. Pomimo to, do sierpnia 1988 roku w starciach ulicznych zginęło 324 Palestyńczyków. Buldożery burzyły domy aresztowanych palestyńskich aktywistów. Przeprowadzano masowe aresztowania i osadzania w więzieniach.
Latem 1988 roku Palestyńczycy stworzyli Zjednoczone Narodowe Kierownictwo Powstania, składające się z przedstawicieli wszystkich palestyńskich organizacji, w tym OWP i Hamasu, które rywalizowały ze sobą o wpływy wśród Arabów. W odpowiedzi na eskalację zamieszek, izraelski rząd podjął decyzję zamknięcia aż do odwołania wszystkich palestyńskich szkół, aby w ten sposób spróbować zdławić Intifadę.
W okresie od sierpnia 1988 do czerwca 1989 roku w starciach ulicznych zginęło 574 Palestyńczyków. Radykalne ugrupowania palestyńskie zdecydowały się wówczas powrócić na drogę zamachów na terenie Izraela. 6 lipca 1989 roku w zamachu bombowym na miejski autobus zginęło 16 Izraelczyków.
2 sierpnia 1990 roku wojska irackie zajęły Kuwejt. Palestyński przywódca Jasir Arafat już w trzecim dniu wojny poleciał do Bagdadu i spotkał się z Saddamem Husajnem, który finansował jego poczynania kwotą 4 milionów dolarów miesięcznie. Uwikłanie się Arafata po przegranej stronie – Iraku – bardzo osłabiło jego pozycję i w 1991 roku siła palestyńskiego powstania zaczęła słabnąć.
Od wybuchu powstania w grudniu 1987 roku zginęło ogółem 1225 Palestyńczyków (w tym 697 w starciach z Izraelczykami, pozostali w wyniku walk wewnętrznych) i 13 izraelskich żołnierzy. Jednocześnie wyburzono 2 tys. palestyńskich domów.
Druga intifada (Al-Aksa).
25 lipca 2000 załamały się izraelsko-palestyńskie rozmowy pokojowe w Camp David (11–25 lipca 2000). W konsekwencji społeczeństwo palestyńskie, zniechęcone brakiem efektów procesu pokojowego i rozgoryczone trudnymi warunkami życia, wznieciło kolejne powstanie. Powodem wybuchu zamieszek była wizyta Ariela Szarona na Wzgórzu Świątynnym w Jerozolimie (28 września 2000) i zabicie palestyńskiego nastolatka przez izraelskiego snajpera. Druga intifada od nazwy Wzgórza Świątynnego nosi nazwę Al-Aksa.
29 września wybuchły gwałtowne zamieszki w wielu miastach Autonomii Palestyńskiej, w których zginęło 18 Palestyńczyków i 1 Izraelczyk. Po raz pierwszy wystąpiła wówczas zbrojnie organizacja Brygady Męczenników Al-Aksa.
4 października władze Autonomii podjęły decyzję o uwolnieniu przetrzymywanych dotąd więźniów, odpowiedzialnych m.in. za zamachy w Izraelu.
12 października tłum Palestyńczyków dokonał linczu 2 izraelskich żołnierzy na posterunku policji palestyńskiej w Ramalli. W odwecie izraelskie śmigłowce zniszczyły ten posterunek.
W obliczu eskalacji przemocy amerykański prezydent Bill Clinton przygotował szczyt izraelsko-palestyński w egipskim kurorcie Szarm el-Szejk (16–17 października 2000). Zawarte porozumienie zobowiązywało obie strony do powstrzymania przemocy. Tym postanowieniom nie podporządkowały się jednak radykalne ugrupowania palestyńskie, takie jak Hamas, ani izraelska armia.
18 października Izrael realizując warunki zawartego porozumienia wycofał swoje oddziały z Nablusu. Jednak równocześnie aresztowano 8 Palestyńczyków podejrzewanych o lincz na izraelskich żołnierzach (12 października) w Ramalli (zatrzymanie przeprowadzono w Strefie A, co wywołało oburzenie Palestyńczyków). Pomimo tego władze Autonomii Palestyńskiej wezwały za pośrednictwem telewizji całą ludność palestyńską do powstrzymania się od aktów przemocy. Nic to jednak nie dało i 20 października starcia ponownie wybuchły. W okolicach Nablusu i Ramli zginęło 10 Palestyńczyków, a 400 zostało rannych.
Gdy 22 października państwa Ligi Arabskiej zapowiedziały udzielenie pomocy finansowej Palestyńczykom w wysokości 1 mld dolarów, premier Izraela Ehud Barak oficjalnie wstrzymał wszelkie rozmowy pokojowe z Autonomią Palestyńską. W październiku w starciach zginęło ogółem 148 Palestyńczyków i 10 Izraelczyków. Radykalne organizacje palestyńskie postanowiły posłużyć się tym razem inną bronią – zamachami na terenie Izraela.
W trakcie grudniowych starć zginęło ogółem 64 Palestyńczyków i 8 Izraelczyków (oraz dalszych 2 w zamachach bombowych). Spadek liczby ofiar wiązał się z muzułmańskim miesiącem Ramadan.
W trakcie styczniowych starć zginęło 24 Palestyńczyków i 7 Izraelczyków.
Izraelski wywiad posiadał informacje, że przy organizacji zamachów z grupami bojowników współdziałają palestyńskie siły bezpieczeństwa. Członkowie służb bezpieczeństwa Autonomii Palestyńskiej brali udział w ponad 40% z 4 tys. przypadków zaatakowania Izraelczyków z broni palnej. Dlatego w odwecie izraelskie samoloty zbombardowały budynki palestyńskich służb bezpieczeństwa w Strefie Gazy i na Zachodnim Brzegu Jordanu. Zginęło 16 Palestyńczyków.
W odwecie izraelskie śmigłowce ostrzelały główną kwaterę Hamasu w Nablusie, zabijając 8 Palestyńczyków, i raniąc 15 osób. Równocześnie armia zamknęła całą Autonomię Palestyńską.
W dniach 11–18 września armia izraelska przeprowadziła rozległe operacje wojskowe na terytorium Autonomii Palestyńskiej. Wszystkie palestyńskie miejscowości zostały otoczone policyjnymi kordonami, na drogach ustawiono punkty kontroli wojskowej ograniczając możliwość podróżowania. Na dużą skalę przeprowadzono aresztowania działaczy organizacji palestyńskich. Izrael postawił władzom Autonomii Palestyńskiej ultimatum, żądając powstrzymania ataków terrorystycznych. Jasir Arafat podjął próbę podjęcia rozmów pokojowych, jednak każde zawieszeni broni było łamane przez radykalne organizacje palestyńskie, które nieustannie dążyły do konfrontacji z Izraelem. Arafat jednak nie był skłonny na rozprawę z palestyńskimi radykałami.
4 października Stany Zjednoczone Ameryki oficjalnie uznały palestyńskie organizacje Hamas, Islamski Dżihad i Hezbollah za terrorystyczne ugrupowania, które należy zwalczać.
W odwecie izraelska armia przeprowadziła rozległą operację wojskową na palestyńskich terytoriach. Izraelskie siły specjalne przystąpiły do likwidowania przywódców palestyńskich organizacji bojowych.
W odwecie izraelska armia otoczyła wszystkie palestyńskie miasta na Zachodnim Brzegu Jordanu, przerywając całkowicie komunikację między nimi. Równocześnie izraelskie śmigłowce zupełnie zniszczyły rakietami siedzibę Jasira Arafata w Gazie. 4 grudnia izraelskie oddziały wkroczyły do miasta Ramallah i otoczyły siedzibę przewodniczącego Autonomii Palestyńskiej Jasira Arafata, który został zamknięty w areszcie domowym. Izraelskie samoloty zbombardowały szereg obiektów palestyńskich służb bezpieczeństwa w Gazie, Ramallah, Tulkarem, Kalkilii, Chan Junus i innych miejscach.
4 stycznia 2002 roku izraelscy komandosi zatrzymali na Morzu Czerwonym statek „Karine-A” z 50 tonami broni dla Autonomii Palestyńskiej. Broń o wartości 100 mln dolarów została kupiona przez Palestyńczyków w Iranie.
W następnych dniach izraelska armia zajęła palestyńskie miasta Ramallah i Tulkarem. Aresztowano wiele osób.
W odpowiedzi izraelska armia po raz kolejny wprowadziła dla Palestyńczyków zakaz poruszania się pomiędzy miastami na Zachodnim Brzegu Jordanu. W owym czasie premier Izraela Ariel Szaron zapowiedział stworzenie strefy buforowej i systemu barier wzdłuż granic Izraela z Autonomią Palestyńską. Miałyby to być rowy, w niektórych miejscach ogrodzenia podłączone do urządzeń elektronicznych, a nawet pola minowe. Wydawało się, że jest to jedyny sposób aby zatrzymać palestyńskich zamachowców.
28 lutego 2002 roku izraelska armia rozpoczęła zakrojoną na dużą skalę operację wojskową likwidacji palestyńskich komórek bojowych w obozach uchodźców palestyńskich pod Nablusem i Dżeninem.
W następnych dniach izraelskie kolumny pancerne wjechały do kilku palestyńskich miastach przeprowadzając masowe rewizje i aresztowania osób podejrzanych o współpracę z bojownikami.
W odwecie izraelska armia zintensyfikowała akcje pacyfikacyjne w Strefie Gazy i na Zachodnim Brzegu Jordanu.
21 marca 2002 roku Stany Zjednoczone umieściły Brygady Męczenników Al-Aksa na liście międzynarodowych organizacji terrorystycznych, które należy zwalczać.
Operacja „Mur obronny” (Ochronna Tarcza).
28 marca 2002 roku Izrael w porozumieniu ze Stanami Zjednoczonymi podjął decyzję o przeprowadzeniu dużej operacji wojskowej na terenach Autonomii Palestyńskiej. 29 marca izraelskie oddziały wkroczyły do większości palestyńskich miast prowadząc rewizje i aresztowania. W wielu miejscach doszło do gwałtownych walk.
2 kwietnia izraelska armia zajęła Betlejem. W trakcie ulicznych walk grupa około 200 uzbrojonych Palestyńczyków, wraz z grupa cywilnych zwolenników, w tym Europejczyków zabarykadowała się w bazylice Narodzenia Pańskiego, głównym punkcie kultu chrześcijańskiego w Betlejem. Zostali otoczeni przez izraelskich żołnierzy (bojownicy opuścili bazylikę dopiero 10 maja). W następnych dniach doszło do bardzo gwałtownych walk w Dżeninie i Nablusie. Izraelska armia w ciągu pierwszych 10 dni operacji zabiła około 200 i raniła około 1500 Palestyńczyków, przy stracie 13 własnych żołnierzy. Aresztowano ponad 1200 Palestyńczyków.
20 kwietnia 2002 roku izraelscy żołnierze wkroczyli do budynków kilku palestyńskich ministerstw w Ramallah na Zachodnim Brzegu Jordanu. Podczas akcji przejęto dane komputerowe, pliki i archiwa ministerstw edukacji i pracy.
27 maja 2002 roku minister obrony Izraela Benjamin Ben-Eliezer oświadczył, że armia izraelska „średnio co dziesięć godzin przechwytuje palestyńskiego samobójcę, zamierzającego dokonać aktu terrorystycznego na terytorium Izraela”.
W odwecie izraelska armia ponownie zintensyfikowała akcje pacyfikacyjne na palestyńskich terenach.
16 czerwca 2002 roku izraelskie spychacze rozpoczęły w rejonie przejścia granicznego Salem na północy Zachodniego Brzegu niwelować teren pod budowę pierwszego odcinka 110-kilometrowego ogrodzenia zwanego przez Izrael „barierą bezpieczeństwa”, a przez Palestyńczyków i Międzynarodowy Trybunał Sprawiedliwości w Hadze „Murem Apartheidu”. Poza przewodami elektrycznymi pod napięciem, mur jest wyposażony w czujniki, wykrywające intruzów. Przewidziano też drogi patrolowe. Mur biegnie od północnych krańców palestyńskiego miasta Dżenin aż na południe Kalkiliji, wewnątrz okupowanego Zachodniego Brzegu, wykraczając daleko poza Zielona Linie, uznaną za granicę Izraela i włączając do terytorium Izraela nielegalne osiedla żydowskie. Mur przyłącza też do Izraela żyzne palestyńskie ziemie uprawne.
Operacja „Zamknięta droga”.
22 czerwca 2002 roku izraelska armia ponownie zajęła wszystkie duże miasta Autonomii na Zachodnim Brzegu. Na wszystkich drogach wystawiono punkty kontrolne mające na celu ograniczenie komunikacji pomiędzy grupami bojowników działającymi w różnych miastach. W wielu miejscach doszło do walk.
Następnie izraelska armia wprowadziła nowe restrykcje wobec mieszkańców pięciu największych palestyńskich miast Zachodniego Brzegu Jordanu. W miastach Nablus, Kalkilia, Tulkarem, Ramallah i Dżeninie zakazano na pewien czas poruszania się samochodami. Na całym terytorium Autonomii wprowadzono ograniczenia w poruszaniu się. Obowiązywała godzina policyjna. Prowadzono rewizje i liczne aresztowania. Domy rodzin palestyńskich zamachowców-samobójców i członków ruchu oporu były wyburzane. Eskalacja działań izraelskiej armii w znacznym stopniu osłabiła zaplecze organizacji. Ich dowódcy byli nieustannie tropieni i zabijani przez izraelskie siły specjalne. Utrudniało to dowodzenie dalszymi operacjami partyzanckimi wymierzonymi przeciwko Izraelowi. Liczba zamachów zaczęła spadać.
Plan „Najpierw Gaza i Betlejem”.
Izraelski plan zakładał stopniowe wycofywanie się wojsk z Gazy i miasta Betlejem na Zachodnim Brzegu Jordanu i przejmowanie ich obowiązków przez palestyńskie służby bezpieczeństwa. 20 sierpnia w ręce palestyńskich służb bezpieczeństwa przekazano miasto Betlejem. Nie zrealizowano natomiast planu wycofania ze Strefy Gazy z powodu dużego napięcia w tym rejonie.
W odwecie izraelskie czołgi zaczęły niszczyć budynki w kompleksie rządowym władz Autonomii Palestyńskiej w Ramallah. Przy Arafacie ukrywało się około 200 poszukiwanych palestyńskich bojowników.
W ciągu pierwszych dwóch lat trwania Intifady zginęło 1880 Palestyńczyków i 615 Izraelczyków.
Operacja „Wysunięta straż”.
25 października 2002 roku duże izraelskie siły wkroczyły do większości palestyńskich miast. Celem operacji było sprowokowanie palestyńskich bojówek do ujawnienia się, a następnie w walce ich likwidacja.
W następnych tygodniach izraelska armia zintensyfikowała działania w Strefie Gazy.
Operacja „Gorąca zima”.
30 stycznia 2003 roku izraelska armia ponownie zajęła większość palestyńskich miast, wprowadzając godzinę policyjną, prowadząc rewizje i aresztowania osób podejrzanych o współpracę z ugrupowaniami bojowników. Kolejne miasta ogłaszano „strefami zamkniętymi” przeszukując dom po domu. Nieustannie ścigano dowódców palestyńskich ugrupowań radykalnych. Izraelskie siły bezpieczeństwa udaremniały średnio około 55 palestyńskich zamachów wojskowych w miesiącu.
W marcu 2003 roku palestyńskie ugrupowanie Hamas rozpoczęło ze Strefy Gazy ostrzał rakietami Kassam terytorium Izraela. Rakiety najczęściej spadały na miasto Sederot.
Pod naciskiem Stanów Zjednoczonych Jasir Arafat zgodził się na wprowadzenie reform Autonomii Palestyńskiej. Jako jeden z pierwszych kroków wybrano premiera Autonomii. 19 marca Mahmud Abbas został pierwszym w historii palestyńskim premierem. Abbasowi został przedstawiony bliskowschodni plan pokojowy przygotowany przez tzw. kwartet bliskowschodni. Abbas podjął próbę reformy palestyńskich sił bezpieczeństwa.
11 maja 2003 roku izraelska armia pod naciskiem Stanów Zjednoczonych zdjęła blokadę terytoriów Autonomii Palestyńskiej. Miał to być gest dobrej woli ułatwiający Abbasowi wprowadzenie reform.
Natomiast izraelska armia ponownie wprowadziła blokadę palestyńskich terytoriów. Izrael rozważał także pomysł wydalenia Arafata.
29 maja 2003 roku odbyło się w Jerozolimie spotkanie Ariela Szarona i Mahmuda Abbasa. W rozmowach utrzymały się różnice w sprawie sposobu ograniczania działalności radykalnych ugrupowań palestyńskich, odpowiedzialnych za długą serię zamachów. Abbas opowiedział się za pokojowym nakłanianiem ich przywódców do przerwania ataków przeciwko Izraelowi. Strona palestyńska podkreśliła, że próba siłowego rozwiązania mogłaby doprowadzić do wybuchu wojny domowej na terytoriach palestyńskich. Szaron zapowiedział zniesienie blokady Zachodniego Brzegu Jordanu i wpuszczenie 25 tys. palestyńskich pracowników do Izraela. Warunkiem dalszych ustępstw za strony izraelskiej było zaprzestanie ataków przeciwko Izraelowi. 30 maja Izrael zaczął łagodzenie restrykcji wobec ludności palestyńskiej. 1 czerwca złagodzono blokadę Autonomii i zaczęto zwalniać palestyńskich więźniów.
Szczyt w Akabie.
4 czerwca 2003 roku odbył się w Akabie szczyt prezydenta Stanów Zjednoczonych George’a Busha z premierem Izraela Arielem Szaronem i premierem Autonomii Palestyńskiej Mahmudem Abbasem. Szaron wyraził poparcie dla powstania w przyszłości państwa palestyńskiego. Abbas oświadczył, że zbrojne powstanie palestyńskie (Intifada) musi się zakończyć i oficjalnie potępił terroryzm.
Proklamowano zawieszenie broni, jednak radykalne ugrupowania palestyńskie odrzuciły taką możliwość. Za kontynuacją zbrojnego powstania Intifady opowiedziały się: Ludowy Front Wyzwolenia Palestyny, Hamas oraz Islamski Dżihad, które wspólnie nasiliły swoją działalność w Strefie Gazy.
We wrześniu 2003 roku palestyński premier Mahmud Abbas nie mogąc wprowadzić skutecznych reform w Autonomii podał się do dymisji. Bezpośrednią przyczyną jego dymisji był konflikt o władzę z Arafatem. Nowym premierem został Ahmed Korei.
W ciągu trzech lat trwania palestyńskiego powstania Intifady śmierć poniosły 3483 osoby, w tym 2601 Palestyńczyków i 852 Izraelczyków.
Plan Szarona.
18 grudnia 2003 roku izraelski premier Ariel Szaron przedstawił własny plan rozwiązania konfliktu izraelsko-palestyńskiego drogą pokojową. Szaron powiedział, że jeśli impas w konflikcie będzie trwał, jego kraj wytyczy nowe „linie bezpieczeństwa”, oddzielające Izrael od terytoriów palestyńskich na Zachodnim Brzegu i w Strefie Gazy. Plan zakładał wcześniejsze powstanie państwa palestyńskiego i likwidację części osiedli żydowskich. Nowe granice miały być chronione przez budowaną „barierę bezpieczeństwa”. To posunięcie spotkało się z oskarżeniem, że poprzez wytyczone w ten sposób granicy Izrael bezprawnie anektuje część terytorium Zachodniego Brzegu Jordanu.
25 lutego 2004 roku izraelskie oddziały wkroczyły do Ramallah i zajęły 3 palestyńskie banki – dwa oddziały "Arab Bank" i oddział "Cairo-Amman Bank". Izraelscy eksperci przejęli elektroniczną dokumentację kont palestyńskich organizacji bojowych. Zajęto kwotę 37 mln NIS (8,3 mln USD), pochodzących głównie z Iranu oraz Syrii. Okazało się, że w dużym stopniu działalność organizacji bojowych była finansowana przez władze Autonomii Palestyńskiej.
W odwecie izraelska armia zintensyfikowała działania wymierzone przeciwko palestyńskiej organizacji Hamas. 22 marca 2004 roku izraelskie śmigłowce wystrzeliły rakiety, zabijając w Gazie duchowego przywódcę Hamasu, szejka Ahmeda Jasina. Wywołało to kilkudniowe zamieszki w Strefie Gazy.
Operacja „Tęcza”.
W maju 2004 roku izraelska armia przeprowadziła rozległą operację wojskową w Strefie Gazy wymierzoną w infrastrukturę palestyńskich organizacji bojowych. Zniszczono wiele warsztatów zbrojeniowych oraz przejęto dużo broni i materiałów wybuchowych.
Według danych agencji EFE, w ciągu czterech lat trwania palestyńskiego powstania intifady, w okresie od 29 września 2000 do 31 maja 2004, w wyniku ataków palestyńskich, zginęło ogółem 1017 a rannych zostało 5598 Izraelczyków. W Izraelu przeprowadzono 138 zamachów samobójczych, 13370 ostrzałów, 460 rakiet Kassam spadło na izraelskie osiedla i miasta. W tym samym czasie 3345 Palestyńczyków zabito ponad 40 tys. Palestyńczyków zostało rannych. Izraelskie siły aresztowały także ponad 7200 osób. Do czerwca 2004 roku armia izraelska zniszczyła całkowicie lub częściowo 62888 palestyńskich domów, z czego 18243 w Strefie Gazy.
Operacja „Dni pokuty”.
W październiku 2004 roku izraelska armia przeprowadziła dużą operację wojskową w Strefie Gazy. Celem było uniemożliwienie ostrzału rakietowego terytorium Izraela. W toku operacji doszło do ciężkich walk z grupami Hamasu, w których zginęło 111 a rannych zostało 350 Palestyńczyków.
1 listopada – zamachowiec-samobójca wysadził się na targowisku w Tel Awiwie zabijając 3 Izraelczyków i raniąc 32 osoby.
Śmierć Jasira Arafata.
11 listopada 2004 roku palestyński prezydent Jasir Arafat zmarł w Paryżu. Wraz z jego śmiercią zaczęła wygasać siła palestyńskiego powstania Intifady. Nowy palestyński przywódca Mahmud Abbas wznowił proces pokojowy z Izraelem, napotyka jednak na poważne trudności ze strony radykalnych ugrupowań bojowych. Jednocześnie strona palestyńska oskarża także władze Izraela o niechęć do osiągnięcia porozumienia.

</doc>
<doc id="1234857" url="https://pl.wikipedia.org/wiki?curid=1234857" title="CG(X)">
CG(X)



</doc>
<doc id="1234859" url="https://pl.wikipedia.org/wiki?curid=1234859" title="Pancerniki typu Helgoland">
Pancerniki typu Helgoland

Pancerniki typu Helgoland – druga seria drednotów niemieckiej Kaiserliche Marine. Typ składał się z pancerników SMS "Ostfriesland", "Thüringen", "Helgoland" i "Oldenburg", zwodowanych w latach 1909–1910.
Okręty typu były podobne do pierwszych drednotów typu "Nassau", zwodowanych około rok wcześniej. Główną zmianą było zwiększenie kalibru artylerii głównej z 280 do 305 mm, aby dorównać okrętom brytyjskim podobnej klasy. Ulepszono też opancerzenie. By przyśpieszyć budowę, podobnie jak na typie "Nassau" nie zainstalowano na okrętach turbin. Pomimo tego zbudowanie okrętów i wprowadzenie ich do służby zajęło około trzy lata.
W 1913 roku z okrętów zdjęto dwa działa 88 mm, podczas wojny usunięto pozostałe, zastępując je 4 działami przeciwlotniczymi tego samego kalibru.
Wszystkie okręty tego typu wzięły udział w I wojnie światowej i uczestniczyły w bitwie jutlandzkiej. Po wojnie "Ostfriesland" został przejęty przez Stany Zjednoczone i użyty jako cel dla samolotów.

</doc>
<doc id="1234861" url="https://pl.wikipedia.org/wiki?curid=1234861" title="Kutir-Nahhunte III">
Kutir-Nahhunte III

Kutir-Nahhunte III (1155–1150 p.n.e.) – król Elamu, syn i następca Szutruk-Nahhunte I.
U boku swego ojca wziął udział w podboju Babilonii, a po zdobyciu Babilonu w 1158 r. p.n.e. objął jako regent tron babiloński, pomimo iż "de facto" władcą Babilonii wciąż pozostawał przebywający na wygnaniu kasycki król Enlil-nadin-ahhe. W 1155 r. p.n.e., po śmierci Szutruk-Nahhunte I, Kutir-Nahhunte III objął tron elamicki. Nieustanne bunty w Babilonii przeciw władzy elamickiej doprowadziły do kolejnej inwazji Elamu na Babilonię. Według jednej z późniejszych kronik Kutir-Nahhunte III „zalał kraj jak potop”, zdobył Babilon i zburzył jego świątynie, zabierając do Elamu posąg boga Marduka. Ostatni król kasycki, Enlil-nadin-ahhe, został pojmany i uprowadzony do Elamu.&lt;br&gt;
Elamickie źródła pisane związane z Kutir-Nahhunte III dotyczą głównie jego działalności budowlanej, przede wszystkim w świątyni boga Inszuszinaka w Suzie. Po śmierci Kutir-Nahhunte III w 1150 r. p.n.e. tron elamicki objął jego brat Szilhak-Inszuszinak.

</doc>
<doc id="1234862" url="https://pl.wikipedia.org/wiki?curid=1234862" title="Sevel Argentina">
Sevel Argentina



</doc>
<doc id="1234867" url="https://pl.wikipedia.org/wiki?curid=1234867" title="Thomas Baring">
Thomas Baring

Thomas George Baring, 1. hrabia Northbrook GCSI (ur. 22 stycznia 1826, zm. 15 listopada 1904) – brytyjski polityk i administrator kolonialny, w latach 1872-1876 wicekról Indii, członek Partii Liberalnej, minister w drugim rządzie Williama Ewarta Gladstone’a. Był synem Francisa Baringa, 1. barona Northbrook.
Po ukończeniu z wyróżnieniem studiów w Christ Church na Uniwersytecie Oksfordzkim w 1846, pracował jako sekretarz kilku znaczących polityków. W 1857 został wybrany do Izby Gmin z ramienia Partii Liberalnej jako reprezentant okręgu Penryn and Falmouth. Od 1857 do 1858 był jednym z lordów Admiralicji, a następnie pełnił stanowiska podsekretarza stanu w kilku resortach: wojny (1861), Indii (1861-1864), spraw wewnętrznych (1864-1866), a następnie ponownie w Admiralicji. W 1866 odziedziczył po ojcu tytuł 2. barona Northbrook i zasiadł w Izbie Lordów.
W latach 1868-1872 ponownie był podsekretarzem stanu w Ministerstwie Wojny, a następnie otrzymał nominację na wicekróla Indii. W 1876 podał się do dymisji przed końcem kadencji. Powodem była różnica stanowisk między nim a jego bezpośrednim zwierzchnikiem - ministrem ds. Indii - w kwestii relacji z emirem Afganistanu, Szer Ali Chanem. Wicekról opowiadał się za zawarciem z nim pokoju i prowadził zmierzające do tego działania. Minister wolał rozwiązanie siłowe, co ostatecznie doprowadziło do wybuchu II wojny afgańskiej. Po powrocie do kraju, lord Northbrook został podniesiony do rangi hrabiego.
Od 1880 do 1885 był pierwszym lordem admiralicji. Równocześnie w 1884 wyjechał na sześć tygodni do Egiptu jako specjalny wysłannik premiera Gladstone’a, mający zbadać sytuację w tym ówczesnym brytyjskim protektoracie. Po wyborach z 1886 wycofał się z czynnego życia politycznego, nie chcąc zaakceptować linii rządu wobec kolonii.
Zmarł 18 lat później. Tytuł parowski odziedziczył jego syn, Francis.

</doc>
<doc id="1234868" url="https://pl.wikipedia.org/wiki?curid=1234868" title="Julia Beygelzimer">
Julia Beygelzimer



</doc>
<doc id="1234869" url="https://pl.wikipedia.org/wiki?curid=1234869" title="Biała bila">
Biała bila

Biała bila (także: "cue ball", "bila zagrywająca") – w grach bilardowych najważniejsza bila, za pośrednictwem której zawodnik wbija bile pozostałych kolorów.
Znaczenie bili.
Wbicie bili białej do kieszeni (łuzy) stołu, zwykle równoznaczne jest z faulem. W snookerze za wbicie bili białej po własnym zagraniu zawodnik traci kolejkę, a przeciwnik otrzymuje 4 punkty i może wykonać uderzenie z dowolnego miejsca pola D w dowolnym kierunku. Podobnie wybicie białej bili poza stół bądź jej wielokrotne dotknięcie kijem lub częścią ciała oznacza faul.

</doc>
<doc id="1234871" url="https://pl.wikipedia.org/wiki?curid=1234871" title="Ahmadnagar">
Ahmadnagar



</doc>
<doc id="1234873" url="https://pl.wikipedia.org/wiki?curid=1234873" title="Kozacka brygada kawalerii gen. Turkula">
Kozacka brygada kawalerii gen. Turkula

Kozacka Brygada Kawalerii gen. Turkula (niem. Kosaken-Reiter-Brigade „Turkul”) – związek taktyczny Sił Zbrojnych Komitetu Wyzwolenia Narodów Rosji formowany w ostatnich miesiącach II wojny światowej.
W marcu 1945 r. na obszarze Austrii gen. Anton Turkul rozpoczął formowanie samodzielnego korpusu Sił Zbrojnych Komitetu Wyzwolenia Narodów Rosji. Jego dowództwo mieściło się w rejonie Salzburga, zaś poszczególne jednostki wojskowe miały być tworzone w Lienz, Lublanie i Villach. Jeszcze w tym samym miesiącu korpus z braku dostatecznych sił zmniejszono do brygady.
Przed zakończeniem wojny brygada liczyła ponad 5 tys. ludzi i składała się z:

</doc>
<doc id="1234874" url="https://pl.wikipedia.org/wiki?curid=1234874" title="Markus Baur">
Markus Baur

Markus Baur (ur. 22 stycznia 1971 roku w Meersburgu) – były niemiecki piłkarz ręczny, wielokrotny reprezentant kraju. Obecnie trener drużyny TuS Nettelstedt-Lübbecke, grającej w Bundeslidze. W 2004 roku zdobył srebrny medal igrzysk olimpijskich, a także w 2007 roku złoty medal mistrzostw świata. Dwukrotnie został uznany za najlepszego piłkarza ręcznego w Niemczech: w 2000 i 2002 roku. Występował na pozycji środkowego rozgrywającego.
Sukcesy.
Reprezentacyjne.
Kariera zawodnicza

</doc>
<doc id="1234875" url="https://pl.wikipedia.org/wiki?curid=1234875" title="Richard Bourke (6. hrabia Mayo)">
Richard Bourke (6. hrabia Mayo)

Richard Southwell Bourke (ur. 21 lutego 1822 w Dublinie, zm. 8 lutego 1872 w Port Blair) – brytyjski polityk i administrator kolonialny irlandzkiego pochodzenia. W latach 1869–1872 był wicekrólem Indii. Związany z Partią Konserwatywną.
Był najstarszym synem Roberta Bourke'a, 5. hrabiego Mayo, i Anne Jocelyn, córki Johna Jocelyna. Ukończył studia w swym rodzinnym Dublinie, w młodości przebywał także w Rosji. Od 1842 nosił tytuł grzecznościowy „lorda Naas”. W 1847 został wybrany do Izby Gmin. Reprezentował kolejno okręgi Kildare (1847–1852), Coleraine (1852–1857) i Cockermouth (1857–1867).
Trzykrotnie pełnił funkcję Głównego Sekretarza Irlandii (1852, 1858–1859, 1866–1868). W 1867 odziedziczył po ojcu tytuł hrabiego Mayo i przeniósł się do Izby Lordów. Dwa lata później został wicekrólem Indii. Okres jego rządów został zapamiętany jako czas konsolidacji granic tej brytyjskiej posiadłości, a także wzmożonych robót publicznych.
Jego kadencję przerwała śmierć w zamachu, którą poniósł podczas wizyty w kolonii karnej Port Blair na Wyspach Andamańskich w 1872. Napastnikiem okazał się jeden z osadzonych tam więźniów.
Lord Mayo był żonaty z Blanche Wyndham, córką 1. barona Leconfield. Jego najstarszy syn Dermot został po jego śmierci 7. hrabią Mayo.

</doc>
<doc id="1234879" url="https://pl.wikipedia.org/wiki?curid=1234879" title="Stabilność numeryczna">
Stabilność numeryczna



</doc>
<doc id="1234881" url="https://pl.wikipedia.org/wiki?curid=1234881" title="Pole D">
Pole D

Pole D (także "Strefa D") – w snookerze obszar stołu, z którego zawodnik rozpoczyna grę przez rozbicie trójkąta 15 czerwonych bil. Pole D ma kształt półkola wpisanego w bazę o środku w punkcie środkowym linii bazy o promieniu równym 292 mm. 
Pole D wyznacza następujące punkty:
Znaczenie strefy D podczas frame'ów.
Strefa D jest często wybierana przez graczy snookerowych jako miejsce zagrania białej bili jako odstawnej. Jeśli po wbiciu bili czerwonej po uderzeniu "shot to nothing" bila biała powróci w strefę bazy, można delikatnym uderzeniem podprowadzić ją na pozycję snooker do jednej z kolorowych bil.
Również w przypadku, jeśli zawodnik zagrywający popełni faul wbicia bili białej, przeciwnik otrzymuje prawo zagrania z dowolnego miejsca pola D.

</doc>
<doc id="1234882" url="https://pl.wikipedia.org/wiki?curid=1234882" title="Andrej Klimovets">
Andrej Klimovets

Andrej Klimovets (ur. 18 sierpnia 1974 roku w Homel), urodzony na Białorusi, niemiecki piłkarz ręczny, wielokrotny reprezentant kraju. Obecnie występuje w Bundeslidze, w drużynie HSG Wetzlar. Gra na pozycji kołowego. W 2007 roku zdobył złoty medal mistrzostw świata. W niemieckiej kadrze narodowej zadebiutował w 2005 roku.

</doc>
<doc id="1234883" url="https://pl.wikipedia.org/wiki?curid=1234883" title="Fryderyk IV Szwabski">
Fryderyk IV Szwabski

Fryderyk IV Szwabski, zwany Fryderyk z Rothenburga (ur. 1144/1145, zm. 19 sierpnia 1167 w Rzymie) – książę Szwabii w latach 1152-1167.
Fryderyk IV był synem króla Konrada III i Gertrudy von Sulzbach. Określenie "z Rothenburga" pochodzi od zamku Rothenburg ob der Tauber. W chwili śmierci ojca był niepełnoletni i nie mógł zostać królem. Fryderyk Barbarossa nadał mu w 1152 r. księstwo Szwabii zarządzając nim jako jego opiekun. Otrzymał także okręg Chebu.
W 1157 r. został pasowany na rycerza. Następnie uczestniczył w walkach Barbarossy we Włoszech. W 1165 r. brał udział w walkach z Welfami, który wybuchły z powodu poparcia udzielonego przez Fryderyka IV hrabstwu Tybingi. Fryderyk Barbarossa załagodził ten konflikt na hoftagu w Ulm. Fryderyk IV ożenił się z Gertrudą (ur. zapewne 1154 r., zm. 1 lipca 1197), córką Henryka Lwa.
W 1167 r. Fryderyk IV wyruszył wraz z wojskami cesarskimi do Włoch. Tam, podobnie jak większość armii, zachorował w sierpniu na malarię. Zmarł 19 sierpnia 1167 r. Został pochowany w klasztorze Ebrach.
Fryderyk IV nie miał dzieci. Jego żona Gertruda poślubiła króla Danii Kanuta VI. Również ten związek był bezpotomny. Kanut zmarł 12 kwietnia 1212 r. Gertruda została pochowana w Wå (dziś południowa dzielnica Kristianstadu). Następcą Fryderyka IV jako księcia Szwabii został najstarszy syn Fryderyka I Barbarossy, Fryderyk (V).

</doc>
<doc id="1234888" url="https://pl.wikipedia.org/wiki?curid=1234888" title="Strefa D">
Strefa D



</doc>
<doc id="1234890" url="https://pl.wikipedia.org/wiki?curid=1234890" title="Zmienna prognozowana">
Zmienna prognozowana



</doc>
<doc id="1234891" url="https://pl.wikipedia.org/wiki?curid=1234891" title="Century break">
Century break



</doc>
<doc id="1234894" url="https://pl.wikipedia.org/wiki?curid=1234894" title="Krążowniki typu CG(X)">
Krążowniki typu CG(X)

Krążowniki typu CG(X) (formalnie zwane "Maritime Air and Missile Defense of Joint Forces", MAMDJF) – typ planowanej w pierwszej dekadzie XXI wieku serii nowych krążowników rakietowych Marynarki Wojennej Stanów Zjednoczonych, które miały zastąpić w służbie 22 krążowniki "Ticonderoga". Wprowadzenie do służby dziewiętnastu jednostek nowego typu miało być skorelowane z przewidzianym na lata 2021 - 2029 wycofaniem okrętów typu "Ticonderoga", jest też częścią większego planu ustalenia liczebności floty na poziomie ok. 313 jednostek.
W 2010 roku program tych krążowników został anulowany wraz z kilkoma osobnymi programami, mającymi w założeniu doprowadzić do powstania systemów broni dla tego typu jednostek.
Prace studialne.
Do końca roku 2007 (stan aktualny nie jest jeszcze znany), Marynarka Wojenna USA wraz z Departamentem Obrony była na etapie analiz możliwych alternatyw kształtu technicznego nowych okrętów, przy czym przewidziane jest również poddanie możliwych rozwiązań pod rozwagę Komisji Obrony Kongresu Stanów Zjednoczonych. Przedmiotem analiz, ujętych w formę dokumentu o nazwie "CG(X) Analysis of Alternatives" (AOA), jest całokształt spraw związanych konstrukcja, budową i uzbrojeniem okrętów, w tym zwłaszcza rodzaj napędu nowych okrętów - konwencjonalnego, bądź jądrowego.
Przypuszczalna charakterystyka typu CG(X).
W związku z faktem trwania prac studialnych nad nowym typem okrętu, nie są jeszcze znane żadne w miarę dokładne dane nowych jednostek. Z publicznie dostępnych dokumentów i wypowiedzi wysokich urzędników Pentagonu oraz Marynarki wynika jednak kilka podstawowych informacji. Zgodnie z nimi, w ramach programu "Aegis BMD" nowe okręty miały być elementem amerykańskiego systemu obrony antybalistycznej ("Ballistic Missile Defense" - BMD), spełniać miały jednocześnie rolę aktualnego systemu obrony powietrznej floty "Aegis". Kwestia rodzaju napędu nowych jednostek nie jest do tej pory rozstrzygnięta, jednakże preferencje US Navy wskazują, że kadłub nowych jednostek oparty będzie o projekt kadłuba niszczycieli o napędzie konwencjonalnym typu "DDG-1000". Marynarka poinformowała także, że zmierza do wyposażenia nowych okrętów w radar o bardzo dużej mocy, będący w stanie wspierać operacje antybalistyczne. Radary te o mocy 30 lub 31 megawatów będą posiadły moc sześciokrotnie przewyższająca moc radarów AN/SPY-1 aktualnych okrętów "Aegis" i "Aegis BMD", co wobec olbrzymiego poboru energii czyni prawdopodobnym, że okręty te będą czerpały ją z reakcji jądrowej. W związku z założeniami systemu "Aegis BMD", według których system ten docelowo ma być zdolny do zwalczania pocisków balistycznych w każdej fazie ich lotu, okręty CG(X) muszą być jednostkami znacznie większymi niż aktualne krążowniki "Aegis BMD" typu "Ticonderoga". Związane jest to bowiem z wymaganiami operacji antybalistycznych w startowej fazie lotu pocisku balistycznego ("boost phase"), wymagającej ogromnej - znacznie większej niż w pozostałych fazach - prędkości pocisku antybalistycznego, a co za tym idzie silniejszych stopni napędowych - o większych rozmiarach, w ślad za tym zaś większych wyrzutni VLS i zdolnych do ich pomieszczenia tych ostatnich, kadłubów. Jak wyżej wspomniano, nie jest jeszcze rozstrzygnięta kwestia rodzaju napędu nowego typu okrętów, jednakże w razie wyboru opcji napędu atomowego, nowe okręty najprawdopodobniej otrzymają zmodyfikowaną siłownię opracowana dla nowego lotniskowca o napędzie nuklearnym typu "Gerald R. Ford". Podobnie jak w lotniskowcach typu "Nimitz", nowe lotniskowce posiadały będą siłownię składającą się z dwóch reaktorów, jednakże w razie wyboru napędu atomowego dla nowych krążowników, będą one posiadały zmodyfikowana wersje tej siłowni, mieszcząca jedynie jeden reaktor. O ile przy tym, jednokrotne zaopatrzenie w paliwo jądrowe podwójnej siłowni lotniskowca wystarczy na połowę przewidzianego na 40-50 lat cyklu życia okrętu, o tyle zaopatrzenie w paliwo siłowni krążownika CG(X) z jednym reaktorem wystarczy na pełny cykl życia tego okrętu, czyli 30 do 35 lat. Wśród rozważanych alternatyw jest także budowa okrętów dwóch różnych wielkości. Zgodnie z tą koncepcją, wybudowanych zostałoby pięć dużych jednostek o wyporności 26 000 ton i napędzie jądrowym, oraz 14 mniejszych o wyporności 14 500 ton, z wykorzystaniem w całości kadłuba okrętów typu "DDG-1000" - o napędzie konwencjonalnym. Wedle tej koncepcji, mniejsze okręty byłyby jednostkami eskortowymi dla zespołów lotniskowców
Uzbrojenie.
W związku z prowadzonymi odrębnie programami, nowe krążowniki miały być uzbrojone w pociski antybalistyczne:
W przyszłości, wraz z rozwojem technologii "Multiple Kill Vehicle", dwie ostatnie grupy pocisków zostaną być może wyposażone w ich wersje wielogłowicowe. Krążowniki typu "CG(X)" miały też zostać wyposażone w nową generację przeciwlotniczych pocisków z rodziny "Standard Missile" - Raytheon SM-6 ERAM. Istotną kwestia w zakresie uzbrojenia, jest wyposażenie okrętu w broń typu woda-ziemia. Po anulowaniu programu SM-4 LASM z powodu niedostatecznej skuteczności tych pocisków przeciwko celom mobilnym oraz twardym, US Navy wciąż nie posiada nowoczesnego pocisku tej klasy. Marynarka rozważa w tej chwili możliwość modyfikacji, w celu wypełnienia tej luki, jednego z rodziny pocisków woda-powietrze SM-2.

</doc>
<doc id="1234896" url="https://pl.wikipedia.org/wiki?curid=1234896" title="Tomáš Řepka">
Tomáš Řepka

Tomáš Řepka (ur. 2 stycznia 1974 w Slavičínie) – czeski piłkarz występujący na pozycji obrońcy.
Řepka rozpoczynał karierę w Baníku Ostrawa, w tym klubie występował przez pięć lat, od roku 1990 do 1995. Później nadszedł czas na transfer do Sparty Praga, w stolicy Czech występował przez kolejne trzy sezony. Tam spisywał się na tyle dobrze, że napłynęła oferta z włoskiej Fiorentiny. We włoskiej Serie A występował do roku 2001, kiedy to podpisał kontrakt z West Ham United. W tamtych czasach zawodnik kosztował rekordowe 5,5 mln £. Řepka z miejsca stał się ulubieńcem tamtejszej publiczności, która nadała mu przydomek ‘Super tom’. Obrońca z Czech stworzył dobry duet z Christianem Dailly, w pierwszym sezonie Řepka otrzymał 10 żółtych kartek. Jednak od kiedy menadżerem West Hamu został Alan Pardew to Czech rzadziej występował w pierwszym składzie. Dlatego też w roku 2006 postanowił powrócić do rodzinnego kraju, po raz drugi w swojej karierze związał się ze Spartą Praga. W 2011 roku przeszedł do Dynama Czeskie Budziejowice.
Tomáš Řepka zadebiutował w reprezentacji Czech w czerwcu 1993 roku w meczu z Wyspami Owczymi, w kadrze wystąpił w 45 meczach, strzelił jednego gola. W roku 2001 po przegranym meczu barażowym z Belgią w eliminacjach MŚ postanowił zakończyć karierę reprezentacyjną. Razem z reprezentacją Czech wystąpił na Euro 2000.

</doc>
<doc id="1234900" url="https://pl.wikipedia.org/wiki?curid=1234900" title="Osiedle Chopina">
Osiedle Chopina

Zobacz też

</doc>
<doc id="1234903" url="https://pl.wikipedia.org/wiki?curid=1234903" title="Szilhak-Inszuszinak">
Szilhak-Inszuszinak

Szilhak-Inszuszinak (1150–1120 p.n.e.) – król Elamu. Był bratem swojego poprzednika, Kutir-Nahhunte III i synem Szutruk-Nahhunte I.
Uważa się, że to na jego panowanie przypadł okres największego rozkwitu Królestwa Elamu. Kontynuował politykę swoich dwóch poprzedników, którzy podbili Babilonię i położyli kres dynastii kasyckiej. Swoją uwagę kierował na północny zachód (w stronę Nuzi). Rozbudował Suzę i odnowił tamtejsze świątynie.
Kolejnym królem został jego syn Hutellutuszinszuszinak.

</doc>
<doc id="1234905" url="https://pl.wikipedia.org/wiki?curid=1234905" title="Puchar Świata w Narciarstwie Alpejskim 2006/2007">
Puchar Świata w Narciarstwie Alpejskim 2006/2007



</doc>
<doc id="1234909" url="https://pl.wikipedia.org/wiki?curid=1234909" title="Huttelusz-Inszuszinak">
Huttelusz-Inszuszinak

Huttelusz-Inszuszinak, Huteludusz-Inszuszinak (1120–1110 p.n.e.) – król Elamu, z dynastii Szutrukidów (okres średnioelamicki), najstarszy syn Szilhak-Inszuszinaka.
Używał tytułu "Król Elamu i Suzjany". Zaprzepaścił zdobycze swego dziada, Szutruk-Nahhunte I, który w 1158 r. p.n.e. podbił Babilonię. Kres jego panowaniu zadał Nabuchodonozor I, król Babilonii zwyciężając jego wojska w bitwie nad rzeką Ulai (ok. 1110 p.n.e.).

</doc>
<doc id="1234914" url="https://pl.wikipedia.org/wiki?curid=1234914" title="Marceli Tarczewski">
Marceli Tarczewski

Marek Marceli Józef Jan Chrzciciel Tarczewski (ur. 18 czerwca 1782 w Ciućkowie, zm. 30 sierpnia 1843 w Warszawie) – polski prawnik, urzędnik, adwokat, obrońca spiskowców, wydawca i mason.
Ukończył studia prawnicze na Uniwersytecie Albertyna w Królewcu. Po uzyskaniu dyplomu powrócił do Warszawy, gdzie pracował najpierw jako asesor przy Trybunale Cywilnym, a potem jako podprokurator Sądu Apelacyjnego Księstwa Warszawskiego.
Po 1815 roku przeszedł do pracy w adwokaturze i występował z uprawnieniami mecenasa przed kasacyjnym Sądem Najwyższej Instancji. W procesach politycznych bronił polskich konspiratorów. W pierwszym procesie Towarzystwa Patriotycznego, gdzie jako główny oskarżony przed sądem wojennym występował Walerian Łukasiński, Tarczewski bronił Mikołaja Dobrzyckiego. W drugim procesie, toczonym już przed Sądem Sejmowym, był obrońcą prezesa Towarzystwa Stanisława Sołtyka. Jego mowy i pisma procesowe były ogłaszane drukiem. W latach 20. XIX wieku był członkiem Komisji Rządowej Spraw Wewnętrznych i Policji Królestwa Polskiego.
Wraz z żoną prowadził znany w Warszawie salon.
Pod koniec powstania listopadowego był kandydatem na ministra sprawiedliwości w Rządzie Narodowym. Odmówił wówczas przyjęcia stanowiska.
Życiorys.
Pochodził ze średniozamożnej rodziny szlacheckiej.
Urodził się w 1782 roku jako syn Macieja Tarczewskiego (zm. ok. 1790), burgrabiego grodzkiego wyszogrodzkiego, dzierżawcy Kadłubowa, Żochowa i Żochówka; oraz Józefy z Tańskich (zm. po 1830). Był siostrzeńcem Ignacego Tańskiego. Miał młodszą siostrę Dominikę Józefę Cyrylę (ok. 1783–po 1821), żonę byłego żołnierza i wyrobnika Grzegorza Domańskiego; oraz braci Brunona Placyda Franciszka (ur. 1786) i Ferdynanda (1788–1827), właściciela Masłomiący.
Po śmierci Macieja Tarczewskiego jego matka wyszła za mąż za Wincentego Ferreriusza Kraszewskiego (ok. 1752–1830), chorążego Kawalerii Narodowej.
Marceli Tarczewski w 1805 roku ukończył studia prawnicze na Uniwersytecie Albertyna w Królewcu. Powrócił z dyplomem do Warszawy. We wrześniu 1809 roku został mianowany w Warszawie asesorem przy Trybunale Cywilnym I Instancji Departamentu Warszawskiego Księstwa Warszawskiego. 13 sierpnia 1812 zdał egzamin sędziowski przed Najwyższą Komisją Egzaminacyjną i od tego roku pełnił funkcję podprokuratora Sądu Apelacyjnego.
Od 1811 roku należał do loży masońskiej Świątynia Izis.
Po utworzeniu w 1815 roku Królestwa Polskiego zmienił działalność na praktykę adwokacką. W 1816 roku został mecenasem przy Sądzie Najwyższej Instancji. Występował jako pełnomocnik rodzin arystokratycznych.
W latach 1818–1830 był pełnomocnikiem Wydziału Skarbowego oraz Kas Urzędu Municypalnego miasta stołecznego Warszawy. Równocześnie był w latach 1823–1830 asesorem w Radzie Ogólnej Dozorczej Szpitali. Był członkiem Komisji Rządowej Spraw Wewnętrznych i Policji, w ramach której działał w Komisji Miast i pełnił w latach 1824–1830 funkcję radcy prawnego w Sekretariacie Generalnym.
W 1820 roku podjął wraz z Janem Olrychem Szanieckim nieudaną próbę założenia w Pińczowie Towarzystwa Rolniczo-Handlowego. Projekt tej organizacji stał się później pierwowzorem Towarzystwa Kredytowego Ziemskiego.
Reprezentował w postępowaniu Tadeusza Matuszewicza. W 1826 roku, występując w imieniu Anieli Pauliny Popławskiej, nieślubnej córki bankiera Macieja Łyszkiewicza, wygrał proces o spadek po nim. W 1827 roku uczestniczył w procesie o przejęcie części ordynacji myszkowskiej przez Jana Olrycha Szanieckiego.
Wiosną 1827 znalazł się wśród założycieli spółki wydawniczej Drukarnia A. Gałęzowskiego i Kompania. Drukarnia w ciągu dziesięciu lat wydała sto szesnaście pozycji, w tym serię "Biblioteka Pisarzów Polskich" (dziewiętnaście tomów) i czasopismo prawnicze "Themis".
W maju 1827 Tarczewski odkupił od ministra sprawiedliwości Królestwa Polskiego Ignacego Sobolewskiego zadłużone dobra Komorów i Sokołów w powiecie błońskim wraz z kolatorstwem parafii w Pęcicach.
Tarczewski bronił polskich konspiratorów w procesach politycznych. W pierwszym procesie Towarzystwa Patriotycznego, gdzie jako główny oskarżony przed sądem wojennym występował Walerian Łukasiński, Tarczewski bronił Mikołaja Dobrzyckiego; w drugim procesie, toczonym już przed Sądem Sejmowym, był obrońcą prezesa Towarzystwa Stanisława Sołtyka. Za stanowcze wystąpienia w tym procesie Tarczewskiego ukarano upomnieniem, zarzucając mu obrazę prokuratora Onufrego Wyczechowskiego, niemniej jednak jako obrońca wykazał się on skutecznością; wskazał liczne uchybienia formalne, a w efekcie uzyskał wyrok uniewinniający, zatwierdzony na początku 1829 roku przez cara Mikołaja I. Wystąpienia adwokata opublikowano w "Zbiorze mów i dokumentów procesu sejmowego" (1828).
W latach 1828–1830 był zastępcą cenzora w warszawskim Towarzystwie Oszczędności. W 1830 roku reprezentował spadkobierców Urszuli Tarnowskiej w postępowaniu spadkowym.
Po wybuchu powstania listopadowego, 29 grudnia 1830 dyktator Józef Chłopicki powołał Tarczewskiego do komisji pod przewodnictwem kasztelana Michała Potockiego, która miała rozpoznawać dokumenty dotyczące osób posądzanych o szpiegostwo. Komisja działała do 12 marca 1831. Tuż przed kapitulacją Warszawy, wieczorem 7 września 1831, po odwołaniu generała Jana Krukowieckiego z funkcji prezesa Rządu Narodowego, Tarczewski odmówił objęcia stanowiska ministra sprawiedliwości w rządzie Bonawentury Niemojowskiego.
24 maja 1833 został powołany przez Radę Administracyjną na członka Rady Głównej Opiekuńczej Instytutów Dobroczynnych. Pełnił tę funkcję przez następną dekadę, aż do swojej śmierci w 1843. Od 1835 roku kierował Sekcją Prawną w Komisji Rządowej Spraw Wewnętrznych i Duchownych.
W 1836 roku był podejrzany o sprzedaż nielegalnych druków z Drukarni A. Gałęzowskiego i przesyłanie uzyskanych z tego tytułu pieniędzy swojemu szwagrowi, Karolowi Boromeuszowi Hoffmanowi, przebywającemu na emigracji. Został w związku z tym przesłuchany, a w 1837 roku objęty nadzorem policyjnym. Drukarnię Gałęzowskiego zamknięto.
Tarczewski był współautorem "Przepisów obowiązujących przy wykonaniu sądowo lekarskich dochodzeń na trupach" (1840). W 1841 roku wylegitymował się ze szlachectwa w Królestwie Polskim. Po likwidacji Sądu Najwyższej Instancji w 1842 roku został mecenasem przy Warszawskich Departamentach Rządzącego Senatu. W latach 1842–1843 toczył spór z proboszczem pęcickim W. Litwinowiczem o grunty kościelne.
17 września 1816 Tarczewski ożenił się ze swoją cioteczną siostrą Aleksandrą Tańską (1792–1850), córką Ignacego i Marianny z Czempińskich, współpracowniczką pisma "Rozrywki dla Dzieci", współzałożycielką Związku Dobroczynności Patriotycznej Warszawianek w czasie powstania listopadowego. Aleksandra, podobnie jak jej siostra Klementyna z Tańskich Hoffmanowa, pozostawiła pamiętniki, wydane przez Ossolineum w 1967 roku jako "Historia mego życia. Wspomnienia warszawianki".
Marceli i Aleksandra Tarczewscy mieli dwanaścioro dzieci, spośród których ponad połowa zmarła w dzieciństwie lub wczesnej młodości: Ignacego Juliusza (1818–1819), Władysława Wojciecha Jozafata (ur. 1819), Helenę Katarzynę (1820–1845), żonę rzeczywistego radcy stanu Aleksandra Radwana; Kazimierza Macieja (1822–1872), urzędnika Banku Polskiego; Gustawa Jana (1822–po 1864), sztabs-romistrza wojsk rosyjskich, w 1863 roku organizatora powstania w Białej Podlaskiej, zesłanego na katorgę; Marię Stefanię (ur. 1823), zamężną za Józefem Konstantym Grodzickim; Marcjana Stanisława Jana de Matha (ur. 1825); Ignacego Onufrego Antoniego (1826–1829); Marię Reginę (1826–1827); Marię Klementynę (1828–1828); Aleksandrę Wincentę (1830–1836) i Adama Jana Hieronima (1832–1833). Marceli Tarczewski wychowywał też swojego młodszego przyrodniego brata, Jana Kraszewskiego. Aleksandra Tarczewska jako wdowa została dożywotnią właścicielką dóbr komorowskich, które po jej śmierci zlicytowano.
Wraz z żoną Marceli Tarczewski prowadził znany w Warszawie salon. Szwagierka Tarczewskiego, Klementyna z Tańskich Hoffmanowa, wystawiła wysoką ocenę jego postawie moralnej.
Tarczewski zmarł w Warszawie 31 sierpnia 1843. Został pochowany 2 września tego samego roku na cmentarzu w Pęcicach.
Odznaczenia.
Opracowano na podstawie materiału źródłowego.

</doc>
<doc id="1234915" url="https://pl.wikipedia.org/wiki?curid=1234915" title="Osiedle Przemysłowa">
Osiedle Przemysłowa

Osiedle Przemysłowa – osiedle w Wejherowie, znajdujące się w dzielnicy Nanice, nazwa wzięła się od przemysłowego charakteru zachodniej części osiedla.
Zabudowa.
Na osiedlu znajduje się kilka bloków z lat 80. XX wieku. W ostatnich latach powstało kilkadziesiąt budynków wielorodzinnych, jednak znajduje się tu bardzo dużo budynków jednorodzinnych.
W północnej części osiedla, w pobliżu rzeki Redy, znajdują się ogrody działkowe.
Stan prawny.
Powstanie Osiedla Przemysłowa.
Oficjalnie osiedle powstało 28 marca 1996 roku na mocy "Uchwały nr IIk/XV/197/96 Rady Miasta Wejherowa z dnia 28 marca 1996 roku o utworzeniu Osiedla "Przemysłowa"".
Wybory do Rady Osiedla Przemysłowa w 2019 roku.
W wyborach do Rady Osiedla z dnia 17.02.2019 spośród 4077 (100%) wyborców uprawnionych do głosowania swój głos oddało zaledwie 133 (3,26%) osoby. W związku ze zbyt niską frekwencją (próg stanowi minimum 10% wyborców uprawnionych do głosowania, to jest 408 osób) Rady Osiedla Przemysłowa nie utworzono.
Spis ulic.
Zgodnie z "Załącznikiem Nr 2 do Statutu Rady Osiedla "Przemysłowa"" w granicach osiedla znajdują się ulice:
Edukacja.
Na terenie osiedla znajdują się następujące placówki oświatowe:
Przemysł.
Tak jak wskazuje nazwa osiedla, znajduje się tu wiele różnorakich obiektów przemysłowych, od produkcji odzieżowej po składy produktów metalowych.
Komunikacja.
Kolej.
Południową krawędzią osiedla przebiega linia kolejowa nr 202. Dostęp do niej zapewnia stacja kolejowa Wejherowo (Plac Marszałka Józefa Piłsudskiego 1) obsługująca połączenia podmiejskie (PKP Szybka Kolej Miejska w Trójmieście), regionalne (Przewozy Regionalne) i dalekobieżne. Ponadto, przez środek osiedla przebiega nieczynna linia kolejowa nr 230 do Garczegorza, a na niej nieczynny przystanek Wejherowo Cementownia.
Autobusy miejskie.
Miejską komunikację autobusową na osiedlu zapewnia Miejski Zakład Komunikacji Wejherowo poprzez linie:
W okresie Uroczystości Wszystkich Świętych czynna jest linia specjalna: D – Wejherowo Rogali Energa – Wejherowo Cmentarz. W pierwszą niedzielę października, ze względu na uroczystości patriotyczno-religijne w lesie piaśnickim czynna jest linia: P – Wejherowo Prusa – Szkoła – Piaśnica

</doc>
<doc id="1234916" url="https://pl.wikipedia.org/wiki?curid=1234916" title="John Hawkwood">
John Hawkwood

John Hawkwood (fr. "Jean Haccoude", wł. "Giovanni Acuto") (ur. ok. 1323, zm. 16 marca 1394) – angielski żołnierz zawodowy, awanturnik, kondotier w służbie papieskiej.
Życiorys.
John Hawkwood alias Giovanni Acuto - "Ostry Jan" urodził się około 1323 roku w Sible Hedingham w Esseksie w Anglii w rodzinie Gilberta de Hawkwooda, garbarza i właściciela majętności ziemskich w Sible Hedingham i Finchingfield. Miał dwóch braci - Johna i Nicholasa - i cztery siostry - Agnes, Johanne, Alice i Margaret. Młodszy brat Nicholas został księdzem w diecezji londyńskiej. Hawkwood spłacony przez starszego brata, Johna, zaciągnął się do wojska. Brał udział w kampaniach wojny stuletniej w armii Edwarda III. Prawdopodobnie walczył w bitwach pod Crécy i pod Poitiers. Karierę w armii rozpoczął jako szeregowy żołnierz a kończył w randze kapitana. Służbę pod dowództwem Czarnego Księcia zakończył w roku 1360, po traktacie w Brétigny. Prawdopodobnie za szczególne zasługi Hawkwood został nobilitowany przez króla. 
Od grudnia 1360 do marca 1361 roku, jako żołnierz międzynarodowej "Wielkiej Kompanii (Magna Comitiva)" Robina Knowlesa, brał udział w zbrojnej akcji przeciwko papieżowi Innocentemu VI. Najemnicy oblegli Awinion. Dzięki zabiegom papieża w maju 1361 roku "Wielka Kompania" przeniosła się do Lombardii i Piemontu we Włoszech. Oddział Hawkwooda, zwany "Białą Kompanią" od koloru flagi i błysku polerowanych pancerzy, złożony z weteranów wojny stuletniej, a także z ochotników przybyłych z Anglii, wsławił się szczególną bezwzględnością, nawet jak na wojsko najemne. "Biała Kompania" w czasie największego rozwoju liczyła 3500 kawalerzystów i 2000 piechurów. W latach 1363-1364 Hawkwood uczestniczy w konflikcie zbrojnym Pizy z Florencją jako sojusznik Pizy. 
W roku 1370 zaciągnął się na służbę nowego papieża Grzegorza XI, który miał za złe Florencji, że ta nie wsparła go militarnie w wojnie z Viscontimi z Mediolanu. Po zakończeniu tego konfliktu w roku 1375 wielu florentyńczyków żywiło obawy, że Grzegorz XI zwróci się teraz przeciw Toskanii. By temu zapobiec, w 1380 roku, Florencja przekupiła Hawkwooda 130 tysiącami florenów, na co mianowana przez signiorię komisja, tzw. "otto dei preti "("ośmiu od księży"), przeznaczyła skonfiskowane dobra biskupów, opatów, kościołów, klasztorów i innych instytucji kościelnych. Hawkwood otrzymał również 600 florenów rocznego trybutu za kolejne pięć lat oraz dożywotnią pensję w wysokości 1200 florenów.
Hawkwood był adresatem listu św. Katarzyny z Sieny, która namawiała go do wycofania się z konfliktu i udania na krucjatę. Zmarł 16 marca 1394 roku w swoim domu w Pulverosa pod Florencją. Jego pogrzeb był wielkim wydarzeniem dla mieszkańców Florencji. Szczątki Hawkwooda złożono w kościele katedralnym św Reparaty, a później przetransportowane do Anglii. Malarz Paolo Uccello namalował konny portret Hawkwooda na północnej ścianie nawy Duomo we Florencji.

</doc>
<doc id="1234918" url="https://pl.wikipedia.org/wiki?curid=1234918" title="Ildjarn">
Ildjarn

Ildjarn - solowy projekt blackmetalowy z Norwegii, którego twórcą jest Vidar Vaaer. Niektóre utwory nagrano z muzykiem znanym jako Nidhogg, są one wydawane jako "Ildjarn-Nidhogg". Teksty utworów nie są udostępnione, tak więc ciężko jest jednoznacznie stwierdzić, o czym traktują. Jednakże z wywiadów z autorem wynika, iż w większości poświęcone są przyrodzie Norwegii.
W roku 2006 na (obecnie zamkniętej) oficjalnej stronie pojawiła się wiadomość, iż już żadnych nowych wieści nie będzie można na niej przeczytać, co było jednoznaczne z tym, że to koniec Ildjarn. Tytuł ostatniej płyty - "Ildjarn is Dead", zawierający "Final statement"- napisany gotycką czcionką zbiór przemyśleń Vidar'a- jest jakoby tego potwierdzeniem. 
Po sesji Hardangervidda, która odbyła się w roku 1997, nie nagrano nic nowego. Wszystkie następne wydawnictwa są kompilacjami zawierającymi stare i nie wydane jeszcze utwory.

</doc>
<doc id="1234924" url="https://pl.wikipedia.org/wiki?curid=1234924" title="Marcin Kudełka">
Marcin Kudełka

Marcin Kudełka (ur. 5 października 1963 w Warszawie, zm. 24 listopada 2022 w Sopocie) – polski aktor filmowy, dubbingowy, teatralny i telewizyjny oraz lektor. Absolwent PWST w Warszawie Wydział Sztuki Lalkarskiej w Białymstoku. Występował głównie w dubbingu i reklamach. Od 1987 roku pracował jako lektor. Śpiewał i grał w zespole Varsovia Manta. Pochowany na cmentarzu Bródnowskim w Warszawie (kwatera 54G-5-7).

</doc>
<doc id="1234925" url="https://pl.wikipedia.org/wiki?curid=1234925" title="Blitzkrieg (singel)">
Blitzkrieg (singel)

Blitzkrieg – drugi singel z albumu "Termination Bliss" szwedzkiej grupy Deathstars. Wydany w 2006 roku.

</doc>
<doc id="1234926" url="https://pl.wikipedia.org/wiki?curid=1234926" title="Hexanchus griseus">
Hexanchus griseus



</doc>
<doc id="1234929" url="https://pl.wikipedia.org/wiki?curid=1234929" title="Cyanide (singel Deathstars)">
Cyanide (singel Deathstars)

Cyanide – pierwszy singel promujący album "Termination Bliss" szwedzkiej grupy Deathstars. Wydany w 2005 roku.

</doc>
<doc id="1234930" url="https://pl.wikipedia.org/wiki?curid=1234930" title="Alojzy Smolka">
Alojzy Smolka

Alojzy Smolka (ur. 27 kwietnia 1907 w Raciborzu zm. 9 maja 1971 w Opolu) – lalkarz, aktor, reżyser, scenograf, dyrektor teatru lalek.
Urodził się 27 kwietnia 1907 roku w Raciborzu, w wielodzietnej rodzinie „snycerza, obywatela niemieckiego narodowości polskiej”. Rodzice wychowywali swe dzieci w polskiej tradycji i mimo że wszystkie chodziły do niemieckiej szkoły, to umiały także czytać i pisać po polsku. Smolkowie wyrażali swoje przywiązanie do Polski przez udział w polskim życiu kulturalnym. Byli jednak obywatelami Niemiec i nie mogli przeciwstawiać się powołaniu ojca rodziny i jego najstarszych synów do niemieckiej armii. Bracia Alojzego nie powrócili do domu po wojnie. Jeden z nich zginął w walce z rodakami, a drugi brał udział w działaniach armii pruskiej w Afryce i tam też poległ.
Po wybuchu powstania śląskiego Alojzy angażował się w kolportaż polskich gazet i ulotek. Podczas polskich pochodów, manifestacji i wieców w Raciborzu był chorążym polskiego sztandaru narodowego. Występował również jako aktor w polskich przedstawieniach teatralnych.
W 1920 roku ukończył szkołę powszechną, po czym rozpoczął pracę w drogerii E. Grylewicza. Nie trwało to jednak długo, bowiem niemiecka bojówka rozbiła sklep, wskutek czego jej właściciel wyemigrował po podziale Górnego Śląska do Polski. Niełatwe było życie w okresie międzywojennym. Sytuacja materialna rodziny była zła, szczególnie w okresie inflacji i kryzysu powojennego w latach 1923-1926. Odziedziczone po ojcu zdolności rzeźbiarskie zaprowadziły Alka do warsztatu mistrza snycerskiego Henryka Mrowca. Egzamin czeladniczy zdał z oceną bardzo dobrą w 1926. Majster jednak wolał się go pozbyć niż płacić mu stawki czeladnicze. Pozostał więc bez pracy. Jako bezrobotny został skierowany do pracy na rzecz miasta do teatru miejskiego w Raciborzu. Pracował w ekipie remontowej sceny i urządzeń sanitarnych.
W 1926 roku został zaangażowany przez I Dzielnicę Związku Polaków w Niemczech jako instruktor zespołów amatorskich. Praca była żmudna, nie doceniana przez kierownictwo polskiego ruchu. Zatrudnienie to miało charakter sezonowy i trwało tylko kilka miesięcy w roku. Podczas pozostałych miesięcy pracował dorywczo. Brał udział w kursach doskonalenia umiejętności organizowania spektakli teatralnych w Katowicach, Bytomiu, Kalwarii Zebrzydowskiej i Zakopanem, organizowanych dla aktywistów ruchu kulturalnego. Zdobyte kwalifikacje wykorzystał w pełni w 1929 roku jako kierownik amatorskiego zespołu teatralnego. Sam dobierał repertuar, reżyserował, projektował i wykonywał scenografię, troszczył się o oświetlenie, sprowadzał kostiumy z wypożyczalni w Katowicach, opracowywał muzykę, dyrygował.
Swe prawdziwe powołanie życiowe odnalazł jednak na jednym z teatralnych kursów instruktorskich, kursie lalkarskim zorganizowanym dla Polaków w 1937 roku w Zakopanem. Wykładowcami na tym byli aktorzy warszawskiego Teatru Kukiełkowego Robotniczego Towarzystwa Przyjaciół Dzieci BAJ, Jan Wesołowski, Witold Miller i Wanda Pawłowska. Po powrocie z kursu Alojzy zorganizował działający przy I Dzielnicy ZPwN Polski Teatr Kukiełkowy. W skład zespołu weszli Anna Augustynówna, Anna Poliwoda, Zofia Poliwoda, Władysław Mikołajczak, Artur Gadziński, Antoni Leksza, Benedykt Skorupa, Teodor Wróbel. Sukcesy teatrzyku były zdumiewające. Pierwszym przedstawieniem była bajka Marii Konopnickiej „Cztery mile za piec”. Ostatni występ miał miejsce w Wiedniu w lipcu 1939 na kolonii polskich zuchów.
22 listopada 1938 roku Alojzy zawarł związek małżeński z Anną Poliwodą.
Po l IX 1939 r. większość zespołu teatru znalazła się w hitlerowskich więzieniach. Alojzy Smolka oskarżony o „udział w spisku przeciw III Rzeszy” został skazany na 10 lat pobytu w twierdzy w Branderburg-Goerden. Do Opola powrócił w 1945 r. Trzy lata później zorganizował pierwszy występ zespołu lalkarskiego na scenie Teatru Ziemi Opolskiej, a w 1949 r. został kierownikiem artystycznym nowej Sceny Lalkowej. Funkcję tę pełnił do 1970 r., reżyserując większość przedstawień.
W 1962 r. był inspiratorem i współorganizatorem Śląskiego Festiwalu Teatrów Lalkowych. W latach 1952-1970 współpracował z Polskim Radiem w Opolu, m.in. wykonując gawędy śląskie własnego pióra.
Od 1972 r. imię Alojzego Smolki nosi Opolski Teatr Lalki i Aktora.

</doc>
<doc id="1234931" url="https://pl.wikipedia.org/wiki?curid=1234931" title="Blitzkrieg (ujednoznacznienie)">
Blitzkrieg (ujednoznacznienie)



</doc>
<doc id="1234933" url="https://pl.wikipedia.org/wiki?curid=1234933" title="Heartland (utwór)">
Heartland (utwór)

"Heartland" to piosenka rockowej grupy U2, pochodząca z jej wydanego w 1988 roku albumu, "Rattle and Hum". W przeciwieństwie do innych utworów z płyty, "Heartland" była niewykorzystaną "pozostałością" po "The Joshua Tree", której producentami byli Brian Eno i Daniel Lanois.
Wykonania koncertowe.
Piosenka nigdy nie została zagrana na żywo. Jedynie podczas dwóch koncertów Bono dwukrotnie użył fragmentu jej tekstu podczas wykonywania innego utworu. Miało to miejsce w trakcie występów w Melbourne, w październiku 1989 roku, za każdym razem nastąpiło to podczas grania przez zespół "Where the Streets Have No Name".
Covery.
Irlandzki zespół BellX1 nagrał własną wersję "Heartland", która ukazała się na kompilacyjnym albumie złożonym z coverów piosenek U2, "Even Better Than the Real Thing". Płyta ukazała się w 2005 roku, w ramach pomocy ofiarom trzęsienia ziemi na Oceanie Indyjskim w 2004 roku.

</doc>
<doc id="1234936" url="https://pl.wikipedia.org/wiki?curid=1234936" title="Labinoti Elbasan">
Labinoti Elbasan



</doc>
<doc id="1234937" url="https://pl.wikipedia.org/wiki?curid=1234937" title="Syndrome">
Syndrome

Syndrome – drugi singel z albumu "Synthetic Generation" szwedzkiej grupy Deathstars. Wydany w 2003 roku.

</doc>
<doc id="1234942" url="https://pl.wikipedia.org/wiki?curid=1234942" title="Synthetic Generation (singel)">
Synthetic Generation (singel)

Synthetic Generation – pierwszy singel z albumu o tym samym tytule. Wydany przez szwedzką grupę Deathstars w 2002 roku.

</doc>
<doc id="1234944" url="https://pl.wikipedia.org/wiki?curid=1234944" title="Helena Kuczalska Prawdzic">
Helena Kuczalska Prawdzic

Helena Kuczalska Prawdzic (ur. 1854 na Podulu zm. 30 kwietnia 1927), pedagog, pionierka wychowania fizycznego i sportu kobiet w Polsce. 
Życiorys.
Studiowała w Sztokholmie w Królewskim Centralnym Instytucie Gimnastycznym. Założony w 1813 r. instytut był pierwszą na świecie uczelnią, kształcącą nauczycieli gimnastyki, a od 1860 r. również nauczycielki gimnastyki. Po powrocie do kraju założyła (1892 r.) w Warszawie Zakład Gimnastyki Szwedzkiej, Leczniczej, Zdrowotnej i Masażu dla Kobiet i Dzieci, a od 1900 r. prowadziła kursy dla nauczycielek gimnastyki. W roku 1906 otworzyła Warszawską Szkołę Gimnastyki Szwedzkiej i Masażu, pierwszą i jedyną w Królestwie Polskim instytucję kształcącą pedagogów w zakresie wychowania fizycznego.
Helena Kuczalska-Prawdżic była też działaczką Ogrodów Gier i Zabaw Ruchowych im. W E. Raua, wzorowanych na ogrodach jordanowskich i założycielką (l906 r.} „Grażyny"*- pierwsze samodzielnej kobiecej organizacji gimnastycznej w Polsce, która wychowała wiele mistrzyń i rekordzistek Polski.
Współzałożycielka (w 1912 r.) Warszawskiego Klubu Wioślarek, działaczka międzynarodowego ruchu wychowania fizycznego kobiet.
Spoczywa na cmentarzu Powązkowskim w Warszawie (kwatera 56, rząd 2, miejsce 4).

</doc>
<doc id="1234945" url="https://pl.wikipedia.org/wiki?curid=1234945" title="The Deli Creeps">
The Deli Creeps

Deli Creeps - amerykański zespół grający rock eksperymentalny. Powstał na przełomie lat 80. i 90. XX wieku, jednak pierwszy album "Dawn of the Deli Creeps" wydał w roku 2005.

</doc>
<doc id="1234946" url="https://pl.wikipedia.org/wiki?curid=1234946" title="Intifada (Palestyna)">
Intifada (Palestyna)

Intifada (hebr. אינתיפאדה, arab. انتفاضة) była masowym powstaniem Palestyńczyków przeciwko izraelskiej okupacji Palestyny, ale obejmowało także konflikty wewnątrz ruchu palestyńskiego między fundamentalistycznymi ugrupowaniami muzułmańskimi (Hamas) a zwolennikami ruchu narodowego kierowanego przez Jasira Arafata.
Arabskie słowo Intifada jest powszechnie tłumaczone jako bunt, powstanie.
Palestyńskie działania obejmowały kilka form nieposłuszeństwa obywatelskiego, takich jak: strajki, bojkot izraelskich towarów, malowanie graffiti oraz demonstracje, podczas których dochodziło do starć z izraelską armią. Prasowe zdjęcia ukazujące palestyńskich młodzieńców rzucających kamieniami w ciężko uzbrojonych izraelskich żołnierzy przyniosły Intifadzie międzynarodową popularność.
Wprowadzenie.
W wyniku wojny sześciodniowej 1967 Izrael zajął Zachodni Brzeg i Strefę Gazy. W Strefie Gazy żyło 381 tys., a na Zachodnim Brzegu Jordanu około 586 tys. Arabów, którzy od tego momentu zostali poddani wojskowej administracji Izraela. Palestyńczycy uważali, że znajdują się pod izraelską okupacją i o wszystkie niepowodzenia oskarżali Izrael. Niewątpliwie korzenie tego sięgały okresu pierwszej wojny izraelsko-arabskiej 1948 i licznych masakr Arabów dokonanych przez żydowskie oddziały. Zniszczono wówczas około 500 arabskich wiosek, a 750 tys. Palestyńczyków uciekło z kraju.
Od 1964 przeciwko Izraelowi rozpoczęła walkę Organizacja Wyzwolenia Palestyny, która uważała siebie za oficjalnego przedstawiciela interesów narodu palestyńskiego. W następstwie wojny libańskiej w 1982 siły "OWP" musiały opuścić Liban. Od tego momentu główna kwatera Jasera Arafata znajdowała się w Libii. Stamtąd kierowano licznymi zamachami w Izraelu i większością ataków na cele izraelskie na świecie. Pomimo to Palestyńczycy odczuwali, że poparcie dla ich walki z Izraelem nieustannie słabnie. Rodziło to poczucie rosnącego niezadowolenia i pogłębiającą się frustrację Palestyńczyków.
Palestyńczycy i ich zwolennicy twierdzą, że Intifada była odpowiedzią na „brutalny ucisk” ze strony Izraela, który rzekomo obejmował zabójstwa, masowe aresztowania, rozbiórki domów, deportacje itp., jednak w rzeczywistości przed wybuchem palestyńskiego powstania rzadko dochodziło do podobnych wydarzeń. Do tego momentu Izraelczycy uważali rozbiórkę domów za niewyobrażalną karę i nie stosowano takich represji (od czasu Wojny o Niepodległość 1948). Po wybuchu Intifady, gdy "OWP" zaczęła wypłacać odszkodowania pokrzywdzonym palestyńskim rodzinom, rozbiórki domów „zostały uznane jako kolejny bodziec pobudzający opór”.
Palestyńczycy czuli się opuszczeni przez swoich arabskich sojuszników. Wielu Palestyńczyków było zgorzkniałych i nie chciało pogodzić się z perspektywą życia jako obywatele drugiej klasy, pozbawieni większości politycznych praw. Czynnik społecznego niezadowolenia był tak duży, że wystarczyła niewielka iskra do wybuchu powstania. Oddalenie przywódców "OWP" z łatwością mogli wykorzystać duchowi muzułmańscy przywódcy, którzy coraz aktywniej działali w Strefie Gazy. W 1987 członkowie radykalnej islamskiej organizacji Hamas założyli w Gazie "Centrum Islamskie". Stało się ono siedzibą młodych Muzułmanów, którzy byli gotowi poświęcić swoje życie za wiarę. Kierujący przebiegiem wydarzeń "Hamas", w odróżnieniu od świeckiego "OWP", kategorycznie odrzucał możliwość jakichkolwiek rozmów pokojowych z Izraelem, uznając zbrojną walkę za sposób realizacji głównego celu, jakim było wyzwolenie całej Palestyny z okupacji izraelskiej.
Katalizator.
Wzrost niezadowolenia społecznego wykorzystali muzułmańscy duchowni ulemowie, którzy zaczęli w grudniu 1987 w meczetach Strefy Gazy wzywać do rozpoczęcia powstania antyizraelskiego. Nawoływanie duchownych w meczetach wywołało gniew i drobne starcia uliczne z izraelskimi żołnierzami, jednak do wybuchu powstania potrzebnych było jeszcze więcej katalizatorów.
8 grudnia 1987 doszło do nieszczęśliwego wypadku samochodowego w obozie uchodźców palestyńskich Jabalaya w Strefie Gazy. Kierowca wojskowej ciężarówki stracił kontrolę nad samochodem i w wypadku zginęło 4 Palestyńczyków. Stało się to pretekstem do wybuchu gwałtownych zamieszek w obozie uchodźców i przy przejściu granicznym Eretz. Podczas zamieszek izraelscy żołnierze dodatkowo zastrzelili 18-letniego Palestyńczyka. Wywołało to wybuch gniewu w Strefie Gazy, który szybko rozprzestrzenił się na cały Zachodni Brzeg Jordanu i Wschodnią Jerozolimę.
Pierwsza Intifada.
Pierwsza intifada ("wojna kamieni") wybuchła 9 grudnia 1987 w Strefie Gazy. W następnych dniach zamieszki objęły swoim zasięgiem całą Strefę Gazy oraz Zachodni Brzeg Jordanu. Rozpoczęło się palestyńskie powstanie Intifada, której celem było wywalczenie prawa do proklamowania niepodległego państwa Palestyna. Działaniami starali się kierować muzułmańscy przywódcy duchowni z "Centrum Islamskiego" przy Uniwersytecie w Gazie. Jako zbrojne ramię wystąpił wówczas po raz pierwszy Hamas. Wsparcie zapewniali dysydenci "OWP" i radykalne organizacje islamskie działające poza granicami kraju.
Przełomowym wydarzeniem dla Intifady okazała się inwazja wojsk irackich na Kuwejt (2 sierpnia 1990). Stworzyło to realne zagrożenie dla sąsiedniej Arabii Saudyjskiej i doprowadziło do utworzenia wielkiej międzynarodowej koalicji, która zgromadziła swoje wojska w Zatoce Perskiej przygotowując się do wojny z Irakiem. Tymczasem 5 sierpnia 1990 przewodniczący "OWP" Jasir Arafat przyleciał do Iraku, okazując publicznie swoje poparcie dla inwazji na Kuwejt. Arafat gorąco obcałował się z irackim prezydentem Saddamem Husajnem, który udzielał miesięcznie 4 mln USD pomocy finansowej "OWP".
17 stycznia 1991 wojska sprzymierzonych rozpoczęły Operację „Pustynna Burza”, w trakcie której do 28 lutego zniszczona została większość wojsk irackich. Uwikłanie się Jasera Arafata po przegranej stronie Iraku bardzo osłabiło pozycję "OWP". Przegrana iracka spowodowała osłabnięcie siły Intifady i zmusiła Palestyńczyków do wyrażenia zgody na rozpoczęcie negocjacji pokojowych z Izraelem. W 1991 odbyła się konferencja pokojowa w Madrycie.
Ogółem podczas Pierwszej Intifady zginęło 1162 Palestyńczyków (w tym 241 dzieci) i 160 Izraelczyków (w tym 5 dzieci). Dodatkowo około 1 tys. Palestyńczyków zostało zabitych przez Palestyńczyków, za domniemaną współpracę z izraelskimi władzami. Jednak w rzeczywistości zaledwie 40-45% z zabitych współpracowało z Izraelem.

</doc>
<doc id="1234948" url="https://pl.wikipedia.org/wiki?curid=1234948" title="Ośrodek zdrowia">
Ośrodek zdrowia



</doc>
<doc id="1234949" url="https://pl.wikipedia.org/wiki?curid=1234949" title="Przychodnia zdrowia">
Przychodnia zdrowia



</doc>
<doc id="1234951" url="https://pl.wikipedia.org/wiki?curid=1234951" title="Bobowo Pomorskie">
Bobowo Pomorskie

Bobowo Pomorskie – nieczynny przystanek kolejowy w Bobowie, w województwie pomorskim, w Polsce.

</doc>
<doc id="1234957" url="https://pl.wikipedia.org/wiki?curid=1234957" title="Teuta Durrës">
Teuta Durrës

Klubi Futbollit Teuta Durrës – albański klub piłkarski, mający siedzibę w mieście Durrës, na zachodzie kraju. Obecnie występuje w Kategoria Superiore. 
Historia.
Chronologia nazw:
Klub sportowy KS Urani został założony w miejscowości Durrës 29 stycznia 1920 roku. W swojej historii klub wielokrotnie zmieniał nazwy. W 1922 został przemianowany na SK Durrës, w 1930 na Teuta Durrës, w 1946 na Ylli i Kuq Durrës ("Czerwona Gwiazda"), w 1949 ponownie na KS Durrës, w 1951 na Puna Durrës, a w 1958 na KS Lokomotiva Durrës. W 1991 powrócono do obecnej nazwy.
W 1930 po rozpoczęciu rozgrywek o mistrzostwo Albanii, klub przystąpił do rozgrywek w Kategoria e Parë. W debiutowym sezonie zajął 4.miejsce wśród 6 drużyn, a w następnym sezonie 1931 zdobył wicemistrzostwo kraju. W kolejnych latach 1932 i 1933 był trzecim na podium. Potem przez dłuższy czas klub grał pośrednio, spadając i wracając do najwyższej ligi. Największy sukces klub osiągnął w sezonie 1993/94, zdobywając złote medale mistrzostw Albanii.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Struktura klubu.
Stadion.
Klub piłkarski rozgrywa swoje mecze domowe na stadionie Niko Dovana w Durrës, który może pomieścić 12000 widzów.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje także sekcja piłkarska dla dziewcząt.
Sponsorzy.
Sponsorem technicznym jest niemiecka firma Uhlsport. Sponsorem głównym jest Caffè Pascucci.
Kibice i rywalizacja z innymi klubami.
Kibice.
Kibicami Teuty są Djemtë e Detit ("Chłopcy Morza"), Piratët 2016 oraz Marinsat 2017.
Rywalizacja.
Największymi rywalami klubu są inne zespoły z miasta oraz okolic.

</doc>
<doc id="1234958" url="https://pl.wikipedia.org/wiki?curid=1234958" title="Port lotniczy Sumburgh">
Port lotniczy Sumburgh

Port lotniczy Sumburgh (IATA: LSI, ICAO: EGPB) – port lotniczy położony 31 km na południe od Lerwick, w Sumburgh. Jest największym portem lotniczym na Szetlandach, w Szkocji. Obok portu lotniczego Tingwall jest jednym z dwóch głównych lotnisk w tym rejonie Wielkiej Brytanii.
Statystyki ruchu.
2017: 256 418
2018: 245 868 (~%)
Drogi startowe.
Kierunek 09/27 - asfalt, 1500 m
Kierunek 15/33 - asfalt, 1425 m
Kierunek 06/24 - asfalt, 550 x 45 m

</doc>
<doc id="1234959" url="https://pl.wikipedia.org/wiki?curid=1234959" title="KS Teuta">
KS Teuta



</doc>
<doc id="1234960" url="https://pl.wikipedia.org/wiki?curid=1234960" title="Termination Bliss Extented">
Termination Bliss Extented

Termination Bliss Extented - DVD podsumowujące działalność szwedzkiej grupy Deathstars. Zawiera teledyski, filmy z planów zdjęciowych do teledysków i wywiad. Na płycie można znaleźć także specjalny odtwarzacz plików nazwany "Deathstars Media Player" (podobne do Windows Media Player).

</doc>
<doc id="1234962" url="https://pl.wikipedia.org/wiki?curid=1234962" title="Stary Szmugler">
Stary Szmugler

Stary Szmugler - zespół muzyczny pochodzący ze Szczecina, grający muzykę szantową i folkową. Powstał w 2002 roku. Jego liderem jest Jakub Knobloch.

</doc>
<doc id="1234963" url="https://pl.wikipedia.org/wiki?curid=1234963" title="The Sphinx – Das beste aus den Jahren 1976–1983">
The Sphinx – Das beste aus den Jahren 1976–1983

The Sphinx – Das beste aus den Jahren 1976–1983 – album francuskiej piosenkarki Amandy Lear, wydany w 2006 roku.
Ogólne informacje.
Trzypłytowe wydawnictwo prezentuje najlepsze utwory, jakie Amanda Lear nagrała w latach 1976–1983 dla niemieckiej wytwórni Ariola Records. Znalazły się tu nie tylko wielkie przeboje, ale także piosenki nigdy niewydane na singlach oraz kilka utworów, które nigdy wcześniej nie znalazły się na żadnym albumie piosenkarki, np. "Darkness and Light". Album został wydany w formie boxu. Wydawnictwo spotkało się z przychylnymi opiniami fanów.
Lista ścieżek.
CD 1:
CD 2:
CD 3:

</doc>
<doc id="1234965" url="https://pl.wikipedia.org/wiki?curid=1234965" title="KS Teuta Durrës">
KS Teuta Durrës



</doc>
<doc id="1234966" url="https://pl.wikipedia.org/wiki?curid=1234966" title="KS Flamurtari Vlora">
KS Flamurtari Vlora



</doc>
<doc id="1234967" url="https://pl.wikipedia.org/wiki?curid=1234967" title="Baza (snooker)">
Baza (snooker)

Baza − w snookerze obszar stołu wyznaczony przez prostą równoległą do dolnej bandy, przebiegającą w odległości 737 mm od niej i samą bandę. Prostą tą nazywa się linią bazy. Według przepisów snookerowych do bazy zalicza się także linia bazy. Najważniejszym obszarem wydzielonym z bazy jest pole D – półkole o średnicy wyśrodkowanej na linii bazy

</doc>
<doc id="1234974" url="https://pl.wikipedia.org/wiki?curid=1234974" title="Sarmizegetusa">
Sarmizegetusa

Stanowiska archeologiczne:
Miejscowości:

</doc>
<doc id="1234975" url="https://pl.wikipedia.org/wiki?curid=1234975" title="Sarmizegetuza">
Sarmizegetuza



</doc>
<doc id="1234978" url="https://pl.wikipedia.org/wiki?curid=1234978" title="Wundertüte">
Wundertüte



</doc>
<doc id="1234979" url="https://pl.wikipedia.org/wiki?curid=1234979" title="Radiostacja R-137">
Radiostacja R-137

Radiostacja R-137 – ultrakrótkofalowa, jednowstęgowa, nadawczo-odbiorcza radiostacja średniej mocy eksploatowana w Wojsku Polskim. Radiostacja wraz z oprzyrządowaniem była instalowana na samochodzie ciężarowym.
Ze względu na swe parametry techniczne nazywana była sprzętem wojskowym tzw. II generacji w odróżnieniu od radiostacji dwuwstęgowych starego parku.
Wersje radiostacji:
Przeznaczenie.
Radiostacja umożliwiała utrzymywania łączności w paśmie UKF będąc w ruchu i podczas postoju. Po uzupełnieniu pulpitu radiostacji panelem wykonawczym zdalnego sterowania (PWZS) i po zaprogramowaniu i nastrojeniu nadajnika i odbiornika mogła być zdalnie sterowana. Realizowane mogło to być z panelu dyspozycyjnego zdalnego sterowania (PDZS) z odległego elementu łączności, np. aparatowni radioodbiorczej poprzez kabel względnie radiolinię w kanale telefonicznym lub telegraficznym. Pierwowzorem tego systemu był rosyjski zestaw urządzeń zwany Distancja-1 (ДИСТАНЦЯ-1).
Możliwość wykorzystania praktycznego pełnego zdalnego sterowania zaprogramowanej wcześniej radiostacji była możliwa z chwilą wdrożenia systemu zautomatyzowanej linii radiowej (ZLR) na bazie nowej aparatowni radioodbiorczej ARO KU-10.
Ukompletowanie.
Oryginalna wersja rosyjska radiostacji posiadała dalekopis taśmowy ST-35, ogrzewacz elektryczny zamiast spalinowego i automatyczny klucz Morse’a z klawiaturą P-010.
Dane taktyczno-techniczne.
Ogólne.
Zasięg w zależności od użytej anteny:
Maksymalny zasięg uzależniony był od warunków propagacji (pora dnia) i ukształtowania terenu.
Zasilanie.
Radiostacja wyposażona była w układ automatycznego wyłączenia sieci (AWS). Jego działanie oparte było na porównaniu potencjału nadwozia z dodatkowym kołkiem uziemiającym oddalonym od radiostacji do 25 m. W przypadku pojawienia się napięcia przewyższającego 24 V (dawna wartość napięcia bezpiecznego), następowało odłączenie zewnętrznego napięcia zasilającego od aparatury.
Możliwości pracy:
Rodzaje emisji:
W nawiasach symbole emisji radiowych według starych oznaczeń.
Nadajnik.
Elementy składowe nadajnika
Parametry nadajnika:
Istota pamięci ustawienia pokręteł regulacyjnych we wzmacniaczu mocy i sprzęgaczu antenowym polegała na sprzężeniu ich z tzw. mechanizmami BMZ (zapadkowymi blokami mechanicznego zapamiętywania). Wybór (z pulpitu radiostacji lub zdalny) danej, wcześniej nastrojonej częstotliwości powodował załączanie się elektrycznych napędów i odszukanie zapamiętanego położenia.
Anteny nadawcze:
Odbiornik.
Elementy składowe:
Parametry odbiornika:
Istota pamięci zaprogramowanych częstotliwości odbiorczych w odbiorniku R-155U, polegała na wyborze danej dekadowo zaprogramowanej częstotliwości na polach pamięci. Wywoływało to zaprogramowanie częstotliwości syntezera i ruszenie przestrajanej silnikiem elektrycznym pierwszej heterodyny. Gdy osiągnęła ona odpowiednią dla danej fali wartość, następowało zatrzymanie się napędów i precyzyjne dostrojenie się elektroniczne. Etapem ostatnim (dla częstotliwości wyższych od 30 MHz) było ruszenie napędów heterodyny konwerera i jego zatrzymanie z chwilą pojawienia się w torze odbiorczym sygnału użytecznego.
Anteny odbiorcze:

</doc>
<doc id="1234983" url="https://pl.wikipedia.org/wiki?curid=1234983" title="Plac Solidarności we Wrocławiu">
Plac Solidarności we Wrocławiu

Plac Solidarności we Wrocławiu (do 2000 "plac Czerwony") – plac we Wrocławiu, w zachodniej części miasta, sąsiadujący w ciągu ulicy Legnickiej z placem Jana Pawła II (dawniej nazywanym placem 1 Maja).
Przed likwidacją fortyfikacji miejskich w 1807 plac ten zlokalizowany był na przedpolu Bramy Mikołajskiej na terenie dawnej wsi Szczepin; znajdowało się tu rozwidlenie dróg, na którym zbiegał się główny trakt prowadzący w kierunku Legnicy (ulicą Legnicką) i dalej do Berlina z lokalną drogą do Popowic (ulicą Rybacką).
Po wyburzeniu murów zlokalizowano tu wartownię wojskową ("Nikolai-Tor Wachthaus" - "Wartownia Bramy Mikołajskiej"); Bramę Mikołajską zburzono w 1820, a samą wartownię zlikwidowano w 1862. Na jej miejscu powstał plac o kształcie trapezu o przybliżonych wymiarach 100×[50...90] metrów, który swą indywidualną niem. nazwę "Wachtplatz" ("plac Wartowniczy") uzyskał około 1894.
Zabudowa placu została doszczętnie zrujnowana w czasie "oblężenia Festung Breslau", tak jak zabudowa całego ciągu ulicy Legnickiej i sąsiadującego placu Jana Pawła II. Zachował się jedynie budynek dawnej fabryki tytoniu (pl. Solidarności 1-3-5) wybudowanej według projektu A. Wedemanna w latach 1908-1909. Odbudowa miasta w tym rejonie spowodowała zatracenie przedwojennego zarysu placu do tego stopnia, że wraz z sąsiadującym z nim placem Jana Pawła II, stanowi jeden wspólny, obszerny węzeł komunikacyjny, na którym zbiegają się ulice Legnicka, Rybacka, Jacka Kaczmarskiego, Drzewna, Sokolnicza i Nabycińska (formalnie docierające do placu Solidarności) oraz Ruska, św. Mikołaja, Podwale i Legnicka (formalnie krzyżujące się z placem Jana Pawła II).
Etymologia powojennej nazwy placu nie jest jasna: mógł kojarzyć się z jego moskiewskim pierwowzorem, zwłaszcza wobec faktu, że cała okoliczna zabudowa została zburzona i sprawiał wrażenie znacznie większego niż w rzeczywistości. Niektórzy twierdzą, że nazwa placu może wywodzić się od koloru cegły, który dominował na placu wskutek wojennych zniszczeń.
Fabrykę tytoniu po wojnie zajmowały różne instytucje, do 1989 znajdował się tu Wojewódzki Związek Spółdzielni Pracy. Po przełomie ustrojowym w Polsce przestała istnieć racja bytu centrali spółdzielczej; jednocześnie po ponownej legalizacji związku zawodowego "Solidarność" zaistniała potrzeba przywrócenia mu siedziby władz regionalnych (poprzednio, w latach 1980-1981, mieściła się ona przy ul. Mazowieckiej). Podjęta została decyzja o przydzieleniu tego budynku Zarządowi Regionu NSZZ "Solidarność". Obecnie oprócz regionalnych władz Związku mieszczą się w tym budynku także inne firmy, on sam natomiast pozostaje własnością związkową.
W roku 2000, w 20. rocznicę powstania NSZZ „Solidarność”, nazwę placu Czerwonego zmieniono na plac Solidarności.

</doc>
<doc id="1234985" url="https://pl.wikipedia.org/wiki?curid=1234985" title="Air Alps">
Air Alps

Air Alps – austriackie linie lotnicze z siedzibą w Innsbrucku, obsługujące 4 włoskie miasta oraz połączenia czarterowe. Główny węzeł linii to port lotniczy Rzym-Fiumicino.
Historia.
Air Alps powstały w 1998 roku, początkowo pod nazwą KLM Alps, a rok później - 28 marca 1999 roku rozpoczęły działalność. Linie posiadały dwa samoloty typu Dornier Do 328 (OE-LKA i OE-LKB), które obsługiwały trasy z Innsbrucku i Salzburga do Amsterdamu. W roku 2000 Air Alps zakupiły trzy kolejne maszyny Dornier Do 328 (OE-LKC, OE-LKD i OE-LKE).
W 2001 grupa włoskich inwestorów wykupiła ponad 86% udziałów spółki, zmieniono też nazwę na Air Alps. Linie podpisały porozumienia "codeshare" z takimi przewoźnikami jak Lufthansa Swiss, KLM i Northwest. Po czterech latach, w 2005, zarząd postanowił skupić się na rynku włoskim, z pomocą swojego partnera - włoskich linii Alitalia. Zredukowano też liczbę samolotów z dziewięciu do pięciu.
W 2010 austriackie linie Welcome Air wykupiły 76% udziałów w Air Alps, w związku z czym powstał holding Welcome Aviation Group, który poza dwoma liniami zarządza również spółką Tyrol Air Ambulance.
Flota.
Stan na wrzesień 2011:

</doc>
<doc id="1234986" url="https://pl.wikipedia.org/wiki?curid=1234986" title="Mikołaj Glinka">
Mikołaj Glinka

Mikołaj Glinka herbu Trzaska (ur. w 1754, zm. 22 kwietnia 1825 w Zatorach) – poseł na Sejm Czteroletni, senator-kasztelan Królestwa Polskiego.
Życiorys.
Był synem Antoniego, podkomorzego łomżyńskiego i Bogumiły z Mostowskich, kasztelanki płockiej. Objął w 1774 roku, odstąpione przez matkę, starostwo makowskie w ziemi różańskiej, a następnie urząd wojskiego różańskiego. W 1784 roku został chorążym różańskim, a w 1788 roku wybrano go posłem na Sejm Czteroletni, gdzie reprezentował ziemię różańską. Wiadomo, że brał czynny udział we jego pracach i był później rzecznikiem zapisów wynikających z Konstytucji 3 maja. Odznaczono go w 1793 roku orderem Świętego Stanisława, a rok później mianowano podkomorzym różańskim.
Podczas Insurekcji Kościuszkowskiej objął początkowo obowiązki komisarza Komisji Porządkowej Księstwa Mazowieckiego, a 14 października 1794 roku przyjął od Rady Najwyższej Narodowej obowiązki jej pełnomocnika na tereny ziem: ciechanowskiej, łomżyńskiej, nurskiej, różańskiej, wyszogrodzkiej i zakroczymskiej. 
Po upadku powstania wycofał się na jakiś czas z polityki i powrócił do pracy w rolnictwie. W tym czasie zakupił on w 1801 roku od Szydłowskich majątek w Zatorach. W 1807 roku został wybrany sędzią pokoju w Pułtuskiem, a rok później wszedł w skład Komisji Prawodawczej, czyli, tej która przygotowywała dla Rady Stanu materiały niezbędne do wprowadzenia postanowień wynikających z Kodeksu Napoleona. Podczas wojny z Austrią w 1809 roku służąc w stopniu podporucznika w batalionie strzelców pospolitego ruszenia, strzegł wówczas granicy na Bugu i podlegał innemu mieszkańcowi tego powiatu, płk. Augustynowi Zawadzkiemu. Ze służby w tej formacji został zwolniony w październiku tamtego roku. 
W grudniu 1812 roku mianowano go marszałkiem pospolitego ruszenia departamentu płockiego, ale już rok później, jako radca delegowany z departamentu płockiego, wziął on udział w pracach Komitetu Centralnego Rad Departamentowych. Dzięki poparciu swojego ciotecznego brata, a wówczas już prezesa Komisji Rządowej Spraw Wewnętrznych i Policji, Tadeusza hr. Mostowskiego został mianowany 16 lipca 1817 roku senatorem - kasztelanem Królestwa Polskiego, co uprawniało go między innymi do zasiadania w sądzie najwyższej instancji. Wiadomo, że należał do grona opiekunów szkół elementarnych, troszczącego się o rozwój tego rodzaju oświaty i to zarówno w samym powiecie pułtuskim, jak i w departamencie płockim. Był też fundatorem erygowanego w 1823 roku budynku kościoła parafialnego w Zatorach.
Był mężem Ludwiki z Karskich, dziedzicem Zator i Szczawina z tym, że wcześniej, bo w 1787 roku odsprzedał należące do jego rodziny Kręgi, Gulczewo i część Rybna (Rybienka) w powiecie kamieńczykowskim ówczesnemu biskupowi inflanckiemu, Janowi Stefanowi Giedroyciowi, a ten przekazał je później swojemu bratankowi, Aleksandrowi. 
Miał dwie córki: Małgorzatę, którą wydał za mąż za Onufrego Cieleckiego z Szymanowa i Annę, żonę Antoniego Bukowskiego z Suska oraz syna Józefa, męża Marii Okęckiej z Babska, który dziedziczył po nim w Szczawinie. 
Zmarł w Zatorach 22 kwietnia 1825 roku.

</doc>
<doc id="1234992" url="https://pl.wikipedia.org/wiki?curid=1234992" title="Marie-Josée Croze">
Marie-Josée Croze

Marie-Josée Croze (wym. [maʁi ʒoze kʁɔz]; ur. 23 lutego 1970 w Montrealu) − kanadyjska aktorka filmowa. Laureatka nagrody dla najlepszej aktorki na 56. MFF w Cannes za rolę w filmie "Inwazja barbarzyńców" (2003) Denysa Arcanda.
Życiorys.
Ta urodzona w Montrealu aktorka pierwsze kroki stawiała na scenie lokalnego La Veillée-Prospero Theatre. Od 1991 regularnie występuje w filmach. Do jej najważniejszych osiągnięć aktorskich należy udział w adaptacji powieści L. Rona Hubbarda "Bitwa o Ziemię" (2000), gdzie wystąpiła u boku Johna Travolty. 
Punktem zwrotnym w jej karierze była rola w filmie "Inwazja barbarzyńców" (2003) Denysa Arcanda. Otrzymała za nią nagrodę dla najlepszej aktorki na 56. MFF w Cannes oraz nominację do Cezara dla najlepszej aktorki. 
W 2005 otrzymała angaż do filmu Stevena Spielberga "Monachium". Rok później film "Nie mów nikomu" z udziałem Marie zdobył dziewięć nominacji do Cezara. 
W 2007 wystąpiła w filmie "Motyl i skafander" Juliana Schnabla, adaptacji powieści Jeana-Dominiqua Bauby'ego. Marie-Josée partnerowali tam Mathieu Amalric i Emmanuelle Seigner.
Zasiadała w jury sekcji "Cinéfondation" na 69. MFF w Cannes (2016).

</doc>
<doc id="1234998" url="https://pl.wikipedia.org/wiki?curid=1234998" title="Mistrzostwa Świata w Piłce Nożnej 2006 (eliminacje strefy CONCACAF)/Runda preeliminacyjna">
Mistrzostwa Świata w Piłce Nożnej 2006 (eliminacje strefy CONCACAF)/Runda preeliminacyjna

W rundzie preeliminacyjnej 34 zespoły zostały podzielone na 10 grup po 3 zespoły oraz na 2 grupy po 2 zespoły. Grupy trzydrużynowe miały dwie fazy, w której najlepsza według FIFA drużyna zagrała ze zwycięzcą meczu między pozostałą dwójką. W grupach dwudrużynowych była tylko jedna faza. Zespoły grały systemem mecz i rewanż. Zwycięzcy grup awansowali do rundy półfinałowej.

</doc>
<doc id="1235001" url="https://pl.wikipedia.org/wiki?curid=1235001" title="Windows thumbnail cache">
Windows thumbnail cache

Windows thumbnail cache – system gromadzenia miniatur plików graficznych, filmów i niektórych innych dokumentów, wykorzystywany przez system operacyjny Microsoft Windows. System operacyjny w ukrytych plikach "Thumbs.db" gromadzi (jak pamięć podręczna cache) miniatury zdjęć i innych plików z danego folderu.
W plikach system operacyjny gromadzi miniatury takich typów plików, jak: JPEG, BMP, GIF, TIF, PDF oraz pierwszą klatkę z filmów wideo (jeśli posiada odpowiedni kodek, potrafi utworzyć go z prawie każdego pliku wideo).
Windows XP Media Center Edition także tworzy odpowiedni plik, ehthumbs.db, który przechowuje podgląd plików wideo.

</doc>
<doc id="1235007" url="https://pl.wikipedia.org/wiki?curid=1235007" title="Libera (chór)">
Libera (chór)

Libera – zespół chóralny wyodrębniony z anglikańskiego chóru parafialnego z południowego Londynu. Zespół tworzy grupa chłopców w wieku od 7 do 16 lat. Niektórzy chłopcy pozostają w zespole dłużej, by pomagać w przygotowaniu młodszych chórzystów. Nazwa zespołu niejednokrotnie ulegała zmianie. 
Historia zespołu.
Początki: Chór chłopięcy Świętego Filipa (Saint Philip's Boys' Choir).
Grupa zadebiutowała w 1984 pieśnią San Damiano (jako Chór chłopięcy Świętego Filipa). W 1988 wydano pierwszy album "Sing For Ever". W 1990 grupa zmieniła nazwę na „Angel Voices” (Anielskie Głosy). W tym czasie ukazał się drugi album grupy – „New Day” (Nowy Dzień). Oba albumy cieszyły się ogromną popularnością. Zmiana nazwy zespołu wiązała się ze zmianą stylu. 
Angel Voices (Anielskie Głosy).
W latach dziewięćdziesiątych grupa zyskała ogromną popularność wydając trzy albumy, regularnie występując w programach telewizyjnych. 
Ostatni okres – Libera.
W 1998 grupa uzyskała ostateczną nazwę funkcjonującą do dzisiaj. „Libera” wydała pięć albumów: "Libera" w 1998, "Luminosa" w 2001, "Free" w 2004, "Visions" w 2005 i "Angel Voices" w 2006. Zespół liczy do 30 członków.
Styl.
Charakter muzyczny Libery kontrastuje z klasycznymi chórami chłopięcymi takimi jak Wiedeński Chór Chłopięcy czy też Polskie Słowiki. Dominuje jaśniejsza, typowo dyszkantowa barwa głosu, mniejszą wagę przykłada się do wykonawstwa klasycznych, barokowych, popularnych w chórach chłopięcych utworów (choć takowe też są wykonywane- Johann Pachelbel, Jan Sebastian Bach). Zespół opiera się na kompozycjach gatunku crossover. Utwory mają majestatyczny, łagodny charakter, niektóre są też nacechowane dramatyzmem, refleksyjnością i silnie nawiązują do muzyki sakralnej. 
Głosy w zespole odpowiadają standardom charakterystycznym dla tego typu grup. Oprócz dziecięcych altów i sopranów zespół niekiedy korzysta z łagodnego wsparcia tenorowego (chórzyści po przebyciu mutacji wspierają jeszcze przez kilka lat Liberę, śpiewając także okrojonym, naturalnym altem). Niejednokrotnie młodzi śpiewacy osiągają oktawę trzykreślną (do d’’’- utwór „Voca me”).

</doc>
<doc id="1235009" url="https://pl.wikipedia.org/wiki?curid=1235009" title="Ludwik Lille">
Ludwik Lille

Ludwik Lille (ur. w 1897 w Podwołoczyskach nad Zbruczem, zm. w 1957 w Paryżu) – polski grafik i malarz. W okresie międzywojennym reprezentant nurtu surrealistycznego, a w powojennych sztuki metaforycznej.
Studiował medycynę we Lwowie. 
W latach 1918–19 nawiązał kontakty z grupą ekspresjonistów skupionych wokół czasopisma "Zdrój" z Poznania oraz podjął współpracę z czasopismem "Formiści" z Krakowa. 
W 1920 wraz z formistami eksponował swe prace we Lwowie, Krakowie i Warszawie. 
W 1921 r. wyjechał do Berlina. Podjął naukę w weimarskim Bauhausie, po czym powrócił do Lwowa. Zajmował się ilustratorstwem, scenografią, wykonywał projekty dekoracji dla eksperymentalnych teatrów lwowskich. 
Od 1930 r. należał do zrzeszenia "Artes" a także do Związku Zawodowego Artystów Plastyków. Lille zajmował się popularyzacją i krytyką sztuki między innymi prowadząc audycje radiowe o tej tematyce. Opracowywał scenografię dla lwowskiego baletu Beli Katz, Trupy Wileńskiej i Lwowskiej Opery. W roku 1934 zorganizował muzeum Żydowskiej Gminy Wyznaniowej we Lwowie i został jego kierownikiem.
W 1937 wyjechał na stałe do Paryża. W czasie okupacji działał w strukturach polskiego ruchu oporu we Francji. Po wojnie pełnił funkcję prezesa Związku Artystów Polskich we Francji oraz był członkiem Société des Peintres-Graveurs.

</doc>
<doc id="1235011" url="https://pl.wikipedia.org/wiki?curid=1235011" title="Synagoga w Widyniu">
Synagoga w Widyniu

Synagoga w Widyniu (bułg. "Видинската синагога" / "Widenskata sinagoga") – synagoga znajdująca się w Widyniu, w Bułgarii.
Synagoga została zbudowana w 1894 roku za pieniądze kupców żydowskich z Widynia i pozostałych miast Bułgarii. Stanęła na miejscu zburzonej podczas X wojny rosyjsko-tureckiej bożnicy. W 1950 roku została zamknięta przez władze komunistyczne, od tego czasu była użytkowana jako skład. 

</doc>
<doc id="1235012" url="https://pl.wikipedia.org/wiki?curid=1235012" title="Święty Zygmunt">
Święty Zygmunt

Zobacz też:

</doc>
<doc id="1235014" url="https://pl.wikipedia.org/wiki?curid=1235014" title="Synagoga w Widenie">
Synagoga w Widenie



</doc>
<doc id="1235019" url="https://pl.wikipedia.org/wiki?curid=1235019" title="Kazimierz Gregorowicz">
Kazimierz Gregorowicz

Kazimierz Gregorowicz (1833-1899) – adwokat, powstaniec styczniowy, naczelnik oddziałów powstańczych w Lublinie.
Autor pracy o powstaniu: "Pogląd krytyczny na wypadki z 1861, 1862 i 1863 r. i zaczerpnięte z nich wskazówki polityczne z powodu prac Bolesławity", wydanej we Lwowie w 1880. 
Później na emigracji we Francji.

</doc>
<doc id="1235020" url="https://pl.wikipedia.org/wiki?curid=1235020" title="Plac Czerwony we Wrocławiu">
Plac Czerwony we Wrocławiu



</doc>
<doc id="1235025" url="https://pl.wikipedia.org/wiki?curid=1235025" title="Wiktor Moskalenko">
Wiktor Moskalenko

Wiktor Moskalenko, ukr. Вiктор Москаленко (ur. 12 kwietnia 1960 w Odessie) – ukraiński szachista i trener szachowy, reprezentant Hiszpanii od 2012, arcymistrz od 1992 roku.
Kariera szachowa.
W latach 80. i 90. XX wieku należał do czołówki ukraińskich szachistów. Wielokrotnie startował w finałach indywidualnych mistrzostw Ukrainy, największy sukces odnosząc w 1987 r. w Mikołajowie, gdzie zdobył tytuł mistrza kraju.
Sukcesy na arenie międzynarodowej zaczął odnosić pod koniec lat 80. W 1988 r. zwyciężył w otwartym turnieju w Budapeszcie oraz podzielił II m. (za Grigorijem Kajdanowem, z Wasilijem Iwanczukiem i Władimirem Małaniukiem) we Lwowie, natomiast w 1989 r. triumfował w kolejnym "openie" rozegranym w St. Ingbert oraz podzielił II m. w Groningen (za Aleksandrem Chalifmanem, z m.in. Anthony Milesem). W Kolejnych latach odniósł wiele sukcesów, m.in. w:
Pomiędzy 1992 a 1994 r. współpracował z Wasilijem Iwanczukiem. Od 2000 r. mieszka wraz z rodziną w Barcelonie i występuje prawie wyłącznie w turniejach rozgrywanych na terenie Hiszpanii, w wielu z nich zwyciężając. W 2007 r. wydał książkę poświęconą gambitowi budapeszteńskiemu (ang. "The Fabulous Budapest Gambit", New In Chess 2007, ).
Najwyższy ranking w dotychczasowej karierze osiągnął 1 października 2007 r., z wynikiem 2575 punktów zajmował wówczas 22. miejsce wśród ukraińskich szachistów.

</doc>
<doc id="1235035" url="https://pl.wikipedia.org/wiki?curid=1235035" title="Herb Wysokiego Mazowieckiego">
Herb Wysokiego Mazowieckiego

Herb Wysokiego Mazowieckiego – jeden z symboli miasta Wysokie Mazowieckie w postaci herbu.
Wygląd i symbolika.
Herb przedstawia na niebieskiej tarczy białego łabędzia, płynącego w heraldycznie prawą stronę. Kolor wody zielony.
Brak jest źródeł mówiących o symbolice herbu. Według jednej z wersji powstanie herbu wywodzi się od stawów królewskich, na których gnieździły się łabędzie. Druga wersja powołuje się na wierność mieszkańców miasta księciu mazowieckiemu. Łabędź jest symbolem wierności i przywiązania.
Historia.
Herb ustanowiony została wraz z lokacją miasta w XVI wieku. 

</doc>
<doc id="1235045" url="https://pl.wikipedia.org/wiki?curid=1235045" title="Cimetière du Père-Lachaise">
Cimetière du Père-Lachaise



</doc>
<doc id="1235046" url="https://pl.wikipedia.org/wiki?curid=1235046" title="Duisburg Schlenk">
Duisburg Schlenk

Duisburg Schlenk – przystanek kolejowy w Duisburgu, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1235047" url="https://pl.wikipedia.org/wiki?curid=1235047" title="Goliat (broń)">
Goliat (broń)



</doc>
<doc id="1235048" url="https://pl.wikipedia.org/wiki?curid=1235048" title="Demineralizacja wody">
Demineralizacja wody

Demineralizacja wody – usunięcie z wody rozpuszczonych w niej soli.
Najprostszy schemat obejmuje wymianę:
Oczyszczona woda zostaje pozbawiona wszystkich zawartych w niej soli.
Wytwarza się równoważna liczba jonów wodorowych i wodorotlenowych, tworząc cząsteczki wody.

</doc>
<doc id="1235050" url="https://pl.wikipedia.org/wiki?curid=1235050" title="Cueva de Nerja">
Cueva de Nerja

Cueva de Nerja – zespół jaskiń położony w górach Sierra de Almijara, w okolicach miejscowości Nerja w prowincji Malaga w hiszpańskiej Andaluzji. Stanowisko archeologiczne.
Kompleks liczy łącznie 7219 m długości, i składa się z położonych na trzech poziomach galerii, przy różnicy poziomów pomiędzy poszczególnymi partiami dochodzącej do 68 m. Został odkryty przypadkiem w dniu 12 stycznia 1959 roku przez grupę chłopców szukających nietoperzy. W trakcie prac archeologicznych odkryto sekwencję warstw obejmującą poziomy górnopaleolityczne, chalkolityczne i neolityczne, aż do epoki brązu. Wykopaliska dostarczyły licznych znalezisk kamiennych i kościanych narzędzi oraz ceramiki. Znaleziono także liczne pochówki ludzkie z różnych okresów historycznych, z których najstarsze mogą pochodzić z okresu kultury solutrejskiej.
Jaskinia była zasiedlona przez ludzi od ok. 25 tys. lat p.n.e., początkowo jedynie epizodycznie, o czym świadczą ślady pobytu hien jaskiniowych. Od ok. 21 tys. lat p.n.e. osadnictwo przyjmuje charakter stały, pojawiają się pierwsze ślady sztuki figuralnej. Ówczesna ludność żywiła się rybami i ssakami morskimi, mięczakami i fauną leśną. W okresie neolitu pojawia się hodowla zwierząt i ceramika, a tereny wokół jaskini były użytkowane dla celów rolniczych. 
W jaskiniach znajdują się liczne nacieki jaskiniowe, w tym największy na świecie stalagmit o wysokości 32 metrów. Obecnie każdego roku w Cueva de Nerja odbywa się festiwal muzyki poważnej.

</doc>
<doc id="1235052" url="https://pl.wikipedia.org/wiki?curid=1235052" title="Stefan Filipović">
Stefan Filipović

Stefan Filipović (cyr. Стефан Филиповић; ur. 18 stycznia 1987 w Titogradzie) – czarnogórski piosenkarz, reprezentant Czarnogóry podczas 53. Konkursu Piosenki Eurowizji (2008).
Kariera muzyczna.
Zaczął śpiewać w wieku 7 lat. Brał udział w wielu konkursach muzycznych. Studiował na Akademii Muzycznej w Cetyni.
W 2005 z piosenką „Ja mogao bih sve” wziął udział w festiwalu "Music Festival Budva 2005", na którym zajął 4. miejsce i otrzymał nagrodę dla najlepszego debiutanta. W tym samym roku z piosenką „Ne Umijem” zajął 3. miejsce na "Sunflower Music Festival" w Zrenjaninie, gdzie odebrał tytuł najlepszego debiutanta roku. W 2006 ponownie wystartował w "Music Festival Budva", tym razem z piosenką „Šećer i Voće”, z którą 2. miejsce. W 2007 wygrał festiwal z utworem „Nebo i More”. W tym samym roku wziął udział w czarnogórskich eliminacjach eurowizyjnych "Montenegro Song", do których zgłosił się z utworem „Ne mogu bez tebe”, z którym zajął drugie miejsce.
W 2008 z piosenką „Zauvijek volim te” wygrał finał eurowizyjnych selekcji "Montenegro Song 2008", dzięki czemu został reprezentantem Czarnogóry podczas 53. Konkursu Piosenki Eurowizji organizowanego w Belgradzie. 20 maja otworzył stawkę konkursową pierwszego półfinału i zajął 14. miejsce, przez co nie zakwalifikował się do finału.

</doc>
<doc id="1235056" url="https://pl.wikipedia.org/wiki?curid=1235056" title="Pochwodzioby">
Pochwodzioby

Pochwodzioby (Chionidae) – rodzina ptaków z rzędu siewkowych (Charadriiformes). 
Zasięg występowania.
Rodzina obejmuje dwie podrodziny zamieszkujące południową część Ameryki Południowej, północną część Półwyspu Antarktycznego, Georgię Południową i inne wyspy południowego Oceanu Atlantyckiego i południowego Oceanu Indyjskiego.
Cechy charakterystyczne.
Ptaki te charakteryzują następujące cechy:
Systematyka.
Do rodziny należą dwie podrodziny (często są one traktowane jako osobne rodziny):

</doc>
<doc id="1235060" url="https://pl.wikipedia.org/wiki?curid=1235060" title=".DS Store">
.DS Store

.DS_Store (Desktop Services Store) – plik ukryty tworzony przez system operacyjny OS X firmy Apple Inc. do zapisywania właściwości folderów, takich jak rozmieszczenie ikon czy wybór tła okna folderu. Domyślnie Mac OS X tworzy pliki .DS_Store w każdym folderze, do którego ma dostęp, nawet w folderach na systemach zdalnych (na przykład folderach udostępnianych za pomocą połączeń SMB lub AFP) i nawet jeśli użytkownik zmieniał jedynie pozycję okna Findera z danym folderem.
Apple umieścił na stronie pomocy technicznej informację, jak można wyłączyć tworzenie plików .DS_Store na dyskach sieciowych. Nie można jednak wyłączyć tworzenia tych plików na dyskach lokalnych, włączając w to pamięci flash.
Chociaż początkowo pliki te były używane głównie przez program Finder, aktualnie służą jako pliki do przechowywania metadanych z różnych programów (od Mac OS X Tiger (10.4), na przykład, pliki .DS_Store zawierają też komentarze programu Spotlight nt. wszystkich plików w danym folderze).

</doc>
<doc id="1235065" url="https://pl.wikipedia.org/wiki?curid=1235065" title="Rusłan Alachno">
Rusłan Alachno

Rusłan Alachno, (ur. 14 października 1981 w Mińsku) – białoruski piosenkarz.
Zwycięzca drugiej edycji programu "Narodnyj artist" (2004). Reprezentant Białorusi w 53. Konkursie Piosenki Eurowizji (2008).
Życiorys.
W 2004 zwyciężył w finale drugiej edycji programu "Narodnyj artist". Po udziale w programie wydał dwa albumy studyjne: "Neobyknowiennaja" i "Rano ili pozdno", oba ukazały się w 2005.
W 2008 wziął udział w programie "EuroFest" z utworem „Hasta la Vista”. Komisja jurorska zakwalifikowała jego propozycję do ścisłego finału, który odbył się 21 stycznia. Wygrał eliminacje, zostając reprezentantem Białorusi podczas 53. Konkursu Piosenki Eurowizji. 22 maja wystąpił jako dziewiąty podczas pierwszego półfinału konkursu, zdobył 27 punktów i zajął 17. miejsce, nie przechodząc do finału. Po konkursie skomentował swój wynik słowami: "Nie jest mi wstyd, swój występ uważam za dobry. (...) W tym roku mój kraj zaprezentował się bardzo dobrze. Dziękuję Białorusi".

</doc>
<doc id="1235069" url="https://pl.wikipedia.org/wiki?curid=1235069" title="Małgorzata Hohenstauf">
Małgorzata Hohenstauf

Małgorzata Hohenstauf (ur. koniec 1237 r.; zm. 1270 r.) – landgrafina Turyngii.
Małgorzata była córką cesarza Fryderyka II i jego żony Izabeli Plantagenet. W 1242 r. została zaręczona landgrafem Turyngii Albrechtem II. Jako wiano otrzymała Pleißnerland. Ślub nastąpił w 1254 lub 1256 r. Małżonkowie zamieszkali najpierw w Eckartsberga, potem na zamku Wartburg.
Małgorzata i Albrecht mieli czworo dzieci:
Gdy Albrecht II związał się Kunegundą von Eisenberg Małgorzata uciekła z zamku Wartburg 24 czerwca 1270 r. i przybyła do Frankfurtu nad Menem. Tam zmarła 6 tygodni później.

</doc>
<doc id="1235070" url="https://pl.wikipedia.org/wiki?curid=1235070" title="Pierre Omidyar">
Pierre Omidyar

Pierre Morad Omidyar (pers.: پیر مراد امیدیار; ur. 21 czerwca 1967) – amerykański przedsiębiorca irańskiego pochodzenia, założyciel internetowego serwisu aukcyjnego eBay oraz właściciel grupy eBay. On i jego żona Pam są znanymi filantropami, założycielami fundacji Omidyar Network.
Od 6. roku życia mieszka w Stanach Zjednoczonych. Jego majątek w 2007 roku był szacowany na 8,8 mld dolarów.

</doc>
<doc id="1235072" url="https://pl.wikipedia.org/wiki?curid=1235072" title="Berlin Bellevue">
Berlin Bellevue

Berlin Bellevue – przystanek kolejowy w Berlinie, w Niemczech. Znajduje się tu 1 peron.

</doc>
<doc id="1235074" url="https://pl.wikipedia.org/wiki?curid=1235074" title="Płyta Nazca">
Płyta Nazca

Płyta Nazca – płyta tektoniczna, która swoją powierzchnią obejmuje południowo-wschodnią część Oceanu Spokojnego, jest więc typową płytą oceaniczną. 
Na zachodzie, poprzez Grzbiet Wschodniopacyficzny graniczy z płytą pacyficzną, na północy z płytą kokosową, na wschodzie, poprzez Rów Atakamski z płytą południowoamerykańską, a na południu, poprzez Grzbiet Chilijski z płytą antarktyczną.
W południowej części płyty Nazca znajdują się Grzbiet Juan Fernandez i Grzbiet Nazca, a w północnej Grzbiet Galapagos.
Według tektoniki płyt płyta Nazca wsuwa się pod płytę południowoamerykańską, powodując powolne wypiętrzanie się Andów.

</doc>
<doc id="1235075" url="https://pl.wikipedia.org/wiki?curid=1235075" title="Lawon Łuckiewicz">
Lawon Łuckiewicz

Lawon Łuckiewicz (ur. 17 marca 1922 w Wilnie, zm. 28 lipca 1997 tamże) – białoruski działacz kulturowy i oświatowy, syn Antona.
W 1936 roku ukończył Gimnazjum Białoruskie w Wilnie, później uczył się w wileńskiej Szkole Technicznej (w 1940 roku uzyskał dyplom elektryka).
W czasie niemieckiej okupacji Białorusi (1941-1944) pracował jako nauczyciel ojczystego języka w szkołach Radoszkowiczach i Baranowiczach.
W 1945 roku został aresztowany przez NKWD i wywieziony do łagrów na Syberię i Kołymę, w których przebywał do 1958 roku.
Na fali "pierestrojki" założył w 1988 roku Towarzystwo Kulturalne Białorusinów w Wilnie, po odzyskaniu przez Litwę niepodległości przyczynił się do odrodzenia białoruskiego życia społecznego i kulturalnego na Wileńszczyźnie.
Jest autorem książki-przewodnika po Wilnie "Wandrouki pa Wilni" (wyd. 1998).

</doc>
