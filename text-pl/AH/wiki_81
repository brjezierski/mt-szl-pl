<doc id="1235077" url="https://pl.wikipedia.org/wiki?curid=1235077" title="Michal Bílek">
Michal Bílek

Michal Bílek (ur. 13 kwietnia 1965 w Pradze) – piłkarz pierwszoligowych czeskich klubów, później trener.
Kariera piłkarska.
W reprezentacji Czechosłowacji (później Czech) wystąpił w 35 meczach, strzelił 11 bramek. Debiutował w meczu z Polską w Bratysławie, wygranym przez Czechosłowaków 3:1, strzelił w tym meczu ostatnią bramkę. W roku 1990 uczestniczył razem z reprezentacją na Mistrzostwach Świata we Włoszech. 
Kariera trenerska.
Karierę trenerską rozpoczął od razu po zakończeniu piłkarskiej w klubie FK Teplice. Następnie miał krótki epizod w klubie z Kostaryki. W 2002 objął kadrę Czech do lat 19. W latach 2006-2008 rowadził pierwszoligowy czeski klub, Spartę Praga. 20 października 2009 został mianowany selekcjonerem piłkarskiej reprezentacji Czech. 10 września 2013 roku po przegranym meczu z 1:2 z Włochami w eliminacjach do Mistrzostw świata w Brazylii podał się do dymisji. W 2019 roku objął kadrę Kazachstanu.

</doc>
<doc id="1235079" url="https://pl.wikipedia.org/wiki?curid=1235079" title="Tereza Kerndlová">
Tereza Kerndlová

Tereza Kerndlová (ur. 6 października 1986 w Brnie) – czeska piosenkarka, reprezentantka Czech w 53. Konkursie Piosenki Eurowizji w 2008 roku.
Kariera.
Początki.
Jest córką swingującego piosenkarza Lády Kerndla. Jako dwulatka zaczęła występować razem z ojcem na koncertach na statkach płynących wzdłuż Europy, zaś od ósmego roku życia grała razem ze swoim ojcem oraz jego orkiestrą Jazz Friends na koncertach wielu popularnych czeskich wykonawców. Razem z ojcem nagrała osiem płyt studyjnych, w tym m.in. "Swingové vánoce", "Buona sera" (2002), "Pár příběhů" (2004) i "Together Again" (2007).
Na początku swojej kariery muzycznej, Kerndlová była chórzystką piosenkarki Ivy Bittovej, z którą śpiewała przez pięć lat. Oprócz tego, przez pięć lat brała udział w konkursach stepowania i uzyskała w tej dziedzinie wiele tytułów: sześciokrotne mistrzostwo Czech, zwycięstwo na Mistrzostwach Europy oraz szóste miejsce na Mistrzostwach Świata.
Oprócz tańca, użyczyła swojego głosu w ponad dwustu serialach i filmach.
2000–05: Kariera z zespołem Black Milk.
W 2000 roku została jedną z wokalistek girls bandu Black Milk, w którym śpiewała razem z Terezą Černochovą i Heleną Zeťovą. W 2002 roku ukazał się ich pierwszy album studyjny zatytułowany "Modrej dým", na którym znalazły się m.in. single „Nechci tě trápit”, „Pár nápadů” oraz tytułowy „Modrej dým”. W tym samym roku wokalistki zdobyły nagrodę Český Slavík w kategorii „Najlepszy nowy zespół”.
W 2003 roku premierę miał ich drugi album studyjny pt. "Sedmkrát". Oba krążki uzyskały status platynowych płyt w kraju.
Od 2005: Kariera solowa.
Wiosną 2005 opuściła skład zespołu, by skupić się na karierze solowej. W 2006 ukazał się jej debiutancki solowy album studyjny zatytułowany "Orchidej". W tym samym czasie była twarzą firmy kosmetycznej Maybelline oraz wzięła udział w sesji zdjęciowej do kalendarza wydawanego przez firmę odzieżową Balmain.
5 listopada 2007 roku ukazał się jej drugi album studyjny zatytułowany "Have Some Fun". Płyta promowana była m.in. przez single „Careless Whisper” oraz tytułowy utwór „Have Some Fun”, z którym piosenkarka zgłosiła się do udziału w krajowych eliminacjach eurowizyjnych "Eurosong". 26 stycznia 2008 roku wystąpiła w finale selekcji i zdobyła w nich ostatecznie największe poparcie telewidzów, dzięki czemu została reprezentantką Czech w 53. Konkursie Piosenki Eurowizji organizowanym w Belgradzie. 22 maja wystąpiła w drugim półfinale widowiska z ósmym numerem startowym i zajęła przedostatnie, osiemnaste miejsce po zdobyciu w sumie dziewięciu punktów, przez co nie awansowała do finału. Podczas występu na scenie towarzyszył jej żeński chórek w składzie: Daniela Jančichová-Nízlová, Veronika Nízlová, Adéla Blažková i Alena Langerová oraz DJ Jan Gajdoš.
W listopadzie tego samego roku wydała swoją trzecią płytę studyjną zatytułowaną "Retro", na której znalazł się m.in. singiel „Anděl (Lust for Life)”. W 2009 roku ukazała się reedycja albumu, która została wzbogacona o singiel „Holka jako ja”.
We wrześniu 2010 roku Kerndlová udostępniła tytułowy singiel ze swojej nowej płyty – „Schody z nebe”. Czwarty album piosenkarki ukazał się 24 października 2011 roku.
W maju 2013 roku ukazała się płyta kompilacyjna piosenkarki zatytułowana "Singles Collection", na której znalazły się wszystkie single wydane przez artystkę. Album promowany był przez single „Tepe srdce mý” i „Klišé z plyše”.

</doc>
<doc id="1235080" url="https://pl.wikipedia.org/wiki?curid=1235080" title="Zachowanie instynktowe">
Zachowanie instynktowe

Zachowanie instynktowe – termin stosowany w etologii dla określenia zachowania sterowanego przez instynkt. Przymiotnik "instynktowe" wprowadzono dla odróżnienia od powszechnie stosowanego w różnych dziedzinach, wieloznacznie rozumianego przymiotnika "instynktowne".

</doc>
<doc id="1235083" url="https://pl.wikipedia.org/wiki?curid=1235083" title="Sachalin (Cezaryn)">
Sachalin (Cezaryn)

Sachalin – przysiółek wsi Cezaryn w Polsce, położony w województwie lubelskim, w powiecie puławskim, w gminie Żyrzyn.
W latach 1975–1998 przysiółek należał administracyjnie do województwa lubelskiego.

</doc>
<doc id="1235084" url="https://pl.wikipedia.org/wiki?curid=1235084" title="Regina (poziomka)">
Regina (poziomka)

Regina ("Fragaria vesca" 'Regina') – odmiana uprawna poziomki pospolitej.
Morfologia.
Roślina o silnym wzroście (osiąga około 30 cm wysokości) i zwartym pokroju. Jest bardzo plenna. Owoce duże, intensywnie czerwone, aromatyczne, miąższ kremowo-biały.

</doc>
<doc id="1235086" url="https://pl.wikipedia.org/wiki?curid=1235086" title="Ardra (nakszatra)">
Ardra (nakszatra)

Ardra (Dewanagari: आर्द्रा) – nakszatra, rezydencja księżycowa, Bogini Fortuny, termin używany w astrologii dźjotisz do określenia części Zodiaku.

</doc>
<doc id="1235087" url="https://pl.wikipedia.org/wiki?curid=1235087" title="Jeronimas Milius">
Jeronimas Milius

Jeronimas Milius (ur. 11 października 1984 w Wilnie) – litewski piosenkarz, reprezentant Litwy na Eurowizji 2008. Pokonał w głosowaniu innych muzyków litewskich, zdobywając 11 674 głosów dla piosenki "Nomads in the Night". Autorem muzyki do niej jest jego przyjaciel Vytautas Diškevičius.
W 2003 został liderem zespołu heavymetalowego Soul Brothers. Nazwa uległa zmianie w 2008 r. na Soul Stealers. Zespół zakończył działalność w 2017 r..

</doc>
<doc id="1235088" url="https://pl.wikipedia.org/wiki?curid=1235088" title="Potaczkowa">
Potaczkowa

Potaczkowa (746 m) – wzniesienie w Gorcach w grzbiecie oddzielającym dolinę Porębianki od doliny Raby i jej dopływu – potoku Olszówka.
Nazewnictwo.
Nazwę Potaczkowa podaje Józef Nyka, przewodnik "Gorce" i mapa Compassu. Nazwa ta wywodzi się od znanego rodu Potaczków z Podobina, właścicieli znacznych połaci lasów i terenów wypasowych w Gorcach w połowie XVIII wieku. W wydanym w latach 1880–1902 "Słowniku Geograficznym Królestwa Polskiego" wzniesienie ma nazwę Potoczkowa. Józef Nyka podaje, że współcześni mu górale używali nazwy Kotelnica, taką też nazwę podaje mapa lotnicza Geoportalu. Ta nazwa pochodzi od gwarowego słowa "kotelnica", które oznacza kotlinę lub inną depresję w terenie, albo miejsce kocenia się (i zimowania) owiec. Pochodzące od tego słowa geograficzne nazwy spotyka się w wielu miejscach w Karpatach. Na topograficznej mapie Geoportalu wzniesienie ma nazwę Potaczkowa i jako alternatywną nazwę Kotelnica.
Topografia.
W mającym południkowy przebieg grzbiecie Potaczkowej kolejno od północy na południe wyróżnia się wzniesienia: Jadamczyków Groń (611 m), Groniki (715 m), Kotelnica (Potaczkowa) (746 m) i Chabówka (705 m). Potaczkowa jest więc najwyższym z nich. Jej szczyt znajduje się we wsi Podobin, ale stoki znajdują się także w granicach wsi Olszówka, Poręba Wielka i Niedźwiedź. Zabudowania Podobina (osiedle Potoczki) dość wysoko podchodzą na północno-wschodnie stoki Potaczkowej i prowadzi do nich asfaltowa droga. W zachodnim kierunku pod szczytem Potaczkowej, na wysokości około 715 m znajdują się źródła potoku Głęboki, który spływa w północno-zachodnim kierunku i uchodzi do potoku Pasternik (dopływ Raby).
Opis wzniesienia.
Lasy pierwotnie porastające całe Karpaty zostały na Potaczkowej niemal całkowicie wycięte dla potrzeb rolnictwa. W okresie przeludnienia Podhala (od połowy XIX w. do końca II wojny światowej) pod uprawę lub pasterstwo wykorzystywano każdy skrawek ziemi. Jednak w latach 1980. pasterstwo w całych Beskidach stało się nieopłacalne, od lat 1990. również uprawa ziemi na wyżej położonych obszarach, z kiepską droga dojazdową, tak samo stała się nieopłacalna. Obecnie na Potaczkowej znaczna część dawnych pól uprawnych i łąk to nieużytki, na których nawet nie kosi się trawy. Wskutek tego obserwujemy na nich kolejne etapy naturalnej wtórnej sukcesji ekologicznej. O dawnych poletkach uprawnych świadczą już tylko równoległe rzędy miedz i zagony. Jeśli nie zostaną podjęte przeciwdziałania – Potaczkowa zarośnie lasem, który jest ostatecznym etapem tej sukcesji (stało się tak już z wieloma dawnymi polanami i polami uprawnymi). Od 2001 roku nad Potaczkową regularnie obserwowano orła przedniego.
W listopadzie 2000 roku na szczycie Potaczkowej zamontowano pamiątkowy krzyż milenijny, wzorowany na tym z Giewontu.
Turystyka i rekreacja.
Dawniej Potaczkowa była turystom praktycznie nieznana. Tymczasem usytuowanie Potaczkowej, a przede wszystkim jej rozległy i odkryty płaskowyż zapewniają rozległe widoki. Z samego szczytu widoki częściowo przesłania kępa drzew, ale ze szlaku i grzbietu Potaczkowej widoki obejmują cały horyzont. Dopiero w 2011 wyznakowano nowy szlak turystyczny im. Elfrydy Trybowskiej i Juliana Tolińskiego z Rabki-Zdroju do Mszany Dolnej. Oficjalne otwarcie odbyło się 11 września 2011 w ramach akcji „Odkryj Beskid Wyspowy” (przy krzyżu na Potaczkowej). Szlak jest stosunkowo łatwy, ma 16 km. Ze szlaku widoki na Beskid Wyspowy, Żywiecki, Tatry i Gorce. Jest on przeznaczony tylko dla pieszych turystów, ale w przyszłości jest planowany również dla rowerzystów i narciarzy biegowych. Na trasie planuje się także umieścić stylowe tabliczki i ławo-stoły.
Na walorach Potaczkowej wcześniej rozpoznali się paralotniarze i jej strome północno-wschodnie stoki wykorzystywane są przez nich do startu.

</doc>
<doc id="1235089" url="https://pl.wikipedia.org/wiki?curid=1235089" title="Sachalin (ujednoznacznienie)">
Sachalin (ujednoznacznienie)



</doc>
<doc id="1235090" url="https://pl.wikipedia.org/wiki?curid=1235090" title="Lunatica">
Lunatica

Lunatica – szwajcarska grupa wykonująca muzykę z pogranicza gothic i power metalu. Powstała w 1998 roku w Suhr. W skład zespołu obecnie wchodzą Andrea Dätwyler (wokal), Sandro D'Incau (gitara), Emilio Barrantes (gitara basowa), Alex Seiberl (keyboard) i Ronny Wolf (perkusja). 
Podwaliny zespołu położyli Alex Seiberl i Sandro D'Incau, lecz nie mogli znaleźć prowadzącego głosu dla zespołu. Po długich poszukiwaniach zespół znalazł Andrea'e w 2001 roku. Stała się ona prowadzącą wokalistką i ich pierwszy album "Atlantis" ukazał się tego samego roku.
Album odniósł sukces i Lunatica występowała na wielu koncertach i festiwalach. Grając na Metaldayz festival (największym otwartym festiwalu fanów metalu w Szwajcarii) Lunatica została wybrana "najlepszym nowo powstałym zespołem" i zyskała wielu nowych fanów.
w przypadku drugiego albumu "Fables &amp; Dreams", zespół podjął współpracę z odnoszącym sukcesy twórcą Saschą Paeth, znanym z produkcji dla Rhapsody, Kamelot, Angra, After Forever, Edguy i Heavens Gate. Album został wypuszczony 16 lutego 2004 roku w Szwajcarii.
Trzeci album studyjny "The Edge of Infinity" ukazał się w sierpniu 2006, a w ślad za nim "New Shores" w lutym 2009 roku.

</doc>
<doc id="1235091" url="https://pl.wikipedia.org/wiki?curid=1235091" title="Elnur Hüseynov">
Elnur Hüseynov

Elnur Hüseynov (ur. 7 marca 1987 w Aszchabadzie) – azerski piosenkarz, dwukrotny reprezentant kraju podczas Konkursu Piosenki Eurowizji w 2008 (razem z Samirem Cavadzadə) i 2015 roku, zwycięzca czwartej edycji programu "Sound of Turkey" w 2015 roku.
Dzieciństwo i edukacja.
Hüseynov urodził się w Aszchabadzie, stolicy Turkmenistanu jako syn wojskowego i nauczycielki teorii muzyki. W wieku pięciu lat Elnur rozpoczął naukę w szkole muzycznej dla uzdolnionych dzieci, gdzie uczył się gry na fortepianie. W 1999 roku wraz z rodziną przeprowadził się do Baku w Azerbejdżanie, gdzie studiował w szkole medycznej, którą ukończył na kierunku dentystycznym. W 2004 roku ukończył naukę w Akademii Muzycznej im. Asafa Zeynally'ego oraz zaczął uczęszczać na kurs fryzjerski.
Kariera muzyczna.
2003–06: Początki kariery.
W 2003 roku Hüseynov otrzymał pierwszą nagrodę podczas konkursu muzycznego "Sing Your Song" transmitowanego przez krajową telewizję Lider TV. Po ukończeniu nauki w Akademii Muzycznej w 2004 roku zaczął pracować w Państwowym Akademickim Teatrze Opery i Baletu oraz śpiewać w chórze działającym dla Państwowej Filharmonii Społecznej i grupie kościelnej.
2008: Konkurs Piosenki Eurowizji.
Na początku lutego 2008 roku Hüseynov, razem z Samirem Cavadzadə, wziął udział w lokalnych eliminacjach do 53. Konkurs Piosenki Eurowizji – "Land of Fire 2008". Piosenkarze zgłosili się do selekcji z utworem „Day After Day”, za który zdobyli ostatecznie największe poparcie komisji jurorskiej, dzięki czemu zostali wybrani na pierwszych w historii reprezentantów Azerbejdżanu podczas konkursu organizowanego w Belgradzie. Na początku kwietnia w Modern World Studios w Londynie nagrali nową wersję swojej konkursowej propozycji oraz wyruszyli w trasę promocyjną po Europie, w ramach której wystąpili w Grecji i Andorze oraz na Łotwie i Ukrainie.
20 maja Hüseynov i Cavadzadə wystąpili jako siódmi w kolejności w pierwszym półfinale Konkursu Piosenki Eurowizji, z którego awansowali do finału z 6. miejsca. Podczas sobotniego koncertu finałowego zdobyli łącznie 132 punkty, dzięki czemu zajęli ostatecznie 8. miejsce. Podobnie jak w oficjalnym teledysku do utworu, Hüseynov odegrał na scenie postać anioła. Niedługo po udziale w konkursie duet zakończył współpracę.
2009–2014: "Notre-Dame de Paris".
W czerwcu 2010 roku Hüseynov wcielił się w rolę Febusa de Châteaupersa w lokalnej inscenizacji musicalu "Notre-Dame de Paris" wystawianego w Heydar Aliyev Palace. W październiku tegoż roku zgłosił chęć udziału w krajowych eliminacjach do 56. Konkursu Piosenki Eurowizji, jednak nie został dopuszczony do stawki konkursowej. Wystąpił jednak jako chórzysta podczas ćwierćfinałowego występu Diany Gadżyjewej, która zajęła niepromowane awansem, czwarte miejsce w swojej rundzie.
W 2011 roku Hüseynov zaczął systematycznie występować w Filharmonii Państwowej.
Od 2014: "The Voice Turkey" i Konkurs Piosenki Eurowizji.
W grudniu 2014 roku Hüseynov wziął udział w przesłuchaniach do czwartej edycji programu "Sound of Turkey" będącego lokalną wersją formatu "The Voice". Piosenkarz zakwalifikował się do drużyny Ebru Gündeş i ostatecznie wygrał finał programu, który odbył się 19 lutego 2015 roku.
W marcu 2015 roku azerski nadawca İctimai potwierdził, że Hüseynov został wybrany na reprezentanta Azerbejdżanu podczas 60. Konkursu Piosenki Eurowizji z utworem „Hour of the Wolf”. 21 maja wystąpił w drugim półfinale konkursu i zakwalifikował się do finału, w którym wystąpił jako dwudziesty czwarty w kolejności i zajął 12. miejsce z 49 punktami, w tym maksymalną notą 12 punktów od Czech.

</doc>
<doc id="1235094" url="https://pl.wikipedia.org/wiki?curid=1235094" title="Stephan Loboué">
Stephan Loboué

Stephan Loboué (ur. 23 sierpnia 1981 roku w Pforzheim) - iworyjski piłkarz, grający na pozycji bramkarza w zespole SSV Jahn Regensburg.

</doc>
<doc id="1235095" url="https://pl.wikipedia.org/wiki?curid=1235095" title="Constant Djakpa">
Constant Djakpa

Constant Djakpa (ur. 17 października 1986 roku w Abidżanie) – piłkarz pochodzący z Wybrzeża Kości Słoniowej, grający na pozycji lewego obrońcy.

</doc>
<doc id="1235099" url="https://pl.wikipedia.org/wiki?curid=1235099" title="Csézy">
Csézy

Erzsébet Csézi (ur. 9 października 1979 w Mezőkövesd) – węgierska piosenkarka. Pochodzi z rodziny muzyków ludowych z regionu Matyó (północno-wschodnie Węgry). W 2006 roku ukończyła konserwatorium muzyczne w Miszkolcu w klasie śpiewu. Laureatka (zespołowo) ogólnoświatowego konkursu muzycznego w Hiszpanii za wykonanie śpiewów polifonicznych oraz baskijskich piosenek ludowych.
W 2007 roku wydała debiutancki album "Szívverés" ("Bicie serca"), w powstaniu którego uczestniczyli m.in. Szabolcs Harmath, Viktor Rakonczai, Imre Czomba, János Menyhárt, Ági Szabó, Attila Valla i Tibor Miklós.
W 2007 roku w rodzinnej miejscowości Mezőkövesd otrzymała tytuł „Człowieka roku”.
W 2008 roku otrzymała nagrodę Fonogram Węgierskiej Akademii Muzycznej w kategorii „Odkrycie roku”. W tym samym roku reprezentowała Węgry na Konkursie Piosenki Eurowizji 2008 z angielską wersją tytułowej piosenki z jej debiutanckiego albumu "Candlelight" ("Światło świecy") w przekładzie Imre Mózsika, który był również tłumaczem słów piosenki reprezentującej Węgry na Konkursie Piosenki Eurowizji w 2007 roku w wykonaniu Magdi Rúzsy.

</doc>
<doc id="1235102" url="https://pl.wikipedia.org/wiki?curid=1235102" title="Masami Ihara">
Masami Ihara

 – piłkarz, reprezentant Japonii, występujący na pozycji obrońcy. Drugi zawodnik pod względem rozegranych meczów dla reprezentacji Japonii (122 występy).

</doc>
<doc id="1235107" url="https://pl.wikipedia.org/wiki?curid=1235107" title="Wasil Zacharka">
Wasil Zacharka

Wasil Zacharka (biał. Васіль Захарка, "Vasil Zacharka"; ur. 1 kwietnia 1877 w Dobrosielcach koło Wołkowyska, zm. 14 marca 1943 w Pradze) – białoruski wojskowy, publicysta narodowy oraz działacz polityczny, prezydent Białoruskiej Rady Ludowej na emigracji w latach 1928–1943.
Życiorys.
W latach 1895–1898 nauczał w cerkiewnej szkole na Grodzieńszczyźnie. W 1898 zaciągnął się do wojska rosyjskiego, w którym służył do rewolucji lutowej. Następnie przystąpił do białych. Po powrocie na Białoruś organizował białoruskie formacje wojskowe. 22 października 1917 objął funkcję sekretarza Centralnej Białoruskiej Rady Wojskowej w Mińsku. Jednocześnie był członkiem kierownictwa Białoruskiej Socjalistycznej Hramady. W grudniu 1917 był jednym z organizatorów, a następnie uczestników I Wszechbiałoruskiego Kongresu w Mińsku, który zapoczątkował proces powołania do życia Białoruskiej Republiki Ludowej. Został wybrany do rady wykonawczej Kongresu. Po jego rozpędzeniu przez bolszewików został aresztowany i uwięziony, ale udało mu się zbiec. Odtąd przeszedł do opozycji antysowieckiej. Od marca 1918 piastował liczne stanowiska rządowe w kolejnych gabinetach rządowych Republiki (m.in. ministra obrony). W emigracyjnym rządzie Wacława Łastowskiego w Kownie sprawował urząd ministra finansów. Na początku czerwca 1920 przewodniczył misji dyplomatycznej do Moskwy, która miała negocjować uznanie państwa białoruskiego. Prowadził też rozmowy dyplomatyczne z władzami Polski i Litwy.
Następnie przeniósł się do Pragi. Dzięki jego staraniom niemal całe archiwum Białoruskiej Republiki Ludowej zostało tam przewiezione. We wrześniu 1921 zainicjował zwołanie I Białoruskiej Konferencji Narodowej w Pradze, która ustosunkowała się do polsko-bolszewickiego traktatu ryskiego, nazywając go „rozbiorem Białorusi” i odmawiając prawa tak rządowi polskiemu, jak też władzom sowieckim do reprezentowania Białorusinów. Podczas II Konferencji Białoruskiej w Berlinie w październiku 1925 znalazł się w grupie mniejszościowej odrzucającej współpracę z bolszewicką Rosją. W marcu 1928 objął stanowisko przewodniczącego Rady Białoruskiej Republiki Ludowej (de facto prezydenta). Wcześniej od 1925 był zastępcą drugiego przewodniczącego Piotry Kreczeuskiego. Współpracował z białoruskimi pismami narodowymi pisząc liczne artykuły m.in. w „Iskrach Skaryny”. W początkowym okresie II wojny światowej liczył na odbudowę niepodległej Białorusi z pomocą Niemców. Dlatego jeszcze 20 kwietnia 1939 wystosował memorandum do Adolfa Hitlera, w którym przedstawił polityczną, geograficzną i ekonomiczną sytuację sowieckiej Białorusi oraz zadeklarował mu swoją wierność. W 1941 odrzucił jednak współpracę polityczną z III Rzeszą. Zmarł 14 marca 1943. Został pochowany na praskim Cmentarzu Olszańskim.

</doc>
<doc id="1235108" url="https://pl.wikipedia.org/wiki?curid=1235108" title="Ulica Czekoladowa we Wrocławiu">
Ulica Czekoladowa we Wrocławiu

Ulica Czekoladowa (dawniej "Schweidnitzer Straße, Świdnicka") - najdłuższa arteria wrocławskiego osiedla Klecina, prowadząca od ulicy Wałbrzyskiej (na wysokości Kościoła NMP Królowej Polski) do granicy miasta, gdzie przechodzi w ulicę Czekoladową w Bielanach Wrocławskich.
Choć Klecina istnieje co najmniej od XIV wieku, pierwsze budynki mieszkalne przy najważniejszej ulicy tego osiedla zostały zbudowane dopiero na przełomie XIX i XX. Były to domy pracowników założonej ok. 1834 roku cukrowni "Klecina" (cukrownia została zlikwidowana w 1994 a w 1999 wyburzono wszystkie budynki produkcyjno-magazynowe). W latach 1933-39 zaczęły powstawać domy jednorodzinne i tzw. "bliźniaki", natomiast już po wojnie budowano zespoły domów szeregowych i wielorodzinnych. Czekoladowa była ważną drogą dojazdową na autostradę A4 (Węzeł Bielański), a także do kompleksu centrów handlowych i Bielan Wrocławskich z zachodniej części Wrocławia. Po rozbudowie dróg w jej okolicy i budowie autostrady A8 straciła na znaczeniu.

</doc>
<doc id="1235110" url="https://pl.wikipedia.org/wiki?curid=1235110" title="Changde">
Changde

Changde (chiń. 常德; pinyin: "Chángdé") – miasto o statusie prefektury miejskiej w środkowych Chinach, w prowincji Hunan, port nad rzeką Yuan Jiang. W 2010 roku liczba mieszkańców miasta wynosiła 599 402. Prefektura miejska w 1999 roku liczyła 5 980 931 mieszkańców. Ośrodek handlu i przemysłu spożywczego.

</doc>
<doc id="1235111" url="https://pl.wikipedia.org/wiki?curid=1235111" title="Changge">
Changge

Changge (chiń. 长葛; pinyin: "Chánggě") – miasto na prawach w powiatu we wschodnich Chinach, w prowincji Henan, w prefekturze miejskiej Xuchang. W 2000 roku liczba mieszkańców miasta wynosiła 646 306.

</doc>
<doc id="1235117" url="https://pl.wikipedia.org/wiki?curid=1235117" title="Paul Fenner">
Paul Fenner

Paul Fenner (ur. 1895, zm. ?) - zbrodniarz hitlerowski, członek załogi obozu koncentracyjnego Mauthausen-Gusen i SS-Oberscharführer.
Weteran I wojny światowej. Z zawodu robotnik. Członek Waffen-SS od kwietnia 1943. W tym samym czasie rozpoczął służbę w kompleksie obozowym Mauthausen. Początkowo przez krótki okres przebywał w obozie głównym, a następnie pełnił służbę w podobozie "St. Lambrecht". Natomiast od października 1944 do kwietnia 1945 Fenner pełnił funkcję komendanta małego podobozu "Vienna-Aafa", który liczył ok. 400 więźniów. Stosował tortury i inne okrutne kary wobec więźniów. Podczas ewakuacji "Vienna-Aafa" do "Steyr" (innego podobozu Mauthausen) rozkazał rozstrzeliwać tych wszystkich więźniów, którzy spowalniali marsz. Zginęło przez to nawet do 150 osób.
Fenner został osądzony wraz z blokowym Otto Kötzle przez amerykański Trybunał Wojskowy w Dachau w dniach 21–22 lipca 1947. Wymierzono mu karę dożywotniego pozbawienia wolności.

</doc>
<doc id="1235127" url="https://pl.wikipedia.org/wiki?curid=1235127" title="Klasyfikacja Forrestera">
Klasyfikacja Forrestera

Klasyfikacja Forrestera – klasyfikacja ostrej niewydolności serca oparta na objawach klinicznych i cechach hemodynamicznych. 
Klasyfikacja opracowana przez Forrestera w 1976 roku.

</doc>
<doc id="1235129" url="https://pl.wikipedia.org/wiki?curid=1235129" title="Wien Nord-Praterstern">
Wien Nord-Praterstern



</doc>
<doc id="1235133" url="https://pl.wikipedia.org/wiki?curid=1235133" title="Radiostacja R-140">
Radiostacja R-140

Radiostacja R-140 – dwuwstęgowa, krótkofalowa radiostacja nadawczo-odbiorcza średniej mocy R-140 na samochodzie eksploatowana w Wojsku Polskim. 
Ze względu na swe parametry techniczne nazywana była sprzętem wojskowym tzw. II generacji w odróżnieniu od radiostacji dwuwstęgowych starego parku. Znana w ZSRR pod kryptonimem "БЕРЁЗА" (Brzoza).
Wersje radiostacji:
Pierwsze polskie egzemplarze radiostacji R-140 były produkowane przez Zakłady Radiowe im. Marcina Kasprzaka w Warszawie, później ich produkcję przejęły Zakłady Elektroniczne WAREL. Specjalizowały się one później w produkcji dla innych krajów: Czechosłowacji (montowane na Pragach), Jugosławii (montowane na Ziłach-131) oraz do strefy równikowej malowane nie na kolor khaki, a na biało.
Przeznaczenie.
Radiostacja była przeznaczona do utrzymywania nieprzerwanej łączności w paśmie KF w ruchu lub podczas postoju. Po uzupełnieniu pulpitu radiostacji panelem wykonawczym zdalnego sterowania (PWZS) i po wcześniejszym zaprogramowaniu i nastrojeniu nadajnika i odbiornika miała możliwość pełnego zdalnego sterowania. Realizowane mogło to być z panelu dyspozycyjnego zdalnego sterowani (PDZS) z odległego elementu łączności, np. aparatowni radioodbiorczej poprzez kabel względnie radiolinię w kanale telefonicznym lub telegraficznym. Pierwowzorem tego systemu był rosyjski zestaw urządzeń zwany „ДИСТАНЦИЯ-1”.
Ukompletowanie.
Tylko w najnowszej wersji R-140M:
Oryginalna wersja rosyjska radiostacji posiadała dalekopis taśmowy ST-35.
Wersja R-140Z1 wyposażona była w nowszy pulpit radiostacji oraz:
Stwarzało to dodatkowe możliwości komutacyjne i umożliwiało pracę dalekopisem w kanale radiostacji R-107.
Wersja R-140M posiadała zmieniony nadajnik z uwagi na zmiany konstrukcji anteny promieniowania pionowego, wprowadzenie nowych rodzajów emisji radiowych (manipulacje częstotliwości o większych przesuwach) oraz przystosowanie radiostacji do zamontowania w niej urządzeń łączności utajnionej i specjalnej. Wprowadzono też nowe urządzenie PDM-1 (przetwornik dalekopisowy kodu Morse’a) pozwalający nadawać tym kodem z klawiatury dalekopisowej i przystosowany do przetwarzania taśm perforowanych szyfrotelegramów. Inne zmiany w ukompletowaniu wymieniono wcześniej. W tej wersji wyposażano radiostację w odporniejszy zespół spalinowo-elektryczny AB-4-3/230.
Dane taktyczno-techniczne.
Ogólne.
Zasilanie.
Radiostacja wyposażona była w układ automatycznego wyłączenia sieci AWS. Jego działanie oparte było na porównaniu potencjału nadwozia z dodatkowym kołkiem uziemiającym oddalonym od radiostacji do 25 m. W przypadku pojawienia się napięcia przewyższającego 24 V (dawna wartość napięcia bezpiecznego), następowało odłączenie zewnętrznego napięcia zasilającego od aparatury.
Nadajnik.
Elementy składowe.
W wersji R-140M zmieniona została konstrukcja anteny APP na 2 pręty zasilane synfazowo. Pozwoliło to na rezygnację z SAAP i SOAAP.
Parametry nadajnika.
W związku z dużym współczynnikiem przestrajania (30/1,5 MHz=60) pasmo wzmacniacza mocy -WM, dzieliło się na 5 podzakresów:
a blok dopasowania do anten -USD na 4:
Anteny nadawcze.
W nawiasach zakres roboczych częstotliwości i wysokość podwieszenia anteny na maszcie. Poza tymi częstotliwościami ich charakterystyki promieniowania były odmienne od typowych.
Anteny niesymetryczne:
Anteny typu "T" powstawały z dipoli przez zwarcie przewodów fidera wewnątrz aparatury. W wersji R-140M nie występuje nadawcza antena prętowa 4 m. Rolę tę spełnia wspomniana wcześniej nowa antena APP - dwa pręty w pozycji "pion".
Anteny symetryczne:

</doc>
<doc id="1235134" url="https://pl.wikipedia.org/wiki?curid=1235134" title="Paul Wolfram">
Paul Wolfram

Paul Wolfram (ur. 1900, zm. ?) – zbrodniarz hitlerowski, kierownik kamieniołomów w obozie koncentracyjnym Gusen I i SS-Untersturmführer.
Z zawodu kupiec. Od 4 grudnia 1940 był cywilnym kierownikiem kamieniołomu w obozie "Gusen I". W 1944 wstąpił do Waffen-SS i już jako esesman kierował wyżej wymienionym kamieniołomem do 2 maja 1945. Wolfram był odpowiedzialny za wyżywienie i odzież więźniów oraz przydzielał ich do określonych komand roboczych w kamieniołomach. Dbał również o dyscyplinę tam panującą. Zachęcał esesmanów i kapo do bicia więźniów, którzy zbyt wolno pracowali. Tych słabych i chorych wysyłał do obozu głównego Mauthausen celem eksterminacji. Wolfram przedstawiał również raporty, na podstawie których władze obozu okrutnie karały więźniów. Niezależnie od tego warunki pracy w kamieniołomie były powodem wysokiej śmiertelności.
Wolfram został osądzony za swoje zbrodnie przez amerykański Trybunał Wojskowy w Dachau w dniach 15-16 października 1947. Udowodniono mu dokonanie zabójstwa trzech więźniów i wymierzono karę dożywotniego pozbawienia wolności.

</doc>
<doc id="1235137" url="https://pl.wikipedia.org/wiki?curid=1235137" title="Polly Walker">
Polly Walker

Polly Walker (ur. 19 maja 1966 w Warrington, Cheshire) – angielska aktorka, nominowana do Złotego Globu oraz do nagrody Satellite Award za rolę w serialu telewizyjnym "Rzym". Wystąpiła również w filmach "Czas patriotów" (1992) i "Bandyta" (1997).

</doc>
<doc id="1235138" url="https://pl.wikipedia.org/wiki?curid=1235138" title="Michal Bilek">
Michal Bilek



</doc>
<doc id="1235139" url="https://pl.wikipedia.org/wiki?curid=1235139" title="Tomas Repka">
Tomas Repka



</doc>
<doc id="1235140" url="https://pl.wikipedia.org/wiki?curid=1235140" title="Działanie upustowe">
Działanie upustowe

Działanie upustowe, zachowanie upustowe, reakcja upustowa (niem. "Leerlaufreaktion") – wprowadzony przez Konrada Lorenza w 1935 termin stosowany w etologii dla określenia zachowania instynktowego wywołanego długotrwałym brakiem bodźca kluczowego lub wyzwalacza danego zachowania. Działanie upustowe ma na celu obniżenie poziomu czynnika motywacyjnego.

</doc>
<doc id="1235143" url="https://pl.wikipedia.org/wiki?curid=1235143" title="The Choirboys">
The Choirboys

The Choirboys angielski boysband, w skład którego wchodzą nastoletni chłopcy: Charles John "CJ" Porter-Thaw, Patrick Aspbury i Ben Inman. Porter-Thaw i Aspbury związani są z katedrą w Ely, natomiast Inman śpiewa w Southwell Minster. Grupa zyskała dużą popularność na całym świecie. The Choirboys śpiewało razem z takimi gwiazdami, jak Hayley Westenra. W swoim repertuarze posiadają zarówno utwory klasyczne jak i te z muzyki rozrywkowej (np. Tears in Heaven).
W 2007 roku w związku mutacją głosu członków zespołu całe trio zostało zastąpione. Nowymi członkami grupy zostali: Andrew Swait, William Dutton oraz Bill Goss.
Pierwszy skład.
Patrick Aspbury.
Pełne imię i nazwisko: Patrick James Aspbury 
Urodzony: 9 czerwca 1993 
Chór: Ely Cathedral Choir
Pochodzi z: Chelmsford
Ben Inman.
Pełne imię i nazwisko: Eskricke Francis Benedict Inman
Urodzony: 19 marca 1993 
Chór: Southwell Minster Choir
Pochodzi z: Yorkshire
Charles John (CJ) Porter-Thaw.
Pełne imię i nazwisko: Charles John Hamish Porter-Thaw 
Urodzony: 11 grudnia 1994 
Chór: Ely Cathedral Choir
Pochodzi z: Sheffield
Nowi członkowie (2007).
Pełne imię i nazwisko: Andrew Swait
Urodzony: 2 października 1994
Chór: Cheltenham College
Pochodzi z: Gloucestershire
Will Dutton.
Pełne imię i nazwisko: William Dutton
Urodzony: 20 stycznia 1995
Chór: Mark's Church, Harrogate
Bill Goss.
Pełne imię i nazwisko: Bill Goss
Urodzony: 11 grudnia 1994
Chór: St Olaves's School, York

</doc>
<doc id="1235145" url="https://pl.wikipedia.org/wiki?curid=1235145" title="Ksawery Tatarkiewicz">
Ksawery Tatarkiewicz

Franciszek Ksawery Tatarkiewicz (ur. 4 listopada 1848, zm. 8 stycznia 1903) – polski prawnik, adwokat, publicysta. Był ojcem filozofa Władysława Tatarkiewicza.
Urodził się jako syn rzeźbiarza Jakuba i Antoniny z Brzezińskich (zmarła w 1897). Oboje pochodzili z rodzin żydowskich, uszlachconych frankistów – neofitówWcześnie osierocony przez ojca, wychowywany był przez matkę, przez którą był spokrewniony z kilkoma znanymi prawnikami, m.in. adwokatem Andrzejem Brzezińskim i późniejszym sędzią Sądu Najwyższego Józefem Brzezińskim. Ukończył jedno z warszawskich gimnazjów, po czym wstąpił na Wydział Prawa i Administracji Szkoły Głównej Warszawskiej, gdzie uzyskał dyplom magistra. Po odbyciu na początku lat 70. XIX wieku aplikacji sądowej pracował jako patron przy Trybunale Cywilnym Warszawskim. W 1876, w związku z reformą sądownictwa, został adwokatem przysięgłym. Był również radcą prawnym Kolei Iwanowsko-Dąbrowskiej.
Tatarkiewicz specjalizował się w sprawach cywilistycznych. Interesował się też bieżącymi zagadnieniami publicznymi, publikował artykuły w wielu popularnych pismach, m.in. w "Kłosach" i "Gazecie Warszawskiej". Anonimowo redagował "kronikę cywilną" w "Gazecie Sądowej Warszawskiej". Z Maksymilianem Poznańskim przełożył na polski "Historię i instytucje prawa rzymskiego" Vehringa. Uczestniczył w tworzeniu pierwszych polskich towarzystw akcyjnych.
W ostatnich latach życia aktywność Tatarkiewicza ograniczyła ciężka choroba. W pamięci warszawskich adwokatów zapisał się jako "człowiek o prawym charakterze i nieczęsto spotykanej uczynności", "wnikliwy i pracowity rzecznik swoich kolegów", zajmujący zaszczytne stanowisko w palestrze polskiej (Z. Zalewski). Był żonaty z Marią Lubicz-Brzezińską, z którą miał dwóch synów. Starszym synem Ksawerego był Władysław Tatarkiewicz (ur. 3 kwietnia 1886, zm. 4 kwietnia 1980), filozof, profesor Uniwersytetu Warszawskiego, członek Polskiej Akademii Umiejętności i Polskiej Akademii Nauk. Młodszy syn Jan (ur. 1889, zm. 12 listopada 1947) poszedł w ślady ojca, był adwokatem, radcą prawnym Towarzystwa Ubezpieczeń w Warszawie, po II wojnie światowej sędzią Sądu Okręgowego w Gdańsku; opublikował szereg artykułów w prasie prawniczej.
Jest pochowany na cmentarzu Powązkowskim (kwatera 25-4-29/30). 

</doc>
<doc id="1235146" url="https://pl.wikipedia.org/wiki?curid=1235146" title="Katarzyna Wapowska">
Katarzyna Wapowska

Katarzyna Wapowska z Maciejowskich herbu Ciołek (ur. 1530, zm. 1596) – kasztelanka, dziedziczka wielu ziem na Rusi, fundatorka kolegium jezuickiego w Lublinie, kościoła w Dynowie i Hyżnem.
Urodziła się jako córka Stanisława Maciejowskiego - starosty zawichojskiego i Anny Czuryło ze Stojanowic. Jej bratem był Stanisław – kasztelan sandomierski i wojnicki, marszałek dworu królowej Barbary, marszałek nadworny koronny; poeta i mówca.
Poślubił ją wdowiec Kacper Maciejowski (zm. 1535) – rotmistrz królewski, który z Anną Leżeńską miał syna Mikołaja Maciejowskiego – wojewodę lubelskiego (1572). Po śmierci męża w 1535 r. wyszła za mąż za Jakuba Herburta (zm. 1549). Miała z nim córkę Reginę Herburt – poślubioną przez hetmana wielkiego koronnego Stanisław Żółkiewskiego, ur. pod Żółkwią w 1547 r., poległego w bitwie pod Cecorą w 1620 roku. Była od 1565 r. drugą żoną Andrzeja Wapowskiego (zm. 1574 r.) – kasztelana przemyskiego, syn Stanisława i Magdaleny z Jordanów. Katarzyna Wapowska była matką Jana Stanisława Wapowskiego, który w 1580 roku ożenił się z Katarzyną Kostczanką, h. Dąbrowa.
Mąż Katarzyny Wapowskiej – Andrzej Wapowski, w 1574 r., w czasie uroczystości koronacyjnych Henryka Walezego na Wawelu, gdy doszło do walki pomiędzy Samuelem Zborowskim i Karwatem sługą Jana Tęczyńskiego (zm. 1593), kasztelana wojnickiego, podjął się rozdzielenia walczących. Samuel Zborowski, zdenerwowany interwencją, uderzył Wapowskiego czekanem w głowę, wskutek czego tenże zmarł, a sprawca skazany został na banicję.
Dobra, które w 1522 roku przeszły w ręce kasztelana przemyskiego – Stanisława Wapowskiego, otrzymała wdowa po jego synu Andrzeju Wapowskim – (zabitym w 1574). Po niej dziedziczył jej syn Stanisław Jan Wapowski, a w 1632 r. Dynów przejął jego syn Karol Wapowski. (Wskutek działu zawartego w roku 1644 między braćmi Wapowskiemi, wnukami Katarzyny i Andrzeja: Mikołajem i Karolem, sprzedał Mikołaj; Bachórz Jerzemu Kazimierzowi Krasickiemu – podkomorzemu sanockiemu, a Karol, sprzedał Dynów; Marcinowi Konstantemu Krasickiemu, i także; Hartę, Lipnik, Wesołę, Łubno i Kazimirówkę).
Dług ciążący na posiadłościach rodu Maciejowskich spłaciła stryjeczna siostra chorążego Katarzyna Wapowska. 23 stycznia 1593 roku, Katarzyna Wapowska z Maciejowskich – wdowa po Andrzeju Wapowskim właścicielu Dynowa, w wystawionym w obecności biskupa przemyskiego Wawrzyńca Gorlickiego, dokumencie postanowiła zmienić na skutek wykupienia, istniejące w jej dobrach cerkwie, na kościoły rzymskokatolickie w Izdebkach, Hłudnie, Łubnie i Warze.
W roku 1590 ufundowała drewniany kościół, na wzniesieniu zwanym Tatarską Górą w Hyżne, a w nim umieściła w ołtarzu głównym obraz, (którego była ofiarodawcą) przedstawiający Matkę Boską z Dzieciątkiem, który następnie zasłynął cudami i został koronowany w 1932 roku, i dokończyła budowę kościoła w Dynowie w roku 1604. Wsparła też budowę kościoła w Lublinie.
Pochowana została przez syna Stanisława Wapowskiego w kościele w Dynowie.

</doc>
<doc id="1235148" url="https://pl.wikipedia.org/wiki?curid=1235148" title="They Only Come Out at Night">
They Only Come Out at Night

"They Only Come Out at Night" – piąty singel promujący album "The Arockalypse" fińskiego zespołu hardrockowego Lordi. Utwór został nagrany we współpracy z wokalistą U.D.O. – Udo Dirkschneiderem.
Wydanie promocyjne.
W 2006 roku utwór został wydany w Niemczech na singlu promocyjnym.

</doc>
<doc id="1235150" url="https://pl.wikipedia.org/wiki?curid=1235150" title="Wiktor Narkiewicz">
Wiktor Narkiewicz

Wiktor Narkiewicz (ur. 17 stycznia 1905 w Łomży, zm. 31 stycznia 1985 w Warszawie) – polski konstruktor lotniczy.
Życiorys.
Syn Eugeniusza i Julii Szawruniewicz (1870-1952), miał dwójkę rodzeństwa - siostrę Marię (1898 - 1980) i brata Stefana (1906 - 1957). Dzieciństwo spędzał w majątku dziadków w Antonowie na Litwie i tam był świadkiem bezkrwawej kraksy samolotu, od której zaczęła się jego fascynacja lotnictwem. Porobił rysunki i opisy wszystkich znalezionych elementów. W Kownie ukończył w 1925 roku polską szkołę i wstąpił na wydział mechaniczny politechniki w Gandawie, gdzie w 1929 r. uzyskał dyplom inżyniera mechanika. W Polsce podjął w grudniu 1929 roku pracę w warszawskiej fabryce Avia, gdzie został kierownikiem biura konstrukcyjnego i wdrażał produkcję polskich silników lotniczych (licencja Wright „Whirlwind” J-5A). Skonstruował i wdrożył między innymi amortyzatory lotnicze, uzyskując patenty na konstrukcję amortyzatora, zawór iglicowy oraz pompkę powietrzną do ładowania amortyzatorów do 80 atm. W amortyzatory jego konstrukcji były zaopatrzone prawie wszystkie polskie samoloty budowane w 1939 roku (PZL.37 Łoś, PZL.23 Karaś, PZL.46 Sum i PZL.50 Jastrząb).
W latach 1931–32 ukończył Szkołę Podchorążych Rezerwy Lotnictwa. W 1934 i 1936 uczestniczył w ćwiczeniach rezerwy. W 1935 został mianowany na stopień podporucznika ze starszeństwem z 1 stycznia 1934 i 53. lokatą w korpusie oficerów aeronautyki. W roku 1936 przebywał w USA, gdzie przy okazji zakupu licencji wszechstronnie zapoznał się z organizacją prac konstrukcyjno-badawczych i organizacją produkcji w przemyśle lotniczym.
W 1939 roku został zmobilizowany i ewakuowany do Rumunii a później do Francji. W okresie od stycznia do maja 1940 roku pracował w biurze konstrukcyjnym wytwórni podwozi lotniczych i instalacji hydraulicznych Olaer w Paryżu, a w maju i czerwcu w firmie Seze w Lyonie. Po upadku Francji przedostał się do Wlk. Brytanii. Otrzymał numer służbowy RAF P-0460 i służył w 315 dywizjonie RAF jako oficer taktyczny. W 1941 roku został przeniesiony do Royal Aeronautical Estabilshment w Farnborough, gdzie zajmował się napędem odrzutowym i rozpracowywał napędy bomby latającej V-1 oraz rakiety V-2. Służbę ukończył w 1945 roku w stopniu majora (Squadron Leader) i wrócił do Polski pierwszym transportem. 
Od dnia powrotu włączył się odbudowę polskiego przemysłu lotniczego, w 1949 roku nostryfikował swój belgijski dyplom na Politechnice Warszawskiej. W styczniu 1946 roku podjął pracę w delegaturze Zjednoczenia Przemysłu Lotniczego w Jeleniej Górze przy zabezpieczaniu na Dolnym Śląsku poniemieckiego sprzętu przemysłu lotniczego, w październiku rozpoczął pracę w Centralnym Studium Samolotów na Okęciu jako konstruktor, a następnie kierownik Działu Silników. Opracował prototypy silnika PZL-A65 oznaczonego też jako WN-1, przygotowywał produkcję licencyjnego silnika M-11D, M-11FR, zaprojektował i zbudował prototyp 7-cylindrowego silnika WN-2. W połowie 1951 roku został głównym inżynierem zakładu, w 1952 r. był oddelegowany na stanowisko głównego konstruktora do WSK-Kalisz.
W sierpniu 1952 roku rozpoczął pracę w Instytucie Lotnictwa, gdzie skonstruował szereg silników – od WN-3 do WN-7. Szczególnym sukcesem był silnik WN-3 do samolotu TS-8 Bies, który osiągnął w 1957 roku cztery światowe rekordy w swojej klasie: wysokości, prędkości, długotrwałości i długości lotu. W silniku wprowadził szereg nowych rozwiązań: połączenie zaciskowe w wale korbowym, ograniczenie odkształceń tulei cylindrowej i elektronową skrzynię korbową. 31 października 1957 roku został docentem w Instytucie Lotnictwa. Za prace nad WN-3 został w 1956 roku odznaczony Złotym Krzyżem Zasługi. Silnik WN-3 został również zastosowany do napędu samolotu PZL MD-12. Pracował też nad drugim polskim śmigłowcem BŻ-4 Żuk, do którego zarówno zaadaptował silnik WN-3, jak też był pomysłodawcą (patent) i konstruktorem odśrodkowego sprzęgła rtęciowego zastosowanego w tym śmigłowcu.
w latach 1948-1960 prowadził zajęcia dydaktyczne na Politechnice Warszawskiej na Wydziale Mechaniczno-Konstrukcyjnym a następnie Lotniczym. Pracował w Katedrze Silników na stanowisku adiunkta gdzie prowadził prace badawcze i dyplomowe.
W latach 1961-1969 pracował na Katedrze Teorii Maszyn i Mechanizmów gdzie brał udział w opracowaniu automatu do produkcji płyt spilśnionych dla Wytwórni Płyt Pilśniowych w Nidzie, wzorcowej półautomatycznej maszyny obciążnikowej dla Głównego Urzędu Miar. Konstruował również tak różnorodne urządzenia jak m.in. zespół napędowy do pontonów, bęben pamięci magnetycznej (wspólnie z prof. Janem Oderfeldem), urządzenie do profilowania i badania krzywek rozrządu.
1 marca 1966 roku został przeniesiony do Instytutu Lotnictwa, gdzie 1 czerwca 1966 został samodzielnym pracownikiem naukowo-badawczym w Zakładzie Silników Tłokowych. 29 lutego 1972 roku przeszedł na emeryturę, do 31 maja 1980 roku był związany z Instytutem Lotnictwa jako konsultant naukowy. Do 1985 roku współpracował również z Katedrą Teorii Maszyn i Mechanizmów Politechniki Warszawskiej, gdzie był współautorem patentu na maszynę do wzorcowania dynamometrów. Jest autorem wielu brytyjskich i polskich patentów. Biegle posługiwał się językiem francuskim, angielskim i rosyjskim.
Był żonaty z Łucja Żandr (1909 - 1989), z którą miał córkę Joannę (1936 - 2010) i syna Piotra.
Został pochowany na Cmentarzu Komunalnym Północnym w Warszawie. Jego imieniem jest nazwana jedna z warszawskich ulic w pobliżu lotniska Chopina w Warszawie.

</doc>
<doc id="1235152" url="https://pl.wikipedia.org/wiki?curid=1235152" title="GeForce 8600GTS">
GeForce 8600GTS



</doc>
<doc id="1235159" url="https://pl.wikipedia.org/wiki?curid=1235159" title="Primogenitura męska">
Primogenitura męska



</doc>
<doc id="1235160" url="https://pl.wikipedia.org/wiki?curid=1235160" title="Mistrzostwa Polski w piłce siatkowej mężczyzn (1929)">
Mistrzostwa Polski w piłce siatkowej mężczyzn (1929)

Mistrzostwa Polski w piłce siatkowej mężczyzn 1929 – pierwsza w historii edycja rozgrywek o mistrzostwo Polski w piłce siatkowej mężczyzn. Rozgrywki miały formę turnieju rozgrywanego w Warszawie w hali tenisowej na terenie Parku Sobieskiego. W turnieju mogły wziąć udział drużyny, które zwyciężyły w eliminacjach okręgowych. Mecze był rozgrywane na czas, a nie jak obecnie na wygrane partie.
Rozgrywki.
Uczestniczące w mistrzostwach drużyny grały systemem "każda z każdą". Cracovia nie przybyła na zawody, wobec czego przyznano walkowery pozostałym drużynom.
 Wyniki meczów

</doc>
<doc id="1235161" url="https://pl.wikipedia.org/wiki?curid=1235161" title="UKS SMS Łódź">
UKS SMS Łódź



</doc>
<doc id="1235166" url="https://pl.wikipedia.org/wiki?curid=1235166" title="Michael Bergin">
Michael Bergin

Michael John Bergin, lepiej znany jako Michael Bergin (ur. 18 marca 1969 roku w Waterbury) − amerykański aktor i model, który zrobił zawrotną karierę, stając się ikoną mody, uważany za jednego z pierwszych mężczyzn, którzy osiągnęli status supermodela, wcześniej zarezerwowany dla kobiet, takich jak Cindy Crawford, Elle Macpherson, Naomi Campbell czy Iman.
Życiorys.
Wczesne lata.
Urodził się w Waterbury, w hrabstwie New Haven w Connecticut. Ma irlandzkie i włoskie korzenie. Dorastał w małym robotniczym miasteczku Naugatuck, w hrabstwie New Haven, w stanie Connecticut. Studiował marketing biznesu na University of Connecticut w Storrs, w stanie Connecticut. Pracował jako kelner i wykonywał inne prace dorywcze. Podczas swojego drugiego roku studiów, jego przyjaciel doradział mu, że powinien poważnie rozważyć karierę jako model. 
Kariera.
Przeniósł się do Nowego Jorku, gdzie podpisał kontrakt z Clark Modeling Agency. W 1994 roku zastąpił Marka Wahlberga i wziął udział w oczekiwanej przez wszystkich kampanii reklamowej bielizny Calvina Kleina na czarno-białych posterach i znalazł się na billboardzie zamieszczonym na nowojorskim Times Square. Jako nikomu nieznany chłopiec z prowincji rozpoczął karierę modela w Nowym Jorku, Paryżu i Mediolanie dla Soni Rykiel, Valentino, Calvina Kleina, Gianfranco Ferre, Giorgio Armaniego, Hugo Boss, Yves’a Sainta-Laurenta i Donny Karan. Przez trzy lata pracował dla Liz Claiborne, Inc., a także reklamował chrupki śniadaniowe "Kellogg's", rum "Bacardi", produkty firm L’Oréal i "Perry Ellis", kosmetyki marki "Maybelline" i "Coty, Inc."
Pojawił się jako korespondent kanału E! Entertainment VH1 "Latin America's House of Style" i gospodarz programu MTV "The Daily Burn". Wystąpił po raz pierwszy w roli aktorskiej jako barman w operze mydlanej CBS "Central Park West" (1995). Debiutował na dużym ekranie niewielką rolą Nowojorczyka Bobby’ego w dramacie "Właściciel" ("The Proprietor", 1996) z Jeanne Moreau, Sean Young, Joshem Hamiltonem i Christopherem Cazenove. Sympatię telewidzów zaskarbił sobie rolą ratownika Jacka „J.D.” Dariusa w serialu "Słoneczny patrol" ("Baywatch", 1997-2001). Po gościnnym udziale w sitcomie CBS "Cosby" (1998), zagrał postać Kipa Rogersa − skrytego homoseksualnego aktora, w komedii romantycznej "Liga złamanych serc" ("The Broken Hearts Club: A Romantic Comedy", 2000) z udziałem Deana Caina, Timothy’ego Olyphanta i Justina Therouxa. Wystąpił następnie w dreszczowcu "Wilki Wall Street" ("Wolves of Wall Street", 2002) u boku Erica Robertsa oraz wcielił się w czarny charakter, Nicka Bozmana, w operze mydlanej NBC "Passions" (2002). Pojawił się w innych serialach telewizyjnych: The WB "Czarodziejki" ("Charmed", 2003), CBS "" ("CSI: Miami", 2003) i Lifetime "Babski oddział" ("The Division", 2004) w podwójnej roli Benjamina Cale'a/Granta Coltrane’a.
30 czerwca 2005 roku ukazała się jego autobiograficzna książka pt. "Ten drugi. Love Story. Kennedy Jr., Carolyn i ja" ("Other Man: John F. Kennedy Jr., Carolyn Bessette, and Me").
Życie prywatne.
W 1992 roku w nowojorskim barze poznał Carolyn Bessette-Kennedy, która pracowała dla Calvina Kleina. Spotykali się od 1996 do 16 lipca 1999 roku, kiedy wraz ze swoim mężem Johnem F. Kennedym Jr., synem J.F. Kennedy’ego i Jacqueline Kennedy, zginęła w katastrofie lotniczej. Związany był także z Stacy Kamano (2001).
24 października 2004 roku poślubił wizażystkę Joy Tilk. Mają dwoje dzieci: syna Jessego (ur. 1999) i córkę Alannah Jade (ur. 2004).
W 2004 roku, w piątą rocznicę śmierci Carolyn Bessette-Kennedy, Bergin został aresztowany za jazdę pod wpływem alkoholu.
Od 2001 podjął pracę jako agent nieruchomości w Beverly Hills. W 2006 roku pojawił się w programie VH1 "Celebrity Paranormal Project".
Filantropia.
Pracował jako rzecznik dla programu edukacyjnego D.A.R.E. (Drug Abuse Resistance Education), walczącego ze zjawiskiem zażywania narkotyków przez dzieci i osoby małoletnie. Udzielał się w akcjach charytatywnych na rzecz walki z AIDS.

</doc>
<doc id="1235170" url="https://pl.wikipedia.org/wiki?curid=1235170" title="Graeme Revell">
Graeme Revell

Graeme Revell (ur. 23 października 1955 w Auckland w Nowej Zelandii) – nowozelandzki kompozytor filmowy. Uhonorowany Złotą Osella za najlepszą muzykę, na MFF w Wenecji, do filmu "Chińska szkatułka" (1997).
Jest absolwentem Uniwersytetu Auckland, gdzie studiował ekonomię i nauki polityczne. Jest również pianistą i waltornistą. Były członek (perkusja, keyboard) grupy muzycznej SPK.
Twórczość.
Twórca ścieżek dźwiękowych m.in. do filmów: 
Skomponował również muzykę do gry "Call of Duty 2".

</doc>
<doc id="1235177" url="https://pl.wikipedia.org/wiki?curid=1235177" title="I Program Polskiego Radia">
I Program Polskiego Radia



</doc>
<doc id="1235179" url="https://pl.wikipedia.org/wiki?curid=1235179" title="Ryż (rzeka)">
Ryż (rzeka)

Ryż (ros. Рыж) – rzeka w Federacji Rosyjskiej, w Kraju Permskim. Lewy dopływ Mulanki (dopływ Kamy). Długość rzeki – 21 km. Zlewisko Morza Kaspijskiego.
W wodach rzeki powyżej wsi Kasimowo żyje jedna z trzech populacji lipienia ("Thymallus thymmalus") – ryb łososiokształtnych, z rodziny łososiowatych.

</doc>
<doc id="1235182" url="https://pl.wikipedia.org/wiki?curid=1235182" title="Kajak-polo">
Kajak-polo

Kajak polo (ang. "canoe polo") – gra zespołowa, w której uczestniczą dwie pięcioosobowe drużyny (plus po 3 rezerwowych). 
Wstęp.
Zawodnicy poruszają się na krótkich i zwrotnych kajakach, starając się umieścić piłkę w bramce przeciwnika. Dolna krawędź bramki zawieszona jest na wysokości 2 metrów nad wodą. Piłkę można rzucać rękami lub specjalnym przeznaczonym do tego celu wiosłem. W kajak polo nie ma stałego bramkarza. Jego funkcję pełni gracz znajdujący się najbliżej bramki. Przepisy kajak polo pozwalają na walkę o piłkę poprzez przepychanie się kajakami, a także popychanie ręką przeciwnika w posiadaniu piłki. Zasady te nie dotyczą gracza aktualnie będącego bramkarzem. W przypadku przewrócenia zawodnika jest on zmuszony do wykonania tzw. eskimoski tj. odwrócenie się z pozycji do góry dnem do pozycji poprawnej za pomocą wiosła lub siły rąk. Dlatego zawodnicy biorący udział w grze mają na sobie kapoki i kaski osłaniające głowę.
Przepisy.
Mecz kajak polo trwa 20 minut (2 połowy po 10 minut i 3-minutowa przerwa). Mecz jest prowadzony przez 8 sędziów, dwóch prowadzących mecz znajdujących się po przeciwnej stronie boiska, dwóch sędziów chronometrażystów, dwóch sędziów liniowych, sędziego kontrolera i sędziego kontrolera wyników. Mecz rozpoczyna sędzia, który po gwizdku rzuca piłkę na środek boiska i w tym momencie zawodnicy ruszają w jej kierunku.
Punktacja.
Bramka jest zaliczana wtedy, gdy cała piłka przekroczy przednią powierzchnię ramy bramkowej. Wymiary bramki to 1 metr na 1,5 metra. Po zdobyciu bramki gra jest wznawiana od środka przez drużynę, która straciła bramkę.
Faule.
Za faul w kajak polo uznaje się:
Za nieprzepisowa grę sędzia może zastosować kary:

</doc>
<doc id="1235184" url="https://pl.wikipedia.org/wiki?curid=1235184" title="Boguszowice">
Boguszowice



</doc>
<doc id="1235187" url="https://pl.wikipedia.org/wiki?curid=1235187" title="Alvin Wedemann">
Alvin Wedemann

Alvin Wedemann – architekt niemiecki, działający we Wrocławiu do końca lat 20. XX wieku, właściciel firmy budowlanej.
Życiorys.
Zaprojektował i zrealizował w mieście kilka biurowców, budynków użyteczności publicznej i domów mieszkalnych (większość przed I wojną światową), w tym:

</doc>
<doc id="1235188" url="https://pl.wikipedia.org/wiki?curid=1235188" title="Alois Riegl">
Alois Riegl

Alois Riegl (ur. 14 stycznia 1858 w Linzu, zm. 17 czerwca 1905 w Wiedniu) – austriacki historyk, reprezentant tzw. szkoły wiedeńskiej w historii sztuki ("Wiener Schule der Kunstgeschichte"), optujący za nadaniem historii sztuki miana nauki akademickiej. Riegl był formalistą, przeciwstawiał się burzeniu i niedocenianiu dorobku wcześniejszych epok.
Kryteria klasyfikacji zabytków według Riegla: 
Teorie wartości Riegla:

</doc>
<doc id="1235191" url="https://pl.wikipedia.org/wiki?curid=1235191" title="Chaohu">
Chaohu

Chaohu () – miasto na prawach powiatu we wschodnich Chinach, w prowincji Anhui, w prefekturze miejskiej Hefei. W 2010 roku liczba mieszkańców miasta wynosiła 139 283.
22 sierpnia 2011 roku Chaohu utraciło status miasta na prawach prefektury i zostało zdegradowane do rangi miasta na prawach powiatu. Obszar prefektury miejskiej Chaohu podzielono na trzy części, które włączono do sąsiednich miast na prawach prefektury. Miasto Chaohu zostało ograniczone do terytorium dawnej dzielnicy Juchao i włączone do prefektury miejskiej Hefei. Powiat Lujiang przyłączono do prefektury miejskiej Hefei, powiat Wuwei do prefektury miejskiej Wuhu, a powiaty Hanshan i He do prefektury miejskiej Ma’anshan. Zmiany administracyjne, według władz motywowane względami ekonomicznymi, spotkały się z ostrymi kontrowersjami.

</doc>
<doc id="1235192" url="https://pl.wikipedia.org/wiki?curid=1235192" title="Zigui">
Zigui

Zigui () – powiat w zachodniej części prefektury miejskiej Yichang w prowincji Hubei w Chińskiej Republice Ludowej. Liczba mieszkańców powiatu w 2010 roku wynosiła 367107. Siedzibą administracyjną powiatu jest gmina miejska Maoping.
Historia.
Powiat Zigui został utworzony za panowania Zachodniej dynastii Han. W 577 roku zmieniono nazwę powiatu na Changning, jednak już w 583 roku przywrócono poprzednią nazwę. W 619 roku, za rządów dynastii Tang, obszar Zigui wszedł w skład prefektury Gui, a w 742 roku przeszedł pod administrację komanderii Badong. Po zlikwidowaniu komanderii przez cesarza Suzonga, w 758 roku tereny Zigui ponownie znalazły się w granicach prefektury Gui. W 1377 roku Zigui po raz drugi przemianowano na Changning. Trzy lata później, w 1380 roku powiat zlikwidowano, a jego miejsce powołano prefekturę Gui. W 1729 roku prefekturę Gui przemianowano na Zhili i włączono do prowincji Hubei. W 1735 roku prefekturę Zhili zdegradowano do rangi powiatu i umieszczono ją pod administracją prefektury Yichang. Powiat Zigui przywrócono w 1912 roku. W związku z budową Zapory Trzech Przełomów, w 1998 roku zmieniono granice powiatu i przeniesiono jego siedzibę z miejscowości Guizhou do Maoping.

</doc>
<doc id="1235193" url="https://pl.wikipedia.org/wiki?curid=1235193" title="Zhangjiajie">
Zhangjiajie

Zhangjiajie (chiń. 张家界; pinyin: "Zhāngjiājiè") – miasto o statusie prefektury miejskiej w środkowych Chinach, w prowincji Hunan. Prefektura miejska w 1999 roku liczyła 1 559 519 mieszkańców.
Historia.
Miasto założone w 221 roku p.n.e., pierwotnie nosiło nazwę Dayong (大庸).

</doc>
<doc id="1235194" url="https://pl.wikipedia.org/wiki?curid=1235194" title="Stan Waszyngton">
Stan Waszyngton



</doc>
<doc id="1235198" url="https://pl.wikipedia.org/wiki?curid=1235198" title="Odpuszczalność">
Odpuszczalność

Odpuszczalność – podatność zahartowanej stali na odpuszczanie, wyrażająca się spadkiem twardości przy wzroście temperatury odpuszczania.
Z pojęciem odpuszczalności związany jest tzw. parametr odpuszczania Hollomona-Jaffe’a bądź Larsona–Millera. Określa on wpływ temperatury i czasu odpuszczania stali niestopowej na uzyskaną twardość, co przedstawia zależność:

</doc>
<doc id="1235200" url="https://pl.wikipedia.org/wiki?curid=1235200" title="Roblog">
Roblog

Roblog – neologizm oznaczający bloga prowadzonego przez robota bez ludzkiej interwencji.
Roblogi stały się możliwe wraz z rozwojem sieci bezprzewodowych i pojawieniu się nowej generacji robotów potrafiących publikować zdjęcia oraz tekst automatycznie w internecie. Pierwsze takie blogi pojawiły się pod koniec 2005 i były pisane przez psy-roboty AIBO, wyprodukowane przez firmę Sony.
Roboty AIBO od modelu ERS-7 wzwyż i z wgranym specjalnym oprogramowaniem zwanym "Mind" (od ang. "umysł") w wersji 2 lub 3 codziennie publikują jedno zdjęcie pobrane podczas dnia wraz z komentarzem, który zawiera informacje, np. o tym co dzisiaj robot robił lub losowy komentarz dotyczący danego miesiąca czy aktualnego święta. Robot może również komentować, np. że jego pan był danego dnia głośny, lub że nauczył się czegoś nowego. Do publikowanych zdjęć AIBO może również dodawać małe grafiki, takie jak wykrzykniki, balony czy serca. Komentarze są krótkie i mało skomplikowane.

</doc>
<doc id="1235202" url="https://pl.wikipedia.org/wiki?curid=1235202" title="Baffour Gyan">
Baffour Gyan

Baffour Gyan (ur. 2 lipca 1980 w Akrze) – ghański piłkarz grający na pozycji ofensywnego pomocnika.
Kariera klubowa.
Gyan jest wychowankiem klubu Liberty Professionals FC z miasta Dansoman. Występował tam w rozgrywkach juniorskich, a w 1997 roku wyjechał do Grecji i został piłkarzem zespołu PAE Kalamata. W zespole tym spędził dwa lata i w 1998 spadł z pierwszej ligi do drugiej. Po sezonie wrócił do Liberty Professionals, gdzie występował w pierwszym składzie, a w 1999 roku znów trafił do greckiego klubu, tym razem do drugoligowego Anagennisi Karditsa. Natomiast cały 2000 rok spędził w swoim pierwotnym klubie, Liberty.
Na początku 2001 roku nowym klubem Baffoura został czeski Slovan Liberec. 8 kwietnia zdobył premierowego gola w czeskiej ekstraklasie, w wygranym 3:0 spotkaniu z Bohemiansem Praga. W sezonie 2001/2002 był już podstawowym zawodnikiem zespołu. Rozgrywając 20 spotkań i zdobywając w nich 3 gole przyczynił się do wywalczenia pierwszego w historii klubu tytułu mistrza Czech. W 2003 roku zajął ze Slovanem 4. miejsce w lidze.
W styczniu 2004 Gyan za 600 tysięcy euro przeszedł do rosyjskiego Dynama Moskwa. W swoim pierwszym sezonie był członkiem wyjściowej jedenastki Dynama i pomógł mu w utrzymaniu w Premier Lidze. Zdobył też swoje jedyne 3 gole dla tego klubu. Przez kolejne półtora roku rozegrał tylko 17 spotkań i nie zaliczył żadnego trafienia, a latem 2006 trafił do Saturna Ramienskoje. Kosztował 450 tysięcy euro i stał się w nim czołowym zawodnikiem. W 2007 roku zakończył z Saturnem sezon na 5. pozycji w ekstraklasie.
W 2009 roku Gyan wrócił do Ghany i grał w Asante Kotoko SC. W 2010 roku odszedł do libijskiego Al-Nasr Bengazi. W 2013 roku zakończył tam karierę.
Kariera reprezentacyjna.
W reprezentacji Ghany Gyan zadebiutował w 2001 roku. W 2002 roku był rezerwowym na Pucharze Narodów Afryki i zaliczył 2 spotkania, a Ghana dotarła do ćwierćfinału. W 2004 roku wystąpił na Igrzyskach Olimpijskich w Atenach. W 2008 roku na Pucharze Narodów Afryki w Ghanie wywalczył brązowy medal (przez cały turniej był rezerwowym).

</doc>
<doc id="1235203" url="https://pl.wikipedia.org/wiki?curid=1235203" title="Zawzgórze">
Zawzgórze

Zawzgórze (łac. "metathalamus") – część międzymózgowia zbudowana z ciała kolankowatego bocznego i przyśrodkowego.
Ciało kolankowate boczne ("corpus geniculatum laterale") przyśrodkowo sąsiaduje z ramieniem wzgórka górnego ("brachium colliculi superioris") (zobacz: pokrywa śródmózgowia), a z boku wnika do niego korzeń boczny pasma wzrokowego. Jest podkorowym ośrodkiem wzroku.
Ciało kolankowate przyśrodkowe ("corpus geniculatum mediale") przyśrodkowo i od dołu sąsiaduje z ramieniem wzgórka dolnego ("brachium colliculi inferioris"), a z boku dochodzi do niego korzeń przyśrodkowy pasma wzrokowego. Jest podkorowym ośrodkiem słuchu.

</doc>
<doc id="1235204" url="https://pl.wikipedia.org/wiki?curid=1235204" title="Punarwasu (nakszatra)">
Punarwasu (nakszatra)

Punarwasu (dewanagari पुनर्वसु) – nakszatra, rezydencja księżycowa umiejscowiona w znaku Raka. "Punar" w dosłownym znaczeniu to "powrót" a "wasu" to "lśniące promienie światła" lub "zostać".
Mitologia.
W mitologii indyjskiej Ramaćandra pojawił się, kiedy Księżyc zajmował tę nakszatrę.

</doc>
<doc id="1235211" url="https://pl.wikipedia.org/wiki?curid=1235211" title="Chenzhou">
Chenzhou

Chenzhou (chiń. 郴州; pinyin: "Chēnzhōu") – miasto o statusie prefektury miejskiej w środkowych Chinach, w prowincji Hunan. W 2010 roku liczba mieszkańców miasta wynosiła 177 774. Prefektura miejska w 1999 roku liczyła 4 500 316 mieszkańców.

</doc>
<doc id="1235213" url="https://pl.wikipedia.org/wiki?curid=1235213" title="Peugeot JetForce">
Peugeot JetForce

Peugeot JetForce – skuter firmy Peugeot.
Peugeot JetForce to skuter o sportowej stylistyce. Posiada on wiele nowatorskich rozwiązań technicznych, m.in.
Zawieszenie jest miękkie, dobrze tłumi nierówności drogi. Konstrukcja osłon chroni kierowcę przed wiatrem. Pasażer siedzi wysoko, nogi stawia na rozkładanych podnóżkach. W przypadku silnika TSDI, ruszanie z miejsca odbywa się gwałtownie, przy wysokich prędkościach obrotowych silnika. Układ dolotowy oraz wydechowy wydają dość głośny hałas. Siedzenie pasażera jest odkręcane, pod nim znajduje się akumulator. 
Peugeot Jetforce występuje w wersjach C-TECH (wersja z gaźnikiem) oraz TSDI (wersja na wtrysku, obecnie nie produkowana). Obydwie wersje oferowane są również z pakietem stylistycznym R-Cup charakteryzującym się aluminiowymi podkładkami pod nogi, inną stylistyką przednich lamp oraz inną kolorystyką. Jetforce C-Tech posiada również wydaną w 2008 roku wersję DarkSide, która charakteryzuje się lakierem - ma on różne odcienie szarości, innym ogumieniem oraz nacinanymi tarczami hamulcowymi.
Charakterystyka świateł.
Wszystkie żarówki mają napięcie znamionowe 12 V.
JetForce 125 Compressor.
Pierwszy na świecie skuter z kompresorem produkowany seryjnie. Dzięki niej rozwija prędkości, które nie są obce motocyklom 250 cm³. Posiada ABS, immobilizer oraz wyświetlacze, które informują o prędkości, przebiegu itp.

</doc>
<doc id="1235214" url="https://pl.wikipedia.org/wiki?curid=1235214" title="Nizina Wołoska">
Nizina Wołoska

Nizina Wołoska (561; t. Nizina Rumuńska; rum. "Câmpia Română") – nizina w południowej Rumunii, pomiędzy Karpatami Południowymi a Dunajem.
Nizina Wołoska leży w klimacie umiarkowanym ciepłym z odmianą kontynentalną. Średnie temperatury wynoszą od 20 do 23ºC latem i od −2 do −4ºC zimą. Roczna suma opadów to około 500 mm. Główną rzeką jest Dunaj, a jego największymi dopływami na terenie niziny są Aluta, Ardżesz, Jiu i Jałomica. Głównym ośrodkiem miejskim regionu jest Bukareszt.
Roślinność naturalna jest zróżnicowana. Bagna na wschodzie porastają lasy łęgowe oraz zarośla z trzcinami i sitowiem. W środkowej części i na zachodzie teren jest mocno przekształcony przez człowieka – intensywnie wykorzystywany rolniczo (ze względu na żyzne gleby – czarnoziemy). Głównymi uprawami są jęczmień, pszenica, kukurydza i słoneczniki.

</doc>
<doc id="1235216" url="https://pl.wikipedia.org/wiki?curid=1235216" title="Alexis Abessolo">
Alexis Abessolo

Alexis Abessolo – gaboński muzyk pochodzący z regionu Woleu-Ntem na północy kraju. Jego muzyka odzwierciedla wiele wpływów, m.in. wpływ mvett. w 1996 występował z orkiestrą BSB Music (1985, Liceum Stanu l'Estuaire) et ABC Jazz-Band (1987, Liceum Państwowe imienia Léona Mba), popularność przyniosła mu jednak dopiero piosenka "Mvett 2000". Ostatni z wydanych przez niego albumów to "Mvett 2000 phase II" (2000).

</doc>
<doc id="1235219" url="https://pl.wikipedia.org/wiki?curid=1235219" title="Ajaan Suwat Suwaco">
Ajaan Suwat Suwaco



</doc>
<doc id="1235223" url="https://pl.wikipedia.org/wiki?curid=1235223" title="Wielka Synagoga w Brześciu">
Wielka Synagoga w Brześciu

Wielka Synagoga w Brześciu – jeden z żydowskich domów modlitewnych znajdujący się w centralnej dzielnicy miasta. Budynek znajdował się przed wojną przy ul. Białostockiej 52 (obecnie "Sawieckich pahranicznikau 52"). Nieznany dziś architekt wiedeński stworzył projekt, który zyskał aprobatę władz. Synagoga spłonęła 4 maja 1895 podczas wielkiego pożaru miasta. W 1896 gmach pospiesznie odbudowano. Druga dewastacja nastąpiła podczas okupacji niemieckiej 1915–1918 obiekt ponownie odbudowano. Po II wojnie mieścił się w niej młodzieżowy klub "Prahress". Dziś znów działa tu synagoga pod nazwą „Ekdisz”. Właścicielem jest brzeska gmina żydowska.
Opodal budynku znajduje się jeszcze jeden żydowski dom modlitewny przy ul. "Dziarżyńskaha 25" (przed 1939 rokiem ul. "Krzywa 25"). 

</doc>
<doc id="1235224" url="https://pl.wikipedia.org/wiki?curid=1235224" title="Kingisiepp">
Kingisiepp

Kingisiepp (, dawniej Jamburg, Я́мбург, Jama, Я́ма i Jam, Я́м) – miasto w Rosji, w obwodzie leningradzkim, nad rzeką Ługa, 137 kilometrów na zachód od Petersburga, 20 kilometrów na wschód od Narwy i 49 kilometrów na południe od Zatoki Fińskiej. Stolica rejonu kingiseppskiego. W 2021 liczyło 44 612 mieszkańców i zajmowało powierzchnię ok. 44 km². Obecna nazwa miasta obowiązuje od 1922 i została nadana na cześć estońskiego komunisty Viktora Kingisseppa straconego wcześniej w tym samym roku przez władze niepodległej Estonii.
Z Kingisieppu pochodzi Nadieżda Pisariewa, rosyjska biathlonistka, medalistka mistrzostw świata.

</doc>
<doc id="1235225" url="https://pl.wikipedia.org/wiki?curid=1235225" title="Synagoga w Brześciu nad Bugiem">
Synagoga w Brześciu nad Bugiem



</doc>
<doc id="1235227" url="https://pl.wikipedia.org/wiki?curid=1235227" title="Ezhou">
Ezhou

Ezhou (chiń. 鄂州; pinyin: "Èzhōu") – miasto o statusie prefektury miejskiej w środkowych Chinach, w prowincji Hubei, nad rzeką Jangcy. W 2010 roku liczba mieszkańców miasta wynosiła 201 683. Prefektura miejska w 1999 roku liczyła 1 043 815 mieszkańców.
Podział administracyjny.
Prefektura miejska Ezhou podzielona jest na trzy dzielnice:

</doc>
<doc id="1235228" url="https://pl.wikipedia.org/wiki?curid=1235228" title="Nadwzgórze">
Nadwzgórze

Nadwzgórze (łac. "epithalamus") – część międzymózgowia, leżąca w jego grzbietowej części.
Nadwzgórze składa się z:

</doc>
<doc id="1235229" url="https://pl.wikipedia.org/wiki?curid=1235229" title="Neuroetologia">
Neuroetologia

Neuroetologia – dział neurobiologii zajmujący się badaniem mechanizmów nerwowych zachowania się zwierząt. Neuroetologia jest stosunkowo młodą, multidyscyplinarną dziedziną nauki łączącą zakresy badań neurobiologii i etologii. Wyodrębniła się jako samodzielna dziedzina w latach 60. i 70. XX wieku. W latach 80. powstało International Society for Neuroethology.

</doc>
<doc id="1235231" url="https://pl.wikipedia.org/wiki?curid=1235231" title="Tomasz Kajetan">
Tomasz Kajetan

Tomasz Kajetan (; ur. 20 lutego 1469 w Gaecie, zm. 9 sierpnia 1534 w Rzymie) – włoski dominikanin (generał zakonu w latach 1508-1518), kardynał, teolog i filozof-tomista. Zapamiętany m.in. dzięki przesłuchaniu Marcina Lutra, które przeprowadził w 1518 jako legat papieski. W latach 1523-1532 opublikował w kilku tomach komentarze do Biblii, obejmujący dużą część Starego Testamentu i prawie cały Nowy Testament (z wyjątkiem Apokalipsy św. Jana). Kładł nacisk na poszukiwanie dosłownego znaczenia.
Życiorys.
Urodził się 20 lutego 1469 w Gaecie, jako syn Francesca Vio i Isabelli de Sieri. Na chrzcie otrzymał imię Jacopo. Jego rodzicie chcieli aby się ożenił, jednak Vio wybrał karierę duchowną. W wieku 15 lat wstąpił do zakonu dominikanów i rozpoczął studia w Bolonii, Padwie i Pawii. W 1492 roku uzyskał bakalaureat, a dwa lata później doktorat z teologii. W 1491 roku przyjął święcenia kapłańskie. Wkrótce potem został wykładowcą w Padwie, a potem w Brescii i Pawii. W 1507 roku został wikariuszem generalnym dominikanów, a dwa lata później – generałem zakonu. Był zwolennikiem reform i brał czynny udział w obradach soboru laterańskiego. 1 lipca 1517 roku został kreowany kardynałem prezbiterem i otrzymał kościół tytularny San Sisto. Jednocześnie zrezygnował z funkcji generała zakonu i został legatem "a latere" przed cesarzem Maksymilianem I. 8 lutego 1518 roku został wybrany arcybiskupem Palermo, a 1 maja przyjął sakrę. Ze względu na opozycję Senatu Sycylii, nigdy nie objął archidiecezji i ostatecznie zrezygnował z zarządzania w 1519 roku. Brał udział w sejmie Rzeszy w Augsburgu w 1518 roku, gdzie został poproszony przez elektora z Saksonii do zbadania tez Martina Lutra. Kajetan początkowo zajął otwarte stanowisko wobec Lutra, którego spotkał podczas obrad. Przepych kardynała, nielubiany przez Niemców, utwierdził augustianina o konieczności zdecydowanych reform. Rok później kardynał pomógł opracować dokument ekskomunikujący Lutra. W 1519 roku został biskupem Gaety. Usiłował uzyskać wsparcie cesarstwa w wojnie z Turkami oraz nakłonić Lutra do powrotu do Kościoła katolickiego. Był legatem na Węgrzech, w Polsce i Czechach. W 1527 podczas złupienia Rzymu musiał wykupić swoją wolność 5000 skudów. Był jednym z 19 kardynałów, którzy definitywnie potwierdzili ważność małżeństwa Henryka VIII z Katarzyną Aragońską. Zmarł 9 sierpnia 1534 roku w Rzymie.
Dzieła.
Dzieła Kajetana obejmują piśmiennictwo filozoficzne i teologiczne (m.in. z biblistyki).

</doc>
<doc id="1235233" url="https://pl.wikipedia.org/wiki?curid=1235233" title="Tomasz de Vio">
Tomasz de Vio



</doc>
<doc id="1235238" url="https://pl.wikipedia.org/wiki?curid=1235238" title="Unia hadziacka">
Unia hadziacka

Unia hadziacka lub Ugoda hadziacka () – zawarta 16 września 1658 roku w Hadziaczu umowa między Rzecząpospolitą Obojga Narodów a Kozackim Wojskiem Zaporoskim, reprezentowanym przez hetmana kozackiego Iwana Wyhowskiego.
Założenia unii.
Przewidywała przekształcenie Rzeczypospolitej Obojga Narodów w unię trzech równorzędnych podmiotów prawnych (państw): Korony, Wielkiego Księstwa Litewskiego i Wielkiego Księstwa Ruskiego utworzonego z województw kijowskiego, bracławskiego i czernihowskiego (wcześniej, od unii lubelskiej, stanowiących część Korony). Konsekwencją unii było traktatowe ustanowienie odrębnych urzędów dla Rusi (stworzono funkcje marszałka ruskiego, obok marszałka koronnego i litewskiego, hetmana ruskiego, kanclerza ruskiego i inne stanowiska analogiczne do istniejących w pozostałych dwóch członach federacji), dopuszczenie posłów ruskich do Sejmu, a biskupów prawosławnych do Senatu. Państwo to miało posiadać własne wojsko, własny skarb, własne ministerstwa i urzędy, pod zwierzchnictwem hetmana z własnego wyboru. Szlachta wszystkich trzech państw miała wybierać wspólnie króla i wysyłać posłów na sejm walny. Unia brzeska miała zostać wykluczona na terenie Księstwa Ruskiego; wyższe duchowieństwo prawosławne otrzymało uprawnienia równające je z łacińskim, między innymi prawo zasiadania w Senacie; zastrzeżono, że w województwie kijowskim urzędy senatorskie zarezerwowane są dla prawosławnych, zaś w bracławskim i czernihowskim obowiązywać ma alternata na przemian z katolikami. Tysiąc Kozaków (starszyzny kozackiej) otrzymało nadanie praw szlacheckich jednorazowo, a stu Kozaków (z każdego pułku kozackiego) zatwierdzonych przez hetmana miało z rąk króla otrzymywać szlachectwo corocznie. Postanowienia unii obejmowały również przyjęcie do etatowego rejestru kozackiego 30 tysięcy Kozaków (tekst ugody dawał możliwość zwiększenia liczby "jako Wielmożny Hetman Zaporoski na Regestrze poda"), a także powrót szlachty (polskiej i ruskiej) do jej majątków na Ukrainie naddnieprzańskiej.
Unia hadziacka stanowiła międzynarodowoprawne przekreślenie ugody perejasławskiej (zawartej między Radą Kozacką i Bohdanem Chmielnickim a Wasylem Buturlinem, występującym jako pełnomocnik cara Aleksego I), na mocy której Ukraina została poddana władzy carskiej.
Unię hadziacką zatwierdził Sejm Rzeczypospolitej i zaprzysiągł (ratyfikował) król Jan II Kazimierz Waza. W konsekwencji unii wojsko kozackie przeszło na stronę Rzeczypospolitej i 8 lipca 1659 roku, pod buławą Iwana Wyhowskiego, pokonało próbującą interweniować zbrojnie na Ukrainie naddnieprzańskiej armię moskiewską w bitwie pod Konotopem.
Przeciwdziałanie Rosji – doprowadzenie do buntu miejscowego chłopstwa ruskiego, tak zwanej czerni, w którym zginął Jerzy Niemirycz (kanclerz ruski) i został obalony hetmanat Iwana Wyhowskiego (na rzecz marionetkowego Jerzego Chmielnickiego) – sprawiło, że unia hadziacka ostatecznie nie weszła w pełni w życie (mimo obowiązywania części jej postanowień w latach 1658–1659). Po śmierci Niemirycza postulat Księstwa Ruskiego nie został z inicjatywy żadnej ze stron ponowiony.
Ukraina weszła w okres tak zwanej ruiny.

</doc>
<doc id="1235239" url="https://pl.wikipedia.org/wiki?curid=1235239" title="Scott Lunsford">
Scott Lunsford

Scott Lunsford (ur. 15 maja 1979 roku w Tulsa w stanie Oklahoma) – amerykański aktor filmowy i teatralny.
Występował na scenie T. Town Playhouse i Midwest Theater. Zadebiutował na dużym ekranie w dramacie sensacyjnym "Pandemonium" (2002). W niezależnej komedii "Eating Out" (2004) zagrał postać Caleba Petersona.

</doc>
<doc id="1235240" url="https://pl.wikipedia.org/wiki?curid=1235240" title="Zespół Szkół Gastronomicznych we Wrocławiu">
Zespół Szkół Gastronomicznych we Wrocławiu

Zespół Szkół Gastronomicznych we Wrocławiu – wrocławska placówka oświatowa, założona w 1947 roku. Na jej terenie znajduje się kilka szkół kształcących w kierunku gastronomii oraz hotelarstwa.
Historia.
ZESPÓŁ SZKÓŁ GASTRONOMICZNYCH – historia i osiągnięcia uczniów (1947-2018) 

</doc>
<doc id="1235241" url="https://pl.wikipedia.org/wiki?curid=1235241" title="Trakt Kołymski">
Trakt Kołymski



</doc>
<doc id="1235244" url="https://pl.wikipedia.org/wiki?curid=1235244" title="Góra Dzierżyńskiego">
Góra Dzierżyńskiego



</doc>
<doc id="1235245" url="https://pl.wikipedia.org/wiki?curid=1235245" title="God Part II">
God Part II

"God Part II" to piosenka rockowej grupy U2, pochodząca z jej wydanego w 1988 roku albumu, "Rattle and Hum". Została napisana jako sequel utworu "God" Johna Lennona. Zawierała ona odniesienie do kontrowersyjnego amerykańskiego biografa Alberta Goldmana ("I don't believe in Goldman/His type like a curse/Instant karma's gonna get him/If I don't get him first"). W piosence znalazła się również aluzja do utworu "Lovers in a Dangerous Time" Bruce'a Cockburna ("Heard a singer on the radio late last night/He says he's gonna kick the darkness 'til it bleeds daylight").
Piosenka różni się od pozostałych utworów na albumie. Jednocześnie jest zapowiedzią mroczniejszych dźwięków, które pojawiły się na kolejnej płycie U2, "Achtung Baby".
Remiks piosenki, zatytułowany "Hard Metal Dance Mix", został wydany na singlu "When Love Comes to Town".
Wykonania koncertowe.
Piosenka była grana wyłącznie podczas koncertów trasy Lovetown Tour, pod koniec 1989 roku i na początku 1990 roku. Łącznie zespół wykonał "God Part II" podczas 36 z 47 występów tej trasy. Po raz pierwszy nastąpiło to 21 września 1989 roku w australijskim Perth, a ostatnie wykonanie na żywo miało miejsce 9 stycznia 1990 roku w Rotterdamie. Utwór był jednym z sześciu, które były piosenkami rozpoczynającymi każdy koncert. "God Part II" został wykorzystany w tej roli dwukrotnie. Po raz pierwszy 26 grudnia 1989 w Dublinie, a po raz drugi 5 stycznia 1990 w Rotterdamie. Podczas tych wykonań linia basowa piosenki różniła się od wersji albumowej; była podobna do tej, która pojawia się w utworze "Sympathy for the Devil" The Rolling Stones.
Po zakończeniu trasy Lovetown Tour, "God Part II" została wykonana tylko raz, jednak był to wyłącznie jej krótki fragment. Bono zaśpiewał kilka wersów piosenki pod koniec utworu "With or Without You", 23 kwietnia 1992 roku w Vancouver.

</doc>
<doc id="1235246" url="https://pl.wikipedia.org/wiki?curid=1235246" title="Josu Sarriegi">
Josu Sarriegi

Josu Sarriegi Zumarraga (ur. 19 stycznia 1979 w Lazkao) - hiszpański piłkarz występujący na pozycji obrońcy.

</doc>
<doc id="1235248" url="https://pl.wikipedia.org/wiki?curid=1235248" title="Die Prinzen">
Die Prinzen

Die Prinzen – niemiecka grupa pop, założona w 1991 roku (wcześniej, od 1987 roku, jako Die Herzbuben) w Lipsku przez byłych członków chóru protestanckiego kościoła św. Tomasza, gdzie Johann Sebastian Bach był przez wiele lat kantorem. W skład grupy wchodzą Tobias Künzel (śpiew), Matthias Dietrich (gitara basowa), Sebastian Krumbiegel (śpiew), Wolfgang Lenk (śpiew), Jens Sembdner (śpiew), Henri Schmidt (śpiew) i Ali Zieme (perkusja). Najbardziej znane piosenki zespołu to „Millionär“, „Mein Fahrrad“, „Alles nur geklaut“ i „Du mußt ein Schwein sein“.

</doc>
<doc id="1235249" url="https://pl.wikipedia.org/wiki?curid=1235249" title="Avro York">
Avro York

Avro York – brytyjski samolot transportowy i pasażerski, zbudowany przez wytwórnię lotniczą Avro na bazie bombowca Avro Lancaster, używany zarówno w lotnictwie cywilnym jak i wojskowym, w latach 1943−1964.
Historia.
W lutym 1942 roku inżynier Roy Chadwick pracujący w fabryce Avro w Chadderton opracował projekt czterosilnikowego samolotu transportowego dalekiego zasięgu. Nowy płatowiec stanowił połączenie skrzydeł, silników, usterzenia i podwozia samolotu Avro Lancaster z obszernym kadłubem o kwadratowym przekroju, o pojemności komory ładunkowej dwukrotnie przewyższającej transportowe wersje Lancastera. Prototyp o numerze fabrycznym LV626 został oblatany 5 lipca 1942 roku w bazie Royal Air Force Ringway (obecny port lotniczy Manchester).
Brytyjsko-amerykańska umowa o podziale produkcji wojennej, przewidująca przejęcie przez amerykański przemysł lotniczy całości konstrukcji samolotów transportowych na potrzeby aliantów, nie pozwalała Avro pozyskać materiałów i środków finansowych do budowy większej serii maszyn, nazwanych York (oznaczenie producenta typ 685). Jednak dobre wyniki uzyskane podczas prób w locie spowodowały, że brytyjskie ministerstwo lotnictwa wydało specyfikację nr 1/42, na budowę trzech kolejnych prototypów i ograniczonej serii produkcyjnej.
Trzeci z wybudowanych samolotów (LV633) otrzymał dodatkowy statecznik pionowy umieszczony na kadłubie, kompensujący negatywny wpływ większej powierzchni bocznej kadłuba. Został on wyposażony jako latająca sala konferencyjna i pod nazwą własną „Ascalon” był używany przez 24 dywizjon RAF, stacjonujący w Northolt do przewozu ważnych osobistości. Korzystał z niego m.in. król Jerzy V wizytujący oddziały brytyjskie w Afryce Północnej i premier Winston Churchill w locie do Algieru w 1943 roku. Inne, podobnie skonfigurowane Yorki były przeznaczony do osobistego użytku Louisa Mountbattena, księcia Gloucester czy marszałka polnego Jana Smutsa. Ten ostatni (MV107) został w 1945 roku włączony w skład South African Air Force pod oznaczeniem 4999 „Qubaas”.
Pięć samolotów wczesnej produkcji, z uniwersalnymi kabinami pasażersko-ładunkowymi, zostało w 1944 roku przekazanych do cywilnego użytku w British Overseas Airways Corporation. Operowały one na trasie z Wielkiej Brytanii do Maroka i Kairu. W sierpniu 1945 roku, już po zakończeniu II wojny światowej, RAF otrzymał 25 egzemplarzy dla Transport Command. Po wojnie część samolotów trafiła do cywilnych linii lotniczych i była używana jako pasażerskie i transportowe, głównie na trasach długodystansowych. Ich użytkownikami były: British South American Airways, Flota Aerea Mercante Argentina (FAMA), Skyways Ltd., South African Airways i kilka mniejszych przedsiębiorstw, dzierżawiących pojedyncze egzemplarze. W latach 50. Yorki obsługiwały linię transportową nad biegunem północnym.
W 1948 roku Yorki były używane w dwóch dużych operacjach lotniczych: transporcie wojsk brytyjskich na Bliski Wschód w związku z wojną izraelsko-arabską oraz w berlińskim moście powietrznym. W tej ostatniej akcji wzięły udział zarówno samoloty cywilnych właścicieli, jak i 24. i 551. dywizjonów RAF.
Ogółem do kwietnia 1948 roku wyprodukowano 257 egzemplarzy Avro York: 4 prototypy, 208 sztuk dla RAF, 25 dla BOAC, 12 do użytku w liniach lotniczych British South American, 5 dla argentyńskich linii FAMA i dwa dla Skyways Ltd. Jeden samolot Avro York został zbudowany dla Royal Canadian Air Force w zakładach Victory Aircraft w Kanadzie.
Ostatni York, o nazwie własnej „Ascalon II”, został wycofany ze służby liniowej w RAF w marcu 1957 roku. Zdemobilizowane samoloty latały jeszcze przez kilka lat w cywilnych liniach lotniczych różnych państw. W 1963 roku na terenie Wielkiej Brytanii pozostały trzy egzemplarze Yorka.
Opis konstrukcji.
Avro York był czterosilnikowym, wolnonośnym górnopłatem o konstrukcji całkowicie metalowej. Obszerny kadłub konstrukcji skorupowej, o kwadratowym przekroju poprzecznym, miał w przedniej części kabinę pilotów, za nią zaś przestrzeń ładunkową, która mogła być wykorzystana jako pasażerska, transportowa lub mieszana. W tym ostatnim wypadku ładunek lokowano z przodu, zaś miejsca pasażerskie w tylnej części. Podwozie było klasyczne, trójpodporowe, z kółkiem ogonowym.
Napęd samolotu stanowiły w wersji Mk. I cztery silniki rzędowe Rolls-Royce Merlin T.24 lub Merlin 502 o mocy 1598 hp (1175 kW) każdy, zaś w wersji Mk. II cztery silniki Bristol Hercules VI o mocy 1627 hp (1197 kW) każdy.

</doc>
<doc id="1235252" url="https://pl.wikipedia.org/wiki?curid=1235252" title="Międzynarodowy Dzień Migrantów">
Międzynarodowy Dzień Migrantów

Międzynarodowy Dzień Migrantów, ang. "International Migrants Day" – coroczne święto obchodzone na świecie 18 grudnia, ustanowione przez Zgromadzenie Ogólne ONZ 4 grudnia 2000 roku (rezolucja 55/93) na wniosek Rady Gospodarczej i Społecznej w celu zapewnienia przestrzegania praw człowieka i podstawowych wolności wszystkich migrantów.
Na świecie.
Data obchodów nie jest przypadkowa. 18 grudnia 1990 roku została uchwalona przez Zgromadzenie Ogólne ONZ "Międzynarodowa Konwencja o Ochronie Praw Wszystkich Pracowników – Migrantów i Członków Ich Rodzin" (rezolucja 45/158). Jak podaje Ośrodek Informacji ONZ w Warszawie, na świecie co 35 osoba jest migrantem, żyje i pracuje poza krajem swojego pochodzenia. Migranci stanowią część populacji we wszystkich państwach na świecie.
Normy prawne chroniące migrantów znajdują się także w Konwencji MOP Nr 97 z 1949 oraz Konwencji nr 143 z 1975.
Kościół katolicki wobec migrantów.
W drugą niedzielę po uroczystości Objawienia Pańskiego w Kościele katolickim obchodzony jest "„Światowy Dzień Migranta i Uchodźcy”". W instrukcji Papieskiej Rady ds. Duszpasterstwa Migrantów i Podróżujących (1978 r.), która zachęca do regularnego obchodzenia Dnia Migranta, jest zapis, że Dzień ten:"„Jest (on) pomyślany jako odpowiednia okazja dla pobudzenia wspólnot chrześcijańskich do odpowiedzialności wobec braci migrantów oraz do obowiązku współdziałania w rozwiązywaniu ich różnorakich problemów”".
W Polsce.
W Polsce Dzień Emigranta Polskiego ustanowiono w 1929 roku z inicjatywy Ireny Puzynianki, założycielki w 1926 roku stowarzyszenia „Opieka Polska nad Rodakami na Obczyźnie” (uznanego za katolickie przez kard. Augusta Hlonda 11 listopada 1929) i obchodzony był w listopadzie. W 1973 roku Konferencja Episkopatu Polski wydała dekret, na mocy którego dniem szczególnych modlitw w intencji rodaków mieszkających za granicą został 3 maja. Obchody nie były aprobowane przez władze komunistyczne. Do jednej z większych manifestacji doszło 3 maja 1981 na Placu Zamkowym w Warszawie (zgromadziła ponad 2 tys. uczestników).
W III RP w 2001 roku Senat RP uchwalił, a w 2002 roku Sejm ustanowił ostatecznie dzień 2 maja, Dniem Polonii i Polaków za Granicą, przy czym patronat nad Polonią za granicą objął Senat.
W Argentynie.
Argentyna jest jedynym państwem, w którym obchodzony jest 8 czerwca Dzień Polskiego Osadnika (hiszp. "Día del Colono Polaco") i obchodzi się jako święto narodowe od 1995 roku. Dzień ten upamiętnia przybycie pierwszych Polaków do Argentyny na początku czerwca 1897 roku. Z tej okazji w Buenos Aires, pod auspicjami Ambasady Polski, Związku Polaków, organizacji: "la Asociación Cultural Argentino Polaca" oraz "la Fundación Argentina", odbywa się tydzień imprez kulturalnych poświęconych Polsce i Polakom.

</doc>
<doc id="1235257" url="https://pl.wikipedia.org/wiki?curid=1235257" title="Świniodziki">
Świniodziki



</doc>
<doc id="1235260" url="https://pl.wikipedia.org/wiki?curid=1235260" title="The Godfather">
The Godfather



</doc>
<doc id="1235267" url="https://pl.wikipedia.org/wiki?curid=1235267" title="Jackie Coogan">
Jackie Coogan

John Leslie Coogan Jr. (ur. 26 października 1914 w Los Angeles, zm. 1 marca 1984 w Santa Monica) − amerykański aktor, znany przede wszystkim jako tytułowy "Brzdąc" (1920) w filmie Charliego Chaplina.
Życiorys.
W 1938 roku zaskarżył swoich rodziców do sądu, żądając od nich zwrotu pieniędzy, które zarobił jako dziecko w latach dwudziestych. Sprawę wygrał, ale pieniądze zostały pochłonięte przez koszty sądowe. Jego sprawa posłużyła jako podstawa do uchwalenia tzw. "Coogan Act", broniącego interesów dzieci-aktorów.

</doc>
<doc id="1235268" url="https://pl.wikipedia.org/wiki?curid=1235268" title="Škaljari">
Škaljari

Škaljari (cyr. Шкаљари) – wieś w Czarnogórze, w gminie Kotor. W 2011 roku liczyła 3841 mieszkańców.

</doc>
<doc id="1235269" url="https://pl.wikipedia.org/wiki?curid=1235269" title="Świniodzik">
Świniodzik

Świniodzik – mieszaniec świni domowej i dzika. Przeważnie kojarzone są odyńce (samce dzika) z maciorami (samicami świni domowej).
Świniodziki są z wyglądu podobne do dzików, ale dużo spokojniejsze i mniej płochliwe od nich.
Krzyżowanie świni domowej i dzika pozwala uzyskać dość duże mioty. Zużycie paszy u świnodzików jest większe niż u świni domowej. Świniodziki są żywotne i bardziej odporne na złe czynniki środowiska.

</doc>
<doc id="1235271" url="https://pl.wikipedia.org/wiki?curid=1235271" title="Michael Pollitt">
Michael Pollitt

Michael Pollitt (ur. 29 lutego 1972 r. w Farnworth) - angielski piłkarz występujący na pozycji bramkarza w Wigan Athletic. Mierzy 193 cm wzrostu, waży 89 kg.

</doc>
<doc id="1235272" url="https://pl.wikipedia.org/wiki?curid=1235272" title="Choroba Lhermitte'a i Duclosa">
Choroba Lhermitte'a i Duclosa



</doc>
<doc id="1235273" url="https://pl.wikipedia.org/wiki?curid=1235273" title="John Paintsil">
John Paintsil

John Paintsil (ur. 15 czerwca 1981 w Berekum) – ghański piłkarz grający na pozycji prawego obrońcy.
Kariera klubowa.
Paintsil urodził się w mieście Berekum. Karierę piłkarską rozpoczął w tamtejszym klubie Arsenal Berekum. W 2000 roku zadebiutował w drugiej lidze i jako zawodnik pierwszego składu już na koniec roku wywalczył awans do ekstraklasy ghańskiej. Tam występował przez kolejny rok, a w 2002 przeszedł do Liberty Professionals FC, z którym zajął 3. miejsce w lidze.
Latem 2002 Paintsil był bliski przejścia do Widzewa Łódź, ale ostatecznie nie porozumiał się z łódzkim zespołem. Jego nowym klubem został izraelski Maccabi Tel Awiw. W sezonie 2002/2003 rozegrał 17 spotkań i przyczynił się do wywalczenia przez Maccabi mistrzostwa Izraela. W 2004 roku został wicemistrzem kraju, a w sezonie 2004/2005 zdobył Puchar Izraela. Na początku 2005 roku John przeszedł do lokalnego rywala Maccabi, Hapoelu Tel Awiw. W 2006 roku został wicemistrzem kraju, a także wywalczył swój drugi w karierze izraelski puchar.
W lipcu 2006 roku menedżer West Ham United, Alan Pardew, ściągnął Paintsila do swojej drużyny. Suma transferu wyniosła około 1,5 miliona euro. Zawodnik dzięki występom w kadrze narodowej otrzymał pozwolenie na pracę w Wielkiej Brytanii, a także koszulkę z numerem 14. O miejsce w składzie miał rywalizować z Tyrone’em Mearsem i Amerykaninem Jonathanem Spectorem. W Premiership zadebiutował 19 sierpnia w wygranym 3:1 spotkaniu z Charltonem. Przez cały sezon rozegrał tylko 5 spotkań głównie lecząc kontuzję. Natomiast w kolejnym zaliczył tylko 14 spotkań i po sezonie odszedł z zespołu.
W lipcu 2008 Paintsil podpisał kontrakt z innym londyńskim klubem, Fulhamem. Trafił do niego za 6,3 miliona funtów w pakiecie z Bobbym Zamorą. W nowej drużynie zadebiutował 16 sierpnia w przegranym 2:1 ligowym spotkaniu z Hull City.
W lipcu 2011 roku podpisał kontrakt z Leicester City.
13 sierpnia 2012 roku podpisał roczny kontrakt z izraelskim Hapoel Tel Awiw. Następnie występował w południowoafrykańskich zespołach Santos FC oraz Maritzburg United FC. W 2016 roku zakończył karierę.
Kariera reprezentacyjna.
W 2001 roku Paintsil wystąpił na Mistrzostwach Świata U-20 w Argentynie i wywalczył wicemistrzostwo świata. W 2002 roku został powołany do kadry na Puchar Narodów Afryki 2002. 24 stycznia w meczu z RPA zadebiutował w pierwszej reprezentacji Ghany.
W 2006 roku Paintsil został powołany na Puchar Narodów Afryki 2006, jednak Ghańczycy odpadli już po fazie grupowej. Latem Ratomir Dujković zabrał go na Mistrzostwa Świata w Niemczech. Tam wystąpił we wszystkich czterech spotkaniach swojej drużyny: grupowych z Włochami (0:2), z Czechami (2:0) i z USA (2:1), a także w 1/8 finału z Brazylią (0:3). W 2008 roku wywalczył brązowy medal w Pucharze Narodów Afryki 2008.

</doc>
<doc id="1235274" url="https://pl.wikipedia.org/wiki?curid=1235274" title="Zwojak móżdżku dysplastyczny">
Zwojak móżdżku dysplastyczny



</doc>
<doc id="1235275" url="https://pl.wikipedia.org/wiki?curid=1235275" title="Kokenhuza">
Kokenhuza



</doc>
<doc id="1235295" url="https://pl.wikipedia.org/wiki?curid=1235295" title="Herb powiatu opolskiego">
Herb powiatu opolskiego



</doc>
<doc id="1235301" url="https://pl.wikipedia.org/wiki?curid=1235301" title="Alternatywa Fredholma">
Alternatywa Fredholma

Alternatywa Fredholma – w analizie funkcjonalnej, twierdzenie dotyczące istnienia i jednoznaczności równań liniowych w przestrzeniach Banacha. Nazwa twierdzenia pochodzi od nazwiska Erika Fredholma, który udowodnił je w kontekście równań całkowych na przestrzeni Hilberta.
Alternatywa Fredholma jest uogólnieniem na nieskończenie wymiarowe przestrzenie Banacha następującego faktu dotyczącego algebry liniowej. Dla danego przekształcenia liniowego formula_1 na formula_2-wymiarowej przestrzeni liniowej zachodzi dokładnie jedna z możliwości:
Wersja podstawowa.
Niech formula_10 będzie zespoloną przestrzenią Banacha, formula_11 będzie liniowym operatorem zwartym oraz formula_12 niezerową liczbą zespoloną. Wówczas równanie
ma rozwiązanie dla każdego formula_14 wtedy i tylko wtedy, gdy jedynym rozwiązaniem równania
jest formula_16. Innymi słowy, równanie formula_17 ma rozwiązanie dla każdego formula_14 wtedy i tylko wtedy, gdy formula_12 nie jest wartością własną operatora formula_20
Oznaczając formula_21 gdzie formula_22 to operator identycznościowy na formula_23 powyższe jest równoważne temu, że
Wersja ogólna.
Pod pojęciem alternatywy Fredholma niektórzy rozumieją następujące twierdzenie, które opisuje wymiar jądra operatora formula_84 z jego obrazem dla operatora zwartego formula_70 na przestrzeni Banacha formula_10.
Niech formula_70 będzie operatorem zwartym na zespolonej przestrzeni Banacha formula_88 Wówczas:

</doc>
<doc id="1235302" url="https://pl.wikipedia.org/wiki?curid=1235302" title="Chesterfield FC">
Chesterfield FC



</doc>
<doc id="1235305" url="https://pl.wikipedia.org/wiki?curid=1235305" title="Bażantarnia (Żurawica)">
Bażantarnia (Żurawica)

Bażantarnia – przysiółek wsi Żurawica w Polsce, położony w województwie podkarpackim, w powiecie przemyskim, w gminie Żurawica.
W latach 1975–1998 przysiółek administracyjnie należał do województwa przemyskiego.
Przez przysiółek przebiega droga wojewódzka nr 881.

</doc>
<doc id="1235306" url="https://pl.wikipedia.org/wiki?curid=1235306" title="M163 VADS">
M163 VADS

M163 Vulcan Air Defense System (VADS) – samobieżne działo przeciwlotnicze używane przez Armię Stanów Zjednoczonych. Uzbrojenie pojazdu stanowi 20-mm działko General Dynamics M168, będące modyfikacją działka M61 Vulcan, zamontowane na platformie pojazdu M113 (M741).
Broń zaprojektowano jako uzupełnienie systemu rakietowego M48 Chaparral, jednak okazała się mało skuteczna przeciwko nowoczesnym samolotom odrzutowym. W rezultacie, w latach 80. i 90. XX wieku zaczęto używać jej do walki z lekkimi celami naziemnymi.
Pojazdy M48 i M163 zostały ostatecznie zastąpione przez systemy przeciwlotnicze M1097 Avenger i M6 Linebacker (M2 Bradley z wyrzutnią rakiet FIM-92 Stinger zamiast TOW).
Poza wersją samobieżną opracowano także wersję umieszczoną na przyczepie M167.

</doc>
<doc id="1235310" url="https://pl.wikipedia.org/wiki?curid=1235310" title="Parcelacja (Żurawica)">
Parcelacja (Żurawica)

Parcelacja – przysiółek wsi Żurawica w Polsce, położony w województwie podkarpackim, w powiecie przemyskim, w gminie Żurawica.
W latach 1975–1998 przysiółek administracyjnie należał do województwa przemyskiego.

</doc>
<doc id="1235312" url="https://pl.wikipedia.org/wiki?curid=1235312" title="Cykliniarka">
Cykliniarka

Cykliniarka — rodzaj szlifierki, służący do cyklinowania. Jest to urządzenie elektryczne składające się z silnika elektrycznego, połączonego z bębnem, na którym znajduje się papier ścierny.
Cykliniarka to nazwa potoczna. Prawidłowa nazwa tego narzędzia to szlifierka taśmowa. Występuje w dwóch wersjach:

</doc>
<doc id="1235313" url="https://pl.wikipedia.org/wiki?curid=1235313" title="Jakubów (Łotwa)">
Jakubów (Łotwa)



</doc>
<doc id="1235317" url="https://pl.wikipedia.org/wiki?curid=1235317" title="Puszja">
Puszja

Puszja (dewanagari पुष्य, ang. Pushya) – nakszatra, rezydencja księżycowa. W nomenklaturze „zachodniej” odpowiada gwiazdom γ, δ i θ Cancri.

</doc>
<doc id="1235322" url="https://pl.wikipedia.org/wiki?curid=1235322" title="David García Ilundáin">
David García Ilundáin

David García Ilundáin (ur. 2 kwietnia 1971 w Barcelonie, zm. 18 czerwca 2002) – hiszpański szachista, arcymistrz od 1996 roku.
Kariera szachowa.
Dwukrotnie reprezentował Hiszpanię na mistrzostwach świata juniorów: w 1988 r. w Timisoarze (w grupie do lat 18) oraz w 1991 r. w Mamai (do lat 20). Jeden z pierwszych sukcesów na arenie międzynarodowej odniósł w 1991 r., dzieląc III m. (za Peterem Lukacsem i Emmanuelem Bricardem, z Davidem Marciano) w Montpellier. W 1992 r. podzielił III m. (za Artaszesem Minasianem i Kevinem Spraggettem, z Zurabem Azmaiparaszwilim, Josephem Gallagherem, Draganem Barlovem, Walerijem Niewierowem, Elizbarem Ubiławą i Davorem Komljenoviceim) w otwartym turnieju w Candas, w 1993 podzielił I-VI m. w indywidualnych mistrzostwach Hiszpanii, w 1994 r. podzielił II m. (za Ivanem Moroviciem Fernandezem, z Ianem Rogersem, Igorem Chenkinem, Rusłanem Pogorełowem i Draganem Barlovem) w kolejnym "openie" rozegranym w Las Palmas, a w 1995 r. podzielił II m. w Manresie (za Władimirem Jepiszynem, z Giorgi Giorgadze i Kevinem Spraggettem) i Benasque (za Anthony Milesem, z Ulfem Anderssonem). W okresie tym należał już do czołówki hiszpańskich szachistów, w 1996 r. występując na szachowej olimpiadzie, a rok później - w drużynowych mistrzostwach Europy.
W następnych latach odniósł kolejne sukcesy, m.in. w Leon (1996, turniej B, dz. I m. z Reynaldo Verą, Aleksą Strikoviciem i Marcelino Sionem Castro), Terrassie (1996, dz. II m. wspólnie z Jesusem Nogueirasem, Władimirem Dimitrowem, Karenem Movsziszianem, Amadorem Rodriguezem, Oscarem De la Riva Aguado), Foment (1998, I m.), Montcada i Reixac (1999, dz. II m. za Olegiem Korniejewem, z m.in. Atanasem Kolewem) oraz w Paretanie (1999, dz. I m. z Wiktorem Moskalenko).
W turniejach szachowych występował do końca 2001 r., pół roku później zmarł z powodu nowotworu mózgu.
Najwyższy ranking osiągnął 1 stycznia 1996 r., z wynikiem 2550 punktów i zajmował wówczas 4. miejsce (za Aleksiejem Szyrowem, Miguelem Illescasem Cordobą i Jordim Magemem Badalsem) wśród hiszpańskich szachistów.

</doc>
<doc id="1235323" url="https://pl.wikipedia.org/wiki?curid=1235323" title="Buldeneż">
Buldeneż



</doc>
<doc id="1235326" url="https://pl.wikipedia.org/wiki?curid=1235326" title="David Garcia Ilundain">
David Garcia Ilundain



</doc>
<doc id="1235328" url="https://pl.wikipedia.org/wiki?curid=1235328" title="Macintosh Portable">
Macintosh Portable

Macintosh Portable – pierwsze podejście firmy Apple do przenośnego komputera Apple Macintosh zasilanego bateryjnie. Jest to jeden z pierwszych komputerów przenośnych, protoplastów dzisiejszych notebooków.
Historia.
Komputer architekturą odpowiada modelowi Macintosh SE, wyposażony w procesor 68HC000, wersję Motorola 68000 o niskim poborze mocy, pracującym z częstotliwością 16 MHz na szynie taktowanej 16 Mhz.

</doc>
<doc id="1235332" url="https://pl.wikipedia.org/wiki?curid=1235332" title="Zwojakoglejak desmoplastyczny wieku dziecięcego">
Zwojakoglejak desmoplastyczny wieku dziecięcego

Zwojakoglejak desmoplastyczny wieku dziecięcego (ang. desmoplastic infantile ganglioglioma, DIG) – rzadki, mieszany glejowo-neuronalny nowotworowy guz mózgu, spotykany przede wszystkim w wieku niemowlęcym. Jest guzem o niskiej złośliwości (I° według WHO). Ten typ nowotworu mózgu wyróżnił w 1987 roku VandenBerg i wsp.. Guzem niemal identycznym histologicznie i klinicznie jest desmoplastyczny niemowlęcy gwiaździak mózgu (ang. desmoplastic cerebral astrocytoma of infancy, DCAI), znany też jako powierzchowny gwiaździak opony twardej (ang. superficial dural astrocytoma) opisany przez Taratuto w 1984 roku. DCAI nie jest uwzględniony w najnowszej (2000) klasyfikacji guzów mózgu WHO. Proponowano objęcie obu guzów wspólną nazwą "desmoplastycznych guzów neuroepitelialnych położonych nadnamiotowo u dzieci", ale określenie nie przyjęło się.
Epidemiologia.
DIG jest rzadkim guzem. W 15,8% przypadków rozpoznawany jest w okresie noworodkowym i niemowlęcym, rzadko u dzieci starszych. Średni wiek chorych wynosi 2-18 miesięcy.
Objawy i przebieg.
Obraz mikroskopowy.
Obraz histologiczny guza jest różnorodny. Stwierdza się obecność pęczków włókienkowych z silną desmoplazją podścieliska, przypominającą obraz nerwiakowłókniaka. Opisuje się także "wiatraczkowe" układy komórek, przypominające układy komórkowe w preparatach dermatofibroma. Cechą charakterystyczną DIG jest obecność komórek neuronalnych, przypominających komórki zwojowe. W DCAI nie ma tych komórek, poza tym obraz mikroskopowy jest identyczny.
Profil immunohistochemiczny.
Komórki guza często wykazują ekspresję GFAP.
Cytogenetyka.
Jak dotąd nie wykazano nieprawidłowości genu "TP53" w komórkach guza, nie wykazano też utraty heterozygotyczności (LOH) na chromosomie 10 i 17.
Rozpoznanie.
Ustalono kryteria kliniczno-patologiczne rozpoznania DIG/DCAI:
Leczenie.
Leczenie jest chirurgiczne.
Rokowanie.
W przypadkach typowych histopatologicznie i w których udało się przeprowadzić radykalną operację, rokowanie oceniane jest na bardzo dobre.

</doc>
<doc id="1235333" url="https://pl.wikipedia.org/wiki?curid=1235333" title="Guz mózgu">
Guz mózgu



</doc>
<doc id="1235335" url="https://pl.wikipedia.org/wiki?curid=1235335" title="Zespół Morgagniego, Adamsa i Stokesa">
Zespół Morgagniego, Adamsa i Stokesa



</doc>
<doc id="1235338" url="https://pl.wikipedia.org/wiki?curid=1235338" title="Aślesza">
Aślesza

Aślesza (sanskryt आश्लेषा, trl. āśleṣā, ang. Asalesha, "obejmować") – nakszatra, rezydencja księżycowa. Osoby urodzone pod wpływem tej nakszatry posiadają hipnotyczne oczy i przenikliwe, paraliżujące spojrzenie. Mają zdolność głębokiego wglądu w ludzką naturę; potrafią dostrzegać ukryte w niej tajemnice; obdarzeni są prawdziwą mądrością.

</doc>
<doc id="1235346" url="https://pl.wikipedia.org/wiki?curid=1235346" title="John Strachey (1823–1907)">
John Strachey (1823–1907)

John Strachey (ur. 5 czerwca 1823 w Londynie, zm. 19 grudnia 1907) – brytyjski administrator kolonialny w Indiach Brytyjskich. W 1872 pełnił tymczasowo funkcję wicekróla Indii.
Pracę w indyjskiej administracji rozpoczął już jako dziewiętnastolatek w 1842. W 1861 stanął na czele powołanej przez wicekróla komisji badającej przyczyny wybuchu epidemii cholery. Rok później został komisarzem ds. sądownictwa w Prowincjach Centralnych. W 1864 stanął na czele komisji ds. warunków sanitarnych w armii. Dwa lata później został szefem administracji kolonialnej w prowincji Oudh.
W 1868 został członkiem rady doradczej przy wicekrólu. Po śmierci lorda Mayo w zamachu w1872, tymczasowo wypełniał jego obowiązki jako wicekróla. Następnie był gubernatorem Prowincji Północno-Zachodnich, jednak pod naciskiem wicekróla i ministra ds. Indii po dwóch latach zrezygnował i wrócił do zasiadania w radzie, gdzie odpowiadał za kwestie finansowe.
W 1880 powrócił do Anglii, gdzie od 1885 do 1895 zasiadał w kolejnej radzie doradczej, tym razem przy ministrze ds. Indii. Był autorem lub współautorem trzech książek o historii Indii. Zmarł w 1907.

</doc>
<doc id="1235351" url="https://pl.wikipedia.org/wiki?curid=1235351" title="Uwały Północne">
Uwały Północne

Uwały Północne (825; ros. "Северные Увалы" – "Siewiernyje Uwały") – pasmo wzgórz w północnej części Niziny Wschodnioeuropejskiej. 
Uwały Północne ciągną się z zachodu na wschód, w poprzek Niziny Wschodnioeuropejskiej, w przybliżeniu wzdłuż równoleżnika 60°N, na długości około 600 km. Na zachodzie przechodzą w Wyżynę Galicką, na wschodzie łączą się z podnóżami Uralu Północnego. 
Uwały Północne stanowią pasmo falistych wzniesień (do 293 m n.p.m.). Zbudowane są z osadów polodowcowych i fluwioglacjalnych z wychodniami skał podłoża w wyższych miejscach. Są pokryte głównie lasami iglastymi, w dużej części zabagnione. 
Uwały Północne stanowią dział wód między zlewnią Wołgi (Wiatki i Kamy) w zlewisku Morza Kaspijskiego na południu a zlewniami Dwiny i Peczory na północy.

</doc>
<doc id="1235353" url="https://pl.wikipedia.org/wiki?curid=1235353" title="Dongdaegu (stacja kolejowa)">
Dongdaegu (stacja kolejowa)

Dongdeagu – staca kolejowa w Daegu, w Korei Południowej. Znajduje się tu 6 peronów.

</doc>
<doc id="1235360" url="https://pl.wikipedia.org/wiki?curid=1235360" title="Wyrobiska eksploatacyjne">
Wyrobiska eksploatacyjne

Wyrobiska eksploatacyjne – wyrobiska górnicze, z których bezpośrednio wydobywa się złoże. Wykonuje się je w złożu wzdłuż jego rozciągłości i upadu. Są to tzw. przecinki lub rozcinki ścianowe (tzw. ściany).

</doc>
<doc id="1235361" url="https://pl.wikipedia.org/wiki?curid=1235361" title="Góra Potaczkowa">
Góra Potaczkowa



</doc>
<doc id="1235362" url="https://pl.wikipedia.org/wiki?curid=1235362" title="Żukowo (wieś w powiecie kartuskim)">
Żukowo (wieś w powiecie kartuskim)

Żukowo (dodatkowa nazwa w j. kaszub. Żukòwò) – wieś kaszubska w Polsce, położona w województwie pomorskim, w powiecie kartuskim, w gminie Żukowo.
Do 31 grudnia 2014 r. wyróżniano dodatkowo kolonię Elżbietowo (nie mylić z osiedlem miasta Żukowa o tej samej nazwie).
W latach 1975–1998 miejscowość administracyjnie należała do województwa gdańskiego.
Miejscowości nie należy mylić z miastem Żukowo - siedzibą władz gminy.

</doc>
<doc id="1235364" url="https://pl.wikipedia.org/wiki?curid=1235364" title="Nowotwór dysembrioplastyczny neuroepitelialny">
Nowotwór dysembrioplastyczny neuroepitelialny

Dysembrioplastyczny nowotwór neuroepitelialny (ang. "dysembryoplastic neuroepithelial tumor", DNET, DNT) – nadnamiotowy mieszany, glejowo-neuronalny łagodny nowotworowy guz mózgu, charakteryzujący się rozrostem ograniczonym do kory mózgowej i spotykany przede wszystkim przed 20. rokiem życia. Jest guzem o niskiej złośliwości (I° według WHO).
Historia.
Ten typ guza opisała Catherine Daumas-Duport i wsp. w 1988 roku. Prawdopodobnie pierwszym który opisał DNT był jednak Cavanagh w 1958 roku, który mylnie rozpoznał go jako zmianę hamartomatyczną.
Epidemiologia.
DNT jest dość rzadkim guzem. Szacuje się, że stanowi mniej niż 1% nowotworów neuroepitelialnych. Rozpoznawany jest przede wszystkim u dzieci, zwłaszcza w ośrodkach neurochirurgicznych zajmujących się leczeniem padaczki. Opisano przypadki DNT w przebiegu nerwiakowłókniakowatości typu 1.
Etiologia.
Według Daumasa-Dauporta guz nie jest jedną jednostką patologiczno-kliniczną, ale obejmuje spektrum zaburzeń. Metody cytogenetyczne nie wykazały związku określonych nieprawidłowości molekularnych z tym typem rozrostu. Niekiedy powraca się do pierwotnej koncepcji Cavanagha hamartomatycznego charakteru DNT- przemawiają za tym przede wszystkim często obecne w sąsiadującej korze zmiany dysplastyczne, a także wyjątkowo łagodny i przewlekły charakter choroby (opisywano DNT u 75-letniego chorego z ponadsześćdziesięcioletnim wywiadem w kierunku padaczki).
Istnieją teorie, według których punktem wyjścia guza miałaby być wtórna warstwa rozrodcza (secondary germinal layer) obejmująca zakręt zębaty, podoponową i podwyściółkową warstwę rozrodczą oraz zewnętrzną warstwę ziarnistą móżdżku. Inni uważają, że DNT tworzy spektrum neuronalnych nowotworów drobnokomórkowych z nerwiakiem komórkowym ośrodkowym ("neurocytoma") i nerwiakiem zarodkowym ("neuroblastoma").
Objawy i przebieg.
Dominującym objawem są zazwyczaj lekooporne napady padaczkowe. Niemal zawsze wynik badania EEG jest nieprawidłowy.
Badania neuroobrazowe.
Tomografia komputerowa uwidacznia ognisko hipodensyjne, w 20-36% przypadków ze zwapnieniami. W tomografii komputerowej guz nie zawsze jest widoczny, a najpewniejszą metodą obrazowania guza jest MRI. W MRI guz jest hipointensywny w obrazach T1-zależnych, znacznie hiperintensywny w obrazach T2-zależnych, a i izo- lub hipointensywny w sekwencji FLAIR. Rzadko obserwuje się wzmocnienie kontrastowe.
Obraz histologiczny.
Histologicznie stwierdza się obecność mnogich guzków ograniczonych do kory mózgowej, zbudowanych z komórek przypominających oligodendrocyty (ang. oligodendrocyte-like cells, OGC).
Profil immunohistochemiczny.
OLC dają dodatnią reakcję na białko S-100 i ujemną na GFAP. Komórki neuronalne są synaptofizynododatnie, a komórki glejowe GFAP-dodatnie. Ekspresja antygenu Ki-67 dotyczy mniej niż 1% komórek.
Ultrastruktura.
Ultrastrukturalnie komórki guza przypominają oligodendrocyty i mają cechy zróżnicowania neuronalnego. Widoczne są okrągłe jądra, pofałdowane (niekiedy), z wyraźnym jąderkiem, wypustki przypominające neuryty, obszary specjalizacji synaptycznej, liczne polimorficzne pęcherzyki z gęstym elektronowo rdzeniem, jasne pęcherzyki synaptyczne, równolegle ułożone mikrotubule, typowe zakończenia aksonalne, filamenty pośrednie (bardzo rzadko, mogą świadczyć o różnicowaniu w kierunku astrocytarnym), koncentryczne skupiska lamelli (wskazują na zróżnicowanie oligodendroglejowe). Opisywano warstwowe pasmowate struktury przypominające mielinę, otaczające pojedyncze komórki guza; obraz przypomina nieprawidłową mielinizację komórek o zróżnicowaniu neuronalnym w PNET.
Rozpoznanie.
Kryteria rozpoznania DNET według Daumasa-Duporta to:
Różnicowanie.
W diagnostyce różnicowej DNET należy uwzględnić:
Leczenie i rokowanie.
Leczenie polega na chirurgicznej resekcji guza (lezjonektomia). Rokowanie oceniane jest jako bardzo dobre, nawet w przypadku niedoszczętności zabiegu.

</doc>
<doc id="1235365" url="https://pl.wikipedia.org/wiki?curid=1235365" title="Oligodendrocyty">
Oligodendrocyty



</doc>
<doc id="1235367" url="https://pl.wikipedia.org/wiki?curid=1235367" title="Radźas">
Radźas

Radźas lub guna radźasu (dewanagari रजोगुण, transkrypcja radźoguna) – guna pasji, charakteryzuje ją wzajemny pociąg kobiety i mężczyzny. Kiedy ta guna wzrasta, rozwija się żądza przyjemności materialnych, czyli pragnienie zadowalania zmysłów.
Człowiek będący pod wpływem "guny pasji" pragnie szacunku społecznego czy narodowego, chce mieć szczęśliwą rodzinę, dzieci, żonę i dom itd. Przywiązanie do owoców swojej pracy wiąże człowieka (dosłowne znaczenie słowa "guna" to sznur). Praca konieczna jest dla zadowolenia żony, dzieci i społeczeństwa oraz utrzymania swego prestiżu. Cały materialny świat znajduje się mniej lub bardziej pod wpływem guny pasji. Według kryteriów tej guny, współczesna cywilizacja jest uważana za bardzo zaawansowaną. W poprzednich jugach cywilizację uważano za bardzo zaawansowaną, jeśli była w gunie dobroci.
Człowiek w gunie pasji może być zaangażowany w jakąś działalność przynoszącą korzyści; posiada tyle ile może i wydaje to na dobre cele. Czasami próbuje otwierać szpitale, wspomaga jakieś instytucje dobroczynne itd.

</doc>
<doc id="1235368" url="https://pl.wikipedia.org/wiki?curid=1235368" title="William Marrion Branham">
William Marrion Branham

William Marrion Branham (ur. 6 kwietnia 1909, zm. 24 grudnia 1965) – chrześcijański pastor, ewangelista i nauczyciel, uznawany za jednego z głównych prekursorów uzdrowieniowego przebudzenia zielonoświątkowego, mającego miejsce po II wojnie światowej. Przez swoich naśladowców, uznających jego służbę i nauczanie za potwierdzone przez Boga, jest uznawany za jednego z ostatnich proroków posłanych do kościoła czasów ostatecznych. Przez krytyków zaś – za fałszywego proroka głoszącego niebiblijne nauki i podważającego fundamentalne chrześcijańskie doktryny.
Celem służby w początkowym okresie jego działalności było głoszenie Ewangelii i modlitwa za chorych, w późniejszym okresie uważał się za proroka i nauczyciela, który ma przywrócić chrześcijaństwu te cechy, które charakteryzowały je w czasie początków jego istnienia, co w praktyce doprowadziło do utworzenia nowego ruchu religijnego (tzw. „branhamowcy”).
Życiorys.
Dzieciństwo, nawrócenie i wprowadzenie do służby.
William Branham urodził się 6 kwietnia 1909 roku w drewnianej chacie w Kentucky. Pierwszych dziewięcioro dzieci Charlesa i Elisabeth Branhamów wychowywało się w pobliżu Jeffersonville, w stanie Indiana. Jako chrześcijanie Branhamowie mieli korzenie katolickie, niemniej jednak katolikami byli tylko formalnie (tzw. niepraktykujący), a dzieci od najmłodszych lat miały kontakt z innymi denominacjami chrześcijańskimi (Branham po urodzeniu został pobłogosławiony w kaplicy baptystycznej Lone-Star).
W momencie przyjścia na świat syna Williama Branhamowie byli rodziną bardzo ubogą, żyjącą w nędznych warunkach bytowych. Ojciec Charles Branham był drwalem, pracował ciężko by utrzymać rodzinę, jednak był także alkoholikiem. W swoich późniejszych latach życia William Branham często nawiązywał do alkoholizmu ojca w kontekście problemów, jakich przysparzał mu on w jego trudnym, wypełnionym ubóstwem dzieciństwie.
Według relacji Branhama od najmłodszych lat doznawał on nadprzyrodzonych przeżyć, włącznie z nadnaturalnymi wizjami. Jako kilkuletni chłopiec, podczas pracy na przydomowym podwórku, miał usłyszeć głos: „Nigdy nie pij i nie pal, i w żaden sposób nie zanieczyszczaj się przez niemoralne postępowanie z kobietami, bo kiedy będziesz starszy musisz dla mnie wykonać dzieło”.
W wieku 18 lat Branham pracował przy spędzie bydła w Arizonie. Z powodzeniem uprawiał także boks; wygrał 15 zawodowych walk. W wieku dwudziestu kilku lat doświadczył chrześcijańskiego nawrócenia, a następnie został ordynowany na stanowisko pomocnika pastora w baptystycznym zborze misyjnym w Jeffersonville.
Krótko po ordynowaniu, 11 czerwca 1933 roku, kiedy William Branham chrzcił ludzi w rzece Ohio, blisko Jeffersonville, zgromadzone na tej uroczystości osoby zobaczyły jasne, oślepiające Światło, które zstąpiło i zawisło nad Branhamem, a następnie miał rozlec się głos: „Jak Jan Chrzciciel był posłany, by poprzedzić pierwsze przyjście Chrystusa, tak twoje poselstwo poprzedzi Jego drugie przyjście”.
Życie Branhama obfitowało w tragedie, cierpienia i niedostatki. Był półanalfabetą i słabo władał językiem angielskim.
Publiczna usługa.
Branham podjął decyzję o samodzielnej pracy misyjnej między innymi wskutek nieporozumienia z pastorem zboru w sprawie ordynacji kobiet do służby głoszenia. Następnie przeprowadził serię zgromadzeń przebudzeniowych, początkowo namiotowych, potem w wynajętej na ten cel sali. W 1933 roku zbudowano nową salę zgromadzeń o nazwie Branham Tabernacle.
W maju 1946 roku Branham złożył świadectwo, że odwiedził go anioł, zlecając mu ewangeliczną i uzdrowieniową służbę, której zasięg miał stać się ogólnoświatowy. Jednak członkowie rodziny Branhamów potwierdzają, że przeprowadzał on kampanie uzdrowieniowe już wcześniej, na przykład w 1941 roku miał dwutygodniowe zgromadzenie przebudzeniowe w Milltown, zaś jego traktat „Nie byłem nieposłuszny tej niebiańskiej wizji” wskazuje, że jego uzdrowieniowa służba była już w tym czasie rozpowszechniona.
W połowie lat 40. kampanie uzdrowieniowe William Branham przeprowadzał głównie przy współpracy z zielonoświątkowymi. Było to efektem znajomości z Gordonem Lindsay’em, którego poznał w 1947 roku. Wkrótce Gordon Lindsay stał się jego głównym menadżerem i promotorem. W tym okresie do jego grupy ewangelizacyjnej dołączyło kilku przywódców grup zielonoświątkowych (między innymi Ern Baxter, F.F. Bosworth). Gordon Lindsay założył w 1948 roku czasopismo „Głos uzdrowienia”, pierwotnie w całości poświęcone relacjom z uzdrowieniowych kampanii Williama Branhama.
Rozpoczął się okres serii kampanii uzdrowieniowych, cieszących się powodzeniem i uznaniem wśród uczestników, których liczba ciągle wzrastała. W czerwcu 1947 roku czasopismo „Wieczorne Słońce” z Jonesboro w Arkansas relacjonowało: „...od czasu, kiedy kaznodzieja Branham otworzył swoje zgromadzenia namiotowe, Jonesboro zostało odwiedzone przez obywateli co najmniej dwudziestu pięciu stanów oraz Meksyku. Liczba uczestników zgromadzeń przypuszczalnie przewyższyła 20 tysięcy”. Wiele innych gazet relacjonowało i entuzjastycznie komentowało liczne uzdrowienia i nawrócenia mające miejsce podczas tych zgromadzeń.
Owe uzdrowienia z najcięższych chorób i kalectw, nawrócenia i rosnąca popularność tych zgromadzeń stały się powodem rozszerzenia pola działania Williama Branhama i grupy jego współpracowników na wiele krajów na całym świecie. W opinii współczesnych Branhamowi obserwatorów i komentatorów jego działalności „Branham wypełnił największe stadiony i hale na świecie” (poza Stanami Zjednoczonymi była to Kanada, Republika Południowej Afryki, a w Europie m.in. Finlandia, Szwajcaria i Niemcy). Jakkolwiek uzdrowienia dzięki wierze doznało tysiące osób (w tym uzdrowień z najcięższych i uznanych za śmiertelne chorób), to jednak jako bardzo prestiżowe ze względu na ich ważną pozycję społeczną osób uzdrowionych najczęściej wymienia się m.in. uzdrowienie z kalectwa kongresmena USA Upshowa (po 66 latach choroby) oraz uzdrowienie ze stwardnienia rozsianego króla Anglii Jerzego VI.
W Durban (RPA) w 1951 roku przeprowadzał zgromadzenia ewangelizacyjno-uzdrowieniowe przy współpracy Apostolskiej Misji Wiary, Zgromadzeń Bożych, Zielonoświątkowego Kościoła Poświęcenia oraz Kościoła Bożego Pełnej Ewangelii. Zgromadzenia odbyły się w jedenastu miastach, z frekwencją około pół miliona osób. W ostatnim ze zgromadzeń w Durban, mającym miejsce na torze wyścigowym Greyville, wzięło udział około 45 000 ludzi, a dalsze tysiące pozostało poza torem Greyville z powodu braku miejsca.
Od połowy lat 50. Branham nauczał, że ani nauka unitarian, ani trynitarian nie jest poprawna, ponieważ Bóg jest jedną osobą, która przejawia się w trzech urzędach – tak samo, jak np. mąż może być zarówno ojcem, jak i dziadkiem. Są to więc trzy tytuły, wskazujące jednak na pojedynczą osobę. Kiedy zaczął otwarcie wypowiadać się na temat nauk, takich jak bóstwo oraz nasienie węża, popularność jego usługi zaczęła spadać.
Odwiedziny anioła i nadprzyrodzone znaki.
Osoby uznające Williama Branhama za ustanowionego przez Boga proroka wierzą, że jego służba jest wypełnieniem biblijnych proroctw związanych z czasem końca. On sam twierdził (a potwierdzali to liczni świadkowie i współpracownicy), że dane mu były dwa nadprzyrodzone dary mające uwiarygodnić go wobec uzdrawianych ludzi, a także wzbudzić w nich większą wiarę w obliczu Źródła uzdrawiającej ich Mocy, czyli Jezusa Chrystusa. Pierwszy z tych darów to fizycznie pojawiający się znak na lewej dłoni Branhama, pozwalający lokalizować miejsce i rodzaj choroby, drugi dar to zdolność objawiania bieżących myśli i faktów z przeszłości uzdrawianej osoby.
Drugi z darów zaczął się manifestować w działalności Branhama nieco później niż pierwszy, lecz już od lipca 1949 roku współpracujący z Branhamem kaznodzieje zaczęli świadczyć, że potrafi on objawić myśli, przeżycia i potrzeby poszczególnych ludzi, którzy podchodzili do niego w kolejce modlitwy uzdrowieniowej podczas zgromadzeń. Sam Branham twierdził, że poznanie to miało charakter widzenia, a uzdrawiana osoba odczuwała odejście dolegliwości wtedy, kiedy Branham otrzymał to widzenie. Ern Baxter (współpracujący z Williamem Branhamem od 1947 do 1954 roku) w jednym z wywiadów udzielonych w 1978 roku powiedział: „Branham posiadał niewiarygodne Słowo poznania. Zanim modlił się za jakąś osobę, przekazywał dokładne szczegóły jej dolegliwości, a również szczegóły jej życia, takie jej miejsce zamieszkania, zatrudnienie, działalność, a nawet wydarzenia w dzieciństwie. Przez wszystkie lata, kiedy mu towarzyszyłem, Branham nigdy nie dopuścił się błędu jeśli chodzi o to Słowo poznania, a dotyczyło to tysięcy przypadków”.
William Branham często opisywał przeżycie, które dotyczyło wizyty anioła w maju 1946 roku i powierzonej mu za jego pośrednictwem misji. Gdy modlił się, ze słupa Światła wyszedł anioł i powiedział: „Nie bój się. Jestem posłany od obecności Wszechmogącego Boga, aby powiedzieć ci, że twoje szczególne narodzenie i niezrozumiane życie zostało przewidziane, byś otrzymał dar Bożego uzdrawiania dla ludzi tego świata. Jeśli będziesz szczery w modlitwie i doprowadzisz ludzi do tego, by ci uwierzyli, nic nie ostoi się przed twoją modlitwą, nawet rak. Udasz się do wielu krajów i będziesz się modlił za królów i władców. Będziesz głosił do tłumów ludzi, a tysiące przyjdą do ciebie po poradę”. Powodzenie w jego służbie uzdrowieniowej na całym świecie było wypełnieniem tego proroctwa.
W 1948 roku kaznodzieja Branham złożył świadectwo, że zobaczył w wizji chłopca, który został wzbudzony z martwych. Opowiadając szczegóły tej wizji, poprosił swoje liczne audytorium o zapisanie tego proroctwa na niezadrukowanych wstępnych kartkach swoich Biblii.
Gordon Lindsay w jednej z biografii Williama Branhama napisał, że ta wizja wypełniła się dwa lata później podczas podróży do Helsinek, w Finlandii w 1950 roku, gdzie w pobliżu miasta Kuopio, na poboczu drogi, leżał uderzony przez samochód martwy chłopiec. Przejeżdżająca tamtędy grupa Branhama zatrzymała się i wtedy kaznodzieja Branham poprosił, by usunięto prześcieradło przykrywające ciało martwego chłopca, Branham rozpoznał bowiem tę scenę jako zgodną z tym, co zobaczył dwa lata wcześniej w wizji. Lindsay, członek tej grupy, relacjonował, że William Branham modlił się nad tym chłopcem, który został zmartwychwzbudzony. Chłopiec ten miał na imię Kari Holma.
24 stycznia 1950 roku w Sam Houston Coliseum, w Houston, w stanie Texas, w czasie zgromadzenia została wykonana niezwykła fotografia. Jako jedyna udana z całej użytej w aparacie rolki filmu, fotografia ukazywała aureolę światła nad głową Williama Branhama. Z powodu niezwykłości tej fotografii poddano ją badaniu przez rzeczoznawcę FBI do spraw kwestionowanych dokumentów (George J. Lacy). George’a Lacy po jej zbadaniu odrzucił możliwość przypadkowego powstania tej fotografii, czy to jako skutku niezamierzonego błędu, czy to chęci dokonania fałszerstwa. Fotografia, której oryginał przechowywany jest w archiwach Biblioteki Kongresu w Waszyngtonie, dla wierzących poselstwu Branhama stała się jednoznacznym dowodem Bożego potwierdzenia w służbie Williama Branhama, jako przedstawiająca utrwalone Nadprzyrodzonego Światło.
Krucjata w RPA 1951.
Branham odwiedził około 20 krajów świata. Jedną z jego ważniejszych zagranicznych kampanii była krucjata przeprowadzona w RPA w 1951 (październik-grudzień). Trwała 10 tygodni, przeprowadzona została w 11 głównych miastach, odbyło się ponad 120 spotkań, w których uczestniczyło ponad pół miliona ludzi. Rozpoczęła się 3 października, ale Branham przybył 6 października. Oprócz Branhama uczestniczył w niej F.F. Bosworth i W.J. Ern Baxter. Celem tej kampanii oprócz nawróceń były modlitwy o uzdrowienie. Stadsklev opublikował świadectwa 100 osób, które miały doświadczyć uzdrowienia. Według Stadskleva kilkadziesiąt tysięcy osób miało podpisać „karty decyzji”, jednak nikt nie próbował ich zliczyć. W największym zgromadzeniu uczestniczyło około 55–60 tysięcy osób (na torze wyścigowym w Durban). Ze względu na apartheid osobno organizowano spotkania dla ludności białej i niebiałej. Większość spotkań zostało zorganizowanych dla ludności białej. Na największym spotkaniu dla ludności niebiałej przybyło 15 tysięcy osób.
Krucjata została opisana w książce przez Juliusza Stadskleva, jednego z jej uczestników. Autorem drugiego rozdziału jest Bosworth. Rozdział piąty to sprawozdania uczestników.
Upadek.
W 1948 roku Branham przechodził załamanie nerwowe, które wynikało z przepracowania fizycznego i umysłowego. Ustawiały się przed nim długie kolejki chorych czekających na uzdrowienie, Branham nie wiedział kiedy przerwać i w rezultacie często modlił się do wczesnych godzin porannych. Z tego powodu Gordon Lindsay skrócił czas jego usługiwania do jednej godziny, przestano też wpuszczać gości do jego pokoju hotelowego. Po załamaniu nerwowym Branham zaczął obwiniać swoich współpracowników, zwłaszcza Lindsaya, o nadmierne obciążanie go. Po powrocie do zdrowia większe spotkania zaczął organizować dopiero w 1950.
Roberts Liardon ocenia, że sukces Branhama został w dużym stopniu zapracowany przez Lindsaya. Branham jednak nie doceniał go, oskarżał i porzucił go. Po odejściu Lindsaya Branham został otoczony pochlebcami. Zdaniem Liardona porzucenie Lindsaya było wielkim błędem, a Branham zaczął głosić fałszywe herezje.
Branham nie znał się na finansach i nie dbał o sprawy organizacyjne; nowi dyrektorzy zaczęli wykorzystywać fundusze, aby się wzbogacić. Nagle zaczęło ubywać ludzi na spotkaniach, zmalała liczba przychodzących listów – z tysiąca dziennie do około 75. Branham wpadł w długi i rozważał nawet porzucenie służby i podjęcie świeckiej pracy. W latach, gdy finansami kierował Lindsay, Urząd Skarbowy nie interesował się finansami, jednak w 1956 roku postawił Branhamowi zarzut unikania płacenia podatków i ukarano go grzywną w wysokości 40 tysięcy dolarów, którą spłacał do końca swego życia.
Pochlebcy nazywali go nowym Eliaszem i aniołem siódmego okresu w historii Kościoła. Branham w końcu zorientował się, że powstał kult jego osoby. W latach 60. rozpaczał nad utratą popularności i zauważył, że inni ewangeliści go wyprzedzili (Billy Graham, Oral Roberts, Tommy Osborn i Tommy Hicks). By odzyskać popularność, zaczął przepowiadać przyszłość i głosić osobliwe nauki.
Według Robertsa Liardona przewidział, że w niedalekiej przyszłości powstanie „ruch wiary” – powstał on w końcu lat 70. – i chciał być jego liderem.
Siedem pieczęci.
Jako szczytowy punkt swojej służby William Branham uważał serię swoich kazań na temat Siedmiu Pieczęci. (Księga Objawienia 6,1-17 oraz 8,1) wygłoszonych w dniach 17–24 marca 1963 roku. Kilka tygodni wcześniej otrzymał wizję, która wypełniła się na Górze Zachodzącego Słońca (Sunset Mountain) w Arizonie. W tym miejscu podczas spotkania z grupą siedmiu aniołów otrzymał polecenie otwarcia (wyjaśnienia znaczenia) tych biblijnych Pieczęci, co zrealizował podczas cyklu kazań w marcu 1963 roku. W rzeczywistości, wbrew wcześniejszym zapowiedziom, w owych kazaniach objawił bardzo niewiele nowych doktryn. Zasadniczo przesłanie zostało przekazane wcześniej podczas cyklu kazań o siedmiu wiekach Kościoła.
Ten olbrzymi obłok (rozmiar sięgający około 30 na 26 mil) został sfotografowany przez wielu obserwatoriów (jego zdjęcie ukazało się w magazynie „Life” 17 maja 1963 roku). Zjawisko to było także badane przez specjalistów między innymi University of Arizona’s Institute of Atmospheric Physics. Stwierdzono, że była to chmura nieznanego dotychczas typu, występująca poza strefą normalnego występowania chmur i powstała wskutek wystrzelenia rakiety. Krytycy twierdzili, że obłok ten był rezultatem eksplozji rakiety, która miała miejsce w tamtych dniach z Vandenberg Air Force Base, około 800 km na zachód. Branhamowcy wierzą, że ten obłok miał nadprzyrodzone pochodzenie i wskazują na biblijne odnośniki, które mówią o powrocie Pana Jezusa Chrystusa w obłoku. Uczestnicy spotkania na Sunset Mountain (towarzyszący Branhamowi mężczyźni) relacjonują zjawiska towarzyszące temu wydarzeniu – słyszany był potężny odgłos, przypominający wybuch, następnie powstał olbrzymi obłok, który ukształtowany na niebie przypominał swoim kształtem obrys głowy Chrystusa z obrazu Hoffmana.
Po tej wizji Branham przeniósł się do Arizony i zamieszkał w Tucson. W okresie tym nie był przyjmowany przez zielonoświątkowe zbory, na co się uskarżał.
Śmierć.
William Branham poniósł śmierć w konsekwencji urazów poniesionych w wyniku wypadku samochodowego, kiedy to jego samochód zderzył się czołowo z innym samochodem, prowadzonym przez pijanego kierowcę, jadącym „pod prąd” niewłaściwym pasem ruchu. Było to 18 grudnia 1965 roku na autostradzie U.S. Highway 60 w pobliżu Friona w stanie Texas. W wypadku tym poważne urazy odniosła także córka Branhama Sara i jego żona Meda, której serce przez jakiś czas nie wykazywało oznak pracy. Odzyskała tętno i przytomność po modlitwie przytomnego jeszcze męża. Sam Branham z wraku samochodu wydobyty został po około 45 minutach. Zmarł sześć dni później, 24 grudnia 1965 roku o godzinie 17:49 w szpitalu w Amarillo.
Jego ciało zostało przewiezione do Jeffersonville, w stanie Indiana, gdzie, po opóźnieniu, odbył się jego pogrzeb. Kamień nagrobny ma kształt piramidy, co odzwierciedla nauczanie Branhama na temat Kościoła, który poprzez wieki został przywrócony do pierwotnego stanu i jest gotów na powrót Kamienia Szczytowego, Pana Jezusa Chrystusa. Na pomniku umieszczono napis, że jest aniołem okresu laodycejskiego i jedyną osobą godną, by otworzyć „siódmą pieczęć” Apokalipsy.
Śmierć Branhama była szokiem dla branhamistów. Pogrzeb odbył się dopiero cztery miesiące później 11, kwietnia 1966. Do tego czasu ciało trzymano w lodówce i oczekiwano zmartwychwstania. Według oficjalnej wersji opóźnienie wynikało z potrzeby powrotu pani Branham do pełni zdrowia po zranieniach wywołanych wypadkiem. Branhamowcom trudno było przyjąć do wiadomości śmierć Branhama; jeszcze w latach 80. krążyły pogłoski o jego zmartwychwstaniu. Co roku w Branham Tabernacle odbywa się specjalne nabożeństwo wielkanocne, podczas którego zgromadzeni słuchają kazań Branhama.
Proroctwa.
W 1933 roku William Branham otrzymał siedem proroctw (określanych jako kluczowe) dotyczących końca czasów. W tym też czasie pięć pierwszych proroctw uznano jako spełnione.
Oto opis tych proroctw słowami samego Branhama:
Pod koniec życia interpretował, że siódma wizja spełni się w roku 1977 i będzie to koniec świata. Gdy data się nie spełniła Ewald Frank uznał, że Branham nigdy tej daty nie wyznaczył, a całą odpowiedzialność zrzucił na Lee Vayle’a, który w 1964 zredagował książkę „Siedem wieków Kościoła” w oparciu o kazania Branhama. Jednak data 1977 pojawia się również w kazaniu Branhama z 1961 roku – „w 1977 r. upływa siedemdziesiąty jubileusz dokładnie 3430 lat licząc od pierwszego jubileuszu wymienionego w księdze Kapłańskiej 25,8” – ("The Seventieth Week of Daniel", wygłoszone 6 sierpnia 1961 [tape #61-0806]).
Proroctwo dotyczące Los Angeles.
W 1964 roku zapowiedział, że Los Angeles zostanie zalane przez Pacyfik.
Po tym proroctwie część jego zwolenników z Kalifornii przeniosło się do Tucson.
Te słowa proroctwa są przez zwolenników poselstwa Branhama traktowane szczególnie poważnie. Zwracają oni uwagę na powszechnie panującą wśród sejsmologów opinię na temat położenia geologicznego zachodniego wybrzeża Ameryki. Biorąc pod uwagę, że leży ono na złączu dwóch głównych płyt tektonicznych (uskok San Andreas) i fakt istnienia pod wybrzeżem Kalifornii olbrzymiej pustki geologicznej, każde najbliższe trzęsienie ziemi w tym rejonie może mieć skutki niespotykane w dotychczasowej historii Ziemi.
Nauczanie.
William Branham jako kaznodzieja wygłosił tysiące poselstw, z czego 1124 zostało nagranych i spisanych w formie broszur. Jak wielu innych historiozoficznie wykładających Apokalipsę, wierzył, że siedem kościołów opisanych w Księdze Objawienia (2 i 3 rozdział), przedstawia historyczne okresy chrześcijańskiego kościoła, od jego początków aż do czasów dzisiejszych – „aniołowie” posłani kolejno do każdego z kościołów to apostoł Paweł, Ireneusz, Marcin z Tours, Kolumba, Luter i Wesley. Przez wierzących w Poselstwo siódmym posłańcem – aniołem do ostatniego z kościołów (Laodycei – symbolu czasów współczesnych, a jednocześnie czasów końca) określony został sam William Branham. Sam nigdy oficjalnie nie przyznał, że to on miałby być posłańcem czasów ostatecznych, jednak niedwuznacznie to sugerował.
Podczas głoszenia często zmieniał wątek, następujące po sobie zdania nie zawsze logicznie się wiązały z sobą, niejednokrotnie nie sposób było zrozumieć, o co mu chodzi.
William Branham a natura Bóstwa.
William Branham odrzucił tradycyjną naukę chrześcijańskiej teologii dotyczącą trójcy na rzecz nauczania, które po analizie można zakwalifikować jako mające swoje podstawy w doktrynie modalizmu.
William Branham nauczał monoteizmu, jeśli chodzi o zrozumienie istoty Bóstwa, twierdząc, że nie ma osobowej różnicy pomiędzy Ojcem, Synem i Duchem Świętym, a te osoby Bóstwa są tym samym Bogiem w trzech różnych manifestacjach albo urzędach.
Branham określił Jezusa Chrystusa jako tego, który jest pełnią Bóstwa objawioną cieleśnie:
Poglądy na temat chrztu wodnego.
Konsekwencją nauki Branhama o trójcy jest jego pogląd dotyczący chrztu. Uznawał on za nieważny chrzest dokonany w imieniu Ojca, Syna i Ducha Świętego jako trzech oddzielnych osób Bóstwa. Branham wykazywał, że według nauki Biblii imię „Pan Jezus Chrystus” jest tożsame z imieniem Ojca, Syna i Ducha Świętego, ważnym z biblijnego punktu widzenia jest więc według Branhama tylko chrzest (osoby świadomej dokonywanego aktu, przez pełne zanurzenie w wodzie) dokonany w imieniu Pana Jezusa Chrystusa (Dzieje Apostolskie 2,38 i 19,5). Każdy, kto został ochrzczony w imię Ojca, Syna i Ducha Świętego, przyjął znamię Bestii. Naukę tę po raz pierwszy publicznie ogłosił w 1954 roku, w kazaniu „Znamię Bestii”.
Nauka o nasieniu węża.
Największe kontrowersje spośród nauk Branhama wzbudza nauka dotycząca nasienia węża. Według niego wydarzenie w raju dotyczące uległości Ewy w obliczu kuszenia przez węża miało kontekst seksualny, a „spożycie zakazanego owocu” było aktem, który doprowadził do poczęcia Kaina – kiedy potem Ewa skusiła Adama do „spożycia zakazanego owocu” skutkiem tego było poczęcie Abla, w konsekwencji od bliźniaczych braci Kaina i Abla (synów jednej matki, lecz różnych ojców) ród ludzki rozdzielił się na pokolenie Kaina (miłujące cielesność, postrzegające wiarę przez pryzmat formalnego rytualizmu religijnego, pomimo wiary skłonne jednak do zła) i pokolenie Abla, pochodzące od Adama jako bezpośredniego syna Bożego, posiadające znamiona głębokiej jedności duchowej z Bogiem. Branham zwracał uwagę, że odniesienia do tych dwóch linii ludzkości i do ojcostwa Kaina często są przytaczane w Nowym Testamencie (m.in. 1 List Jana 3,10-12).
Inne.
Branham głosił, że nie ma wiecznego piekła. Jego zdaniem biblijne słowo „zawsze” nie oznaczało wieczności, lecz pewien czas, po którego upływie osoby umieszczone w piekle przestawały istnieć.
Uważał, że mężczyźnie wolno się rozwieść, pod warunkiem, że poślubi dziewicę. Kobietom po rozwodzie nie wolno wchodzić w ponowne związki.
Kościół katolicki nazywał bestią apokaliptyczną, natomiast protestantów wielką nierządnicą.
Dziedzictwo i wpływ.
Zielonoświątkowcy.
Za jego życia część zielonoświątkowców popierała go. Pod koniec życia w środowisku zielonoświątkowym nasiliły się krytyczne oceny, a większość zborów odżegnywała się od jakichkolwiek związków z nim. Jego śmierć została zinterpretowana jako kara Boża. Wedle oceny Hagina, Hinna, Clendennena, Joynera i innych zielonoświątkowych proroków był mężem Bożym, ale zbłądził. Bóg odwołał go wcześniej, aby ocalić przed piekłem. Zdaniem Hagina ze względu na nieposłuszeństwo i wzbudzanie doktrynalnego zamieszania Bóg odwołał „ojca” przebudzenia uzdrowieńczego. Według Lindsaya Bóg czterokrotnie mówił mu, że Branham umrze i ma mu o tym powiedzieć. Gdy się z nim spotkał (bez zapowiedzi), miał go przestrzec, by nie wykonywał innej służby niż ta, do której powołał go Bóg. Branham miał odpowiedzieć: „Tak, ale ja chcę nauczać”. Według Joynera Branham popadł w zniechęcenie i zawiedzenie, a powierzone mu przesłanie zostało zniekształcone. Wedle oceny teologów i nauczycieli zielonoświątkowych był zwodzicielem i nigdy nie był mężem Bożym.
Na ocenę osoby Branhama wśród zielonoświątkowców mieli wpływ Gordon Lindsay oraz Roberts Liardon. Liardon idealizował Branhama. Twierdził, że Branham miał ortodoksyjne poglądy dopóki współpracował z Lindsayem. Liardon nie zauważał, że Branham głosił heterodoksalne nauki wcześniej. Rozdźwięk Branhama z zielonoświątkowcami rozwijał się stopniowo i nie tylko Lindsay miał wpływ na Branhama. Wpływ taki miał również F.F. Bosworth. Po śmierci Boswortha Branham nie miał już żadnych autorytetów, z którymi się liczył. Pod koniec życia Branham ostro krytykował zielonoświątkowców, zarzucając im fałszywy chrzest wodny oraz fałszywy chrzest w Duchu Świętym. Zarzucał zielonoświątkowcom utworzenie jeszcze jednej denominacji.
W kręgach zielonoświątkowych jego przykład często jest podawany jako przestroga, by charyzmaty wykorzystywać zgodnie z wolą Bożą.
Charyzmatycy.
W chrześcijańskim magazynie „Full Gospel Men’s Voice” z lutego 1961 roku (obecnie jest to Międzynarodowa Społeczność Biznesmenów Pełnej Ewangelii) napisano: „W dawnych biblijnych dniach byli prorocy i widzący. Jednak na tych świętych stronicach Pisma nie czytamy o większej służbie niż ta, którą ma William Branham... Branham został użyty przez Boga, w imieniu Jezusa, by wzbudzać umarłych!”.
Służba Williama Branhama w swoim czasie wywarła pewien wpływ na zielonoświątkowców, którzy darzyli go szacunkiem ze względu na przypisywanie mu wielkiej mocy. W opinii wielu zielonoświątkowców nikt nie miał takiej mocy od czasów apostoła Pawła.
Branham był inspiracją dla ruchu charyzmatycznego, który powstał w USA w latach 60. XX wieku, a który bezpośrednio oddziałał na niemal każdą chrześcijańską denominację w USA.
Dzisiejsi naśladowcy wiary.
Kult osoby Branhama powstał jeszcze za jego życia. Niektórzy jego zwolennicy zaczęli chrzcić w imieniu Williama Branhama. W kazaniu z 1961 roku Branham uznał tę praktykę za herezję. Po wyjaśnieniu wizji siedmiu pieczęci wielu jego zwolenników przyjechało za nim do Arizony. Leo Mercier założył kolonię oczekujących na Paruzję Chrystusową. Część jego zwolenników, którzy nie wzięli udziału w tym exodusie, obawiało się, że ominie ich Pochwycenie. Branham musiał ich zapewnić, że przeniesienie do Arizony nie jest konieczne.
Na świecie wciąż znajdują się setki tysięcy ludzi, którzy uważają Williama Branhama za proroka, a jego działalność za wypełnienie proroctwa z Księgi Malachiasza 3,23-24.
Ci, którzy naśladują obecnie nauczanie, jakie przyniósł William Branham, są przez niektórych nazywani branhamowcami, choć oni sami wolą zdecydowanie, gdy ktoś nazywa ich po prostu chrześcijanami lub Wierzącymi w Poselstwo. Wierzący z rozproszonych po świecie grup utrzymują ze sobą kontakt, lecz nie akceptują żadnej formy denominacji. Chrześcijanie zgromadzeni wokół tej służby uważają Williama Branhama za proroka Słowa, tak więc jego pisane i mówione Słowo jest dla nich absolutnie poprawne i niezbędne, by stać się częścią wybranej Oblubienicy Chrystusa, która odejdzie w pochwyceniu Kościoła. Główne miejsca Pisma, które często przewijają się w Poselstwie kaznodziei Branhama to: List do Hebrajczyków 13,8, Księga Malachiasza 3,23-24, Ewangelia Łukasza 17,28-30, Księga Objawienia 10,1-7, Dzieje Apostolskie 2,38.
Krytyka.
Krytyka nauczania Williama Branhama ze strony kościołów chrześcijańskich dotyczy głównie:

</doc>
<doc id="1235369" url="https://pl.wikipedia.org/wiki?curid=1235369" title="Zamieszki w Bombaju">
Zamieszki w Bombaju

Zamieszki w Bombaju (ob. Mumbaj) – od chwili uzyskania niepodległości przez Indie (15 sierpnia 1947 roku) miasto było świadkiem licznych zamieszek m.in. na tle podziałów językowych (żądania podziału stanu Bombaj na stan Maharasztra z językiem marathi i Gudżarat z gudżarati) i religijnych między hinduistami i muzułmanami. Jednak najbardziej znane z nich są zamieszki z grudnia 1992 i stycznia 1993 roku, w których zginęło 900 osób. Po nich nastąpił tzw. „Black Friday” 12 marca 1993 roku – zamachy zorganizowane przez szefa gangu Dawood Ibrahima i jego D-Company, w których zginęło 250-300 osób.
Punktem wyjścia dla tych zamieszek było zdarzenie z 6 grudnia 1992 roku w Ajodhja w stanie Uttar Pradesh. Tłum ekstremistów wyznania hinduistycznego rozebrał tam XVI-wieczny meczet Babri Masjid podczas konkwisty muzułmańskiej postawiony na miejscu honorującym przypuszczalne miejsce narodzin Ramy, wcielenia Wisznu.

</doc>
<doc id="1235371" url="https://pl.wikipedia.org/wiki?curid=1235371" title="Trzynastozgłoskowiec">
Trzynastozgłoskowiec

Trzynastozgłoskowiec – format wiersza sylabicznego, w którym w każdym wersie występuje trzynaście sylab. W każdym wersie po 7. sylabie występuje średniówka. Trzynastozgłoskowiec wykazuje dużą odporność na sylabotonizację. Jest najbardziej uniwersalnym formatem wiersza polskiego, stosowanym powszechnie we wszystkich trzech rodzajach literackich, zarówno w układzie stychicznym, jak i zwrotkowym, w utworach o różnej długości – od dwóch do kilkudziesięciu tysięcy wersów. W epoce staropolskiej był prawie tak znany jak jedenastozgłoskowiec, oparty na wzorach włoskich i używany w oktawie. O większej popularności trzynastozgłoskowca przesądził zapewne wpływ literatury francuskiej.
Trzynastozgłoskowiec pojawił się w literaturze polskiej już w piętnastym wieku w anonimowych "Godzinkach" ("Jezus Chrystus, Bóg-człowiek, mądrość ojca swego") i w dziele Władysława z Gielniowa "Żołtarz Jezusów" ("Jezusa Judasz przedał za pieniądze nędzne"). Często wykorzystywał go Mikołaj Rej. Po nim trzynastozgłoskowcem w epoce staropolskiej posługiwali się między innymi: Jan Kochanowski, Mikołaj Sęp Szarzyński, Sebastian Grabowiecki, Szymon Szymonowic, Daniel Naborowski i Wacław Potocki. 
Znane dzieła pisane trzynastozgłoskowcem:
Polski trzynastozgłoskowiec stanowi odpowiednik formalny francuskiego aleksandrynu (symetrycznego dwunastozgłoskowca) i germańskiego sześciostopowca jambicznego, jak również odpowiednik funkcjonalny starożytnego greckiego i łacińskiego heksametru daktylicznego. Często też zastępuje w przekładzie na język polski angielski pentametr jambiczny. O polskim trzynastozgłoskowcu pisali między innymi Maria Dłuska ("Studia z historii i teorii wersyfikacji polskiej"), Stanisław Furmanik ("Podstawy wersyfikacji polskiej") i Adam Kulawik ("Poetyka").
Od czasów romantyzmu trzynastozgłoskowiec zdecydowanie przeważa w polskim sonecie. Wcześniej rolę podstawowego formatu sonetów pełnił, zgodnie z tradycją włoską, jedenastozgłoskowiec:
W literaturze polskiej tylko wyjątkowo pojawia się trzynastozgłoskowiec sylabotoniczny, a konkretnie jambiczny. Jan Lemański zastosował konsekwentnie jambiczny trzynastozgłoskowiec (ze średniówką męską po sylabie szóstej) w sonecie:
W literaturze czeskiej trzynastozgłoskowy jest aleksandryn. Format ten występuje albo w postaci ortodoksyjnie jambicznej, albo swobodnej, jambiczno-daktylicznej. Używał go między innymi Jiří Orten:
W nowożytnej literaturze rosyjskiej trzynastozgłoskowiec jest jambiczny. W poniżej przytoczonej strofie wersy pierwszy i trzeci są trzynastozgłoskowe, wers drugi dwunastozgłoskowy, a wers ostatni ośmiozgłoskowy:

</doc>
<doc id="1235372" url="https://pl.wikipedia.org/wiki?curid=1235372" title="KF Partizani">
KF Partizani



</doc>
<doc id="1235375" url="https://pl.wikipedia.org/wiki?curid=1235375" title="Electus">
Electus



</doc>
<doc id="1235384" url="https://pl.wikipedia.org/wiki?curid=1235384" title="Tereza Kerndlova">
Tereza Kerndlova



</doc>
<doc id="1235386" url="https://pl.wikipedia.org/wiki?curid=1235386" title="Simone Pepe">
Simone Pepe

Simone Pepe (ur. 30 sierpnia 1983 w Albano Laziale) – włoski piłkarz występujący na pozycji skrzydłowego.
Kariera klubowa.
Simone Pepe zawodową karierę rozpoczął w 2001 w rzymskim klubie AS Roma, jednak w ekipie „Giallorossich” nie rozegrał ani jednego spotkania. W styczniu 2002 został wypożyczony do Lecco, dla którego rozegrał pięć meczów, po czym w czerwcu 2002 na tej samej zasadzie przeniósł się do Teramo, gdzie w 31 pojedynkach Serie C1 strzelił 11 goli.
Latem 2003 połowę karty piłkarza pozyskało drugoligowe US Palermo. W pierwszym sezonie pobytu na Stadio Renzo Barbera Włoch zdobył tylko jednego gola, a ekipa „Aquile” zwyciężyła w rozgrywkach Serie B i awansowała do pierwszej ligi. Pepe został na rok wypożyczony do Piacenzy, gdzie wystąpił w 30 meczach i zdobył 12 bramek. W 2005 Pepe powrócił do Palermo, ponieważ najskuteczniejszy snajper tego zespołu – Luca Toni podpisał kontrakt z Fiorentiną.
Wychowanek Romy wciąż jednak zawodził i w trakcie sezonu 2005/2006 dołączył do Udinese Calcio. Sezon 2006/2007 Pepe spędził na wypożyczeniu w Cagliari Calcio, w barwach której wystąpił w 36 spotkaniach i uzyskał 3 trafienia. Pierwszą bramkę w Serie A Pepe strzelił 18 listopada 2006 w ostatniej minucie pojedynku przeciwko Palermo. Latem 2007 skrzydłowy razem z kilkoma innymi zawodnikami Udinese przedłużył kontrakt ze swoim klubem. Obecna umowa włoskiego zawodnika obowiązuje do czerwca 2012. Po tym, jak z Udinese odszedł Asamoah Gyan, Pepe stał się podstawowym zawodnikiem swojej drużyny. W sezonie 2008/2009 był podstawowym graczem Udinese. Występował na pozycji prawoskrzydłowego i razem z Fabio Quagliarellą i Antonio Di Natale stanowił o sile ofensywnej zespołu z Udine.
9 czerwca 2010 Pepe został wypożyczony do Juventusu na rok za 2,6 mln euro z opcją pierwokupu. Ligowy debiut w jego barwach zanotował 29 sierpnia w przegranym 0:1 wyjazdowym meczu z Bari. W 2011 roku został graczem Juventusu i jego barwy reprezentował do 2015. Następnie występował w Chievo oraz Pescarze, gdzie w 2017 roku zakończył karierę.
Kariera reprezentacyjna.
Pepe ma za sobą występy w młodzieżowych reprezentacjach Włoch. Występował w drużynach do lat 17, 19, 20 oraz 21, dla których łącznie rozegrał 35 spotkań i zdobył 15 goli. W 2006 wystąpił na nieudanych dla Włochów Młodzieżowych Mistrzostwach Europy, jednak nie wystąpił tam w ani jednym spotkaniu.
W seniorskiej reprezentacji Włoch Pepe zadebiutował 11 października 2008 w zremisowanym 0:0 meczu z Bułgarią w ramach eliminacji do Mistrzostw Świata 2010. W 2009 Marcello Lippi powołał go do kadry na Puchar Konfederacji, a w 2010 na Mistrzostwa Świata. Z obu tych imprez Włosi odpadali w rundzie grupowej.
Statystyki.
"stan na 11 lipca 2011"

</doc>
<doc id="1235387" url="https://pl.wikipedia.org/wiki?curid=1235387" title="Parafia św. Piusa V w Dęblinie">
Parafia św. Piusa V w Dęblinie

Parafia św. Piusa V w Dęblinie - rzymskokatolicka parafia w Dęblinie.
Parafia istnieje od 1929 r. Pierwszą świątynią parafii był drewniany kościół (dawna cerkiew), który przeniesiono z Łosic, a na jego miejscu wybudowano w latach 1975-1981 murowany. W 1987 drewniany kościół przeniesiono do nowo utworzonej parafii Chrystusa Miłosiernego. 
Z wieży tego kościoła rozpościera się rozległy widok na okolice, sięgający Puław i Lubartowa. 
Terytorium parafii obejmuje jedynie część Dęblina.

</doc>
<doc id="1235390" url="https://pl.wikipedia.org/wiki?curid=1235390" title="Nowy Glińcz">
Nowy Glińcz



</doc>
<doc id="1235391" url="https://pl.wikipedia.org/wiki?curid=1235391" title="Natalie Gulbis">
Natalie Gulbis

 
Natalie Anne Gulbis (ur. 7 stycznia 1983 r. w Sacramento) – amerykańska zawodowa golfistka, grająca w LPGA Tour.
Natalie zaczęła interesować się golfem w wieku 4 lat. Swój pierwszy turniej wygrała 3 lata później. W wieku 10 lat regularnie grała poniżej 80 uderzeń, czasami zbliżając się do par. W pierwszym turnieju z cyklu LPGA zagrała, mając 14 lat. Na zawodowstwo przeszła w wieku 18 lat, po jednym sezonie gry w kobiecym zespole golfa przy Uniwersytecie Arizony. 
W pierwszych pięciu latach kariery zawodowej nie wygrała turnieju, ale znalazła się na szóstym miejscu listy zarobków w LPGA z ponad milionem dolarów w roku 2005. Jej pierwsze profesjonalne zwycięstwo przyszło dopiero w 2007 roku na Evian Masters. W dogrywce pokonała Jeong Jang i zgarnęła główną nagrodę – 450 tys. dolarów.

</doc>
<doc id="1235398" url="https://pl.wikipedia.org/wiki?curid=1235398" title="Parafia Chrystusa Miłosiernego w Dęblinie">
Parafia Chrystusa Miłosiernego w Dęblinie

Parafia w Dęblinie – parafia rzymskokatolicka w Dęblinie, w dekanacie Ryki diecezji siedleckiej.
Parafia została erygowana 24 czerwca 1986 r. Drewniany kościół parafialny jest dawną cerkwią unicka z pierwszej polowy XVIII w, przeniesioną z Łosic do Dęblina w latach 1928 - 1929. Początkowo świątynia służyła jako kościół parafialny parafii św. Piusa V. Po wybudowaniu nowego kościoła w 1987 budowla została przekazana dla nowej parafii Chrystusa Miłosiernego. Została ponownie przeniesiona, tym razem z ulicy 1-go Maja na ul. Wiślaną. W 2003 roku staraniem proboszcza ks. kanonika Jana Romaniuka oraz parafian rozpoczęto budowę nowej świątyni murowanej, która znajduje się obok kościoła drewnianego.
Parafia posiada księgi metrykalne od 1986 r.
Proboszczowie parafii.
Terytorium parafii obejmuje jedynie część Dęblina.

</doc>
<doc id="1235405" url="https://pl.wikipedia.org/wiki?curid=1235405" title="Szkolne schronisko młodzieżowe">
Szkolne schronisko młodzieżowe

Szkolne schronisko młodzieżowe (SSM) – rodzaj schroniska turystycznego. Jest to placówka oświatowo–wychowawcza funkcjonująca w oparciu o ustawę o systemie oświaty i z tego względu na jej terenie obowiązuje ustawowy zakaz spożywania alkoholu i palenia tytoniu.
Szkolne schroniska młodzieżowe są zazwyczaj zrzeszone w Polskim Towarzystwie Schronisk Młodzieżowych i stanowią główną bazę noclegową dla wycieczek szkolnych. Z noclegu może skorzystać każdy turysta, jednak pierwszeństwo mają uczniowie, studenci i nauczyciele.
Opłaty pobierane są za miejsce noclegowe (nie za pokój), często można korzystać z własnej pościeli lub śpiwora co pozwala jeszcze bardziej zmniejszyć koszty. W większości tego typu schronisk członkowie Polskiego Towarzystwa Schronisk Młodzieżowych otrzymują zniżki mogące sięgać nawet do 25% ceny podstawowej. Przyjęcia turystów odbywają się przeważnie w godzinach od 17:00 do 21:00, a budynek należy opuścić do godziny 10:00. Najczęściej spotykane są pokoje 6–10-osobowe wyposażone w łóżka piętrowe, ubikacje i łazienki wspólne na korytarzach.
Standard wyposażenia szkolnych schronisk młodzieżowych.
Dla SSM sezonowych.
Szkolne schroniska młodzieżowe sezonowe prowadzą działalność w niektórych okresach roku kalendarzowego, w tym w okresie ferii szkolnych oraz w dniach wolnych od nauki.

</doc>
<doc id="1235409" url="https://pl.wikipedia.org/wiki?curid=1235409" title="Dewimahatmja">
Dewimahatmja

Dewimahatmja (dewanagari देवीमाहात्म्यम्, trl. "devīmāhātmyam") – popularny hinduistyczny tekst religijny, część Markandejapurany autorstwa rysziego Markandei. Zawiera opis historii Dewi, będącej emanacją gniewu Brahmy, Wisznu i Śiwy wobec Mahiszy, którego stała się zwyciężczynią. Dla wyznawców śaktyzmu jest najważniejszym tekstem liturgicznym.

</doc>
<doc id="1235412" url="https://pl.wikipedia.org/wiki?curid=1235412" title="5-2">
5-2



</doc>
<doc id="1235414" url="https://pl.wikipedia.org/wiki?curid=1235414" title="Aleksander Oborski">
Aleksander Oborski

Aleksander Antoni Oborski (ur. 6 marca 1779 w Warszawie, zm. 1841 w Lublinie) – polski oficer.
Syn Józefa Oborskiego i Petroneli z Ossowskich. Lata 1785 – 1792 w Szkole Rycerskiej otrzymując stopień chorążego artylerii koronnej. Uczestniczył w wojnie 1792 r. i powstaniu kościuszkowskim, awansując na stopień porucznika. Wstąpił do Legionów Polskich w 1798 r., odbył kampanię włoską Po pokoju w Lunéville wrócił do Polski. W 1807 r. znów wstąpił do wojska, aby wziąć udział w kampanii pruskiej, w trakcie której awansował na kapitana 3 Pułku Ułanów, a następnie szefa szwadronu w 8 Pułku Ułanów. W wojnie austriackiej walczył w Kawalerii (3504 żołnierzy) pod dowództwem generała Różnieckiego, m.in. bitwa pod Raszynem. Otrzymał Krzyż Kawalerski Orderu Virtuti Militari w 1810 r. Wojnę 1812 r. odbył w stopniu majora w 13 pułku srebrnych huzarów w V korpusie ks. Józefa Poniatowskiego. Za tę kampanię uzyskał Order Obojga Sycylii przyznany przez Murata. Właśnie w 1812 r. ukazały się jego Przepisy polowe w czasie boju przeznaczone dla jazdy lekkiej i wszelkich oficerów tejże broni w tłumaczeniu z francuskiego. W 1813 dowodził Pułkiem Ułanów Księstwa Warszawskiego po płk. Radzimińskim (poległym 7 września 1812).
Uczestniczył w wojnach napoleońskich aż do 1814 r., doszedł do stopnia pułkownika oraz zasłużył na Krzyż Kawalerski i Krzyż Oficerski Legii Honorowej. Później zajął się malarstwem.
W powstaniu listopadowym od 8 stycznia 1831 wziął udział, jako dowódca pułku jazdy, sformowanego z ochotników w styczniu 1831 jako 2 Pułk Jazdy Augustowskiej.
Walczył pod Ostrołęką 25 lutego 1831. W kwietniu 1831 w okolicach Łowicza przemianowany na 7 Pułk Ułanów.
Pułk otrzymał 1 krzyż kawalerski, 8 złotych i 6 srebrnych. Okazał się fatalnym organizatorem jazdy w Augustowskiem. Dowódcą pułku po nim został mjr Jerzy Bułharyn. Zmarł w 1841 w Lublinie.

</doc>
<doc id="1235416" url="https://pl.wikipedia.org/wiki?curid=1235416" title="Fregaty rakietowe typu ANZAC">
Fregaty rakietowe typu ANZAC

Fregaty rakietowe typu ANZAC – fregaty rakietowe zbudowane w wyniku współpracy Australii i Nowej Zelandii, które powstały w oparciu o zmodernizowany niemiecki projekt fregat typu "MEKO 200".
Od 1996 do służby weszło 10 okrętów, z czego 8 do marynarki australijskiej (Royal Australian Navy) i 2 dla nowozelandzkiej (Royal New Zealand Navy). Nazwa głównego okrętu i całego typu pochodzi od australijsko-nowozelandzkiego korpusu ANZAC walczącego podczas I wojny światowej.
Historia.
W połowie lat 80. marynarki wojenne Australii i Nowej Zelandii rozpoczęły prace nad następcą dla używanych do tej pory starszych okrętów typu "Perth" i "Leander". Prace prowadzono na podstawie projektu uniwersalnych fregat rakietowych typu "MEKO 200" opracowanych przez hamburską stocznię Blohm &amp; Voss.
W 1989 podpisano kontrakt na budowę 10 okrętów: 8 dla Australii i 2 dla Nowej Zelandii. Nowa Zelandia początkowo planowała zakup 4 jednostek, jednak z powodu kryzysu politycznego związanego z paktem ANZUS zrezygnowała z dwóch.
Okręty budowano w technologii modułowej, która zakładała budowę okrętów z wcześniej przygotowanych bloków. Finalny montaż odbywał się w zakładach firmy Tenix Defence System w Williamstown w stanie Wiktoria. Budowa pierwszego okrętu typu HMAS "Anzac" rozpoczęła się 16 września 1994. Wodowanie miało miejsce 16 września 1994, wejście do służby 18 maja 1996.
Ostatni okręt serii HMAS "Perth" wszedł do służby 26 sierpnia 2006.
Zastosowanie.
W marcu 2003 HMAS "Anzac" wspierał siły koalicji podczas ataku na Irak. Dwie nowozelandzkie fregaty typu "ANZAC" biorą udział w operacji "Enduring Freedom".
Opis.
Dzięki modułowej konstrukcji okrętów, są one podatne na modernizacje i zmiany w wyposażeniu. Dzięki temu na jednostkach, które znajdują się już w służbie, planuje się instalację nowych systemów uzbrojenia, m.in. na australijskich okrętach mają być zainstalowane po dwie wyrzutnie pocisków przeciwlotniczych bliskiego zasięgu RAM.
Następca.
Trwa opracowywanie następcy fregat rakietowych ANZAC. mają być budowane po 2020 roku, a wejść do służby po 2027 roku.

</doc>
<doc id="1235418" url="https://pl.wikipedia.org/wiki?curid=1235418" title="Haveli">
Haveli



</doc>
<doc id="1235420" url="https://pl.wikipedia.org/wiki?curid=1235420" title="Tarlak">
Tarlak

Tarlak – ryba w fazie pełnej dojrzałości płciowej, zdolna do rozrodu (zob. tarło). Samica określana jest jako ikrzak (ikrzyca), samiec zaś jako mleczak. W gospodarce rybnej, w hodowli, na tarlaki wybiera się największe ryby z danego miotu.

</doc>
<doc id="1235423" url="https://pl.wikipedia.org/wiki?curid=1235423" title="Jerzy Gumiela">
Jerzy Gumiela

Jerzy Gumiela (ur. 1951, zm. 4 czerwca 2010) – polski artysta malarz mieszkający w Nowym Jorku. W 1980 ukończył Państwową Wyższą Szkołę Sztuk Plastycznych w Poznaniu. W 1986 otrzymał stypendia artystyczne Ministra Kultury i Sztuki oraz rządu duńskiego, dzięki którym studiował w Królewskiej Akademii Sztuk Pięknych w Kopenhadze. Otrzymał także nagrodę wojewody szczecińskiego za wybitne osiągnięcia malarskie. W 1990 wyjechał do Nowego Jorku gdzie mieszkał i tworzył przez 18 lat. W 2008 roku wrócił do Polski i do śmierci mieszkał w Płotach. Zmarł w następstwie wylewu krwi do mózgu.
Wideoarty Jurka Gumieli.
1. „Akacja”, Paweł Kulik, Jerzy Gumiela, 6 min 5 s., 1989 r.
Impresja na temat dzieł Jerzego Gumieli. Wideo nakręcono w lesie nad j. Głębokie w Szczecinie. Na zdjęciach w początkowej części filmu: Franciszek Starowiejski, Krzysztof Skarbek i Jerzy Gumiela. Prezentowany w filmie obraz na płótnie „Czterech malarzy przy wspólnej robocie” jest dziełem wymienionych trzech artystów oraz Zenona Nitki. Instalacja z końmi, autorstwa Jerzego Gumieli, powstała na pamiątkę pobytu papieża Jana Pawła II w Szczecinie. W filmie występuje także syn Artysty, Piotr Gumiela. 
Tytuł wideoartu od słowa „akcja” – pomysł Jerzego Gumieli.
2. „Permanentne samobójstwa romantycznego artysty”, Jerzy Gumiela, Paweł Kulik, 9 min 30 s., 1990 r. Impresja prezentująca Jerzego Gumielę podczas malowania obrazów. Zdjęcia wykonano w BWA Zamek Książąt Szczecińskich oraz nad j. Glinna. W roli „ślepego -losu – ślepca” Paweł Kulik. 
3. „"Anno Domini" - wideoart Pawła Kulika i Jurka Gumieli”, Paweł Kulik, Jerzy Gumiela, 4 min 20 s., 1990 r. 
Wideoart inspirowany obrazem Jerzego Gumieli „Portret rodzinny” z 1989 r. W filmie pojawiają się reminiscencje 50. rocznicy wybuchu II wojny światowej. Zdjęcia wykonano nad i w rzeczce „Chełszcząca” w Wielgowie (prawobrzeżnym osiedlu Szczecina). W filmie występuje także żona i syn artysty (Krystyna i Piotr Gumiela). 
4. Bez tytułu – niedokończony, Paweł Kulik, Jerzy Gumiela, 1 min. 45 s., 1993 r, 
Niedokończony wideoart, w którym udział wziął Jerzy Gumiela oraz jego modelka. Film był kręcony w willi Lentza w Szczecinie, wykorzystano technikę cyfrową.

</doc>
<doc id="1235425" url="https://pl.wikipedia.org/wiki?curid=1235425" title="Krawjad">
Krawjad

Krawjad (sanskryt Kravyāda, ) – określenie wedyjskiego boga Agniego jako ognia stosu pogrzebowego. Postać ta jest utożsamiana z lokapalą kierunku południowo-zachodniego.

</doc>
<doc id="1235430" url="https://pl.wikipedia.org/wiki?curid=1235430" title="Eclectus">
Eclectus

Eclectus lub Electus – sługa cesarzy rzymskich, jeden z zabójców Kommodusa, którzy wynieśli do tronu Pertynaksa.
Iulius Capitolinus ["Ver." 9] podaje, że zabójca Kommodusa Eclectus był wyzwoleńcem Lucjusza Werusa. Capitolinus pisze też, że Marek Aureliusz po śmierci Lucjusza Werusa oddalił wszystkich jego niegodziwych wyzwoleńców, zostawiając tylko Eclectusa, który cieszył się jego protekcją, a później zabić miał jego syna. Na tej podstawie można utożsamiać go z Eclectusem, mordercą Kommodusa wymienionego przez Kasjusza Diona [LXII 19.32, LXIII 1], mimo że w jego dziele Electus pojawia się dopiero jako sługa Ummidiusa Quadratusa.
Ummius Quadratus, u którego służył Eclectus, był synem siostrzeńca Antonina Piusa. Spiskował przeciw Kommodusowi, który skazał go za to na śmierć. Po zabiciu Quadratusa Eclectus został wybrany, by pełnić te same funkcje ("cubicularius") u Kommodusa. Należał do najwyższych warstw dworaków cesarza, którzy rządzili państwem, kiedy on oddawał się rozpuście. Według Kassjusza Diona [LXXIII 14] poślubił jego ulubioną kochankę, Marcję, poprzednio żonę Quadratusa.
Razem z Marcią i Laetusem, prefektem pretorianów, należał do prowodyrów spisku przeciw Kommodusowi. Spisek był wynikiem uzasadnionej obawy całej trójki o własne życie - Eclectus, Marcia i Laetus odradzali Kommodusowi publiczne upokorzenie konsulów, przeszkadzając mu przez to w popołudniowym odpoczynku, za co umieścił on ich na samym początku listy osób, które zamierza ukarać śmiercią. Gdy Kommodus spał, dokument znalazło dziecko, które zaniosło go Marcji. Spiskowcy postanowili działać szybko - wieczorem 31 grudnia 192 podali Kommodusowi truciznę. Kommodus zwymiotował ją, spiskowcy posłużyli się jednak partnerem z zapasach cesarza, atletą Narcissusem, aby go dobił. Wiadomość o śmierci Kommodusa szybko rozeszła się po Rzymie, wywołując powszechną radość.
Według Iuliusa Capitolinusa ["Pertin." IV 11] po zabójstwie Kommodusa Eklektus i Laetus przybyli do prefekta Rzymu Pertynaksa by upewnić go, że ma szanse na zdobycie władzy. Z trudem przekonali go, by zechciał zostać cesarzem, a następnie w tajemnicy i szybko przeprowadzili go do obozu wojskowego [Aurel. Vict. "Epit." XVIII]. Pertynaks w mowie do żołnierzy twierdził, że Laetus i Eclectus mu ją narzucają. 
Pertynaks panował tylko przez kilka miesięcy - w marcu 193 zbuntowali się przeciw niemu pretorianie. Próbował osobiście łagodzić bunt, został jednak przez nich zamordowany. Towarzyszył mu Eclectus, który aż do końca odważnie dochowywał mu wierności i zginął razem z nim.
Prócz Iuliusa Capitolinusa, Kassjusza Diona i Aureliusa Victora o Eclectusie mówią Herodian [I 51, II 1] i Zonaras [XII 5].

</doc>
<doc id="1235431" url="https://pl.wikipedia.org/wiki?curid=1235431" title="Eklektus">
Eklektus



</doc>
<doc id="1235432" url="https://pl.wikipedia.org/wiki?curid=1235432" title="Góry Danakilskie">
Góry Danakilskie

Góry Danakilskie (dawniej: "Wyżyna Danakilska") – góry w Afryce, na pograniczu Erytrei i Etiopii, między niziną nadbrzeżną Morza Czerwonego i zapadliskiem Afar. Góry ciągną się przez 300 km. Najwyższym szczytem jest Ramlu (2130 m n.p.m.).

</doc>
<doc id="1235434" url="https://pl.wikipedia.org/wiki?curid=1235434" title="Sztandar chwały">
Sztandar chwały

Sztandar chwały (ang. "Flags of Our Fathers") – amerykański dramat wojenny z 2006 roku w reżyserii Clinta Eastwooda, zrealizowany na podstawie powieści "Flags of Our Fathers: Heroes of Iwo Jima" Jamesa Bradleya i Rona Powersa.
Fabuła.
Historia żołnierza Johna Bradleya, który 19 lutego 1945 roku uczestniczył w ataku na małą skalistą wyspę Iwo Jima na Pacyfiku, mającą kluczowe znaczenie jako zaplecze dla planowanej inwazji USA na Japonię. Bitwa o wyspę trwała ponad miesiąc, a zginął w niej praktycznie cały japoński garnizon (do niewoli trafiło ok. tysiąca z 20 000 żołnierzy) i około 6 000 Amerykanów.
Bradley wraz z 5 innymi żołnierzami uwieczniony jest na zdjęciu upamiętniającym moment zatknięcia amerykańskiej flagi na szczycie góry Suribachi. Wbrew powszechnej opinii nie jest to moment kończący działania wojenne na tej wyspie. Do ostatecznego zakończenia upłynęło jeszcze wiele dni. Upamiętniające to zdarzenie fotografia stała się jedną z najsłynniejszych fotografii II wojny światowej, symbolem amerykańskiego patriotyzmu. Samo zdjęcie dało impuls do wykorzystania ocalałych żołnierzy (a uwiecznionych na fotografii) w kampanii na rzecz sprzedaży obligacji wojennych, o czym opowiada druga część filmu.
Obsada.
i inni.
Zdjęcia.
Zdjęcia do filmu realizowane były na terenie Stanów Zjednoczonych, Islandii oraz Japonii.

</doc>
<doc id="1235435" url="https://pl.wikipedia.org/wiki?curid=1235435" title="Bullet the Blue Sky">
Bullet the Blue Sky

"Bullet the Blue Sky" – piosenka rockowej grupy U2, pochodząca z jej wydanego w 1987 roku albumu, "The Joshua Tree". Jest jednym z najgłośniejszych i najbardziej agresywnych utworów w całym dorobku zespołu.
Do napisania piosenki grupę zainspirowała interwencja zbrojna wojsk Stanów Zjednoczonych w Salwadorze, która miała miejsce w latach 80. Tym samym utwór w pełni poświęcony jest temu wydarzeniu i właśnie o nim opowiada. Bono śpiewając: "This guy comes up to me / His face red like a rose on a thorn bush / Like all the colors of a royal flush / And he's peeling off those dollar bills / Slapping them down", miał na myśli ówczesnego prezydenta Stanów Zjednoczonych, Ronalda Reagana.
Mimo iż piosenka nigdy nie została wydana jako singel, była grana niemal podczas wszystkich koncertów U2, począwszy od jej debiutu, 2 kwietnia 1987 roku. Wykonania na żywo "Bullet the Blue Sky" były zawsze łączone z innym utworem grupy, "Running to Stand Still"; miało to miejsce w trakcie tras The Joshua Tree Tour, Lovetown Tour, Zoo TV Tour oraz podczas pierwszych 46 koncertów Vertigo Tour. Zmieniło się to wraz z rozpoczęciem trasy PopMart Tour, gdzie piosenka przechodziła stopniowo w utwór "Please". Podczas koncertów w ramach trasy Elevation Tour, "Bullet the Blue Sky" była łączona z "With or Without You" lub coverem "What's Going On". Z kolei w trakcie trasy Vertigo Tour, miejsce piosenki zajął inny utwór grupy, "Miss Sarajevo".
The Edge, grając piosenkę, zawsze używa swojego czarnego Fendera Stratocastera (wyjątkiem były koncerty trasy PopMart Tour, gdzie grał na Gibsonie Les Paul). Dźwięk jest bardzo podobny do gitarowego solo, słyszanego w utworze "Echoes" Pink Floyd. Natomiast riff gitarowy został zapożyczony z innej piosenki zespołu, Surrender. 
Fragment piosenki został wykorzystany w zwiastunie filmu "The Kingdom" z 2007 roku.

</doc>
<doc id="1235436" url="https://pl.wikipedia.org/wiki?curid=1235436" title="George Hervey">
George Hervey

George William Hervey (ur. 31 sierpnia 1721, zm. 18 marca 1775 w Bath) – brytyjski arystokrata, wojskowy, dyplomata i polityk.
Był najstarszym synem Johna Herveya, 2. barona Hervey, i Mary Lapell, córki Nicholasa Lapella. Po śmierci ojca w 1743 r. odziedziczył tytuł 3. barona Hervey i zasiadł w Izbie Lordów. Po śmierci dziadka w 1751 r. odziedziczył dodatkowo tytuł 2. hrabiego Bristol.
Lord Bristol służył kilka lat w armii (do 1742 r.), a w roku 1755 został wysłany z misją dyplomatyczną do Turynu. W latach 1758-1761 był brytyjskim ambasadorem w Madrycie. Tę trudną misję pełnił z godnością i zręcznością. Jego protektorem był William Pitt Starszy.
W 1766 r. Bristol został Lordem Namiestnikiem Irlandii, ale w ciągu swojego krótkiego urzędowania ani razu nie odwiedził wyspy. W latach 1768-1770 był Lordem Tajnej Pieczęci w gabinecie księcia Grafton.
W styczniu 1770 r. otrzymał tytuł stajennego króla Jerzego III. Zmarł w 1775 r. Nigdy się nie ożenił i nie pozostawił potomstwa. Tytuł parowski odziedziczył jego brat, Augustus.

</doc>
<doc id="1235438" url="https://pl.wikipedia.org/wiki?curid=1235438" title="William Pitt Starszy">
William Pitt Starszy



</doc>
<doc id="1235442" url="https://pl.wikipedia.org/wiki?curid=1235442" title="Trend rosnący">
Trend rosnący



</doc>
<doc id="1235443" url="https://pl.wikipedia.org/wiki?curid=1235443" title="Trend malejący">
Trend malejący



</doc>
<doc id="1235445" url="https://pl.wikipedia.org/wiki?curid=1235445" title="Bhagat (tytuł)">
Bhagat (tytuł)

Bhagat – tytuł z religii dharmicznych oznaczający przewodnika religijnego, który prowadzi ludzkość do Boga.
Bhagat jest wschodnim ekwiwalentem dla chrześcijańskiego terminu święty. Bhagat może też być Guru, jeśli miałby ogromną liczbę zwolenników. Bhagat zwykle nie wygłasza kazań, by przyciągnąć zwolenników, ale by uwypuklić niesprawiedliwości w świecie. Bhagat może stanowić też element składowym induskiego lub sikhijskiego nazwiska.
Sikhizm.
W sikhizmie jest piętnastu bhagatów, którzy pojawili się przed narodzinami założyciela Guru Nanaka w 1469. Nauczania sikhijskich bhagatów mają tę samą ważność w Guru Granth Sahib jak nauki dziesięciu sikhijskich Guru. Guru Ardźan Dew wskazał następujące postacie:

</doc>
<doc id="1235447" url="https://pl.wikipedia.org/wiki?curid=1235447" title="Pachyonychia congenita">
Pachyonychia congenita



</doc>
<doc id="1235450" url="https://pl.wikipedia.org/wiki?curid=1235450" title="Bowsk">
Bowsk



</doc>
<doc id="1235451" url="https://pl.wikipedia.org/wiki?curid=1235451" title="Podstępny Ripley">
Podstępny Ripley

Podstępny Ripley (tytuł oryg. "Ripley Under Ground") – niemiecki film fabularny z 2005 roku. Film oparto na noweli autorstwa Patricii Highsmith pod tym samym tytułem.
Fabuła.
Ripley zaangażowany miał być w działalność grupy fałszerzy, którzy produkują obrazy i sprzedają je utrzymując, że namalowane zostały przez sławnego malarza. Problem polega na tym, że malarz ten już nie żyje. Kiedy pewien dociekliwy kupiec zaczyna domyślać się fałszerstwa Ripley przebiera się za malarza i morduje go. Śledztwo w sprawie tego morderstwa prowadzi inspektor Webster.

</doc>
<doc id="1235452" url="https://pl.wikipedia.org/wiki?curid=1235452" title="Jezioro Dadaj">
Jezioro Dadaj



</doc>
<doc id="1235454" url="https://pl.wikipedia.org/wiki?curid=1235454" title="Charles Trenet">
Charles Trenet

Charles Trenet, właściwie Louis Charles Auguste Claude Trénet (ur. 18 maja 1913 roku w Narbonie, Francja – zm. 19 lutego 2001 roku w Créteil) – francuski piosenkarz, kompozytor i autor tekstów do około pół tysiąca piosenek.
Pochodził z Narbonne, młodość spędził w Berlinie, potem osiadł w Paryżu. Jego piosenki śpiewali między innymi Maurice Chevalier, Edith Piaf i Yves Montand. Jego przyjaciółką była Dalida. Pierwszą piosenkę skomponował mając 10 lat. Po raz ostatni wystąpił na koncercie w wieku 85 lat. Jego utwory cechuje charakterystyczna dla piosenki francuskiej melancholia przeplatająca się z humorem, egzystencjalne troski wymieszane z radością życia. Trenet wprowadził też do swoich piosenek rytmy zza oceanu, przede wszystkim swing. Jeszcze za życia stał się legendą francuskiej piosenki.
Zmarł w wieku 87 lat w klinice w Créteil pod Paryżem. Przyczyną zgonu był drugi w ciągu niespełna roku wylew krwi do mózgu.

</doc>
<doc id="1235456" url="https://pl.wikipedia.org/wiki?curid=1235456" title="Jezioro Pile">
Jezioro Pile



</doc>
<doc id="1235457" url="https://pl.wikipedia.org/wiki?curid=1235457" title="Francis Napier (10. lord Napier)">
Francis Napier (10. lord Napier)

Francis Napier, 10. lord Napier (ur. 15 września 1819, zm. 19 grudnia 1898) – szkocki dyplomata i administrator kolonialny, w roku 1872 pełniący tymczasowo funkcję wicekróla Indii.
Pierwsze wysokie stanowiska w karierze Napiera wiązały się z dyplomacją. Był ambasadorem Wielkiej Brytanii w USA (1857-1859), Niderlandach (1859-1861), Rosji (1861-1864) i Prusach (1864-1866). Następnie wyjechał do Indii, by objąć stanowisko gubernatora Madrasu. W 1872 został na krótko tymczasowym wicekrólem Indii (w oczekiwaniu na przybycie lorda Northbrooka). W tym samym roku powrócił do Europy, zaś jego szkocki tytuł lordowski został potwierdzony ogólnobrytyjskim tytułem barona Ettrick, który dał mu prawo zasiadania w Izbie Lordów. W latach 1883–1884 stał na czele tzw. komisji Napiera, badającej warunki życia rolników w najbardziej odludnej części Wielkiej Brytanii - północnej Szkocji. Zmarł w 1898 w wieku 79 lat.

</doc>
<doc id="1235459" url="https://pl.wikipedia.org/wiki?curid=1235459" title="Jezioro Sasek Wielki">
Jezioro Sasek Wielki



</doc>
<doc id="1235460" url="https://pl.wikipedia.org/wiki?curid=1235460" title="Jezioro Dzierzgoń">
Jezioro Dzierzgoń



</doc>
<doc id="1235461" url="https://pl.wikipedia.org/wiki?curid=1235461" title="Życie w... metropolii">
Życie w... metropolii

Życie w... Metropolii (ang.: "Life In A... Metro", inny tytuł: "Metro") – indyjski dramat wyreżyserowany w 2007 przez Anuraga Basu, autora "Gangster", "Cienie przeszłości" i "Tumsa Nahin Dekha". W filmie splata się sześć historii dziewięciu osób. W rolach głównych Shilpa Shetty, Kay Kay Menon, Konkona Sen Sharma, Sharman Joshi, Shiney Ahuja, Kangana Ranaut i Irrfan Khan.
Część filmu zagrana przez Sharman Joshi, Kangana Ranaut i Kay Kay Menon jest zainspirowana amerykańskim filmem z 1960 "Garsoniera".
Motyw przewodni.
Jedno miasto. Wiele uczuć. ("One city. Countless emotions").
Fabuła.
Mumbaj. Na stacjach metro, na ulicach mijają się ludzie, których historie są ich tęsknotą za miłością, nadzieją na nią i rozczarowaniem, zdradą. Shikha (Shilpa Shetty) poświęciła swoją pracę po to, aby stworzyć dom córce i mężowi Ranjeetowi (Kay Kay Menon). Po kilku latach małżeństwa nie ma już między nimi miłości. On zniecierpliwiony, drażliwy szuka namiastki miłości w romansie biurowym z Nehą (Kangana Ranaut). Ona rozżalona, zraniona brakiem uwagi ze strony męża, jego lekceważeniem daje się zafascynować spotkanemu przypadkowo niespełnionemu aktorowi teatralnemu Akashowi (Shiney Ahuja). Obok nich inne osoby dramatu. Rahul (Sharman Joshi), podwładny Ranjeeta ułatwia mu zdrady wynajmując na noc swoje mieszkanie. Nie wie, że szef cieszy się wtedy ciałem Nehy, dziewczyny w której Rahul skrycie się kocha. I Sruti (Konkona Sen Sharma), współlokatorka Nehy, siostra Shikhy daremnie marząca o małżeństwie, szukająca kandydata na męża w ogłoszeniach. I szukający tego samego, ale niebudzący w niej zainteresowania Monty (Irrfan Khan). Każdy z nich kogoś rani, na kimś się zawodzi. Czy doczekają się swego szczęścia wcześniej niż Amol (Dharmendra) i Shivani (Nafisa Ali) – starzejąca się para, która odnalazła swoją miłość po 40 latach niewidzenia się.
Muzyka.
Twórcą muzyki jest Pritam Chakraborty (do tekstów Sayeed Quadri)

</doc>
<doc id="1235462" url="https://pl.wikipedia.org/wiki?curid=1235462" title="Sergio Volpi">
Sergio Volpi

Sergio Volpi (ur. 31 sierpnia 1974 w Orzinuovi) – włoski piłkarz występujący na pozycji środkowego pomocnika.
Kariera klubowa.
Sergio Volpi zawodową karierę rozpoczynał w 1994 roku w Carrarese Calcio, do którego został wypożyczony z Brescii Calcio. Po jednym sezonie spędzonym w tym klubie powrócił do drużyny Brescii, gdzie w 22 spotkaniach strzelił dwa gole. Kolejne dwa sezony Volpi spędził w zespole AS Bari. W jego barwach wystąpił w 61 ligowych meczach i osiem razy wpisał się na listę strzelców. W 1998 roku podpisał kontrakt z klubem SSC Venezia, dla którego zaliczył ponad 50 występów.
W 2000 roku Volpi trafił do drużyny Piacenza Calcio, a w późniejszym czasie jego pozyskaniem zainteresowała się UC Sampdoria. Ostatecznie kontrakt z ekipą „Blucerchiatich” Włoch podpisał latem 2002 roku. Od początku swojej przygody z byłym triumfatorem Pucharu Zdobywców Pucharów Volpi miał zapewnione miejsce w podstawowej jedenastce. Ligowy debiut w barwach Sampdorii zanotował 14 września 2002 roku w wygranym 4:2 meczu z Lecce. Włoski piłkarz pełnił w swoim zespole rolę rozgrywającego, a w kraju był wówczas porównywany do takich zawodników jak Andrea Pirlo z Milanu czy Eugenio Corini z Torino FC. Volpi w sezonie 2005/2006 po raz pierwszy wystąpił w rozgrywkach Pucharze UEFA.
Włoch pełnił w Sampdorii rolę kapitana, jednak latem 2008 roku odszedł do beniaminka Serie A – Bologny. W nowym klubie ligowy debiut zanotował 31 sierpnia w wygranym 2:1 wyjazdowym meczu z Milanem. 8 lipca 2009 roku Volpi przeszedł do Regginy Calcio. Kwota transferu nie została ujawniona. 29 stycznia 2010 roku został wypożyczony do Atalanty BC.
Kariera reprezentacyjna.
Volpi w reprezentacji Włoch zadebiutował 18 lutego 2004 w zremisowanym 2:2 meczu przeciwko Czechom. Trenerem drużyny Italii był wówczas Giovanni Trapattoni. Drugi występ w kadrze zaliczył 1 marca 2006 roku w wygranym 4:1 pojedynku z Niemcami.

</doc>
<doc id="1235463" url="https://pl.wikipedia.org/wiki?curid=1235463" title="Jezioro Raduń (Kaszuby)">
Jezioro Raduń (Kaszuby)



</doc>
<doc id="1235464" url="https://pl.wikipedia.org/wiki?curid=1235464" title="Pancerniki typu Kaiser (1911)">
Pancerniki typu Kaiser (1911)

Pancerniki typu Kaiser – trzecia seria drednotów niemieckiej Kaiserliche Marine, zwodowanych w latach 1911–1912. Typ składał się z pancerników SMS "Kaiser", "Prinzregent Luitpold", "Friedrich der Große", "Kaiserin" i "König Albert".
Były pierwszymi niemieckimi drednotami z turbinami. Podczas prób SMS "Kaiser" osiągnął prędkość 23,4 węzła i moc ponad 55 000 KM. Podczas normalnych działań okręty mogły osiągnąć 21 węzłów przy mocy 31 000 KM. Jeden okręt typu, SMS "Prinzregent Luitpold", miał mieć też zainstalowany silnik Diesla napędzający środkową z trzech śrub, planu tego jednak nie wykonano i w konsekwencji okręt, napędzany tylko dwoma śrubami, był nieco wolniejszy od bliźniaczych jednostek. Nowe rozmieszczenie wież artylerii głównej pozwalało na oddanie salwy burtowej ze wszystkich dział (wcześniejsze niemieckie drednoty typu "Nassau" i "Helgoland" nie miały takiej możliwości).
W 1915 roku z okrętów zdjęto dwa działa 88 mm, potem usunięto pozostałe, zastępując je 4 działami przeciwlotniczymi tego samego kalibru.
Wszystkie okręty typu wzięły udział w I wojnie światowej, cztery uczestniczyły w bitwie jutlandzkiej (oprócz SMS "König Albert"). Po wojnie zostały samozatopione w Scapa Flow, wraki wydobyto i złomowano w latach 30. XX wieku.

</doc>
<doc id="1235470" url="https://pl.wikipedia.org/wiki?curid=1235470" title="Jezioro Trzebno">
Jezioro Trzebno



</doc>
<doc id="1235471" url="https://pl.wikipedia.org/wiki?curid=1235471" title="Jezioro Łapino Górne">
Jezioro Łapino Górne



</doc>
<doc id="1235473" url="https://pl.wikipedia.org/wiki?curid=1235473" title="William Nassau de Zuylestein">
William Nassau de Zuylestein

William Henry Nassau de Zuylestein (ur. 17 listopada 1717, zm. 28 września 1781) – brytyjski dyplomata i polityk z rodu holenderskiego pochodzenia.
Tytuł parowski odziedziczył w 1738 r., po śmierci swojego ojca Fredericka, 3. hrabiego. Wtedy też zasiadł w Izbie Lordów. W 1756 r. został Lordem Namiestnikiem Essex. W 1778 r. otrzymał Order Podwiązki.
Był posłem ("envoy") do Turynu w latach 1749–1753, następnie ambasadorem w Madrycie w latach 1763–1766 i w Paryżu (1766-1768). W latach 1768–1775 był ministrem najpierw północnego (1768-1770), a potem południowego departamentu (1770-1775). Zmarł bezdzietnie. 5. hrabią Rochford został jego bratanek.
Lord Rochford głosował przeciw kasacji podatków amerykańskich przeciw którym wystąpili koloniści w 1775 r.

</doc>
<doc id="1235474" url="https://pl.wikipedia.org/wiki?curid=1235474" title="Liwlandia">
Liwlandia



</doc>
<doc id="1235476" url="https://pl.wikipedia.org/wiki?curid=1235476" title="Kazimierz Karwowski">
Kazimierz Karwowski



</doc>
<doc id="1235477" url="https://pl.wikipedia.org/wiki?curid=1235477" title="Aleksy III Komnen">
Aleksy III Komnen

Aleksy III Komnen (ur. 15 października 1338, zm. 20 marca 1390) – cesarz Trapezuntu od 12 grudnia 1349.
Życiorys.
Syn cesarza Bazylego i jego drugiej żony Ireny z Trapezuntu. Po śmierci ojca wyjechał z matką i braćmi do Konstantynopola, skąd powrócił 12 grudnia 1349. Koronowany 12 stycznia 1350. Swojego poprzednika Michała zesłał do klasztoru. Wraz z jego wstąpieniem na tron nastąpił koniec okresu wojen domowych. Jego rządy były najdłuższymi rządami w dziejach Cesarstwa Trapezuntu. 
W 1355 poskromił opozycję na czele z "megasem duksem" Niketasem Scholarisem. 
Jego nieślubnym synem był Andronik Komnen. Żoną była Teodora Kantakuzena. Swoje córki wydał za tureckich i turkmeńskich władców w Azji Mniejszej (m.in. Eudokia z Trapezuntu), a Annę za Bagrata V, króla Gruzji. Ich synami byli: Bazyli Komnen Młodszy i Manuel III Wielki Komnen. Ten ostatni został następca Aleksego III. 

</doc>
<doc id="1235479" url="https://pl.wikipedia.org/wiki?curid=1235479" title="William Nassau zu Zuylestein, 4. hrabia Rochford">
William Nassau zu Zuylestein, 4. hrabia Rochford



</doc>
<doc id="1235483" url="https://pl.wikipedia.org/wiki?curid=1235483" title="Duże trankwilizatory">
Duże trankwilizatory



</doc>
<doc id="1235484" url="https://pl.wikipedia.org/wiki?curid=1235484" title="Mēmele">
Mēmele



</doc>
<doc id="1235486" url="https://pl.wikipedia.org/wiki?curid=1235486" title="Anandmurti Guruma">
Anandmurti Guruma

Anandmurti Guruma (dewanagari आनंद मूर्ति गुरु माँ) (ur. 8 kwietnia 1966 w Amritsar) jest indyjską guru. W języku hindi Anandmurti znaczy "wcielenie boskiej błogości", a Guruma "mistrz matka". Jest szanowana przez zwolenników różnych wyznań: chrześcijaństwa, hinduizmu, judaizmu, islamu, buddyzmu i sufizmu. Jej posłanie kierowane jest ponad różnice: płci, wyznania, poglądów politycznych, narodowości.
Nauczanie.
Guruma uczy dyscypliny medytacji, jogi, utrzymywania bieżącej świadomości chwili, realizacji jaźni i niedwoistości. Propaguje techniki medytacji z systemów jogi, zen, sufizmu, tantry. Kładzie zasadniczy nacisk na jakość świadomości. Podkreśla potrzebę dla wszystkich poszukiwaczy, by uwolnili się od oczekiwań i uwarunkowań religijnych (ucząc, iż to jest powodem, że nie doświadczamy realizacji duchowej).
Aśram.
Centralny aśram Guruma znajduje się w Gannaur, (dystrykt Sonepat w Indiach, 60 km od Delhi).
Publikacje.
Guruma, przetłumaczyła jako pierwsza na język hindi, wiersze miłosne mistyka sufickiego Dżalal ad-Din Rumiego, założyciela zakonu wirujących derwiszów. Zaśpiewała je też na jej albumie "Rumi - Miłość w jego zenicie".

</doc>
<doc id="1235487" url="https://pl.wikipedia.org/wiki?curid=1235487" title="Leki przeciwschizofreniczne">
Leki przeciwschizofreniczne



</doc>
<doc id="1235489" url="https://pl.wikipedia.org/wiki?curid=1235489" title="Dżalad ad-Din">
Dżalad ad-Din



</doc>
<doc id="1235490" url="https://pl.wikipedia.org/wiki?curid=1235490" title="Pancerniki typu Kaiser">
Pancerniki typu Kaiser

Zobacz też: Pancerniki typu "Kaiser Friedrich"

</doc>
<doc id="1235491" url="https://pl.wikipedia.org/wiki?curid=1235491" title="Parafia Podwyższenia Krzyża Świętego w Korszach">
Parafia Podwyższenia Krzyża Świętego w Korszach

Parafia Podwyższenia Krzyża Świętego w Korszach została założona 22.02.1910. Parafia należy do dekanatu Reszel. Jest to również Sanktuarium Matki Bożej Fatimskiej dla dekanatów:
Bartoszyce, Kętrzyn I, Kętrzyn II, Reszel i Sępopol.
Do parafii należą: Korsze, Błogoszewo, Glitajny, Głowbity, Karszewo, Nunkajmy, Olszynka, Parys, Piaskowiec, Podlechy, Warnikajmy.
Odpusty.
Podwyższenia Krzyża Świętego (14 września) i Najświętszej Maryi Panny Ostrobramskiej (16 listopada) w Korszach; 
Matki Boskiej Nieustającej Pomocy (27 czerwca) w Parysie.

</doc>
<doc id="1235493" url="https://pl.wikipedia.org/wiki?curid=1235493" title="Jerzy Bułharyn">
Jerzy Bułharyn

Jerzy Skenderbeg Bułharyn herbu Bułat (ur. 23 kwietnia 1798 w Płaskowcach, zm. 29 października 1885 w Georgetown, Jersey) – generał, założyciel loży karbonarskiej we Lwowie, dowódca 7 pułku ułanów Królestwa Kongresowego i pułku jazdy polskiej okresu zaborów sformowanego z ochotników w styczniu 1831 roku, oraz 2 pułku jazdy augustowskiej.
Życiorys.
Pochodził z odłamów rodziny albańskiej osiadłej w Polsce. Urodził się w rodzinie ziemianina. Legitymował się herbem Bułat.
Brał udział w powstaniu listopadowym jako jeden z dowódców, pełnił funkcję majora 2 pułku krakusów i komendanta 7 pułku ułanów; 24 czerwca 1831 został odznaczony Złotym Krzyżem Orderu Virtuti Militari.
Od 1832 roku przebywał w zakładzie dla uchodźców polskich w Besançon. Od 1833 roku żył jako dzierżawca na Węgrzech w Sobrance Hrabowej Roztoki przy granicy w Karpatach.
Na zakup amunicji do powstania krakowskiego przesłał mu pieniądze Franciszek Wiesiołowski przez swojego brata Michała.
Mjr Jerzy Bułharyn jako Naczelnik Wojenny Obwodu Sanockiego 18 lutego 1846 r. przybył do punktu zbornego w Cisnej. Planował równoczesny atak na Dobromil i Sanok. W Cisnej sformował z pracowników huty oddział, który poprowadził na Sanok, rozbrajając po drodze placówki straży skarbowej i łącząc się z innymi grupami powstańczymi. Na czele z Sylweriuszem Brześciańskim od Przełęczy Łupkowskiej, z okolic Kalnicy i z Leska, miał atakować Sanok, dowodząc siłami miejscowymi i słowackimi.
21 lutego 1846 r. Jerzy Bułharyn poprowadził powstańców z południowej części obwodu sanockiego, którzy poszli na północ, w celu opanowania Sanoka. Przyszli z trzech szlaków: z Cisnej przez Baligród, z Lutowisk oraz z Ustrzyk Dolnych i z Ustjanowej. 180 uczestników spotkało się w Uhercach, gdzie Jerzy Bułharyn zaczął formować oddziały, które złożyły przysięgę. Nękani po drodze przez chłopów ze Stefkowej, dotarli do wsi Zahutyń pod Sanokiem. Po kilku potyczkach, przy dojściu do Zahutynia, Jerzy Bułharyn, dowodząc 180 powstańcami i nie mając wsparcia od północy, nie zaatakował Sanoka.
Nie dotarły też inne umówione oddziały, wskutek wystąpień zbuntowanych chłopów np. pod Haczowem. Bułharyn z grupką 20 zbrojnych wrócił 22 lutego do Cisnej i przekroczył granicę węgierską w Roztokach.
Jesienią 1848 roku podpułkownik Jerzy Bułharyn organizował Legion Polski na Węgrzech. Od stycznia 1849 roku – został pułkownikiem i dowódcą dywizji. Na emigracji w Turcji Lajos Kossuth mianował go generałem brygady. Za swoją służbę został odznaczony węgierskim powstańczym Orderem Zasługi Wojskowej II klasy
Następnie przebywał w Londynie, na wyspie Jersey, utrzymując kontakty z emigracją. Zmarł w 1885 i został pochowany na cmentarzu Almorah w St Helier, na wyspie Jersey.
Jego żoną była Karolina, z domu Rogalska, z którą miał dwóch synów i cztery córki.
Jego bratem był Joachim Bułharyn, kapitan 1 pułku strzelców konnych, również odznaczony Złotym Krzyżem Orderu Virtuti Militari 15 września 1831.

</doc>
<doc id="1235495" url="https://pl.wikipedia.org/wiki?curid=1235495" title="Kazimierz Karwowski (marszałek sejmu)">
Kazimierz Karwowski (marszałek sejmu)

Kazimierz Karwowski herbu Pniejnia (ur. ok. 1670 – zm. 12 maja 1746) – marszałek sejmu w 1740, deputat na Trybunał Główny Koronny w 1714 roku, cześnik wiski od 1703, stolnik i łowczy bielski, pisarz ziemi bielskiej, podstarości, podstoli i sędzia grodzki brański, poseł.
W latach 1701-1740 został wybrany posłem 26 razy, co stanowi rekord w historii IRP. W 1710 podpisał poparcie dla konfederacji sandomierskiej. 
Zwolennik ograniczenia stosowania "liberum veto", starannie wykształcony, posiadał doskonałą znajomość języka łacińskiego, nazywany przez współczesnych "Civis et consul Polonus".

</doc>
<doc id="1235496" url="https://pl.wikipedia.org/wiki?curid=1235496" title="Petro Kalnyszewski">
Petro Kalnyszewski



</doc>
<doc id="1235498" url="https://pl.wikipedia.org/wiki?curid=1235498" title="Hot Rats">
Hot Rats

Hot Rats – drugi solowy album Franka Zappy nagrany i wydany w tym samym, 1969 roku.
Historia i charakter albumu.
Ten album był jego drugim solowym albumem (pierwszy to "Lumpy Gravy"). Powstał po rozwiązaniu oryginalnych Mothers of Invention. Zappa zwerbował muzyków spoza MoI (z wyjątkiem multiinstrumentalisty Iana Underwooda). Zapewne było to przyczyną, iż powstały album nie jest pod żadnym względem podobny do poprzednich albumów muzyka. Na dawnych płytach góruje prześmiewczo-satyryczno-pastiszowy styl przeważnie krótkich kompozycji.
Hot Rats można śmiało nazwać pierwszym "poważnym" albumem Zappy, który może być zaklasyfikowany jako jazz rock, fusion czy też rock progresywny.
Wszystkie utwory, oprócz jednego, są kompozycjami instrumentalnymi. Utwór wokalno-istrumentalny „Willie the Pimp” trwa 9 min. i 16 sekund i genialna partia wokalna Captaina Beefhearta zajmuje tylko niewielki fragment początkowej i końcowej części kompozycji.
Jest to z pewnością najbardziej "gorący" album z całej dyskografii Franka Zappy. Jego następne albumy prezentowały coraz bardziej chłodny styl muzyczny, co stało w kontraście z jego koncertami.
Sprzęt.
Był to pierwszy album Zappy i jeden z pierwszych na świecie nagrany na sprzęcie 16-ścieżkowym, co dawało olbrzymie możliwości w postprodukcyjnej obróbce nagrań i uzyskaniu prawdziwego i pełnego brzmienia stereofonicznego. Jednak aż cztery ścieżki przeznaczone zostały dla perkusji (Zappa zaczynał karierę jako perkusista).
Sprzęt ten został półamatorsko skonstruowany przez inżynierów dźwięku w słynnym studiu T.T.G. Był on przenoszony ze studia do studia, zależnie od tego, w którym powstawał dany utwór albumu.
Właściwie wszystkie utwory, w mniejszym lub większym stopniu, uległy zmianom po ich nagraniu. Zappa podokładał (overdubbing) zwłaszcza partie saksofonowe i instrumentów klawiszowych, co było związane z dodatkową pracą Iana Underwooda. W „Peaches en Regalia”, „Son of Mr. Green Genes” i w „It Must Be a Camel” pewne fragmenty perkusyjne został nagrane z „podwójną prędkością”.
Cyfrowy remiks.
Cyfrowy remiks albumu został wykonany w 1987 r. i spowodował wiele kontrowersji. Większość fanów tego albumu opowiedziało się za pierwotnym, analogowym miksem. Ingerencje Zappy w pierwotne nagrania poszły czasem daleko. Dodano np. ponadczterominutowy wstęp organowo-saksofonowy do „The Gumbo Variations” i partię gitarowo-saksofonową. Partia wstępna i sola gitarowego zostały inaczej zmontowane w „Willie the Pimp”. Do „Little Umbrellas” dodano partię fletu i pianina.
Oprócz tego zmieniona została dynamika i ogólne brzmienie nagrań, m.in. poprzez zwiększenie roli gitary basowej.
Zespół Hot Rats.
Chociaż wydawało się, że zgromadzenie zespołu muzyków do nagrania albumu było wydarzeniem jednostkowym, grupa Hot Rats pojawiała się jeszcze przez cały właściwie rok 1970, jednak w różnych personalnych składach.
Okładka.
Okładka do winylowego wydania była rozkładana, a jej psychodeliczną oprawę wykonał Cal Schenkel. Wykorzystał w tym celu m.in. fotografie w podczerwieni. Dziewczyna w pustym basenie z pierwszej i ostatniej strony okładki, to Christine Frka, znana bardziej jako Miss Christine, członkini grupy GTOs.
Oprawa CD jest bardziej ascetyczna; wykorzystuje tylko część materiału z oryginalnej okładki, a oprawa wewnętrzna jest biało-czarna.
W lewym rogu znajduje się zdjęcie Captaina Beefhearta trzymającego w rękach Chungę, tj. odkurzacz, który stał się bohaterem albumu "Chunga’s Revenge" z 1970 r.

</doc>
<doc id="1235499" url="https://pl.wikipedia.org/wiki?curid=1235499" title="Anandmurti Gurumaa">
Anandmurti Gurumaa



</doc>
<doc id="1235500" url="https://pl.wikipedia.org/wiki?curid=1235500" title="Petro Kalniszewski">
Petro Kalniszewski



</doc>
<doc id="1235503" url="https://pl.wikipedia.org/wiki?curid=1235503" title="Izaak Komnen">
Izaak Komnen



</doc>
<doc id="1235504" url="https://pl.wikipedia.org/wiki?curid=1235504" title="Edward Hantulik">
Edward Hantulik

Edward Hantulik (ur. 1949- zm. 28 czerwca 1994) - malarz, tyszanin z pochodzenia i urodzenia. Absolwent krakowskiej Akademii Sztuk Pięknych, studiował w latach 1977-1982 pod kierunkiem prof. Juliusza Joniaka i Jerzego Nowosielskiego. Zapowiadał się na wybitnego twórcę, otrzymał w 1987 roku stypendium twórcze Ministerstwa Kultury i Sztuki. Jako jeden z "młodych gniewnych" twórców wystawił swoje obrazy w katowickim Biurze Artystycznym - wystawa indywidualna i retrospektywna. Brał udział w 1984 roku w biennale Sztuk Współczesnych w Szczecinie. Jego dorobek twórczy sięgnął ponad 200 prac malarskich, tyleż samo rysunków i kilkanaście rzeźb.
W latach 1987-1994 zafascynowała go również rzeźba. Współpracował z najlepszymi górnośląskimi rzeźbiarzami. Wieloletnia przyjaźń z artystą rzeźbiarzem Stanisławem Hochułem zaowocowała wieloma ciekawymi pracami.

</doc>
<doc id="1235508" url="https://pl.wikipedia.org/wiki?curid=1235508" title="Thomas Robinson (2. baron Grantham)">
Thomas Robinson (2. baron Grantham)

Thomas Robinson, 2. baron Grantham, (ur. 30 listopada 1738 w Wiedniu, zm. 20 lipca 1786) - brytyjski arystokrata, dyplomata i polityk. Jego ojcem był Thomas Robinson, 1. baron Grantham, również dyplomata.
Robinson urodził się w Wiedniu, gdzie jego ojciec był z misją dyplomatyczną. Kształcił się w Westminster School i w Christ's College na Uniwersytecie Cambridge. W roku 1761 wszedł do parlamentu z okręgu Christchurch, a w 1770 r. odziedziczył tytuł parowski ojca i zasiadł w Izbie Lordów. Został również członkiem Tajnej Rady. W 1770 r. został na krótko wiceszambelanem Dworu Królewskiego.
W 1771 r. został wysłany jako ambasador do Hiszpanii, gdzie pozostał, aż do wybuchu wojny między obu państwami w 1779 r. W latach 1780-1782 Grantham był pierwszym lordem handlu, a od lipca 1782 do kwietnia 1783 r. ministrem spraw zagranicznych w gabinecie lorda Shelburne'a.
Zmarł 20 lipca 1786 r. Jego majątek odziedziczyli: Thomas Philip, późniejszy 2. hrabia de Grey, i Frederick John, późniejszy wicehrabia Goderich i 1. hrabia Ripon.

</doc>
<doc id="1235510" url="https://pl.wikipedia.org/wiki?curid=1235510" title="Jarosław Makowski">
Jarosław Makowski

Jarosław Makowski (ur. 22 kwietnia 1973 w Kutnie) – polski historyk filozofii, dziennikarz i publicysta, dyrektor Instytutu Obywatelskiego, radny sejmiku śląskiego V kadencji i rady miejskiej w Katowicach VIII kadencji, w 2019 dyrektor Muzeum Ziemi Kozielskiej w Kędzierzynie-Koźlu.
Życiorys.
Studiował filozofię w Papieskiej Akademii Teologicznej w Krakowie i teologię na Papieskim Wydziale Teologicznym Bobolanum w Warszawie. W latach 1999–2004 był redaktorem „Tygodnika Powszechnego”, następnie do 2007 członkiem zespołu „Krytyki Politycznej”. Publikuje lub publikował m.in. w „Gazecie Wyborczej”, „Rzeczpospolitej”, „Więzi”, „W drodze” i „Newsweeku”. Uczył także filozofii w liceach ogólnokształcących w Krakowie i Pszczynie.
Od 2010 do 2015 był dyrektorem Instytutu Obywatelskiego, think tanku związanego z Platformą Obywatelską. W 2014 z ramienia PO uzyskał mandat radnego sejmiku śląskiego V kadencji, a następnie został przewodniczącym klubu radnych tej partii. W 2017 objął funkcję przewodniczącego Platformy Obywatelskiej w Katowicach.
W 2018 był kandydatem Koalicji Obywatelskiej na prezydenta Katowic w wyborach samorządowych. W głosowaniu zajął drugie miejsce, uzyskał natomiast mandat radnego miejskiego.
W lutym 2019 został dyrektorem Muzeum Ziemi Kozielskiej w Kędzierzynie-Koźlu. Funkcję tę pełnił do października 2019. We wrześniu 2020 ponownie został dyrektorem Instytutu Obywatelskiego.

</doc>
<doc id="1235511" url="https://pl.wikipedia.org/wiki?curid=1235511" title="Nizina Rumuńska">
Nizina Rumuńska



</doc>
<doc id="1235515" url="https://pl.wikipedia.org/wiki?curid=1235515" title="Leki neuroleptyczne">
Leki neuroleptyczne



</doc>
<doc id="1235520" url="https://pl.wikipedia.org/wiki?curid=1235520" title="Running to Stand Still">
Running to Stand Still

Running to Stand Still – ballada rockowa grupy U2, pochodząca z jej wydanego w 1987 roku albumu, "The Joshua Tree".
Tekst.
Ten oparty na dźwiękach keyboardu utwór opowiada o uzależnionej od heroiny kobiecie z dublińskiego osiedla bloków. Wskazują na to fragmenty: „I see seven towers/But I only see one way out”, „She runs through the streets/With her eyes painted red” oraz „She will suffer the needle chill”. Tekst piosenki przejawia frustrację i bezsilność wobec sytuacji tej kobiety, o czym świadczy tekst „You've got to cry without weeping, talk without speaking, scream without raising your voice”.
Utwór na koncertach.
Podczas koncertów piosenka „Running…” niemal zawsze wykonywana była po piosence „Bullet the Blue Sky”. Po raz pierwszy utwór grany był na żywo w trakcie występów w ramach trasy Joshua Tree Tour. Wtedy też, The Edge grał na keyboardzie, a Bono na gitarze. W tej postaci piosenka była wykonywana aż do trasy Zoo TV Tour, podczas której doszło do zmiany. Od tej pory, The Edge w trakcie „Running to Stand Still” grał na swoim Fenderze Stratocaster, a Bono śpiewał utwór na drugiej scenie, zachowując się jednocześnie jak osoba uzależniona od heroiny. Utwór nie był wykonywany podczas tras PopMart Tour i Elevation Tour, co zmieniło się dopiero z rozpoczęciem Vertigo Tour w 2005 roku. Wtedy też, U2 ponownie zaczął grać piosenkę podczas koncertów. Były to wykonania takie, jak te z Joshua Tree Tour – z grą The Edge’a na keyboardzie i Bono na gitarze. W trakcie większości tych występów, „Running to Stand Still” towarzyszyło odczytywanie fragmentów Powszechnej Deklaracji Praw Człowieka. Pod koniec lipca 2005 roku, piosenkę w tej roli zastąpił inny utwór zespołu, „Miss Sarajevo”.
Wykonania koncertowe „Running to Stand Still” można znaleźć na albumach: "The Joshua Tree", "Rattle and Hum", ' oraz '.
Cover piosenki wykonał między innymi amerykański wokalista Scott Stapp.

</doc>
<doc id="1235521" url="https://pl.wikipedia.org/wiki?curid=1235521" title="Skënderbeu Korcza">
Skënderbeu Korcza

Klubi Futbollistik Skënderbeu Korcza () – albański klub piłkarski z miasta Korcza, założony w 1909 roku, występujący w Kategoria e Parë. Mistrz Albanii z lat: 1933, 2011, 2012, 2013, 2014, 2015, 2016 oraz 2018. Zdobywca Pucharu Albanii w 2018 roku. Czterokrotny finalista Pucharu Albanii (1958, 1965, 1976 oraz 2012). Trzykrotny zdobywca Superpucharu Albanii w latach 2014, 2015, 2018. W 2018 r. wykluczony przez UEFA z europejskich pucharów na kolejne 10 lat. Powodem było ustawianie wyników meczów pucharowych.

</doc>
<doc id="1235522" url="https://pl.wikipedia.org/wiki?curid=1235522" title="Tadeusz Sadowski (1878–1904)">
Tadeusz Sadowski (1878–1904)

Tadeusz Sadowski (ur. 1878 w Warszawie, zm. 1904), prawnik polski, adwokat.
W 1901 ukończył z wyróżnieniem Wydział Prawny Cesarskiego Uniwersytetu Warszawskiego. Wpisany niebawem na listę adwokatów, zajmował się głównie sprawami cywilistycznymi. Interesował się również prawem międzynarodowym. Opublikował w "Gazecie Sądowej Warszawskiej" obszerną rozprawę "Zasady prawa międzynarodowego prywatnego i zastosowanie ich w dziedzinie spadkobrania" (1903), był ponadto autorem drobnych artykułów z zakresu prawa handlowego.
Zginął w czasie wyprawy w Tatry, upadając z Giewontu.
Był ciotecznym wnukiem pisarki Deotymy.

</doc>
<doc id="1235523" url="https://pl.wikipedia.org/wiki?curid=1235523" title="KS Skënderbeu Korçë">
KS Skënderbeu Korçë



</doc>
<doc id="1235524" url="https://pl.wikipedia.org/wiki?curid=1235524" title="Okręg bowski">
Okręg bowski



</doc>
<doc id="1235525" url="https://pl.wikipedia.org/wiki?curid=1235525" title="Joseph Lindley">
Joseph Lindley

Joseph IV Lindley (ur. 18 maja 1859 w Hanowerze, zm. 20 kwietnia 1906 w Ober Ursel (Niemcy)) – brytyjski inżynier, najmłodszy z trzech synów Williama Lindleya i Julie Jeanne Heerlein.
Życiorys.
Ukończył studia techniczne na University of London. Podobnie jak najstarszy brat (William Heerlein Lindley) rozpoczął praktykę u ojca (Williama Lindleya) we Frankfurcie nad Menem. Od 1879 r., po przejściu W. Lindleya na emeryturę, kierował robotami kanalizacyjnymi w Elberfeldzie. Brał udział w projektowaniu systemu kanalizacyjnego Petersburga i Düsseldorfu. W latach 1884–1888 J. Lindley został inżynierem rezydentem w imieniu swego brata W. H. Lindleya w Elberfeldzie. Sprawował nadzór nad budową wielkich zbiorników deszczowych do specjalnego oddzielnego systemu zaopatrzenia w wodę części miasta położonej wyżej oraz kombinowanego systemu kanalizacji, prowadzonego w częściach miasta położonych niżej, nad brzegiem rzeki Wupper. W grudniu 1888 r. zastąpił swego starszego brata, Roberta Searlesa Lidleya, na stanowisku kierowniczym budowy kanalizacji i wodociągów w Warszawie.
Jak pisał autor notatki o J. Lindleyu: „W Warszawie budowa stacji pomp nad Wisłą oraz stacji filtrów w wyższej części miasta z rozległymi łukami sklepień zbiorników i filtrów oraz zasadniczej części kanalizacji i osuszania miasta o długości 105 mil, a także przeprowadzenie pomiarów trygonometrycznych miasta i jego przedmieść, prowadzone były pod jego bezpośrednim kierunkiem. (...) Sukces prowadzonych pod jego kierunkiem prac w znacznym stopniu był wynikiem przemyśleń i niezwykłego przywiązywania wagi do powierzonych mu zadań oraz energii, z jaką pokonywał różnorakie problemy, z których te o charakterze administracyjnym, nie dające się oddzielić od prac publicznych w Rosji, nie były najmniej istotnymi”. J. Lindley otaczał się wyłącznie Polakami, uczestniczył w życiu bieżącym miasta, współfinansował i był wiernym czytelnikiem „Przeglądu Technicznego”. Cieszył się szacunkiem zarówno pracodawców, jak i sympatią współpracowników. Często podkreślano jego cechy takie jak: sprawiedliwość, dobroć serca i uczynność dla potrzebujących pomocy.
W Warszawie J. Lindley mieszkał przy ul. Hortensji 5 (obecnie W. Górskiego) (w 1890 r.). W Warszawie spędził 17 lat swojego krótkiego życia. Był członkiem Rosyjskiego Towarzystwa Inżynierów Wodnych i wielu innych organizacji europejskich. 3 marca 1891 r. został członkiem Institution of Civil Engineers. Miał talent do języków. Płynnie pisał i mówił po niemiecku, francusku i rosyjsku. Gorliwie uczył się języka polskiego by móc porozumiewać się z robotnikami i śledzić publikacje w prasie krajowej.
1 lutego 1894 r. ożenił się z Emmy Suermondt z Wrocławia. Miał z nią dwoje dzieci (Henry’ego Williama i Julię Anitę).
25 grudnia 1903 r. wyjechał z Warszawy. W 1904 r. był w Londynie, gdzie uzyskał kolejną wizę rosyjską i 5 września wrócił do Warszawy. Już wtedy chorował. Autor wspomnień o Josephie pisze, że w roku 1905 został on zobowiązany do rezygnacji z zajmowanego stanowiska, ze względu na pogarszający się stan zdrowia. Czytamy również: „(...) przez 16 lat rozwinął u nas bardzo pożyteczną działalność. Wielkiej jego pracowitości i energii zawdzięcza Warszawa doprowadzenie do końca tych robót [kanalizacyjnych]. Cierpienie nerwowe sprowadziło śmierć przedwczesną Lindleya”, który odszedł 20 kwietnia 1906 r. w zakładzie leczniczym w Ober Ursel, w wieku zaledwie 47 lat. Jak pisał Emil Sokal: „Przyczyny przedwczesnego zgonu szukać należy w przeciążeniu pracą zawodową, z której początkowo wywiązała się choroba nerwowa, a gdy pomoc lekarza okazała się bezowocną, gdy podróże i pobyt w klimacie południowym, zamiast ulgi i poprawy, wywołały skutek niepożądany, chory powrócił do Frankfurtu i leczył się w sanatorium dla nerwowo chorych, gdzie życie pracowite zakończył”. Pochowany na cmentarzu Haupt Friedhof w Marburgu.
W wyniku zniszczeń spowodowanych II wojną światową, wnuczka Josepha, Margaret Shulz, przeniosła kamień nagrobny z cmentarza do ogrodu swojego domu w tym mieście. Dzieło Lindleyów jest jednym z rzadkich śladów dawnego miasta we współczesnej Warszawie i jednym z licznych świadectw lindleyowskiej działalności w Europie. Liczba miast, w której Lindleyowie prowadzili prace jest imponująca: 66, w Polsce 7: Jelenia Góra (Hirschberg), Łódź, Modlin (Nowogieorgiewsk), Radom, Szczecin, Warszawa i Włocławek.

</doc>
<doc id="1235526" url="https://pl.wikipedia.org/wiki?curid=1235526" title="Istotność statystyczna">
Istotność statystyczna



</doc>
<doc id="1235528" url="https://pl.wikipedia.org/wiki?curid=1235528" title="Izaak Komnen (1093–po 1152)">
Izaak Komnen (1093–po 1152)

Izaak Komnen (ur. 16 stycznia 1093, zm. po 1152) – "sebastokrator", trzeci syn cesarza bizantyjskiego Aleksego I Komnena.
W 1139 roku z powodu udziału w spisku został przez swojego brata Jana II Komnena zesłany do Heraklei Pontyjskiej. W 1143 roku po śmierci Jana II i objęciu rządów przez jego syna Manuela I Komnena, Izaaka powrócił do Konstantynopola.
Izaak Komnen miał czworo dzieci:

</doc>
<doc id="1235529" url="https://pl.wikipedia.org/wiki?curid=1235529" title="Michael Carbonaro">
Michael Carbonaro

Michael Joseph Carbonaro (ur. 28 kwietnia 1976 na Long Island w stanie Nowy Jork) – amerykański aktor filmowy i telewizyjny. Jest również aktorem stand-up'owym.
Życiorys.
Mając siedemnaście lat debiutował na kinowym ekranie w thrillerze Martina Scorsese "Ciemna strona miasta" ("Bringing Out the Dead", 1999) u boku Nicolasa Cage, Patricii Arquette, Queen Latifah, Johna Goodmana, Elmer Bernstein i Marca Anthony’ego. W operze mydlanej CBS "Guiding Light" (2006) pojawił się jako magik. Jego kreacja nieco niewinnego Andy’ego Wilsona w komedii "Kolejny gejowski film" ("Another Gay Movie", 2006) została uhonorowana dwiema nagrodami jury na festiwalu filmowym L.A. Outfest w Los Angeles; rolę tę aktor powtórzył w sequelu – "" (2008). W serialu NBC "Prawo i bezprawie" ("Law &amp; Order: Special Victims Unit") zagrał postać gwałciciela Jeffa Trapido. 
Wystąpił także na scenie w udanej off-broadwayowskiej komedii "Jewtopia" w roli Adama oraz na żywo w popularnych klubach stand-up w okolicach Nowego Jorku i Los Angeles.

</doc>
<doc id="1235531" url="https://pl.wikipedia.org/wiki?curid=1235531" title="Bitwa pod Bedriacum">
Bitwa pod Bedriacum

Bitwa pod Bedriacum – bitwa stoczona 14 kwietnia 69 n.e. w czasie wojny domowej w Imperium Rzymskim (tak zwany rok czterech cesarzy).
Po zwycięstwie pod Kastorowe, Oton postanowił ostatecznie zniszczyć armię Aulusa Cecyny i Fabiusza Walensa. Po naradzie ze swoimi dowódcami cesarz opuścił swój obóz, kierując się na tyły, dowództwo armii powierzając swojemu bratu Salwiuszowi Tycjanuszowi Otonowi. Wkrótce w obozie wojsk Otona, doszło do zatargu pomiędzy dowódcami Paulinusem oraz Celsusem a Licyniuszem Prokulusem, który nakazał wymarsz w kierunku Bedriacum (obecnie Calvatone). W odległości 6 km od miasta wojska Otona rozłożyły się obozem. Jeszcze dalej bo w odległości 20 km od obozu Otona, znajdował się obóz Witeliusza.
Po kilku dniach bezczynności w dniu 15 kwietnia Salwiusz dał rozkaz do wymarszu w kierunku pozycji przeciwnika. Po dotarciu wojsk do obozu Witeliusza, doszło do walki ze strażą przednią Otona. Ponawiany dwukrotnie atak jazdy Witeliusza rozbił w końcu przeciwnika, który ratował się ucieczką. Wkrótce nadeszły główne siły Otona, które starły się z piechotą Witeliusza. Wojska Cecyny i Walensa uderzyły na słabszego liczebnie przeciwnika z całym impetem. Doszło do zaciętej walki, a szala zwycięstwa przechylała się raz na jedną, raz na drugą stronę. Legionistom Otona udało się nawet zdobyć jednego z orłów legionowych przeciwnika, jednak kontratak bardziej doświadczonych sił Witeliusza zakończył się ich sukcesem, i rozbiciem zbyt wcześnie triumfujących żołnierzy przeciwnika. W tym czasie Walens posłał swoją jazdę na osłabioną flankę wroga, pieczętując zwycięstwo Witeliusza. 
Widząc klęskę swoich oddziałów, wielu żołnierzy Otona zbiegło z pola bitwy, część zaś powróciła do obozu. Bitwa zakończyła się po kilku godzinach wraz z nastaniem zmroku. Wówczas to Cecyna i Walens dali sygnał do odwrotu. Salwiusz oraz dowódcy Otona zbiegli na południe. Wstrząśnięty klęską Oton popełnił samobójstwo, wbijając sobie sztylet w pierś. Następnego dnia resztki wojsk Otona pod wodzą Anniusza Gallusa zdały broń kapitulując przed siłami Witeliusza, który mianował się imperatorem Rzymu.

</doc>
<doc id="1235537" url="https://pl.wikipedia.org/wiki?curid=1235537" title="John Crichton-Stuart (1. markiz Bute)">
John Crichton-Stuart (1. markiz Bute)

John Crichton-Stuart, 1. markiz Bute (30 VI 1744 – 16 XI 1814) był brytyjskim (szkockim) arystokratą i dyplomatą.
Był dwukrotnie ambasadorem brytyjskim w Madrycie; w latach 1783-1784 i 1795-1796.
Jego ojcem był premier John Stuart, 3. hrabia Bute, a matką Mary Stuart, hrabina Bute, córka pisarki Mary Wortley Montagu. Od urodzenia przysługiwał mu tytuł: „Lord Mount Stuart”.
Poślubił Charlotte Hickman-Windsor (córkę 2. wicehrabiego Windsor) dnia 12 XI 1766, z którą miał 5 dzieci:
Lord Mount Stuart był torysowskim posłem w parlamencie w okresie 1766 do 1776. W 1776 uczyniono go baronem Cardiff, od zamku Cardiff Castle w hrabstwie Glamorgan. W 1779 zaprzysiężono go do rady królewskiej (Privy Council). Zastąpił ojca jako hr. Bute w 1792, i został wicehrabią Mountjoy (na wyspie Isle of Wight), w 1794 hr. Windsoru i markizem Bute.
Lord Bute został członkiem Royal Society dnia 12 grudnia 1799.
Jego pierwsza żona zmarła 8 stycznia 1800, wtedy poślubił Frances Coutts (córkę Thomasa Couttsa) dnia 17 września 1800. Mieli dwoje dzieci:
Jego druga żona przeżyła go i zmarła 12 listopada 1832 roku.

</doc>
<doc id="1235543" url="https://pl.wikipedia.org/wiki?curid=1235543" title="Zespół Lamberta-Eatona">
Zespół Lamberta-Eatona

Zespół Lamberta-Eatona (zespół Lamberta-Eatona-Rooke'a, ang. Lambert-Eaton myasthenic syndrome) – zespół paraneoplastyczny, spotykany najczęściej u chorych z rakiem drobnokomórkowym płuca, rzadziej w innych rakach (raku sutka, gruczołu krokowego, żołądka i jelita grubego), również w białaczkach i chłoniakach. W części przypadków nie udaje się stwierdzić współistniejącej choroby nowotworowej; przyjmuje się wtedy podłoże autoimmunologiczne choroby. W zespole występują przeciwciała przeciwko kanałom wapniowym zlokalizowanym w części presynaptycznej synapsy.
W diagnostyce różnicowej należy uwzględnić przede wszystkim miastenię. Różnicujący jest wywiad odnośnie do objawów podmiotowych pacjenta: chory czuje się gorzej rano niż wieczorem oraz niewielki wysiłek przynosi poprawę – inaczej niż w miastenii. Objawy oczne i opuszkowe są rzadkie. Charakterystyczna jest zgłaszana przez chorego suchość w ustach.
Objawy: nużliwość i osłabienie mięśni dosiebnych głównie w kończynach dolnych, zniesienie odruchów kolanowych i skokowych, objawy autonomiczne (zaburzenia potencji, hipotonia ortostatyczna, suchość w ustach, zaburzenia potliwości).
Zespół został opisany w 1956 roku we wspólnej pracy Lealdesa McKendree Eatona, Edwarda Howarda Lamberta i E. D. Rooke'a.

</doc>
<doc id="1235546" url="https://pl.wikipedia.org/wiki?curid=1235546" title="Marcia">
Marcia



</doc>
<doc id="1235548" url="https://pl.wikipedia.org/wiki?curid=1235548" title="Colin Ferguson">
Colin Ferguson

Colin Ferguson (ur. 22 lipca 1972 w Montrealu w Kanadzie) – kanadyjski aktor reżyser, producent filmowy i telewizyjny. Wystąpił w serialach "Eureka" oraz "Para za parą".
Życiorys.
Urodzony w Montrealu, uczęszczał do Appleby College w Oakville, w prowincji Ontario. Ukończył studia na Uniwersytecie McGill w Montrealu.
W wieku 17 lat wygrał konkurs wystąpień publicznych w Montrealu. Wychowywał się w Montrealu, Hongkongu, Wielkiej Brytanii i Connecticut. Ma obywatelstwo amerykańskie, brytyjskie i kanadyjskie.
Swoje umiejętności jako komik i wykonawca improv prezentował w miejscowej trupie, która wielokrotnie brała udział w Just for Laughs Festival. Został wybrany z ok. 2000 kandydatów do słynnego The Second City, w końcu porzucił naukę w college’u. Gdy ukończył studia, został prowadzącym "Sen o zwycięstwie" (1996), które doprowadziły go do jego przeprowadzki do Los Angeles.
Grywa głównie w telewizji, jednak znany jest także z ról w filmach kinowych, takich jak "Wojna płci" czy "A właśnie, że tak". Popularne są również występy Fergusona w telewizyjnych filmach fabularnych, jak "Wyznania nałogowej karierowiczki". Grał na scenie w "Juliuszu Cezarze" i "Locie nad kukułczym gniazdem".
Wystąpił jako homoseksualista w kilku serialach i filmach, m.in. w komediodramacie "Wojna płci" (1998).
Życie prywatne.
Spotykał się z Renee Faią, aktorką Claire Coffee (2004-2007) i E Fairysistere (2007).

</doc>
<doc id="1235550" url="https://pl.wikipedia.org/wiki?curid=1235550" title="Greg Puciato">
Greg Puciato

Gregory John Puciato (ur. 27 marca 1980 w Baltimore) – amerykański muzyk, kompozytor, wokalista, autor tekstów i instrumentalista, znany z występów w grupie muzycznej The Dillinger Escape Plan, do której dołączył w 2001.
Życiorys.
Urodził się i wychowywał w Baltimore w stanie Maryland. Uczęszczał do prywatnej szkoły katolickiej. Studiował przez rok w Maryland. Jako dziecko za pośrednictwem MTV miał „obsesję na punkcie” Guns N’ Roses, którego był fanem. Około dziewiątego roku życia zafascynowany wideoklipem Metalliki do utworu „One”, zainteresował się hard rockiem, funk metalem i extreme metal. W tym okresie Puciato zaczął grać na gitarze, a „Seek &amp; Destroy” Metalliki był pierwszą piosenką, której nauczył się grać. Opisuje kolejne lata jako skoncentrowane na thrash metalu i Nintendo, a wkrótce potem na Bad Brains. Jego największymi inspiracjami wokalnymi był Faith No More oraz wokaliści Primus i Living Colour.
W 2001, w wieku 21 lat dołączył do The Dillinger Escape Plan, mocno wyróżniając się wśród 100 innych kandydatów na wokalistów. Pierwszą zaśpiewaną dla zespołu piosenką było „Baby's First Coffin” umieszczone na płycie "Miss Machine". Stał się znany jest z odważnych, często niebezpiecznych zachowań na scenie.
Magazyn muzyczny „Revolver Magazine” umieścił go na liście „37 najlepszych metalowych frontmanów”. Z kolei w 2009 wokalista został sklasyfikowany na 35. miejscu listy 50 najlepszych heavymetalowych frontmanów wszech czasów według Roadrunner Records.
W 2012 romansował z byłą aktorką filmów pornograficznych Jenną Haze.

</doc>
<doc id="1235551" url="https://pl.wikipedia.org/wiki?curid=1235551" title="So Cruel">
So Cruel

So Cruel to piosenka rockowej grupy U2, pochodząca z jej wydanego w 1991 roku albumu, "Achtung Baby". Szczególnie duże znaczenie odgrywają w niej dźwięki keyboardu oraz gitary The Edge'a. Piosenka, podobnie jak "One" i "Love Is Blindness", opowiada o niespełnionej miłości. Istota piosenki jest doskonale widoczna w jej refrenie: "You say in love there are no rules/Sweetheart, you're so cruel" ("Mówisz/Twierdzisz, że w miłości nie ma żadnych zasad/Kochanie, jesteś tak okrutna/bezlitosna").
"So Cruel" była grana na żywo zaledwie trzy razy, w dodatku były to wyłącznie akustyczne wykonania, podczas trasy Zoo TV Tour.

</doc>
<doc id="1235553" url="https://pl.wikipedia.org/wiki?curid=1235553" title="Silverstein">
Silverstein

Silverstein – grupa muzyczna pochodząca z Burlington, Ontario w Kanadzie wykonująca post hardcore. 
Nazwa została zaczerpnięta od nazwiska twórcy opowiadań dla dzieci – Shela Silversteina.
Zespół podpisał kontrakt z wytwórnią Victory Records w październiku 2002 roku. 

</doc>
<doc id="1235554" url="https://pl.wikipedia.org/wiki?curid=1235554" title="Michaela Paštiková">
Michaela Paštiková

Michaela Paštiková (ur. 27 marca 1980 w Šumperku) – czeska tenisistka, reprezentantka kraju w Fed Cup.
Kariera tenisowa.
Pierwszy kontakt z tenisem miała w wieku trzech lat dzięki ojcu, który jest trenerem tenisa. Jej trenerem jest Jiří Fencl.
Startując w gronie juniorek zwyciężyła w konkurencji gry podwójnej dziewcząt w Australian Open 1996 w parze z Jitką Schönfeldovą.
Zawodową tenisistką była w latach 1996–2014. Pierwszy sukces seniorski odniosła w swym drugim występie profesjonalnym, w turnieju ITF w Zadarze w 1996, gdzie w finale pokonała Magdalenę Zděnovcovą. W sumie wygrała osiem turniejów z cyklu ITF (ostatni w 2007).
Zadebiutowała w turnieju WTA w sezonie 1998 w Pradze, gdzie osiągnęła finał w grze podwójnej z Květą Hrdličkovą. Nie odniosła spektakularnych sukcesów w grze pojedynczej, chociaż pokonała m.in. Tathianę Garbin i Ai Sugiyamę w 2004. Jest mistrzynią jednej imprezy w cyklu WTA Tour, w Bol (1999) z Jeleną Kostanić, była także w półfinale Australian Open 2005 (z Gabrielą Navrátilovą) oraz w finałach turniejów WTA w Canberze i Modenie w tym samym roku, także razem z Navrátilovą.
W rankingu gry pojedynczej Paštiková najwyżej była na 89. miejscu (31 stycznia 2005), a w klasyfikacji gry podwójnej na 35. pozycji (25 lutego 2005).

</doc>
<doc id="1235555" url="https://pl.wikipedia.org/wiki?curid=1235555" title="Emma Hamilton">
Emma Hamilton



</doc>
<doc id="1235557" url="https://pl.wikipedia.org/wiki?curid=1235557" title="Dimitri Minakakis">
Dimitri Minakakis

Dimitri Minakakis, grec. Δημήτρης Μηνακάκης (ur. 16 czerwca 1977 w Northern w stanie New Jersey) – amerykański wokalista i autor tekstów, a także grafik oraz fotograf. Dimitri Minakakis znany jest przede wszystkim z występów w zespole The Dillinger Escape Plan. Występował także z zespołem Tokyo. W 2011 roku wokalista wraz z byłymi muzykami Burnt by the Sun: gitarzystą Johnem Adubato, perkusistą Dave'em Wittem oraz basistą Brettem Bamburgerem założył zespół pod nazwą Argonauts.
Minakakis poza działalnością muzyczną prowadzi także studio projektanckie Pronto Workshop.

</doc>
<doc id="1235558" url="https://pl.wikipedia.org/wiki?curid=1235558" title="Jack Davenport">
Jack Davenport

Jack Arthur Davenport (ur. 1 marca 1973 w Suffolk) – brytyjski aktor filmowy i telewizyjny szkockiego i kanadyjskiego pochodzenia. Znany z występu w serialu "This Life" i roli komodora Norringtona z serii filmów "Piraci z Karaibów", a także hollywoodzkich produkcji: "Utalentowany pan Ripley", "" i "Smash".
Życiorys.
Wczesne lata.
Urodził się w Suffolk (choć niektóre źródła podają Wimbledon), w regionie East of England, jako syn irlandzkiej aktorki Marii Aitken i brytyjskiego aktora Nigela Davenporta. Jego wujek Jonathan Aitken to brytyjski polityk, członek Partii Konserwatywnej. Jego rodzice rozwiedli się, kiedy miał siedem lat, po czym został wysłany do niezależnej Dragon School w Oksfordzie, ponieważ jego rodzice nie chcieli, aby zaangażował się w postępowanie rozwodowe. Następnie udał się do Cheltenham College, niezależnej szkoły z internatem dla chłopców (obecnie koedukacyjnej), w uzdrowiskowej miejscowości Cheltenham w Gloucestershire, w zachodniej Anglii, a następnie uczył się aktorstwa w British American Drama Academy w Londynie.
Kariera.
Davenport początkowo nie planował zostać aktorem. Jednak poszedł w ślady swoich rodziców, gdy rok po ukończeniu Cheltenham College, reżyser z Clwyd Theatr Cymru był pod wrażeniem jego występu na letnim kursie teatralnym i poprosił Davenporta, by pracował dla niego. W wieku 18 lat był w Walii, wykonując części w "Hamlecie", gdzie zaprzyjaźnił się z Rhysem Ifansem.
Studiował na wydziale literatury i filmu na Uniwersytecie Wschodniej Anglii. Debiutował na ekranie rolą opiekuna ZOO w komedii ze scenariuszem Johna Cleese’a "Lemur zwany Rollo" ("Fierce Creatures", 1997). Jego pierwszą ważną rolą był jednak wykształcony adwokat ze szkoły publicznej Miles Stewart w serialu BBC "This Life" (1996).
W dramacie kryminalnym Anthony’ego Minghelli "Utalentowany pan Ripley" ("The Talented Mr. Ripley", 1999) zagrał postać homoseksualnego Petera Smitha-Kingsleya zainteresowanego tytułowym Tomem Ripleyem (Matt Damon). Z kolei w filmie Gore Verbinski "" ("Pirates of the Caribbean: The Curse of the Black Pearl", 2003) wystąpił jako komodor James Norrington, partner Elizabeth Swann (Keira Knightley).
W 2001 był producentem wykonawczym filmu "Subterrain".
1 maja 2000 ożenił się z Michelle Gomez. Mają syna Harry’ego (ur. 2010).

</doc>
<doc id="1235559" url="https://pl.wikipedia.org/wiki?curid=1235559" title="Marian Gaweł">
Marian Gaweł

Marian Stanisław Gaweł (ur. 10 września 1889 w Sanoku, zm. 16 listopada 1937 w Warszawie) – major pilot Wojska Polskiego II RP, kierowca rajdowy, pracownik i działacz branży samochodowej.
Życiorys.
Urodził się 10 września 1889 w Sanoku. Był synem adwokata dr. Jana Gawła (zm. 1913) i Marii Magdaleny z domu Bilińskiej (zm. 1934, córka Ludwika i Sabiny z domu Pieniążek). Jego rodzeństwem byli: Emil (1876-1921, adwokat), Bronisław (ur. 1879, zm. prawd. 1939, nauczyciel), Józef (jeden z bliźniąt, ur. i zm. 30 marca 1882), Władysław Zygmunt (drugi z bliźniąt, ur. 30 marca 1882, zm. 14 maja 1882), Stanisław (1883-1951, duchowny rzymskokatolicki, kapelan wojskowy), Janina Maria (1886-1972), Leonard (1893-1954).
W wieku 19 lat rozpoczął studia w Akademii Rolniczej w Dublanach. Przez pewien czas gospodarował na roli. Od października 1909 odbywał służbę wojskową w C. K. Armii w charakterze jednorocznego ochotnika. Nie powrócił już na studia rolnicze, lecz kontynuował naukę w Technicznej Akademii Wojskowej w Mödling k. Wiednia. Po ukończeniu studiów dostał przydział jako leutnant do Pułku Armat Polowych Nr 30 w Przemyślu. Został mianowany chorążym w rezerwie artylerii polowej i górskiej z dniem 1 stycznia 1912. W tym charakterze był przydzielony do Pułku Armat Polowych Nr 30 w Przemyślu. Następnie został mianowany na stopień oficerski porucznika artylerii polowej i górskiej służby czynnej z dniem 1 listopada 1913. Służył nadal w macierzystej jednostce.
Po wybuchu I wojny światowej pułk Mariana Gawła wyruszył w sierpniu 1914 na front. Po miesiącu walk, 30 sierpnia został on ciężko ranny w nogę, następnie przebywał w szpitalu przez kolejne 10 miesięcy, do lipca 1915. Został awansowany na nadporucznika w artylerii polowej i górskiej z dniem 1 maja 1915. W połowie 1915 zgłosił się ochotniczo do służby w C. K. Lotnictwie i w stopniu porucznika został skierowany na szkolenie obserwatora lotniczego. Już od 2 sierpnia 1915 rozpoczął służbę jako obserwator na samolotach rozpoznawczych w eskadrze ("Fliegerkompagnie") Flik 5 na froncie serbskim. Odbywał m.in. śmiałe loty rozpoznawcze nad Belgrad. Od maja do lipca 1916 przechodził szkolenie w pilotażu w Niemczech, a następnie jeszcze dodatkowy kurs w Wiener Neustadt. W trakcie wojny figurował jako oficer macierzystego pułku nr 30, a od 1916 figurował przy tej jednostce jako pilot polowy ("Feldpilot"). W tym charakterze rozpoczął służbę jako dowódca plutonu eskadry Flik 36 na froncie rumuńskim, z lotniska w Bułgarii, gdzie odniósł swoje największe sukcesy. Wykonywał loty rozpoznawcze i bombowe na samolotach Hansa-Brandenburg C.I. 25 listopada 1916 lecąc samolotem typu Hansa-Brandenburg C.I nr 68.17 zestrzelił jako pilot rumuński samolot Farman w pobliżu wsi Ulmuleţ (niedaleko miasta Zimnicea) – było to pierwsze zwycięstwo powietrzne na tym froncie, za co został odznaczony wysokim Orderem Korony Żelaznej III klasy i niemieckim Krzyżem Żelaznym II klasy. 2 kwietnia 1917 na samolocie typu Hansa-Brandenburg C.I (nr 68.16) wraz ze strzelcem Karlem Ryantem zestrzelił kolejny samolot w rejonie dunajskiego portu Braiła. Na froncie rumuńskim służył do 22 kwietnia 1917. W maju 1917 rozpoczął kurs pilotażu myśliwskiego w Wiener Neustadt, a następnie od czerwca służył na froncie włoskim we Flik 32, latającej na myśliwcach Aviatik D.I jako szef pilotów ("Chefpilot"), przez pewien czas pełniący obowiązki dowódcy. Od 1 stycznia 1918 służył jako szef pilotów we Flik 41/J, dowodzonej przez asa Godwina Brumowskiego na froncie włoskim. Pod koniec lutego 1918 uległ jednak ciężkim obrażeniom w wypadku lotniczym na samolocie Albatros D.III (Oef), co wyeliminowało go praktycznie ze służby frontowej do końca wojny. Od maja 1918 służył jako pilot kontrolny, a od sierpnia do października komendant grupy odbiorczej sprzętu lotniczego na lotnisku Wiedeń-Aspern. W trakcie służby w lotnictwie austro-węgierskim wykonał około 130 lotów bojowych. Odniósł co najmniej dwa zwycięstwa powietrzne. Według stanu z 1918 jako pilot polowy w służbie w C. K. Lotnictwie był nadkompletowym nadporucznikiem z przydziałem do Pułku Artylerii Polowej Nr 24. W tym stopniu ukończył wojnę. W trakcie służby, zarówno w artylerii jak i w lotnictwie, wyróżniał się na frontach i w działaniach, za co otrzymał szereg odznaczeń.
Na początku listopada 1918 zgłosił się do tworzącego się polskiego lotnictwa w Krakowie, po czym został referentem lotniczym w IV Oddziale Sztabu Generalnego. Dekretem Naczelnego Wodza Józef Piłsudskiego z 2 grudnia 1910 został przyjęty do Wojska Polskiego z zatwierdzeniem posiadanego stopnia porucznika. Dekretem Naczelnego Wodza Józef Piłsudskiego z 6 lutego 1919 został mianowany pilotem w Wojsku Polskim z dniem 1 grudnia 1918. Rozkazem Sztabu Generalnego z 2 lutego 1919 z Sekcji Wojsk Lotniczych został przeniesiony na etat Dowództwa Wojsk Lotniczych z dniem 21 grudnia 1918. W stopniu kapitana był zastępcą dowódcy Wojsk Lotniczych ppłk. Hipolita Łossowskiego. W kwietniu 1919 został wysłany do Paryża w ramach wojskowej misji zakupów gen. Jana Romera, uczestnicząc w zakupach sprzętu dla lotnictwa polskiego. Po powrocie do Polski w październiku 1920 służył w Oddziale Naczelnej Kontroli Wojskowej. 18 marca 1921 został zatwierdzony z dniem 1 kwietnia 1920 w stopniu majora, w wojskach lotniczych, w grupie oficerów byłej armii austriacko-węgierskiej. W sierpniu 1921 został zastępcą dowódcy 2 pułku lotniczego ppłk pil. Ernesta Cieślewskiego, jednakże w listopadzie tego roku został z niejasnych przyczyn przeniesiony w stan nieczynny i nie powrócił już do czynnej służby. 3 maja 1922 został zweryfikowany w stopniu majora ze starszeństwem z 1 czerwca 1919 w korpusie oficerów aeronautycznych. W 1922 był komisarzem nadzwyczajnym na miasto Lwów. W 1923 był ponownie oficerem 2 Pułku Lotniczego. 31 października 1924 przeniesiony do rezerwy. W 1924 był majorem rezerwy lotnictwa – byłym zawodowym oficerem – przydzielonym jako oficerem rezerwowy do 2 pułku lotnictwa. W 1934 jako major rezerwy był przydzielony do 6 pułku lotniczego we Lwowie, zajmował 1 lokatę na liście starszeństwa oficerów rezerwy korpusu oficerów aeronautyki i pozostawał wówczas w ewidencji Powiatowej Komendy Uzupełnień Lwów Miasto.
Po przeniesieniu do rezerwy osiedlił się we Lwowie. Tam na początku lat 20. zamieszkiwał przy ul. Kopernika 3. Zaangażował się w polskim ruchu automobilizmu, był aktywny w zawodowych organizacjach samochodowych na obszarze Małopolski, pracował w kupieckiej branży samochodowej, zaś prócz tego działał w zawodach sportu samochodowego. Startował w rajdowych wyścigach samochodowych, m.in. w czerwcu 1928 w Rajdzie Krajoznawczym Małopolskiego Klubu Automobilowego o Puchar „Lwowskiego Kurjera Porannego”, gdzie zajął 9. miejsce na Austro-Daimlerze. W styczniu 1936 jako jedyny Polak uczestniczył w międzynarodowym rajdzie gwiaździstym do Monte Carlo. W 1937 zajął jedno z pierwszych miejsce w jednodniowej jeździe konkursowej Automobilklubu Za życia był jednym z najbardziej znany rajdowców w Polsce (określanych mianem automobilistów). Zawodowo kierował firmą Towarzystwo Sprzedaży Samochodów. Do końca życia sprawował stanowisko dyrektora biura sprzedaży „Polskiego Fiata” na rejon warszawski.
Będąc osobą stanu wolnego 26 czerwca 1923 oświadczył protokolarnie, że występuje z kościoła rzymskokatolickiego. Wieczorem 16 listopada 1937 w swoim mieszkaniu przy ulicy Smolnej (lub ulicy Smoczej) 32 w Warszawie popełnił samobójstwo strzałem z broni palnej w usta. Według doniesień prasowych powodem targnięcia się na życie miał być "silny rozstrój nerwowy", spowodowany rzekomo przez "załamanie finansowe".
Ordery i odznaczenia.
austro-węgierskie
inne

</doc>
<doc id="1235565" url="https://pl.wikipedia.org/wiki?curid=1235565" title="Liam Wilson">
Liam Wilson

Liam Wilson (ur. 22 grudnia 1979 w Filadelfii) – amerykański muzyk, kompozytor i basista. Wilson sławę zyskał jako basista grupy muzycznej The Dillinger Escape Plan, współpracował on ponadto z grupami Starkweather, Myrkur oraz Frodus.

</doc>
<doc id="1235566" url="https://pl.wikipedia.org/wiki?curid=1235566" title="The Brighter Day">
The Brighter Day

The Brighter Day – amerykańska opera mydlana. 
Krótki opis.
Serial, podobnie jak najdłuższa opera mydlana - "Guiding Light" - z początku był nadawany w radiu, a następnie został przeniesiony do telewizji. Emisja radiowa trwała od 1948 do 1956 r., natomiast emisja telewizyjna rozpoczęła się w 1954 i trwała do 1962 r. Tak samo jak w przypadku "Guiding Light", serial po przeniesieniu do telewizji był jeszcze przez jakiś czas nadawany na antenie radia. "The Brighter Day" został wykreowany przez Irnę Phillips. Była to pierwsza opera mydlana, w której na kontrakcie pojawił się Afroamerykanin. Nie grał on w serialu zbyt długo, gdyż zdjęto go z anteny w 1962 r., w tym samym, w którym dołączył do obsady.

</doc>
<doc id="1235570" url="https://pl.wikipedia.org/wiki?curid=1235570" title="Vitkovice Ostrawa">
Vitkovice Ostrawa



</doc>
<doc id="1235573" url="https://pl.wikipedia.org/wiki?curid=1235573" title="Nim nadejdzie lato">
Nim nadejdzie lato

Nim nadejdzie lato ("Der Himmel kennt keine Günstlinge") – powieść Ericha Marii Remarque'a z 1961 roku, opowiadająca historię miłości ludzi, dla których śmierć staje się pewnego rodzaju celem samym w sobie. 
Na podstawie tej powieści Sidney Pollack nakręcił film „"Bobby Deerfield"” z Alem Pacino i Marthe Keller w rolach głównych.
Fabuła.
Temat wyścigów samochodowych - jednej z pasji Ericha Marii Remarque’a - odgrywa w "Nim nadejdzie lato" rolę równie istotną, jak w "Przystanku na horyzoncie". W tej jednak powieści bohaterowie mają za sobą traumatyczne przeżycia drugiej wojny światowej. On - zblazowany były uciekinier z obozu, zbliżający się do końca kariery kierowca wyścigowy. Ona - nieuleczalnie chora, piękna, dużo od niego młodsza pensjonariuszka położonego wysoko w górach sanatorium. Choć nie szukają już miłości, odnajdują ją w sobie - uczucie powoli rozpala się między nimi, łakną siebie, uciekają przed sobą i przyszłością, wracają. Czasu mają tak niewiele, nim nadejdzie lato...

</doc>
<doc id="1235575" url="https://pl.wikipedia.org/wiki?curid=1235575" title="Stuart Conquest">
Stuart Conquest

Stuart Conquest (ur. 1 marca 1967 w Ilford) – angielski szachista, arcymistrz od 1991 roku.
Kariera szachowa.
Pierwszy sukces na arenie międzynarodowej osiągnął w 1981 r., zdobywając w Embalse tytuł mistrza świata juniorów do lat 16. Jeden z największych sukcesów w karierze odniósł w 2001 r. w Clichy, gdzie triumfował w silnie obsadzonym (XIV kat. FIDE) turnieju kołowym, wyprzedzając m.in. Joela Lautiera, Marka Hebdena, Michaiła Gurewicza, Pawła Tregubowa i Christiana Bauera. W tym samym roku wystąpił w Moskwie w pucharowym turnieju o mistrzostwo świata, odpadając w I rundzie po porażce z Zoltánem Gyimesi.
Wielokrotnie startował w turniejach międzynarodowych, zwyciężając bądź dzieląc I miejsca m.in. w:
W 2008 r. zdobył w Liverpoolu tytuł indywidualnego mistrza Wielkiej Brytanii, w dogrywce o złoty medal pokonując Keitha Arkella.
Wielokrotnie reprezentował Anglię w rozgrywkach drużynowych, w tym czterokrotnie na szachowych olimpiadach (1996, 2002, 2006. 2008) oraz również czterokrotnie na drużynowych mistrzostwa Europy (1999, 2001, 2007, 2009).
Najwyższy ranking w karierze osiągnął 1 października 2001 r., z wynikiem 2601 punktów zajmował wówczas 88. miejsce na światowej liście FIDE, jednocześnie zajmując 4. miejsce (za Michaelem Adamsem, Nigelem Shortem i Matthew Sadlerem) wśród angielskich szachistów.

</doc>
<doc id="1235577" url="https://pl.wikipedia.org/wiki?curid=1235577" title="Fabienne Suter">
Fabienne Suter

Fabienne Suter (ur. 5 stycznia 1985 w Sattel) – szwajcarska narciarka alpejska, brązowa medalistka mistrzostw świata.
Kariera.
Na arenie międzynarodowej Fabienne Suter po raz pierwszy pojawiła się 15 grudnia 2000 roku w Grächen, gdzie w zawodach FIS Race w slalomie zajęła 63. miejsce. W 2002 roku wystartowała na mistrzostwach świata juniorów w Tarvisio, gdzie jej najlepszym wynikiem było ósme miejsce w kombinacji. Podczas rozgrywanych rok później mistrzostw świata juniorów w Briançonnais była między innymi szósta w zjeździe.
W zawodach Pucharu Świata zadebiutowała 12 grudnia 2002 roku w Val d’Isère, gdzie nie zakwalifikowała się do pierwszego przejazdu giganta. Pierwsze pucharowe punkty wywalczyła 4 stycznia 2003 roku w Bormio, zajmując 25. miejsce w tej samej konkurencji. Na podium po raz pierwszy stanęła 10 lutego 2008 roku w Sestriere, gdzie zwyciężyła w supergigancie. Zwycięstwo to odniosła ex aequo z Andreą Fischbacher z Austrii, a trzecie miejsce zajęła Niemka Maria Höfl-Riesch. Najlepsze wyniki osiągała w sezonie 2008/2009, kiedy zajęła siódme miejsce w klasyfikacji generalnej, a w klasyfikacji supergiganta była trzecia. Trzecie miejsce zajęła również w sezonie 2007/2008, jednak w lkasyfikacji generalnej uplasowała się na 21. pozycji.
Największy sukces osiągnęła w 2007 roku, kiedy podczas mistrzostw świata w Åre wspólnie z Danielem Albrechtem, Markiem Berthodem, Sandrą Gini, Rabeą Grand i Nadią Styger zdobyła brązowy medal w rywalizacji drużynowej. Najlepszy wynik indywidualny osiągnęła na rozgrywanych sześć lat później mistrzostwach świata w Schladming, zajmując piąte miejsce w supergigancie. W 2010 roku wystartowała na igrzyskach olimpijskich w Vancouver, gdzie jej najlepszym wynikiem było czwarte miejsce w gigancie. Walkę o podium przegrała tam z Austriaczką Elisabeth Görgl o 0,27 sekundy. Podczas igrzysk olimpijskich w Soczi w 2014 roku była między innymi piąta w zjeździe oraz siódma w supergigancie.
Nie jest spokrewniona z innymi szwajcarskimi alpejkami: Jasminą i Corinne Suter.

</doc>
<doc id="1235578" url="https://pl.wikipedia.org/wiki?curid=1235578" title="Serwiliusze">
Serwiliusze

Serwiliusze (Servilii) to ród rzymski, którego przedstawiciele pełnili najwyższe funkcje przez cały okres trwania republiki rzymskiej. Patrycjuszowskie gałęzie rodu nosiły przydomki ("cognomen") "Priscus", "Structus", "Ahala", "Caepio" a plebejskie to "Geminus", "Vatia" i "Casca".

</doc>
<doc id="1235587" url="https://pl.wikipedia.org/wiki?curid=1235587" title="Nefer">
Nefer

Nefer – polski zespół rockowy założony w Łodzi wiosną 2006. Jego nazwa pochodzi od egipskiego słowa oznaczającego szczęście. Debiutancki album grupy ukazał się 28 stycznia 2008 nakładem Sony BMG Music Entertainment Poland.
5 lipca 2008 roku grupa poprzedziła występ kanadyjskiej wokalistki Avril Lavigne. Koncert odbył się we wrocławskiej Hali Stulecia. 14 lutego 2010 roku zespół wystąpił podczas Krajowych Eliminacji do Konkursu Piosenki Eurowizji 2010. W zastępstwie na gitarze zagrał Mateusz Pieszyński.
Od 2011 roku brak jest doniesień o działalności zespołu.

</doc>
<doc id="1235590" url="https://pl.wikipedia.org/wiki?curid=1235590" title="Szkoła oficerska ROA">
Szkoła oficerska ROA

Szkoła oficerska ROA (niem. Offiziers-Schule der ROA, ros. 1-я офицерская школа РОА) – uczelnia szkoląca oficerów Rosyjskiej Armii Wyzwoleńczej (ROA) pod koniec II wojny światowej.
Szkoła powstała w Münsingen na bazie kursów szkoleniowych młodszych oficerów przy 1 Dywizji ROA, utworzonych w listopadzie 1944. Na jej czele stanął płk Samuił Kojda, następnie gen. Władimir Azberg, a na końcu gen. Michaił Mieandrow. Szefem sztabu był płk Klimow. W styczniu 1945 utworzono przy niej „szkołę dla dowódców narodów wschodnich”, której komendantem został płk Kisielew. Sztab szkoły oficerskiej ROA podzielił się wówczas na oddział ćwiczebny, oddział gospodarczy z kompanią gospodarczą i oddział sanitarny. W ramach szkoły istniała ćwiczebna bateria artylerii wyposażona w działa kal. 75 mm i moździerze. W skład kadry szkolnej wchodziło 60 oficerów, w tym 6 pułkowników, 5 podpułkowników, 4 majorów i kapitan oraz 120 podoficerów i żołnierzy obsługi. Do zakończenia wojny odbyły się 2 kursy:

</doc>
<doc id="1235591" url="https://pl.wikipedia.org/wiki?curid=1235591" title="Philip Casnoff">
Philip Casnoff

Philip Casnoff (ur. 3 sierpnia 1949 w Filadelfii) – amerykański aktor teatralny, telewizyjny i filmowy, piosenkarz, pianista, reżyser telewizyjny.
Życiorys.
Wczesne lata.
Urodził się w Filadelfii w stanie Pensylwania. Ma pochodzenie polskie. W 1967 roku ukończył szkołę średnią Central High School w Filadelfii, w Stanach Zjednoczonych.
Kariera.
W sezonie 1972/73 występował w operze rockowej "Godspell" i na Broadwayu w "Grease". W 1976 pojawił się na Broadwayu w musicalu "Rockabye Hamlet" jako Hamlet na scenie Minskoff Theatre.
Zadebiutował na kinowym ekranie w japońskim filmie sci-fi "Powrót na planetę Jellucia" ("Uchu kara no messeji", 1978), a następnie zagrał w komedii "Gorp" (1980) u boku Dennisa Quaida i Fran Drescher oraz dreszczowcu "Złe Święta Bożego Narodzenia" ("You Better Watch Out", 1980).
Po udziale w serialu NBC "Detektyw Remington Steele" ("Remington Steele", 1982) z Pierce’em Brosnanem i miniserialu CBS "Jerzy Waszyngton" ("George Washington", 1984) u boku Barry’ego Bostwicka i Jaclyn Smith jako Lafayette, zdobył popularność jako antagonista – przebiegły Elkanah Bent w miniserialu ABC – ekranizacji książki Johna Jakesa "Północ-Południe" ("North and South", 1985) i dwóch sequelach – "Północ - Południe II" ("North and South, Book II", 1986) i "Niebo i piekło" ("Heaven &amp; Hell: North &amp; South, Book III", 1994).
Powrócił na Broadway w musicalu "Chess" (1988) w uhonorowanej nagrodą Theatre World roli Freddiego oraz musicalu "Shogun: The Musical" (1990) jako John Blackthorne. Wystąpił także na off-Broadwayu w sztuce "Up Against It" (1989).
W komedii romantycznej "Dziewczyna z Jersey" ("Jersey Girl", 1992) pojawił się jako Mitchell, kolega Sala, wyjątkowo wredny typ. Za kreację Franka Sinatry w biograficznym dramacie telewizyjnym Warner Bros. "Sinatra" (1992) otrzymał nominację do nagrody Złotego Globu. Zabłysnął jako sierżant Vitelli w serialu CBS "Podejrzany" ("Under Suspicion", 1994).
Występował gościnnie w serialach: ABC "Tylko jedno życie" ("One Life to Live", 1990), NBC "Siostry" ("Sisters", 1995), CBS "Szpital Dobrej Nadziei" ("Chicago Hope", 1995), sitcomie CBS "Pomoc domowa" ("The Nanny", 1996), sitcomie NBC "Teraz Susan" ("Suddenly Susan", 1996) z Brooke Shields, sitcomie NBC "Skrzydła" ("Wings", 1996), NBC "Ostry dyżur" ("ER", 1998) jako dr Dan Litvak, CBS "Strażnik Teksasu" ("Walker, Texas Ranger", 1999), HBO "Oz" (1999–2000) w roli rosyjskiego kryminalisty Nikolaja Stanislofsky’ego, NBC "Prawo i bezprawie" ("Law &amp; Order: Special Victims Unit", 2001), NBC "Frasier" (2002), NBC "Prawo i porządek" ("Law &amp; Order", 2002), CBS "Bez śladu" ("Without a Trace", 2006), CBS "Wzór" ("Numb3rs", 2006) oraz NBC "Jordan w akcji" ("Crossing Jordan", 2007).
W 2003 roku zadebiutował jako reżyser jednego z odcinków serialu "Życie przede wszystkim" ("Strong Medicine"), gdzie zagrał postać doktora Roberta Jacksona (2000–2005).
Życie prywatne.
W 1984 roku poślubił aktorkę Roxanne Hart, mają dwóch synów: Alexandra (ur. 1988) i Macklina McKee (ur. 29 listopada 1992).

</doc>
<doc id="1235592" url="https://pl.wikipedia.org/wiki?curid=1235592" title="Drzewo genealogiczne Serwiliuszów Cepionów">
Drzewo genealogiczne Serwiliuszów Cepionów

Serwiliusze Cepioni ("Servilii Caepionii") to patrycjuszowski ród rzymski którego przedstawiciele pełnili najwyższe funkcje w republice rzymskiej.

</doc>
<doc id="1235593" url="https://pl.wikipedia.org/wiki?curid=1235593" title="Marc Ziegler">
Marc Ziegler

Marc Ziegler (ur. 13 czerwca 1976) – niemiecki piłkarz występujący na pozycji bramkarza. 
29 stycznia 2008 Ziegler obronił rzut karny wykonywany przez Diego w meczu z Werderem Brema. Borussia wygrała ten mecz 2:1.

</doc>
<doc id="1235596" url="https://pl.wikipedia.org/wiki?curid=1235596" title="Mięsień wielodzielny">
Mięsień wielodzielny

Mięsień wielodzielny (łac. "musculus multifidus") – mięsień kręgowców, należący do mięśni nadosiowych, do pasma przyśrodkowego mięśni głębokich grzbietu.
Mięsień ten powstaje przez połączenie kilku miomerów. Cechują go rozbieżne pęczki mięśniowe, zaczynające się na wyrostkach suteczkowatych, stawowych lub poprzecznych kręgów i kończące na wyrostkach kolczystych lub łukach kręgów. Cały mięsień sięga od kości krzyżowej po kręgi szyjne. W kierunku ogonowym jego działanie przedłużać może mięsień ogonowy dogrzbietowy przyśrodkowy, a w kierunku głowy mięśnie: skośny tylny głowy i skośny przedni głowy. Mięsień ten bierze udział w prostowaniu, stabilizowaniu i skręcaniu kręgosłupa. Unerwiają go gałęzie dogrzbietowe nerwów rdzeniowych.
Człowiek.
U człowieka jest najsilniejszym mięśniem w dolnym odcinku kręgosłupa.
Przyczepy.
Przyczepy początkowe: 
Przyczepy końcowe: 
Funkcja.
Funkcją tego mięśnia jest prostowanie i utrzymywanie kręgosłupa. Jeśli mięsień działa jednostronnie, może go zginać i obracać.

</doc>
<doc id="1235597" url="https://pl.wikipedia.org/wiki?curid=1235597" title="2008 CT1">
2008 CT1

2008 CT1 – mała (średnica ok. 13 metrów) planetoida z grupy Atena należąca do obiektów NEO. Została odkryta 3 lutego 2008 w programie LINEAR.
2008 CT1 krąży wokół Słońca z okresem ok. 307 dni i 2 godziny po dość spłaszczonej orbicie o mimośrodzie około 0,46. W aphelium osiąga odległość około 1,3 jednostki astronomicznej od Słońca, natomiast w peryhelium około 0,5 jednostki astronomicznej. 
5 lutego 2008 planetoida minęła Ziemię w odległości około 0,3 LD (115 tys. km). Osiągnęła wtedy jasność obserwowaną ok. 15.

</doc>
<doc id="1235599" url="https://pl.wikipedia.org/wiki?curid=1235599" title="Bernard Białkowski">
Bernard Białkowski

Bernard Białkowski (ur. 5 maja 1917 w Pelplinie, zm. 6 sierpnia 1985 w Gdańsku) – polski bokser, reprezentant kraju.
Naukę boksu rozpoczął w 1936 roku w klubie Sokół Tczew. W tym samym roku przeniósł się do Warty Poznań, zajmując w klubie zwolnione miejsce po Stanisławie Piłacie. Posiadając doskonałe warunki fizyczne, mając 188 cm wzrostu i ważąc 88 kg, prezentował się obiecująco w kategorii ciężkiej. Trzykrotnie w barwach Warty został drużynowym mistrzem Polski w 1937, 1938, 1939 roku. Wystąpił 4 razy w reprezentacji Polski, odnosząc 4 zwycięstwa w latach 1938–1939.
Wybuch wojny spowodował przerwanie obiecującej kariery zawodniczej i przymusową pracę w Rzeszy. Po zakończeniu wojny i powrocie do kraju, wrócił na Pomorze, wznawiając swoją karierę w klubie Gedania. W 1949 roku zdobył z nią drużynowe mistrzostwo Polski, a indywidualnie wywalczył brązowe medale w 1948 i 1949 w kategorii ciężkiej.
Pochowany na Cmentarzu Łostowickim w Gdańsku .

</doc>
<doc id="1235601" url="https://pl.wikipedia.org/wiki?curid=1235601" title="Tycho (krater księżycowy)">
Tycho (krater księżycowy)

Tycho – krater uderzeniowy na Księżycu, nazwany na cześć duńskiego astronoma Tycho Brahe. Jest to stosunkowo młody krater, jego wiek jest szacowany na 108 milionów lat. Średnica krateru wynosi 85 km a głębokość 4,46 km. Charakterystyczną cechą Tycho jest system promieni rozchodzących się wokół krateru. Ich długość dochodzi do 1500 km. Najlepiej są widoczne w czasie pełni i bez problemu można je zobaczyć nieuzbrojonym okiem. Wnętrze krateru charakteryzuje się bardzo dużym albedo. Dno Tycho jest dość płaskie, a na środku znajduje się formacja górska o wysokości 1,6 km.
Możliwe pochodzenie.
Analizy z 2007 roku wskazywały, że planetoida, której upadek utworzył krater Tycho z prawdopodobieństwem 70% pochodziła z dużej kolizji mającej miejsce około 160 milionów lat temu w pasie planetoid. W jej wyniku powstała rodzina Baptistiny, nazwana tak od największego należącego do niej obiektu - (298) Baptistina. Jednak w 2011 roku opublikowano wyniki analiz obserwacji teleskopu kosmicznego WISE, które wskazują, że rozpad macierzystego ciała Baptistiny nastąpił 80 milionów lat temu, co znacznie zmniejsza prawdopodobieństwo, że jego fragmenty uderzyły pod koniec kredy w Ziemię i wyklucza związek powstania krateru Tycho z tym zdarzeniem.

</doc>
<doc id="1235605" url="https://pl.wikipedia.org/wiki?curid=1235605" title="Moss FK">
Moss FK

Moss Fotballklubb - norweski klub piłkarski z siedzibą w mieście Moss.
Historia.
Klub założony został 28 sierpnia 1906 roku pod nazwą "Moss IF". W 1929 roku klub zmienił nazwę na "Moss FK", która obowiązuje do dziś. Obecnie klub gra w drugiej lidze norweskiej zwanej Adeccoligaen. Ostatni raz w pierwszej lidze (Tippeligaen) klub grał w 2002 roku. Blisko awansu "Moss FK" był w roku 2005, kiedy to przegrał mecze barażowe.
Większość swoich meczów domowych drużyna rozgrywa na zbudowanym w 1939 roku stadionie Melløs Stadion, który może pomieścić 9410 widzów. Rekord frekwencji (10 085 widzów) osiągnięty został w 2003 roku podczas meczu z zespołem Fredrikstad FK.

</doc>
<doc id="1235609" url="https://pl.wikipedia.org/wiki?curid=1235609" title="Synagoga w Kobryniu">
Synagoga w Kobryniu

Synagoga w Kobryniu – żydowska bóżnica działająca do 1940 w Kobryniu.
Została wybudowana w II połowie XIX wieku. Architekt nadał jej eklektyczną formę z trójkondygnacyjną fasadą ozdobioną boniowaniem, płaskimi niszami i fryzami. Po włączeniu miasta do BSRR w 1939 bóżnica została zamknięta. W latach okupacji niemieckiej znajdowała się na terenie kobryńskiego getta. Po II wojnie światowej zamieniona w fabryczkę napojów bezalkoholowych popadła w ruinę.
Przed wojną bóżnica mieściła się przy ul. 3 Maja. Obecny adres: ul. 1 Maja.

</doc>
<doc id="1235611" url="https://pl.wikipedia.org/wiki?curid=1235611" title="Deputat">
Deputat

osoby o nazwisku „Deputat”:

</doc>
<doc id="1235615" url="https://pl.wikipedia.org/wiki?curid=1235615" title="Moss F.K.">
Moss F.K.



</doc>
<doc id="1235619" url="https://pl.wikipedia.org/wiki?curid=1235619" title="François Rude">
François Rude

François Rude (ur. 4 stycznia 1784 w Dijon, zm. 3 listopada 1855 w Paryżu) – francuski rzeźbiarz romantyzmu.
Życiorys.
Kształcił się w paryskim warsztacie Pierre’a Cartelliera. W 1812 otrzymał nagrodę Prix de Rome w dziedzinie rzeźby.

</doc>
<doc id="1235620" url="https://pl.wikipedia.org/wiki?curid=1235620" title="101 dalmatyńczyków">
101 dalmatyńczyków

Zobacz też:

</doc>
<doc id="1235623" url="https://pl.wikipedia.org/wiki?curid=1235623" title="Czarownice z Salem (film)">
Czarownice z Salem (film)

Czarownice z Salem () – amerykański film kostiumowy z 1996 roku w reżyserii Nicholasa Hytnera, z Winoną Ryder i Danielem Day-Lewis w rolach głównych. Scenariusz do filmu napisał Arthur Miller na podstawie własnej sztuki o tym samym tytule, wydanej w 1952 roku.
Zdjęcia.
Zdjęcia do filmu realizowane były na terenie Kanady i amerykańskiego stanu Massachusetts.

</doc>
<doc id="1235625" url="https://pl.wikipedia.org/wiki?curid=1235625" title="Pachyten">
Pachyten

Pachyten- trzecia z faz profazy I mejozy. Następuje po zygotenie, a poprzedza diploten.
Kompleks synaptonemalny jest w tej fazie bardzo zwarty.
Podczas pachytenu następuje:

</doc>
<doc id="1235626" url="https://pl.wikipedia.org/wiki?curid=1235626" title="Gothika">
Gothika

Gothika – filmowy horror z 2003 roku w reżyserii Mathieu Kassovitza. Odtwórczyni roli głównej, Halle Berry, za swój występ została wyróżniona licznymi nominacjami oraz nagrodą Teen Choice.
Opis fabuły.
Doktor Miranda Grey jest ważnym psychiatrą w szpitalu dla umysłowo chorych. Pewnego wieczoru, podczas jazdy samochodem z pracy do domu, ledwie unika potrącenia dziewczyny. Następną rzeczą, jaką Miranda pamięta, jest fakt, że minęło kilka dni, a ona jest pacjentką w szpitalu, w którym niegdyś pracowała, a także że jest oskarżona o zabójstwo swojego męża. Kobieta stara się przekonać byłych współpracowników o swej poczytalności i niewinności, próbuje też odzyskać utraconą pamięć.

</doc>
<doc id="1235627" url="https://pl.wikipedia.org/wiki?curid=1235627" title="FK Moss">
FK Moss



</doc>
<doc id="1235629" url="https://pl.wikipedia.org/wiki?curid=1235629" title="Tiosza">
Tiosza

Tiosza (ros. Тёша) – rzeka w Rosji, w obwodzie niżnonowogrodzkim. Prawy dopływ Oki. Długość – 311 km. Zlewnia – 7800 km².
Źródła i górny bieg rzeki na Wyżynie Nadwołżańskiej. Płynie ze wschodu na zachód i wpada do Oki poniżej miasta Murom.
Większe dopływy:
Nad rzeką leżą miasta Arzamas, Łukojanow i osiedle Szatki. Osiedle typu miejskiego Tiosza znajduje się w odległości 8 km od rzeki, nad jednym z prawych dopływów.

</doc>
<doc id="1235632" url="https://pl.wikipedia.org/wiki?curid=1235632" title="Web syndication">
Web syndication

Web syndication to zjawisko, w którym pewna część strony internetowej jest udostępniana innej stronie. Ogólnie mówiąc, web syndication odnosi się do tworzenia web feedów ze stron, które udostępniają streszczenie ostatnio dodanych treści (na przykład nowych wiadomości albo postów na forum). 
Web syndication rozpowszechnił się w 2001 dzięki stronie Miniclip udostępniającej darmowo gry online. Dziś wiele różnorakich stron korzysta z web syndication. Miliony internetowych gazet, stron komercyjnych oraz blogów publikuje obecnie nagłówki swoich ostatnich wiadomości, ofert produktowych albo tytułów wpisów na blogach w formacie news feed.
Na takiej syndykacji zyskuje zarówno strona dostarczająca informacje, jak i strona je wykorzystująca i wyświetlająca. Druga ze stron w efektywny sposób dodaje ciekawą treść do swojej zawartości, przez co staje się atrakcyjniejsza dla użytkowników. Dla strony transmitującej syndykacja staje się darmową reklamą na wielu platformach jednocześnie, dzięki której generowany jest nowy ruch na stronie.
Mimo iż formatem web syndication mógłby być jakikolwiek protokół transportowany poprzez HTTP, na przykład HTML, najczęściej wykorzystywany jest w tym celu XML. Dwiema najpopularniejszymi formami web syndication jest RSS oraz Atom.

</doc>
<doc id="1235635" url="https://pl.wikipedia.org/wiki?curid=1235635" title="Xmal Deutschland">
Xmal Deutschland

Xmal Deutschland - niemiecka grupa muzyczna założona w Hamburgu w 1980 roku w składzie Anja Huwe (śpiew), Manuela Rickers (gitara), Fiona Sangster (instrumenty klawiszowe), Rita Simon (gitara basowa) i Caro May (perkusja). Twórczość zespołu inspirowana była nagraniami Siouxsie and the Banshees. Zespół koncertował m.in. z Cocteau Twins i The Stranglers.

</doc>
<doc id="1235636" url="https://pl.wikipedia.org/wiki?curid=1235636" title="Moss Fotballklubb">
Moss Fotballklubb



</doc>
<doc id="1235640" url="https://pl.wikipedia.org/wiki?curid=1235640" title="Złośliwy nowotwór osłonek nerwów obwodowych">
Złośliwy nowotwór osłonek nerwów obwodowych

Złośliwy nowotwór osłonek nerwów obwodowych (ang. "malignant peripheral nerve sheath tumor", MPNST) – nowotwór złośliwy nerwów obwodowych, wywodzący się przypuszczalnie z komórek onerwia (perineurium). W około 50% przypadków występuje u pacjentów z nerwiakowłókniakowatością typu 1 (chorobą von Recklinghausena). Ryzyko rozwoju guza u pacjenta z NF1 w ciągu całego jego życia szacuje się na 7-12%. MPNST jest guzem o dużej złośliwości (IV° według WHO).

</doc>
<doc id="1235641" url="https://pl.wikipedia.org/wiki?curid=1235641" title="Louise Bastviken">
Louise Bastviken

Louise Kathrine Dedichen Bastviken (ur. 30 kwietnia 1964) – kontradmirał norweskiej Marynarki Wojennej, pierwsza w historii swego kraju kobieta awansowana na tak wysoki stopień we flocie. Ukończyła studia na Akademii Marynarki Wojennej (nor. "Sjøkrigsskolen") w Bergen.
Do marynarki wstąpiła w roku 1983. Służyła na fregatach rakietowych, była wykładowcą w szkołach oficerskich i rzecznikiem sił zbrojnych. 

</doc>
<doc id="1235643" url="https://pl.wikipedia.org/wiki?curid=1235643" title="Złośliwe guzy otoczki nerwów obwodowych">
Złośliwe guzy otoczki nerwów obwodowych



</doc>
<doc id="1235644" url="https://pl.wikipedia.org/wiki?curid=1235644" title="Zestaw elektrycznych linii pionowych">
Zestaw elektrycznych linii pionowych

Zestaw elektrycznych linii pionowych (ZELP) - zunifikowane linie pionowe, stosowane w budynkach mieszkalnych klatkowych niskich (do 5 kondygnacji) i średnowysokich (do 11 kondygnacji). 
ZELP służą do prowadzenia:
Konstrukcje ZELP wykonane są z blachy stalowej o prostokątnym przekroju poprzecznym, malowanej na jednolity kolor (zazwyczaj proszkowo). ZELP oparty jest na przepustach stropowych zapewniających ciągłość w otworach stropowych wykończonych maskownicą. Pokrywy górna i dolna umożliwiają wyprowadzanie i wprowadzanie linii zasilających. Wewnątrz ZELP przeprowadzone są rury PCV prowadzące WLZ, obwody instalacji elektrycznej, montowane są również liczniki z zabezpieczeniami przedlicznikowymi, gniazda wtykowe. Całość odcięta jest od otoczenia zamykanymi drzwiczkami.

</doc>
<doc id="1235646" url="https://pl.wikipedia.org/wiki?curid=1235646" title="ZELP">
ZELP



</doc>
<doc id="1235648" url="https://pl.wikipedia.org/wiki?curid=1235648" title="Oliver Stević">
Oliver Stević

Oliver Stević (cyr. Оливер Стевић; ur. 18 stycznia 1984 w Belgradzie) – serbski koszykarz, posiadający również obywatelstwo Bośni i Hercegowiny, występujący na pozycjach silnego skrzydłowego lub środkowego, obecnie zawodnik Herbalife Gran Canaria.
Od sierpnia 2015 zawodnik klubu Montakit Fuenlabrada.
Stević jest wychowankiem klubu KK FMP Železnik Belgrad, w barwach którego brał udział w rywalizacji młodzieżowej. W ligowych rozgrywkach seniorskich zadebiutował w 2003 roku jako zawodnik klubu KK Borac Čačak, rywalizującego w tym czasie w serbskiej drugiej lidze.
Mistrz Polski z sezonu 2012/2013. Uczestnik Meczu Gwiazd PLK 2013. Wybrany do „pierwszej piątki” sezonu 2012/2013 Polskiej Ligi Koszykówki. Oprócz mistrzostwa Polski ze Stelmetem Zielona Góra zdobywał także wicemistrzostwo tego kraju (sezon 2007/2008) i wicemistrzostwo Serbii (2008/2009).
Stević występował w reprezentacji Bośni i Hercegowiny.
6 września 2019 został zawodnikiem bośniackiego BC Igokea Aleksandrovac.
15 stycznia 2020 dołączył do hiszpańskiego Divina Seguros Juventutu Badalona.

</doc>
<doc id="1235650" url="https://pl.wikipedia.org/wiki?curid=1235650" title="Tłuszczakonerwiak komórkowy móżdżku">
Tłuszczakonerwiak komórkowy móżdżku

Tłuszczakonerwiak komórkowy móżdżku (dawna nazwa: rdzeniak ze zróżnicowaniem tłuszczakowatym, ang. "cerebellar liponeurocytoma, lipomatous medulloblastoma") – rzadki, łagodny, nowotworowy guz móżdżku wieku dorosłego (średnia wieku zachorowania to 51 lat). Jest guzem o pośrednim stopniu złośliwości (II° według WHO). Rokowanie na ogół jest dobre. Wykazuje zróżnicowanie neuronalne-neurocytarne i adipocytarne, najczęściej lokalizuje się w półkulach móżdżku, nieco rzadziej w robaku. Po raz pierwszy został uwzględniony w Klasyfikacji WHO z 2000 roku. Wcześniej opisywany był jako "lipomatous medulloblastoma", "medullocytoma", "lipidized medulloblastoma" lub "lipidized neuroectodermal tumor of the cerebellum".

</doc>
<doc id="1235651" url="https://pl.wikipedia.org/wiki?curid=1235651" title="Bobby Kimball">
Bobby Kimball

Robert Troy "Bobby" Kimball (ur. 29 marca 1947) – amerykański wokalista znany z występów w grupie muzycznej Toto, której był wokalistą i frontmanem w latach 1977-1983 oraz 1998-2008.

</doc>
<doc id="1235653" url="https://pl.wikipedia.org/wiki?curid=1235653" title="Gniazdko elektryczne">
Gniazdko elektryczne



</doc>
<doc id="1235658" url="https://pl.wikipedia.org/wiki?curid=1235658" title="TYCHO 4144 329 2">
TYCHO 4144 329 2

TYCHO 4144 329 2 – nietypowa gwiazda w gwiazdozbiorze Wielkiej Niedźwiedzicy.
TYCHO 4144 329 2 jest gwiazdą starą, na co wskazuje mała ilość litu w jej wnętrzu, ale jednocześnie gwiazda ta ma cechy przypominające młode gwiazdy, takie jak szybka akrecja gazu, rozciągnięty dysk gazowo-pyłowy oraz duża ilość promieniowania w paśmie podczerwieni. TYCHO stanowi układ podwójny z inną gwiazdą o masie zbliżonej do masy Słońca, wokół towarzyszki TYCHO nie uformował się jednak żaden dysk protoplanetarny i wygląda ona na normalną, „starą” gwiazdę. Szacuje się, że układ ten leży około 200 lat świetlnych od Ziemi.

</doc>
<doc id="1235659" url="https://pl.wikipedia.org/wiki?curid=1235659" title="Michał Jacaszek">
Michał Jacaszek

Michał Jacaszek (ur. 19 maja 1972) – polski artysta dźwiękowy, producent muzyczny, autor eksperymentalnej muzyki elektroakustycznej.
Życiorys.
Ukończył studia na Wydziale Konserwacji Zabytków Uniwersytetu Mikołaja Kopernika w Toruniu.
W 1997 związał się z tamtejszym Radiem Sfera, gdzie realizował autorską audycję, w której podkładał własną muzykę do recytowanych przez przyjaciół poetów tekstów. Za jego oficjalny debiut dźwiękowy uznaje się powstałą we współpracy z poetą Waldemarem Ślefarskim płytę "Waldemar Ślefarski – wiersze zmieszane 1996-99" (1999). W 2004 nakładem Gusstaff Rec. wydał płytę "Lo-Fi Stories", efekt zainteresowania autora estetyką starych, wydawanych na płytach winylowych i magnetofonach szpulowych bajek. Michał Jacaszek wykształcił niekonwencjonalne metody samplingu, korzystając z archaicznych nagrań i dźwięków wydawanych przez zabawki, instrumenty i szczątki znalezionych mechanizmów, nazywając tę technikę „muzykotroniką”.
W 2005 na polskim i zagranicznym rynku ukazał się album "Sequel", nagrany wspólnie z poetką i wokalistką Miłką Malzahn. Materiał zawarty na tej płycie był całkiem odmienny, Michał Jacaszek zaangażował do projektu muzyków (tj. Tomasz Organek, Anna Łopuska, Michał Bryndal), osadzając poetycki tekst w retro-jazzowej, triphopowej konwencji estetycznej. W 2006 wziął udział w projekcie Stefana Wesołowskiego, pt. "Kompleta", który łączył tekst modlitwy brewiarzowej śpiewanej przez dwoje wokalistów z towarzyszeniem kwartetu smyczkowego i elektroniki. Udział w tym przedsięwzięciu zainspirował Jacaszka do całkowitego porzucenia dotychczasowej estetyki i skupienia się na współczesnym reinterpretowaniu muzyki klasycznej. 
We współpracy ze Stefanem Wesołowskim i z pomocą muzyków biorących udział przy realizacji "Komplety" - Mają Siemińską i Anną Śmiszek-Wesołowską, Michał Jacaszek nagrał swój nowy album, pt. "Treny", którego premiera miała miejsce na początku marca 2008. Jacaszek dołączył do projektu Tomasza Budzyńskiego i Mikołaja Trzaski. Trio zadebiutowało koncertowo 2 lipca 2014 w Centrum Sztuki Współczesnej „Łaźnia”, a 12 lipca w Krakowie w ramach projektu Męskie Granie. Trio przyjęło nazwę Rimbaud, a płytę o tej samej nazwie wydało Gusstaff Records 5 czerwca 2015. W 2016 w ramach koncertu „Dekonstrukcja Legendy. Prolog Jarocin Festiwal 2016” Jacaszek i Budzyński spotkali się by zaprezentować elektroniczne aranżacje utworów z drugiej płyty Armii "Legenda". Owocem tego spotkania stanowi reinterpretacja muzyczna w formie LP tego kultowego albumu. 
Mieszka i tworzy w Gdańsku, ma żonę i trójkę dzieci.

</doc>
<doc id="1235660" url="https://pl.wikipedia.org/wiki?curid=1235660" title="Steve Porcaro">
Steve Porcaro

Steve Porcaro, właśc. Steven Maxwell Porcaro (ur. 2 września 1957 w Hartford w stanie Connecticut) – amerykański kompozytor, instrumentalista klawiszowiec znany z występów w grupie muzycznej Toto. Porcaro współpracował ponadto m.in. z takimi wykonawcami jak: Michael Jackson, Joseph Williams, Jackie DeShannon, Aretha Franklin oraz Jennifer Warnes.
Syn perkusisty jazzowego Joe Porcaro, jego bracia Mike i Jeff również byli muzykami.

</doc>
<doc id="1235664" url="https://pl.wikipedia.org/wiki?curid=1235664" title="Joseph Williams (wokalista)">
Joseph Williams (wokalista)

Joseph Stanley Williams (ur. 1 września 1960 w Santa Monica, Kalifornia) – amerykański muzyk, wokalista zespołu muzycznego Toto.
Syn kompozytora muzyki filmowej Johna Williamsa i aktorki Barbary Ruick oraz wnukiem aktorki Lurene Tuttle.

</doc>
<doc id="1235668" url="https://pl.wikipedia.org/wiki?curid=1235668" title="Glejakowatość mózgu">
Glejakowatość mózgu

Glejakowatość mózgu (ang. "gliomatosis cerebri") – dość rzadki, złośliwy nowotwór mózgu szeregu astrocytarnego. Występuje głównie u ludzi młodych. Jest guzem o pośrednim stopniu złośliwości (II/III° według WHO). 
Cechuje się rozplemem atypowych astrocytów w różnych strukturach mózgowia. W tomografii komputerowej daje obraz rozsianych ognisk hipodensyjnych, guz rzadko daje efekt masy (niekiedy stwierdza się asymetryczne zaciśnięcie bruzd mózgu na sklepistości). Bardziej czułym badaniem jest MRI, w obrazach T2-zależnych glejakowatość mózgu daje obraz mnogich hiperintensywnych ognisk. Charakterystyczne jest objęcie przez proces rozrostowy więcej niż dwóch płatów mózgu. Rokowanie na ogół jest złe. Glejakowatość mózgu została opisana przez Samuela Nevina w 1938 roku.
Epidemiologia.
Opisywano glejakowatość mózgu u pacjentów w każdym wieku, jednakowo często u obu płci. Szczyt zachorowań przypada na 4. i 5. dekadę życia. Przedstawiono opisy współistnienia glejakowatości mózgu z nerwiakowłókniakowatością typu 1 i chorobą Alexandra.
Objawy i przebieg.
Profil immunohistochemiczny.
Astrocyty guza są zwykle GFAP- i S-100-dodatnie. Brak ekspresji guza świadczy o niskim zróżnicowaniu komórek nowotworu. 
Leczenie i rokowanie.
Przebieg choroby jest generalnie postępujący, a rokowanie złe. Zabiegi chirurgiczne nie są na ogół stosowane ze względu na rozlany charakter zaburzeń, obejmujący często znaczne obszary mózgu. Chemioterapia jest na ogół nieskuteczna. W niektórych przypadkach naświetlanie mózgu prowadzi do polepszenia funkcji neurologicznych, lecz jego wpływ na całkowity czas przeżycia jest trudny do określenia i nie został jak dotąd jednoznacznie potwierdzony. Leczenie sprowadza się często w praktyce do opieki nad pacjentem. Średni czas przeżycia wynosi 12 miesięcy.

</doc>
<doc id="1235670" url="https://pl.wikipedia.org/wiki?curid=1235670" title="Tycho">
Tycho



</doc>
<doc id="1235672" url="https://pl.wikipedia.org/wiki?curid=1235672" title="Zwód">
Zwód



</doc>
<doc id="1235673" url="https://pl.wikipedia.org/wiki?curid=1235673" title="Muzeum Adama Mickiewicza w Nowogródku">
Muzeum Adama Mickiewicza w Nowogródku

Muzeum Adama Mickiewicza w Nowogródku (biał. Дом-музей Адама Міцкевіча ў г.Навагрудку) – muzeum poświęcone twórczości Adama Mickiewicza, mieści się w odbudowanym dworze Mickiewiczów w Nowogródku.
Historia.
Pomysły stworzenia placówki, która uhonorowałaby twórczość poety pojawiły się już w dwudziestoleciu międzywojennym. 16 września 1920 miejscowy rewkom wydał decyzję o stworzeniu muzeum lub biblioteki imienia poety, jednak z powodu natarcia frontu polskiego postanowienie pozostało jedynie na papierze.
W dwudziestoleciu międzywojennym działania na rzecz powołania do życia placówki upamiętniającej życie i twórczość Adama Mickiewicza prowadziły władze samorządowe województwa nowogródzkiego wspomagane przez Komitet Mickiewiczowski. Otwarcie muzeum nastąpiło ostatecznie na krótko przed wojną 11 września 1938 roku. Funkcję jego dyrektora objął Władysław Laroj.
Po aneksji ziemi nowogródzkiej przez ZSRR w 1939 muzeum kontynuowało działalność. 3 grudnia 1940 przeszło pod zwierzchnictwo komisarza ludowego oświaty BSRR. II wojna światowa przyniosła placówce znaczne zniszczenia: w czerwcu 1941 w dom trafiła niemiecka bomba, a w 1945 większość eksponatów związanych z poetą wywieziono do Polski. W setną rocznicę śmierci Mickiewicza 27 listopada 1955 nastąpiło ponowne otwarcie muzeum i ekspozycji.
Współczesność.
W latach 1989–1990 prowadzona była rekonstrukcja rodzinnego dworku Mickiewiczów przez polską firmę Budimex. Poza samym dworkiem odtworzono wówczas oficynę, studnię, altanę i budynki gospodarcze. 12 września 1992 przy pomocy warszawskiego Muzeum Literatury dokonano uroczystego otwarcia nowej wystawy (Muzeum wypożyczyło stronie białoruskiej 152 eksponatów na okres 9 lat).
Aktualna wystawa została otwarta 25 maja 2001 przy pomocy finansowej władz rejonu nowogródzkiego. Dyrektorem placówki jest Mikołaj Hajba (Мікалай Гайба). Corocznie muzeum odwiedza ok. 20 tys. turystów, wycieczki oprowadzane są w języku polskim, rosyjskim, białoruskim, angielskim i niemieckim.
Dzieje budynku.
W 1803 ojciec Adama Mickiewicza Mikołaj zakupił za 50 rubli plac pod budowę domu rodzinnego. Na miejscu znajdowały się już piwnice i podmurówki, ponieważ swój dom miał tu kiedyś burmistrz Nowogródka (posiadłość spłonęła w 1751). Ojcu poety udało się postawić drewniany dom, jednak po pożarze z lat 1806–1807 zdecydowano się na budowę murowanego, co w ówczesnym Nowogródku było sporym osiągnięciem (murowane były wówczas tylko klasztor i kościoły).
Aż do śmierci ojca Mikołaja Mickiewicza rodzina mieszkała w domu, później była jednak zmuszona przenieść się do oficyny. Po śmierci matki (1820) domostwo przejął Franciszek Mickiewicz (brat poety), który mieszkał tu do wybuchu powstania listopadowego. Za udział w walkach majątek został przez władze carskie skonfiskowany i sprzedany. 
Od tego czasu dom przechodził z rąk do rąk – dwa razy ulegał pożarom (pierwszy raz drewniana oficyna w 1863, dwadzieścia lat później korpus główny). Podczas I wojny światowej i wojny polsko-sowieckiej kwaterowały tu armie niemiecka, polska i bolszewicka.
Przez okres międzywojenny trwały negocjacje z ówczesnymi właścicielami domu, którzy dopiero w 1937 zgodzili się go odsprzedać na cele muzealne. 11 września 1938 nastąpiło otwarcie muzeum. W czasie II wojny światowej większość pamiątek przepadła, jednak zachował się model pomnika Mickiewicza dłuta Antoine’a Bourdelle’a odkupiony przez Komitet Mickiewiczowski od żony rzeźbiarza.
W 1955 dom został odbudowany przez władze białoruskie.

</doc>
<doc id="1235676" url="https://pl.wikipedia.org/wiki?curid=1235676" title="Ikrzak">
Ikrzak

Ikrzak (ikrzyca) – nazwa hodowlana określająca dojrzałą samicę ryby gotową do rozrodu, wypełnioną jajami zwanymi ikrą.

</doc>
<doc id="1235677" url="https://pl.wikipedia.org/wiki?curid=1235677" title="Fergie Frederiksen">
Fergie Frederiksen

Dennis Hardy "Fergie" Frederiksen (ur. 15 maja 1951 w Grand Rapids, zm. 18 stycznia 2014 w Mound) – amerykański wokalista, znany z występów w grupie muzycznej Toto.
Kariera.
Frederiksen rozpoczął karierę muzyczną w wieku 13 lat, a w wieku 15 lat dołączył do grupy Common People z Grand Rapids z Michigan, z którą grał w klubach i pubach. W 1975 roku, kiedy jeszcze uczęszczał do college'u w Central Michigan, Frederiksen otrzymał propozycję od swego przyjaciela Tommy'ego Shaw'a o zastąpienie go jako głównego wokalisty zespołu MSFunk, ponieważ Shaw odchodził do grupy Styx. Frederiksen był w MSFunk przez rok, gdyż w 1976 roku zespół został rozwiązany. Mieszkając w Chicago, wraz z klawiszowcem Patrickiem Leonardem pomógł stworzyć lokalny zespół progresywny o nazwie Trillion. Debiutancki album Trilliona został wydany w 1978 roku i wyprodukowany przez Gary'ego Lyonsa (który był także producentem debiutanckiego albumu grupy Foreigner); Frederiksen był współautorem wszystkich dziewięciu utworów poza jednym. Zespół wyruszył w trasę koncertową z zespołami Styx oraz Heart, w trakcie której Frederiksen zaczął wykonywać swoje markowe back-flipy podczas koncertów na żywo, aby zrobić wrażenie na publiczności. Sztuczkę tą kontynuował podczas występów z kolejnymi zespołami. Frederiksen opuścił grupę po wydaniu jednego albumu i został zastąpiony przez Thoma Griffina.
Po odejściu z zespołu Trillion Frederiksen zaczął koncentrować się głównie na pracy na sesjach; zajmował się przede wszystkim ścieżkami dźwiękowymi do filmów. W 1979 roku podpisał kontrakt z wytwórnią Casablanca Records, gdzie występował pod pseudonimem David London (Frederiksen chciał oddzielić swój rockowy wizerunek od disco, z którego Casablanca była znana.) Zaśpiewał dwa utwory („Samantha” i „Sound Of The City”) na ścieżce dźwiękowej do musicalu Can't Stop The Music (która osiągnęła numer 47 w zestawieniu Billboard 200), a także solowy album w stylu AOR z 1981 roku, gdzie głównym gitarzystą był jego przyjaciel Mark Christian. To mógł być jeden z ostatnich albumów wydanych przez Casablanca Records, ponieważ upadek dyskoteki na początku lat 80. zmusił wytwórnię do oddania licencji (a Casablanca Records krótko po tym stała się częścią wytwórni Polygram Records). Po tych wydarzeniach Frederiksen porzucił swój pseudonim, przyjmując oficjalnie pseudonim z dzieciństwa - „Fergie”.
Podczas pobytu w Casablance poznał Grega Giuffrię, niedawno nieistniejącego glam-rockowego zespołu Angel (jeden z niewielu rockowych zespołów podpisanych przez wytwórnię). Obaj zaczęli pracować w swoim studiu pod koniec 1981 roku w nadziei na wydanie płyty zespołu w jego nowym składzie. Podczas nagrywania płyty zespołu Frederiksen poznał basistę Ricky'ego Phillipsa. Obaj panowie zaprzyjaźnili się i współpracowali przy wielu projektach. Ten skład nigdy nie zakończył prac nad żadnym oficjalnym albumem, ponieważ Giuffria zaczął mocno koncentrować się na tworzeniu swojej grupy w 1982 roku, ale nagrał trzy utwory podczas sesji zespołu: "Whips", "Troubleshooter", oraz "Should Have Known Better". Te utwory zostały później wydane w kolekcji "Angel Rarities" i wkrótce doczekały się coverów w wykonaniu zespołu White Sister.
Po tym, jak piosenkarz Steve Walsh z grupy Kansasopuścił zespół, przesłuchania odbyły się na początku 1982 roku. Frederiksen był jednym z kilku kandydatów, ale John Elefante ostatecznie otrzymał rolę głównego wokalisty. Jednak menedżer Kansas Budd Carr zauważył Fergie podczas przesłuchań i wkrótce potem zaczął z nim współpracować, co ostatecznie okaże się kluczowe dla kariery Frederiksena. Mniej więcej w tym czasie wieloletni przyjaciele Jim Peterik i Frankie Sullivan z zespołu Survivor zaprosili Frederiksena do swojego studia podczas nagrywania trzeciego albumu, podczas gdy wokalista Dave Bickler zmagał się z napięciem strun głosowych. Ostatecznie Bickler był w stanie dokończyć album, a Frederiksen asystował jako wokalista wspierający. Trzeci album zespołu - Eye of the Tiger - został wydany w maju 1982 r., a Frederiksen został przedstawiony po prostu jako „Fergie”. Album osiągnął 2 miejsce na listach przebojów Billboard, a ostatecznie osiągnął podwójną Platynę dzięki swojemu tytułowemu utworowi. Frederiksen zapewnił harmonię w pięciu utworach, wliczając w to drugi singiel albumu „American Heartbeat”, który znalazł się na liście top 20.
Późnym latem 1982 roku Frederiksen i gitarzysta sesyjny zespołu Asia Jim Odom zostali zatrudnieni przez menedżera Budd'a Carr'a, aby zastąpić głównego wokalistę i gitarzystę Jeffa Pollarda z grupy LeRoux, który niedawno opuścił zespół, aby rozpocząć własną posługę chrześcijańską. Niedługo potem Fergie został nowym frontmanem LeRoux. "So Fired Up", piąty album zespołu, został wydany w lutym 1983 roku. Zawierał on przebojową piosenkę „Carrie's Gone”, którą Frederiksen napisał wkrótce po zerwaniu z ówczesną dziewczyną Carrie Hamilton (córką Carol Burnett). Zespół został usunięty z RCA Records, ale w dalszym ciągu działali aktywnie i koncertowali, a ostatnio zostali wprowadzeni do Louisiana Music Hall of Fame. Tymczasem Frederiksen i Ricky Phillips ponownie zaczęli współpracować, aby założyć nowy zespół o nazwie "Abandon Shame", w którym wystąpił klawiszowiec grupy Journey Jonathan Cain i jego żona Tane. Kwartet pracował nad 5 utworami w 1984 roku, a Fergie śpiewał tylko na jednym z utworów. Wyprodukowane przez Kevina Elsona „You Can't Do That”, „Burnin' in the Third Degree” oraz „Photoplay” pojawiły się na ścieżce dźwiękowej do filmu "Terminator" i zostały przypisane Tahnee Cain i grupie "Tryanglz", natomiast utwory „Kicks” i „Over Night Sensation” ostatecznie pojawiły się w filmie "Odpowiedź zbrojna" z 1985 roku, w którym głównymi wokalistami byli kolejno Tane i Fergie.
Phillips, który przyjaźnił się z perkusistą Toto Jeffem Porcaro, dał mu demo Frederiksen'a. Toto, który zwolnił wokalistę Bobby'ego Kimball'a w trakcie nagrywania swojego piątego albumu Isolation, zaprosił Frederiksena na przesłuchanie do jego studia. Po wyeliminowaniu Erica Martina dostał pracę, a zespół zakończył nagrywanie płyty Isolation, która została wydana w październiku 1984 roku. Zawierała ona przebój „Stranger in Town” i otrzymała złoto. Teledysk do „Stranger in Town”, w którym Fergie odgrywał rolę ofiary morderstwa, był nominowany do nagrody MTV Video Music Awards w 1985 roku za najlepszą reżyserię. Po trasie z Toto do 1985 r. Frederiksen został zwolniony z zespołu podczas pierwszych sesji nagraniowych do albumu Fahrenheit, głównie z powodu jego trudności z występami w studiu. Wielokrotnie cytował swoją krótką współpracę z Toto jako najważniejszy punkt swojej kariery.

</doc>
<doc id="1235680" url="https://pl.wikipedia.org/wiki?curid=1235680" title="Antonio Rukavina">
Antonio Rukavina

Antonio Rukavina, (cyr. Антонио Рукавина; ur. 26 stycznia 1984 w Belgradzie) – serbski piłkarz występujący na pozycji prawego obrońcy w kazachskim klubie FK Astana oraz w reprezentacji Serbii.
Życiorys.
Kariera klubowa.
W czasach juniorskich trenował w FK Bežanija, którego jest wychowankiem. W 2002 roku dołączył do seniorskiego zespołu tego klubu. 1 stycznia 2017 został piłkarzem FK Partizan. Pierwszy mecz ligowy w jego barwach rozegrał 24 lutego 2007 przeciwko FK Crvena zvezda (4:2 dla Partizana). Wraz z Partizanem w sezonie 2007/2008 zdobył mistrzostwo Serbii. 4 stycznia 2008 odszedł za 2,3 miliona euro do niemieckiej Borussii Dortmund. W Bundeslidze zadebiutował 2 lutego 2008 w zremisowanym 3:3 spotkaniu z MSV Duisburg. Od 2 lutego do 30 czerwca 2009 przebywał na wypożyczeniu w TSV 1860 Monachium, po czym został wykupiony przez ten klub za 1,5 miliona euro na zasadzie transferu definitywnego. Transfer objął także przenosiny Svena Bendera do Dortmundu. Dla TSV Monachium Rukavina w latach 2009–2012 rozegrał w sumie 112 meczów w 2. Bundeslidze. 20 lipca 2012 został piłkarzem hiszpańskiego Realu Valladolid. W Primera División po raz pierwszy zagrał 20 sierpnia 2012 przeciwko Realowi Saragossa. 8 lipca 2014 odszedł do Villarrealu CF.
Kariera reprezentacyjna.
W latach 2006–2007 grał w reprezentacji do lat 21. Wraz z nią wystąpił w 2007 roku na Mistrzostwach Europy, na których Serbia zajęła 2. miejsce. W seniorskiej reprezentacji zadebiutował 2 czerwca 2007 w wygranym 2:0 meczu z Finlandią w ramach eliminacji do Euro 2008. W 2010 i 2018 był powołany na mistrzostwa świata.

</doc>
<doc id="1235681" url="https://pl.wikipedia.org/wiki?curid=1235681" title="Wyładowanie piorunowe">
Wyładowanie piorunowe



</doc>
<doc id="1235684" url="https://pl.wikipedia.org/wiki?curid=1235684" title="David Hungate">
David Hungate

David Hungate (ur. 5 sierpnia 1948 roku w Teksasie) – amerykański basista. W latach 1977–1982, 2009 oraz 2014–2015 członek grupy muzycznej Toto. W 1983 roku zastąpił go Mike Porcaro.
Wybrana dyskografia.
Toto

</doc>
<doc id="1235686" url="https://pl.wikipedia.org/wiki?curid=1235686" title="Tygryska nagobroda">
Tygryska nagobroda

Tygryska nagobroda ("Tigrisoma mexicanum") – gatunek dużego ptaka z rodziny czaplowatych (Ardeidae). Występuje od Meksyku przez Amerykę Centralną po skrajnie północno-zachodnią Kolumbię. Prowadzi osiadły tryb życia. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1834 roku William Swainson. Autor nadał mu nazwę "Tigrisoma mexicana", a jako miejsce typowe wskazał Real del Monte w stanie Hidalgo w Meksyku. Obecnie akceptowana nazwa gatunku to "Tigrisoma mexicanum". Nie wyróżnia się podgatunków. Proponowany podgatunek "fremitus", opisany z wyżyn Meksyku, nie jest uznawany.
Zasięg występowania.
Tygryska nagobroda występuje od zachodniego i wschodniego Meksyku (od południowych części stanów Sonora i Tamaulipas) przez Amerykę Centralną po skrajnie północno-zachodnią Kolumbię. Od lat 90. XX wieku skrajnie nielicznie obserwowana w północno-zachodnim Peru.
Środowisko.
Występuje na wybrzeżu, zwłaszcza w namorzynach, i w głębi lądu – na bagnach, nad rzekami, strumieniami – w siedliskach bardziej otwartych niż inne gatunki tygrysek.
Pożywienie.
Ryby, płazy, skorupiaki i owady, obserwowano też jak zjada małego gryzonia. Poluje z zasadzki, czekając bez ruchu na zdobycz, dopóki ta nie znajdzie się w zasięgu jej długiego dzioba.
Status.
Międzynarodowa Unia Ochrony Przyrody (IUCN) uznaje tygryskę nagobrodą za gatunek najmniejszej troski (LC – "Least Concern"). W 2008 roku organizacja Partners in Flight szacowała, że liczebność populacji mieści się w przedziale 50–500 tysięcy osobników. Trend liczebności populacji oceniany jest jako spadkowy ze względu na utratę siedlisk.

</doc>
<doc id="1235688" url="https://pl.wikipedia.org/wiki?curid=1235688" title="Piorunochron">
Piorunochron



</doc>
<doc id="1235696" url="https://pl.wikipedia.org/wiki?curid=1235696" title="Syreny (film)">
Syreny (film)

Syreny – film amerykański z 1990 roku w reżyserii Richarda Benjamina. W rolach głównych wystąpili Cher, Bob Hoskins, Winona Ryder (która została nominowana do Złotego Globu w kategorii "Najlepsza aktorka drugoplanowa") i Christina Ricci w jej pierwszej roli filmowej. Scenariusz jest oparty na opowiadaniu Patty Dann z 1986 roku o tym samym tytule.
Ścieżka dźwiękowa.
Na ścieżce dźwiękowej zatytułowanej "Music From the Original Motion Picture Soundtrack - Mermaids" znalazło się dziesięć różnorodnych stylistycznie utworów. Wydawnictwo promują single „The Shoop Shoop Song (It’s in His Kiss)” oraz „Baby I'm Yours”. Album uzyskał status złotej płyty w Kanadzie oraz srebrnej w Wielkiej Brytanii.

</doc>
<doc id="1235706" url="https://pl.wikipedia.org/wiki?curid=1235706" title="Simpsonowie (seria 5)">
Simpsonowie (seria 5)

Poniższa lista przedstawia 22 odcinki piątego sezonu serialu animowanego "Simpsonowie", oryginalnie wyemitowanego w amerykańskiej telewizji FOX. Odcinki w Polsce zostały zaprezentowane przez Fox Kids oraz Canal+.

</doc>
<doc id="1235720" url="https://pl.wikipedia.org/wiki?curid=1235720" title="Ashburton (Nowa Zelandia)">
Ashburton (Nowa Zelandia)

Ashburton (maor. "Hakatere") – miasto w Nowej Zelandii. Położone na wschodnim wybrzeżu Wyspy Południowej. Około 17 200 mieszkańców.

</doc>
<doc id="1235721" url="https://pl.wikipedia.org/wiki?curid=1235721" title="Irrfan Khan">
Irrfan Khan

Irrfan Khan (, , inaczej Irfan Khan, Irfaan Khan; ur. 7 stycznia 1967 w Jaipurze, zm. 29 kwietnia 2020 w Mumbaju) – indyjski aktor teatralny, telewizyjny i filmowy.
Życiorys.
Znany ze swojej roli w angielskojęzycznym filmie reżyserki Miry Nair "The Namesake" (2007) oraz roli inspektora policji w "Slumdog. Milioner z ulicy" (2008) reżysera Danny’ego Boyle’a. W 2012 wystąpił w filmie "Życie Pi" Anga Lee, nagrodzonym czterema Oscarami.
Od 1987 mieszkał w Bombaju. Jego żoną była pisarka Sutapa Sikdar (mieli dwóch synów).
W marcu 2018 roku ujawnił fakt, że ma guza neuroendokrynnego przewodu pokarmowego. Był leczony w Wielkiej Brytanii przez rok, po czym w lutym 2019 roku wrócił do Indii. 28 kwietnia 2020 roku trafił do Kokilaben Dhirubhai Ambani Hospital w Mumbaju, gdzie był leczony z infekcji jelita grubego. Zmarł następnego dnia w wieku 53 lat z powodu infekcji, cztery dni po śmierci swojej matki.

</doc>
<doc id="1235724" url="https://pl.wikipedia.org/wiki?curid=1235724" title="Elżbieta Hohenstauf">
Elżbieta Hohenstauf

Elżbieta Hohenstauf, hiszp. Beatriz de Suabia (ur. 1203 r.; zm. 1235 r. w Toro) – królowa Kastylii w latach 1219-1235, królowa Leónu w latach 1230-1235. 
Życiorys.
Elżbieta była córką króla Filipa Szwabskiego i Ireny Angeliny. Po śmierci ojca znalazła się pod opieką kuzyna Fryderyka II, który doprowadził do jej małżeństwa z królem Kastylii Ferdynandem III Świętym. Ślub nastąpił w listopadzie 1219 lub 1220 r. w klasztorze San Zoilo in Carrión de los Condes w Palencii. W Kastylii Elżbieta zmieniła imię na "Beatrycze".
Elżbieta i Ferdynand Święty mieli 10 dzieci:
Elżbieta została pochowana w Królewskim Klasztorze Las Huelgas de Burgos. Jej syn Alfons przeniósł jej ciało do Sewilli.

</doc>
<doc id="1235730" url="https://pl.wikipedia.org/wiki?curid=1235730" title="Mleczak">
Mleczak

Mleczak – w pełni dojrzały do rozrodu samiec ryby z mleczem (nasieniem w postaci mleczka). Gotowy do odbycia tarła z ikrzycą (ikrzak).

</doc>
<doc id="1235732" url="https://pl.wikipedia.org/wiki?curid=1235732" title="Quintus Eclogius">
Quintus Eclogius

Quintus Eclogius, Eulogius lub Elogius – pisarz rzymski poświadczony przez Swetoniusza ["Vitell." 1].
Według Swetoniusza Kwintus Eclogius był autorem krótkiego dzieła o Kwintusie Witeliuszu. W czasach Swetoniusza historycy żywyli sprzeczne opinie o pochodzeniu rodu Witeliuszów. Książeczka Eclogiusa zawierała dane o bardzo dawnym pochodzeniu rodu Witeliuszów, mających wywodzić się od króla Aborygenów Fauna i bogini Witelii.

</doc>
<doc id="1235733" url="https://pl.wikipedia.org/wiki?curid=1235733" title="Guangzhou">
Guangzhou



</doc>
<doc id="1235739" url="https://pl.wikipedia.org/wiki?curid=1235739" title="Ikrzyca">
Ikrzyca



</doc>
<doc id="1235741" url="https://pl.wikipedia.org/wiki?curid=1235741" title="Sztuka latania (film)">
Sztuka latania (film)

Sztuka latania (ang. "The Theory of Flight") – film brytyjski z 1998 roku w reżyserii Paula Greengrassa. W rolach głównych wystąpili Kenneth Branagh i Helena Bonham Carter, która gra kobietę niepełnosprawną poruszającą się na wózku. Film porusza temat seksualności ludzi niepełnosprawnych.

</doc>
<doc id="1235743" url="https://pl.wikipedia.org/wiki?curid=1235743" title="Leland Sklar">
Leland Sklar

Leland "Lee" Bruce Sklar (ur. 28 maja 1947 w Milwaukee) – amerykański muzyk, kompozytor i wokalista, multiinstrumentalista, znany głównie jako basista. Absolwent California State University. Brał udział w nagraniach ponad 2,5 tys. płyt. Współpracował z takimi wykonawcami jak, m.in.: Graham Nash, David Crosby, Billy Cobham, Linda Ronstadt, Neil Sedaka, Carole King, Carly Simon, Rod Stewart, Rita Coolidge, American Flyer, Chuck Girard, Cher, Donovan, Phil Collins, Glen Campbell, Michael Omartian, Barry McGuire, Yvonne Elliman, Leo Sayer, Stephen Bishop, Shawn Phillips, Mary MacGregor, Carole Bayer Sager, Alice Cooper, Gail Davies, Billy Thorpe, Richie Furay, Dave Lambert, Randy Edelman, Donna Summer, Danny Kortchmar, Natalie Cole, Dolly Parton, Phil Keaggy oraz Allan Clarke. W latach 70. grał w zespole rocka instrumentalnego The Section, którego był współzałożycielem. Od 2016 roku pozostaje członkiem koncertowego składu zespołu Toto w którym zastąpił oryginalnego basistę formacji Davida Hungate'a. Wraz z grupą współpracował wcześniej, także jako muzyk koncertowy w 2007 i 2008 roku. Basista grupy The Immediate Family, którą współtworzą gitarzyści sesyjni Danny Kortchmar, Waddy Wachtel, Steve Postell oraz perkusista Russ Kunkel. Od 2022 roku członek koncertowej grupy Lyle Lovett and His Large Band.

</doc>
<doc id="1235744" url="https://pl.wikipedia.org/wiki?curid=1235744" title="Zakłady Naprawcze Taboru Kolejowego we Wrocławiu">
Zakłady Naprawcze Taboru Kolejowego we Wrocławiu

Zakłady Naprawcze Taboru Kolejowego – nieistniejące już przedsiębiorstwo zajmujące się naprawą i budową pojazdów szynowych znajdujące się przy stacji Wrocław Nadodrze Towarowy, powstały w 1866 w związku z budową Kolei Prawego Brzegu Odry ("Rechte - Oder - Ufer Eisenbahn"). 
Od samego początku istnienia był najnowocześniejszym warsztatem kolejowym, w skład którego wchodziły nowoczesne suwnice do podnoszenia lokomotyw oraz system rozjazdów i przesuwnic. W 1931 nastąpiła reorganizacja i na bazie istniejącego zakładu powstały "Zakłady Naprawcze Kolei Rzeszy" ("DRB-Ausbesserungswerke") o pow. ponad 120 tys. m², które zatrudniały ok. 1770 pracowników. Po zakończeniu II wojny światowej przystąpiono do odbudowy zniszczonej infrastruktury i już we wrześniu 1945 zostały oddane do użytku pierwsze naprawione lokomotywy. Od 1952 pod nazwą ZNTK. W trakcie rozbudowy w latach sześćdziesiątych i siedemdziesiątych powstały nowe hale: tłoczni blach, krajalni, budowy wagonów i acetylenowni a liczba zatrudnionych wzrosła do 5000 osób. W 1996 przedsiębiorstwo zostało przekształcone w spółkę akcyjną, co nie uratowało ZNTK od likwidacji, która nastąpiła trzy lata później. Wrocławskie ZNTK specjalizowało się głównie w naprawie i budowie wagonów towarowych, m.in. od 1973 roku produkowano tu wagony do przewozu polichlorku winylu i polietylenu, których główną częścią składową był ciśnieniowy aluminiowy zbiornik.
Po wyburzeniach, które rozpoczęły się w styczniu 2008 roku wszystkie zabudowania dawnych Zakładów już nie istnieją a sam teren w większości został już zabudowywany budynkami mieszkalno-usługowymi, w ramach wieloletniej i kilkuetapowej inwestycji Promenady Wrocławskiej.

</doc>
<doc id="1235748" url="https://pl.wikipedia.org/wiki?curid=1235748" title="Mistrzostwa Świata w Hokeju na Lodzie 2008 (elita)">
Mistrzostwa Świata w Hokeju na Lodzie 2008 (elita)

Mistrzostwa Świata w Hokeju na Lodzie Elity 2008 odbywały się w kanadyjskich miejscowościach: Halifax oraz Québec w dniach 2 – 18 maja. Był to 72 turniej o złoty medal mistrzostw świata. Mecze rozgrywane były w Kanadzie po raz pierwszy w historii. Jednak mistrzostwa elity na kontynencie amerykańskim nie były pierwsze. W 1962 roku mistrzostwa odbyły się w USA, a dokładniej w Colorado Springs.
W tej części mistrzostw uczestniczyły najlepsze 16 drużyn na świecie. System rozgrywania meczów były inny niż w niższych dywizjach. Najpierw odbywały się dwie fazy grupowe, a potem systemem pucharowym 8 drużyn walczy o mistrzostwo. Najgorsze drużyny w pierwszej fazie grupowej grały między sobą o utrzymanie w fazie play-off walcząc do dwóch zwycięstw. Przegrani zostali zdegradowani do I dywizji.
Hale w których odbywały się zawody to:
Mecze na terenie Polski będzie można było oglądać w komercyjnych stacjach: Polsat Sport oraz Polsat Sport Extra.
Mistrzostwa te zbiegły się ze stuleciem IIHF. W związku z tym IIHF postanowiła, że w jednym meczu fazy grupowej każda reprezentacja (z wyjątkiem Białorusi) wystąpi w strojach w stylu retro.
W meczu pomiędzy Finlandią, a Stanami Zjednoczonymi, który odbył się 11 maja sędziowie nałożyli 202 minuty kar z powodu walk, które odbyły się po zakończeniu spotkania. Walka pomiędzy Anssi Salmelaa Davidem Backesem
Pierwsza faza grupowa.
Grupa A.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Grupa B.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Grupa C.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Grupa D.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Druga faza grupowa.
Grupa E.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Grupa F.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Walka o utrzymanie.
Po raz pierwszy o utrzymanie drużyny walczyć będą w play-off'ach. Drużyna, która jako pierwsza wygra dwa mecze utrzymuje się w elicie.
 – 2 – 0
 – 0 – 2
Statystyki.
"Stan na 18 maja, po 56 meczach"
Nagrody.
Dyrektoriat turnieju wybrał trójkę najlepszych zawodników, po jednej na każdej pozycji:
Skład gwiazd wybrany przez dziennikarzy:

</doc>
<doc id="1235751" url="https://pl.wikipedia.org/wiki?curid=1235751" title="Synagoga w Drui">
Synagoga w Drui

Synagoga w Drui – żydowska bóżnica ufundowana w XVII wieku przez rodzinę Sapiehów dla żydowskiej społeczności miasta. 
Gmach został wybudowany w II połowie XVII wieku w stylu późnego baroku. Znajdował się po prawej stronie rzeczki Drujki, niedaleko jej ujścia do Dźwiny. 
Synagoga spłonęła w 1942 podczas likwidacji drujskiego getta. Po 1945 rozebrano ją do fundamentów wykorzystując cegły z ocalałych murów na miejscowe potrzeby budowlane. Dziś widać jedynie murowany zarys świątyni w okolicach dawnego dworca kolei wąskotorowej. 

</doc>
<doc id="1235752" url="https://pl.wikipedia.org/wiki?curid=1235752" title="Tony Spinner">
Tony Spinner

Tony Spinner (ur. 9 stycznia 1963) – amerykański gitarzysta i wokalista, znany z występów w grupie muzycznej Toto.

</doc>
<doc id="1235755" url="https://pl.wikipedia.org/wiki?curid=1235755" title="Pożegnanie">
Pożegnanie



</doc>
<doc id="1235756" url="https://pl.wikipedia.org/wiki?curid=1235756" title="Góra Tasmana">
Góra Tasmana

Góra Tasmana (ang. "Mount Tasman", maoryski "Rarakiora") – drugi pod względem wysokości szczyt Nowej Zelandii, położony w Alpach Południowych. Szczyt wznosi się prawie 2,5 kilometra ponad opływający go od południa Lodowiec Tasmana.

</doc>
<doc id="1235759" url="https://pl.wikipedia.org/wiki?curid=1235759" title="Konkona Sen Sharma">
Konkona Sen Sharma

Konkona Sen Sharma (hindi: कोंकणा सेन शर्मा, bengalski: কঙ্কনা সেন শর্মা, ur. 3 grudnia 1979 w Nowym Delhi) – aktorka indyjska nagrodzona National Film Award (za "Mr. and Mrs. Iyer") i Nagroda Filmfare dla Najlepszej Akttorki Drugoplanowej (za "Omkara"). Jest córką Mukul Sharma (pisarz, naukowiec i dziennikarz) i sławnej w Indiach reżyserki Aparna Sen.
Życiorys.
Konkona Sen Sharma pochodzi z bengalskiej rodziny o tradycjach filmowych i literackich. Jest córką uznanej reżyserki Aparny Sen. Aktorstwo było jej naturalnym wyborem. Występuje na ekranie od czwartego roku życia. Zadebiutowała w filmie Indira (1983).
Przełomem w jej karierze aktorskiej okazał się występ w filmie Mr. and Mrs. Iyer w reżyserii Aparny Sen. Jak sama mówi dostała rolę tamilskiej żony, ponieważ była wtedy na miejscu, poza tym bardzo dobrze rozumie się z matką. Wyznają te same wartości, dzielą wspólne upodobania. Aparna doskonale wiedziała, jak pracować z córką, by na ekranie uzyskać jak najlepszy rezultat. Nie był to oczywiście ich pierwszy wspólny film, ale tym razem Konkona otrzymała główną rolę. Film nie odniósł co prawda spektakularnego sukcesu w kinach, ale zdobył wielkie uznanie krytyki. Przyniósł Konkonie również nagrodę National Award dla najlepszej aktorki.
Kolejna znacząca rola i wielki przebój jednocześnie to występ w roli dziennikarki rubryki towarzyskiej Madhvi Sharmy w Page 3. Był to jednocześnie pierwszy występ aktorki w filmie komercyjnym. Konkona wspomnia pracę nad Page 3 i rolę dziennikarki z wielką przyjemnością. Odżegnuje się jednocześnie od jakichkolwiek inspiracji pracą jej ojca, Mukula Sharmy. Chciała zagrać w Page 3, ponieważ było to dla niej nowe doświadczenie, nigdy wcześniej nie grała dziennikarki. Była również pod wielkim wrażeniem poprzedniego filmu Madhura Bhandarkara Chandni Bar. Przygotowując się do roli podróżowała podmiejskimi pociągami i przyglądała się pracy dziennikarzy w jednej z gazet.
Udana współpraca z Bhandarkarem i ogromne zaufanie aktorki do reżysera zaowocowały występem w Traffic Signal. Konkona zgodziła się na zagranie niewielkiej roli w tym filmie tylko na podstawie ogólnych informacji. Okazało się, że zagra prostytutkę z Mumbaju Noori. Pojawi się w filmie ubrana w wyzywający strój i mówiąca charakterystycznym dla mumbajczyków dialektem rasta chaap.
Ponownie wielki talent aktorski Konkony można było podziwiać w 15th Park Avenue. Aktorka zagrała chorą na schizofrenię, żyjącą w wyimaginowanym świecie 27-letnią kobietę. W roli starszej siostry Anjali wystąpiła znakomita aktorka Shabana Azmi, matkę zagrała Waheeda Rahman, jako Jojo wystąpił Rahul Bose.
Konkona kojarzona jest przede wszystkim z ambitnymi filmami niekomercyjnymi. Nie ma jednak nic przeciwko występom w bardziej rozrywkowych i lekkich rolach. Wszystko zależy od scenariusza, reżyera i roli. Konkona powtarza, że liczy się przede wszystkim scenariusz i ludzie z którymi ma pracować. Dlatego też przyjęła ofertę zagrania w horrorze nieznanego reżysera Siddhartha Srinivasana Amavas. Konkona nie będzie miała dublerki w ryzykownych scenach.
Zagrała również w niezależnej produkcji Rajata Kapoora Mixed Doubles, komedii małżeńskiej. Na premiery z udziałem Konkony w 2006 roku oczekują jeszcze filmy Omkara oraz debiut reżyserski znakomitego aktora Naseeruddina Shaha Yun Hota Toh Kya Hota.

</doc>
<doc id="1235760" url="https://pl.wikipedia.org/wiki?curid=1235760" title="Jean-Michel Byron">
Jean-Michel Byron



</doc>
<doc id="1235761" url="https://pl.wikipedia.org/wiki?curid=1235761" title="Alalach">
Alalach

Alalach (obecnie "Tall Atchana") – starożytne miasto, stolica królestwa Mukisz. Położone w granicach dzisiejszej Turcji, w prowincji Hatay, na równinie Amuk nad rzeką Orontes.
Wykopaliska.
Wykopaliska rozpoczął w roku 1936 Leonard Woolley. Najważniejszym obiektem są pozostałości pałacu Nikmepy, króla Alalach datowane na 1450-1370 p.n.e.

</doc>
<doc id="1235765" url="https://pl.wikipedia.org/wiki?curid=1235765" title="Jamchad">
Jamchad



</doc>
<doc id="1235767" url="https://pl.wikipedia.org/wiki?curid=1235767" title="Zbigniew Kozłowski (piłkarz)">
Zbigniew Kozłowski (piłkarz)

Zbigniew Kozłowski (ur. 19 kwietnia 1954 w Szczecinie, zm. 9 kwietnia 2020 tamże) – polski piłkarz grający na pozycji obrońcy, przez niemal całą karierę związany z Pogonią Szczecin, trener.
Kariera piłkarska.
Pierwsze ligowe występy w szczecińskim klubie zanotował w sierpniu 1968 w zespole trampkarzy starszych. W kolejnych latach rywalizował też w kategoriach juniorskich, a debiut w grającej w ekstraklasie pierwszej drużynie zaliczył 28 sierpnia 1973 w domowym spotkaniu ze Stalą Mielec (0:2). Wkrótce został podstawowym stoperem "Portowców". W latach 1973–1977 i 1981–1983 wystąpił w 178 spotkaniach I ligi, w których zdobył cztery gole. Brał też udział w grach o Puchar Polski, w którym Pogoń dwukrotnie dochodziła do finału rozgrywek (w sezonie 1980/81 przegrała po dogrywce z Legią Warszawa 0:1, a rok później w takim samym stosunku z Lechem Poznań), Pucharu Ligi oraz europejskiego Pucharu Intertoto. W latach 1979–1981 jego zespół występował na drugim szczeblu krajowym. Barwy Pogoni reprezentować miał w 268 oficjalnych grach. Przez całą swoją karierę ani razu nie został upomniany żółtą kartką.
W październiku 1976 został powołany przez selekcjonera reprezentacji Polski Jacka Gmocha na wyjazdowy mecz eliminacji mistrzostw świata 1978 z Portugalią w Porto (2:0). Znalazł się w kadrze meczowej, jednak nie został wpisany do protokołu sędziowskiego.
W grudniu 1977, podczas wyjazdowego meczu z ŁKS Łódź (0:0) doznał skomplikowanego urazu nogi, który wyłączył go z gry do końca sezonu 1978/79.
W latach 1984–1987 był zawodnikiem szwedzkiego klubu Kinna IF. Po zakończeniu kariery związany był ze Stowarzyszeniem Oldbojów Pogoni Szczecin im. Floriana Krygiera. Po raz ostatni w oficjalnym meczu piłkarskim wystąpił 20 maja 2007 goszcząc w składzie Pogoni Szczecin Nowej w pierwszej połowie spotkania klasy B z Derbami Ulikowo (12:0), w którym zdobył jedną z bramek skutecznie egzekwując rzut karny.
Kariera trenerska.
W latach 1991–1995 pracował jako asystent kilku kolejnych trenerów szczecińskiej Pogoni, ponadto w latach 1994–1996 prowadził zespół rezerw w tym klubie.
W rundzie jesiennej drugoligowego sezonu 1997/98 szkolił piłkarzy Chemika Police, który wiosną spadł do III ligi. Od sierpnia 1999 do marca 2000 pracował w Odrze Szczecin, która również została zdegradowana na trzeci poziom rozgrywkowy.
Trzykrotnie obejmował zespół Błękitnych Stargard Szczeciński. W okresie od lata 2001 do końca 2002 jego piłkarzom udało się awansować do III ligi i prowadzić w jej tabeli na półmetku rozgrywek 2002/03. Na stanowisko wrócił w maju 2003 i skutecznie dokończył walkę o awans na zaplecze ekstraklasy. Wkrótce potem ponownie odszedł z klubu. Po raz ostatni pracował w nim w latach 2005–2006, gdy występował on w IV lidze.
Latem 2003 krótko prowadził treningi Pogoni Szczecin Nowej, która miała zastąpić na poziomie IV ligi funkcjonujący dotychczas w ramach sportowej spółki akcyjnej klub Pogoń Szczecin po jego spadku z ekstraklasy i nie otrzymaniu drugoligowej licencji. Jesienią 2003 najpierw przez niecały miesiąc pracował w czwartoligowej Redzie-Meridzie Trzebiatów, a następnie w trzecioligowej Zorzy Dobrzany, która podczas przerwy zimowej wycofała się z rozgrywek. Od kwietnia 2004 przez kilka miesięcy prowadził trzecioligową Polonię Słubice.
Parokrotnie znajdował zatrudnienie w klubie Iskierka Śmierdnica (2004–2005, 2007–2008, 2009, 2013). W 2008 jego zespół po barażach uzyskał promocję z klasy okręgowej do tytularnej V ligi, choć po reorganizacji systemu rozgrywkowego nadal był to szósty szczebel w krajowej hierarchii, z kolei jesienią 2009 przyczynił się do spadku Iskierki do klasy okręgowej pół roku później.
Na początku 2006 objął posadę w Sokole Pyrzyce, z którym wygrał rozgrywki V ligi, mając tym samym udział w awansie na wyższy szczebel, choć odszedł z klubu jeszcze przed końcem sezonu. Na niższym poziomie rozgrywkowym prowadził ten zespół również w sezonie 2010/11. W rozgrywkach czwartego (sezon 2006/07) oraz szóstego poziomu (sezon 2008/09) dowodził Arkonią Szczecin. Za pierwszym razem zespół spadł klasę niżej.
Latem 2010 jego nazwisko znalazło się na liście szkoleniowców Błękitnych Orneta (piąty poziom rozgrywkowy).
Życie prywatne.
Zmarł w szpitalu przy ul. Jagiellońskiej w Szczecinie z powodu wylewu w wieku 65 lat.

</doc>
<doc id="1235768" url="https://pl.wikipedia.org/wiki?curid=1235768" title="Alex Haley">
Alex Haley

Alexander Murray Palmer Haley (ur. 11 sierpnia 1921 w Ithaca, zm. 10 lutego 1992 w Seattle) – amerykański pisarz, laureat Nagrody Pulitzera.
Życiorys.
Urodził się 11 sierpnia 1921 w Ithaca w stanie Nowy Jork jako najstarszy syn Simona Alexandra i Berthy Palmer Haley. Jako młody chłopiec Alex Haley uczył się o swym afrykańskim przodku Kunta Kinte podczas letnich dni spędzanych w Henning w stanie Tennessee, słuchając rodzinnych historii opowiadanych przez dziadków. 
Zgodnie z tymi opowieściami Kunta Kinte z plemienia Mandinka został przywieziony wraz z innymi gambijskimi Murzynami do Stanów Zjednoczonych i sprzedany do pracy niewolniczej. Alex Haley postanowił więcej dowiedzieć się o swoich przodkach, czego wynikiem jest nagrodzona w 1977 specjalnym Pulitzerem książka "Korzenie" (ang. "Roots: The Saga of an American Family"), będąca swoistym drzewem genealogicznym autora oraz ukazująca znaczenie pracy niewolników dla budowy gospodarczej potęgi Stanów Zjednoczonych. Na podstawie książki nakręcono serial telewizyjny "Korzenie".
Zmarł 10 lutego 1992 w Seattle w stanie Washington.

</doc>
<doc id="1235770" url="https://pl.wikipedia.org/wiki?curid=1235770" title="PDCA">
PDCA



</doc>
<doc id="1235772" url="https://pl.wikipedia.org/wiki?curid=1235772" title="Sekcja Ornitologiczna">
Sekcja Ornitologiczna



</doc>
<doc id="1235775" url="https://pl.wikipedia.org/wiki?curid=1235775" title="Synagoga w Bychowie">
Synagoga w Bychowie

Synagoga w Bychowie (biał. "Сінагога ў Быхаве") – żydowska bóżnica z początku XVII wieku. Jedna z najstarszych zachowanych na Białorusi synagog obronnych. Jest jedną z czterech bóżnic na Białorusi, gdzie do dziś zachowały się oryginalne bimy. 
Historia.
Została zbudowana w latach dwudziestych XVII wieku w stylu baroku jako obiekt nie tylko religijny, ale również obronny – z grubymi murami, okrągłą basztą na rogu i wysoko położonymi oknami. W czasach radzieckich zamieniona na magazyn, obecnie zabita deskami znajduje się w ruinie. 

</doc>
<doc id="1235779" url="https://pl.wikipedia.org/wiki?curid=1235779" title="Trend boczny">
Trend boczny



</doc>
<doc id="1235783" url="https://pl.wikipedia.org/wiki?curid=1235783" title="Jerzy Gawinecki">
Jerzy Gawinecki

Jerzy August Gawinecki (ur. 1952) – pułkownik rezerwy SZ RP, profesor inżynier, profesor zwyczajny WAT , dr hab. nauk matematycznych.
Życiorys.
W 1971 r. ukończył Liceum Ogólnokształcące im. Stanisława Staszica w Ciechocinku. Następnie (do 1977 r.) studiował na Wojskowej Akademii Technicznej w Warszawie na Wydziale Chemii i Fizyki Technicznej. 
W 1982 r. zdobył stopień doktora nauk matematycznych na Wydziale Matematyki, Informatyki i Mechaniki Uniwersytetu Warszawskiego, a następnie 1991 r. habilitował się w Instytucie Matematyki Politechniki Warszawskiej uzyskując stopień doktora habilitowanego nauk matematycznych.
Od 1996 roku jest doktorem hab. profesorem Wojskowej Akademii Technicznej, i pro Wyższej Szkole Handlu i Prawa w Warszawie. 16 listopada 2004 r. Prezydent RP, Aleksander Kwaśniewski nadał mu tytuł naukowy profesora nauk matematycznych. Przez wiele lat był również dziekanem Wydziału Cybernetyki Wojskowej Akademii Technicznej im. Jarosława Dąbrowskiego w Warszawie.
Żonaty, ma dorosłą córkę.
Wybrane publikacje.
Prof. Jerzy Gawinecki jest autorem podręczników:
oraz współautorem
Wyróżnienia i nagrody.
Za swoją działalność naukowo-dydaktyczną, Jerzy Gawinecki otrzymał w 1975 nagrodę PAN im. M.Smoluchowskiego w dziedzinie fizyki, 4 nagrody rektorskie (1984, 1995, 1988, 1999) i 2 dziekańskie (1991, 1994). Otrzymał również odznaczenia:

</doc>
<doc id="1235789" url="https://pl.wikipedia.org/wiki?curid=1235789" title="Synagoga w Klecku">
Synagoga w Klecku

Synagoga w Klecku (biał. Сінагога ў Клецку) – żydowska bożnica zbudowana pod koniec XIX wieku w Klecku. 
Historia.
Została wzniesiona pod koniec XIX wieku na miejscu drewnianego budynku na planie czworokąta z głównym wejściem w stylu neobarokowo–mauretańskim. 
Była czynna do 1940. W czasie powstania w kleckim getcie służyła jako punkt obrony ludności żydowskiej, z którego ostrzeliwano wojska niemieckie. Zniszczona po 1945 roku. 

</doc>
<doc id="1235791" url="https://pl.wikipedia.org/wiki?curid=1235791" title="Caterina Davinio">
Caterina Davinio

Caterina Davinio właściwie Maria Caterina Invidia (ur. 1957 w Fogii we Włoszech) – włoska poetka, powieściopisarka, artystka multimedialna, autorka fotografii, sztuki elektronicznej. Teoretyczka "Net-poetry" (Liryki internetu) w 1998.

</doc>
<doc id="1235799" url="https://pl.wikipedia.org/wiki?curid=1235799" title="Szkoły Fundacji im. Wandy z Posseltów Szachtmajerowej">
Szkoły Fundacji im. Wandy z Posseltów Szachtmajerowej

Szkoły Fundacji im. Wandy z Posseltów Szachtmajerowej – szkoła powszechna, gimnazjum i liceum żeńskie założone w Warszawie w 1908 r. przez siostry Posseltówny.
W 1908 r., gdy w Warszawie, będącej jeszcze pod zaborem rosyjskim, zezwolono na prowadzenie nauczania w języku polskim, pięć sióstr Posseltówien – Wanda, Zofia, Janina, Jadwiga i Irena – założyło szkołę siedmioklasową przy ul. Chmielnej 65. Szkołę tę prowadziła Wanda.
Po 1918 r., już w niepodległej Polsce, szkoła ta została przekształcona w prywatne gimnazjum żeńskie.
W 1930 r., po wyjściu za mąż Wandy Posselt za Kazimierza Szachtmajera, założona została Fundacja Szkół im. Wandy z Posseltów Szachtmajerowej. Rozpoczęto wtedy starania o budowę nowej, dużej i nowoczesnej szkoły żeńskiej. Na terenie niezabudowanej jeszcze wtedy dzielnicy Ochota Fundacja zakupiła plac przy ul. Białobrzeskiej 44. Kamień węgielny pod budynek nowej szkoły wmurował marszałek Józef Piłsudski. Według projektu architektów Tadeusza Tołwińskiego i Romualda Gutta wybudowany został nowoczesny gmach szkolny, w którym powstała prywatna pensja dla dziewcząt: „Gimnazjum Żeńskie im. Wandy z Posseltów Szachtmajerowej w Warszawie”. Przełożoną Szkoły była Wanda Szachtmajerowa, a dyrektorką – najmłodsza z sióstr Posseltówien – Irena. Pozostałe siostry były nauczycielkami. Wysoki poziom kształcenia, jak też sama architektura budynku szkoły, dobitnie ilustrowały zmiany, jakie zachodziły w tym czasie w odrodzonej Warszawie. Dzielnica Ochota przekształcała się szybko z zacofanego, pokrytego polami uprawnymi przedmieścia w nowoczesną dzielnicę, zamieszkaną w znacznym stopniu przez inteligencję.
Dziewczęta z Gimnazjum Fundacji im. Szachtmajerowej chodziły do szkoły w charakterystycznych zielonych mundurkach, które zamówiono w Domu Handlowym Braci Jabłkowskich. Do kompletu należały zielone spódniczki, białe bluzki z marynarskimi kołnierzami, ciemnozielone berety z czarnym pomponem, a także odpowiednio zaprojektowany kostium gimnastyczny i obuwie sportowe. Mundurek zdobiła koniczynka – znak Szkoły. Stroje te cała Warszawa rozpoznawała jako mundurki „Szachtmajerek”.
Do tej prywatnej szkoły uczęszczały dziewczęta z różnych środowisk: „pierwsze córki Rzeczypospolitej” – Wanda i Jadwiga (Jagoda) Piłsudskie, hrabianka Anna Branicka z Wilanowa, przyszła poetka – Wanda Chotomska, a także dziewczęta z rodzin ubogich, którym udzielano zniżek w czesnym. Dzięki dyskrecji dyrekcji szkoły oraz jednolitym strojom dziewczęta biedniejsze nie odróżniały się od bogatych.
Szkoła rozwijała w uczennicach postawę patriotyczną, zamiłowanie do pracy społecznej, zainteresowanie tradycją i przyrodą własnego kraju, a także tolerancję religijną. Na przykład, na życzenie rodziców lekcje religii, oprócz katolickiej, odrębne lekcje prowadzili specjalnie zatrudniani katecheci innych wyznań.
Nauczyciele stawiali wysokie wymagania, o czym świadczy np. fakt, że na poprawę miernej oceny z nielubianej przez Wandę Piłsudską łaciny nie był nawet w stanie wpłynąć tata Marszałek.
Wychowawczynią panienek Piłsudskich była Janina z Sobieckich Słonimska, matka światowej sławy genetyka – Piotra Słonimskiego.
W czasie II wojny światowej, gdy wojsko niemieckie zarekwirowało przestrzenny budynek szkolny na szpital wojskowy, chroniony bunkrem i zasiekami z drutu kolczastego, w skrzydle mieszkalnym budynku, z wejściem od ul. Radomskiej 29, działała nadal szkoła – oficjalnie jako podstawowa z żeńskimi kursami krawiecko-bieliźniarskimi, ale w rzeczywistości prowadzono tajne nauczanie, realizując normalny program gimnazjum i liceum z końcowym egzaminem maturalnym.
Na najwyższym piętrze gmachu Szkoły, w mieszkaniu syna Przełożonej, Leona Szachtmajera, odbywały się w czasie okupacji niemieckiej zebrania konspiracyjne AK, często z udziałem partyzantów. Dyrektorka Szkoły – Irena Posseltówna, syn Przełożonej, Leon Szachtmajer (ps. "Gejtawa") i jego żona Elżbieta z Idźkowskich Szachtmajerowa (ps. "Daria") byli aktywnymi członkami Armii Krajowej. Leon walczył w powstaniu warszawskim w batalionie moorowym „Gozdawa” na Starym Mieście, potem w Śródmieściu do końca września 1944 r. Za bohaterską walkę został wielokrotnie odznaczony.
W czasie powstania warszawskiego w budynku Szkoły stacjonowała wysunięta placówka oddziału powstańczego Ochoty „Gustaw-Pobóg”, działał też krótko szpital powstańczy. W wyniku walk część budynku szkoły spłonęła, ale mury pozostały nienaruszone.
Bezpośrednio po zakończeniu wojny, wobec braku wystarczających środków finansowych w Fundacji, dzięki staraniom przełożonej szkoły, Wandy z Posseltów Szachtmajerowej, budynek został odremontowany przez instytucję, która za to przez kilka lat korzystała z odremontowanych pomieszczeń.
W tym samym czasie, dzięki przedsiębiorczości sióstr Posseltówien i Przełożonej, udało się uruchomić kilka klas szkolnych w jednej willi w podwarszawskim Komorowie. Tam prowadzono nauczanie niewielkich grup młodzieży na poziomie gimnazjum i liceum, kończone maturami. Prowadzone były też komplety dla dzieci w klasach 1-3 szkoły powszechnej. Nauczanie trwało do chwili zlikwidowania szkół prywatnych dekretem prezydenta Polski Ludowej Bolesława Bieruta w 1946 r. Wskutek tego, już następnego dnia po wejściu ustawy, przedstawiciele władz wyrzucili na ulicę wyposażenie Szkoły wraz z meblami, nakazując opuszczenie budynku.
Mimo starań Przełożonej Szkoły, Wandy Szachtmajerowej, nie udało się odzyskać budynku gmachu szkolnego przy ul. Białobrzeskiej 44, który do dziś jest własnością dzielnicy Ochota.

</doc>
<doc id="1235800" url="https://pl.wikipedia.org/wiki?curid=1235800" title="R-123">
R-123



</doc>
<doc id="1235801" url="https://pl.wikipedia.org/wiki?curid=1235801" title="Roger z Flor">
Roger z Flor



</doc>
<doc id="1235806" url="https://pl.wikipedia.org/wiki?curid=1235806" title="Juan de Grijalva">
Juan de Grijalva

Juan de Grijalva (lub Juan de Grijalba) (ur. ok. 1480 w Cuellar w pobliżu Segowii, zm. 1527) – konkwistador hiszpański w Meksyku i Nikaragui
Pochodził z wysokiego rodu, dobrze ustosunkowanego na dworze królów Kastylii. Na Kubę przybył w roku 1511 u boku swego wuja, pierwszego gubernatora nowej kolonii. Był siostrzeńcem Diego Velázquez de Cuéllara. W 1518 dowodził jego ekspedycją na półwysep Jukatan odkrytego wcześniej przez Francisca Hernandeza de Cordobę Wyprawa miała na celu sprawdzić prawdziwość doniesień Córdoby o złocie i wysoko rozwiniętych cywilizacjach indiańskich na zachodzie.
Od Cozumel do Veracruz.
8 kwietnia 1518 Grijalva stanął na czele flotylli złożonej z czterech statków z 200 ludźmi załogi (inne źródła podają liczbę 450 żołnierzy). 1 maja wypłynął z Santiago de Cuba, kierując się na zachód wzdłuż północnych wybrzeży Kuby i następnie pokonując Cieśninę Jukatańską. Jego pilotem był Antonio de Alaminos z Palos. Wkrótce statki dotarły do wybrzeża Jukatanu, a ściślej do przybrzeżnej wyspy Cozumel, gdzie miało miejsce pierwsze lądowanie. Stąd – trzymając się północnego brzegu półwyspu – flotylla płynęła dalej na zachód, do Zatoki Campeche do wioski Potonchan. Tam stoczył bitwę z Majami, w której odniósł rany. Następnie okręty Grijalba popłynęły do portu w lagunie Terminos. Tam nad rzeką Tabascos zawarł przymierzę z Indianami, którzy zaopatrzyli wyprawę w prowiant, podarowali mu złote płyty uformowane w rodzaj napierśnika oraz skierowali do miasta Moxico. Płynąc wzdłuż wybrzeży Grijalva odnotował istnienie wielu imponujących budowli oraz kamienne krzyże, które tak przypominały mu kraj rodzinny, że nazwał te ziemie – jako pierwszy – Nową Hiszpanią.
U ujścia kolejnej rzeki (Cotaxtla?) na statki oczekiwał tłum Indian z białymi flagami. Była to delegacja wysłanników władcy Azteków, Montezumy, który już słyszał o białych przybyszach i o ich apetycie na złoto. Nakazał więc prowadzić z Hiszpanami pozorny handel wierząc, że obładowani złotem szybko odpłyną do swego kraju. Ku zdziwieniu Grijalvy konkwistadorom udawało się wymieniać niewiele warte europejskie świecidełka na złoto, srebro i drogie kamienie ogromnej wartości. Nagabywany przez swych ludzi, by założyć w tym miejscu kolonię, celem dalszego prowadzenia tak intratnej wymiany odmówił powołując się na polecenie wuja, który kazał mu jedynie dotrzeć jak najdalej. Postanowił płynąć dalej, ale najpierw wysłał na Kubę Pedra de Alvarado z informacjami o dotychczasowym przebiegu wyprawy.
Żeglując dalej na północny zachód i północ dotarł do dzisiejszego Tuxpán, a następnie odkrył leżącą naprzeciw Veracruz wyspę San Juan de Ulúa, a także inną, którą nazwał Wyspą Ofiar (hiszp. "Isla de los Sacrificios"), ze względu na znaczną liczbę ciał ludzi składanych w ofierze przez azteckich kapłanów. Stamtąd, nie mając żadnych instrukcji od Velazqueza i wobec tego, że jeden za statków zaczął przeciekać, zawrócono na Kubę. Wyprawa Grijalvy dotarła przypuszczalnie do 21° szer. geogr. północnej. Jakkolwiek ściśle wypełnił rozkazy i przywiózł znaczne ilości kruszców, wuj wyrzucał mu, że nie założył na wybrzeżu Meksyku stałej bazy wypadowej i odsunął od dowodzenia w przygotowywanej kolejnej – znacznie silniejszej – ekspedycji.
Dalsze losy.
Grijalva wrócił do Meksyku w roku 1523 by kontynuować podbój państwa Azteków zapoczątkowany przez Cortésa. Później brał udział w zdobywaniu Nikaragui, gdzie, w roku 1527, zginął wraz z dziewiętnastoma swymi ludźmi w zasadzce przygotowanej przez Indian.
Wyprawa Juana de Grijalvy w roku 1518 stała się bezpośrednim zaczynem podboju Meksyku, który rozpoczął się niemal natychmiast po jego powrocie do Santiago. On i jego ludzie byli pierwszymi Europejczykami, którzy dotarli do państwa Azteków i nawiązali kontakt z przedstawicielami Montezumy. Wielu członków jego wyprawy – jak Pedro de Alvarado, Francisco de Montejo y León, czy Bernal Díaz del Castillo – udało się wraz z Cortésem do Meksyku, gdzie odegrało czołowe role w podboju tego kraju.

</doc>
<doc id="1235807" url="https://pl.wikipedia.org/wiki?curid=1235807" title="Kazimierz Duch">
Kazimierz Duch

Kazimierz Duch (ur. 4 marca 1890 w Grębowie, zm. 23 listopada 1954 w Krakowie) – polski działacz niepodległościowy, doktor nauk prawnych, poseł, senator, podpułkownik dyplomowany piechoty Wojska Polskiego.
Życiorys.
Urodził się 4 marca 1890 w Grębowie, w rodzinie Grzegorza i Józefy z Małeckich. Był starszym bratem Bronisława (1891–1919) i Mieczysława (1894–1948).
Podczas I wojny światowej służył w 20 Galicyjskim pułku piechoty walcząc na froncie rosyjskim, gdzie dostał się do niewoli, a po ucieczce z niej, na froncie włoskim nad Piawą. Należał do konspiracyjnej organizacji „Wolność”. Na stopień porucznika został mianowany ze starszeństwem z 1 lutego 1918 w korpusie oficerów rezerwy piechoty. 
W Wojsku Polskim służył od listopada 1918 do października 1926 roku, m.in. podczas wojny na froncie ukraińskim w 1919 roku i w wojnie polsko-bolszewickiej 1920 roku, jako dowódca 6 kompanii, a potem II batalionu 1 pułku Strzelców Podhalańskich.
3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 121. lokatą w korpusie oficerów piechoty. W latach 1921–1923 był słuchaczem Kursu Normalnego Wyższej Szkoły Wojennej w Warszawie. Z dniem 1 października 1923 roku, po ukończeniu kursu i otrzymaniu dyplomu naukowego oficera Sztabu Generalnego, przydzielony został do Biura Szefa Administracji Armii. 31 marca 1924 roku został mianowany majorem ze starszeństwem z dniem 1 lipca 1923 roku i 51. lokatą w korpusie oficerów piechoty. Z dniem 15 listopada 1924 roku został przeniesiony do 21 pułku piechoty „Dzieci Warszawy” na stanowisko dowódcy II batalionu.
Z dniem 31 stycznia 1927 roku został przeniesiony ze składu osobowego szefa Administracji Armii w stan nieczynny na okres sześciu miesięcy. Z dniem 31 lipca 1927 roku został mu przedłużony okres pozostawania w stanie nieczynnym o kolejnych sześć miesięcy z równoczesnym przeniesieniem do kadry oficerów piechoty. Okres pozostawania w stanie nieczynnym był jeszcze trzy razy przedłużany. Z dniem 31 marca 1929 roku został przeniesiony do rezerwy w stopniu majora ze starszeństwem z dniem 1 lipca 1923 roku i 1,51 lokatą w korpusie oficerów piechoty.
Od listopada 1926 roku do grudnia 1927 roku starosta sądecki, do października 1929 wicewojewoda krakowski, od 1930 roku posłem na Sejm RP. W latach 1931–1933 wiceprezydent miasta Krakowa w czasie kadencji Władysława Beliny-Prażmowskiego, później wiceminister opieki społecznej, od 1938 roku senator Senatu RP wybrany w województwie krakowskim. W 1939 roku został mianowany podpułkownikiem.
Członek zarządu Związku Miast Polskich w 1932 roku.
Podczas okupacji brał czynny udział w tajnym nauczaniu. Po zakończeniu II wojny światowej pracował na Politechnice Krakowskiej. Pochowany na Cmentarzu Rakowickim w Krakowie (kwatera XXXVI-23-14).
Ordery i odznaczenia.
Orderu Virtuti Militari, otrzymanego w 1920 zrzekł się na rzecz brata, ppor. Bronisława Ducha, który w 1919 roku zginął pod Magierowem.

</doc>
<doc id="1235810" url="https://pl.wikipedia.org/wiki?curid=1235810" title="Mierzów">
Mierzów

Mierzów – przysiółek wsi Kromolin w Polsce położony w województwie dolnośląskim, w powiecie głogowskim, w gminie Żukowice.
W latach 1975–1998 miejscowość administracyjnie należała do województwa legnickiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Mirsewa".

</doc>
<doc id="1235813" url="https://pl.wikipedia.org/wiki?curid=1235813" title="Słoćwina">
Słoćwina

Słoćwina – przysiółek wsi Kłoda w Polsce położony w województwie dolnośląskim, w powiecie głogowskim, w gminie Żukowice.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="1235814" url="https://pl.wikipedia.org/wiki?curid=1235814" title="Zameczno">
Zameczno

Zameczno – przysiółek wsi Domaniowice w Polsce położony w województwie dolnośląskim, w powiecie głogowskim, w gminie Żukowice. Liczba mieszkańców wynosi 125 osób. Na północ od wsi znajduje się jeden z największych stawów wędkarskich w Polsce.
W latach 1975–1998 miejscowość administracyjnie należała do województwa legnickiego.
Nazwa.
Nazwa pochodzi od polskiej nazwy "zamek". W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest jako "Zameczno".

</doc>
<doc id="1235818" url="https://pl.wikipedia.org/wiki?curid=1235818" title="Grady Reynolds">
Grady Reynolds

Grady Reynolds (ur. 26 lutego 1980 w Abbeyville w stanie Alabama) – amerykański koszykarz. Obecnie bez klubu.
W sezonie 2006/2007 gracz Polonii Warszawa, w sezonie 2008/2009 Znicza Jarosław, a w sezonie 2010/2011 AZS Koszalin. Mierzy 198 cm wzrostu. Otrzymał tytuł MVP Meczu Gwiazd PLK w 2007 i zwyciężył w konkursie wsadów podczas tego meczu.

</doc>
<doc id="1235820" url="https://pl.wikipedia.org/wiki?curid=1235820" title="Raimonds Miglinieks">
Raimonds Miglinieks

Raimonds Miglinieks (ur. 16 lipca 1970 w Rydze) – łotewski koszykarz oraz trener koszykarski. Grał z numerem 5, na pozycji rozgrywającego w m.in. reprezentacji Łotwy, CSKA Moskwa, Śląsku Wrocław i Anwilu Włocławek.

</doc>
<doc id="1235822" url="https://pl.wikipedia.org/wiki?curid=1235822" title="William Purington Cole Jr.">
William Purington Cole Jr.

William Purington Cole Jr. (ur. 11 maja 1889, zm. 22 września 1957 w Baltimore, Maryland) – amerykański polityk związany z Partią Demokratyczną. Dwukrotnie, najpierw w latach 1927–1929 i ponownie w latach 1931–1942 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.
Jego ciało pochowane jest na Narodowym Cmentarzu w Arlington.

</doc>
<doc id="1235825" url="https://pl.wikipedia.org/wiki?curid=1235825" title="Eclogius">
Eclogius



</doc>
<doc id="1235826" url="https://pl.wikipedia.org/wiki?curid=1235826" title="Eulogius">
Eulogius



</doc>
<doc id="1235827" url="https://pl.wikipedia.org/wiki?curid=1235827" title="RVI">
RVI



</doc>
<doc id="1235828" url="https://pl.wikipedia.org/wiki?curid=1235828" title="Elogius">
Elogius



</doc>
<doc id="1235830" url="https://pl.wikipedia.org/wiki?curid=1235830" title="Charkowski Uniwersytet Narodowy im. Wasyla Karazina">
Charkowski Uniwersytet Narodowy im. Wasyla Karazina

Charkowski Uniwersytet Narodowy im. Wasyla Karazina () – uczelnia w Charkowie na Ukrainie istniejąca od 1804 roku.
Historia.
Został powołany do życia 29 stycznia 1804 na mocy ukazu carskiego staraniem Wasyla Karazina, który zebrał wśród miejscowej ludności środki finansowe na budowę ośrodka naukowego w maleńkim wówczas Charkowie.
W 1805 roku na uczelni studiowało 57 osób, trzydzieści lat później już 263 – głównie na wydziałach medycznym i prawnym. W 1807 roku założono tzw. gabinet zoologiczny (зоологический кабинет) – obecnie Muzeum Przyrody NUCh.
Na Uniwersytecie Charkowskim wykładał m.in. Józef Kazimierz Ziemacki – polski profesor chirurgii, jeden z odnowicieli Uniwersytetu Stefana Batorego w Wilnie (1919), honorowy rektor i oficjalny prorektor tej uczelni, oraz Antoni Szahin – polski astronom i geodeta, także związany z Uniwersytetem Wileńskim. Kuratorem uniwersytetu był m.in. Seweryn Potocki.
Polacy na Uniwersytecie Charkowskim.
Polacy (głównie z terenów dawnego Wielkiego Księstwa Litewskiego) od początku stanowili poważny odsetek studiującej tu młodzieży, zwłaszcza po likwidacji polskich Uniwersytetów w Wilnie i Warszawie. Ich liczba sięgała nawet 1/3 wszystkich studiujących. W latach 90. XIX w. studiowało w Charkowie 55 Polaków na uniwersytecie i jeszcze więcej bo 170 w Instytucie Technologicznym. Studenci polscy skupieni byli w specjalnie powołanej Korporacji Polskiej, której przewodził Aleksander Malinowski – założyciel miejscowej organizacji PPS. W Charkowie medycynę studiował także, bez powodzenia, Józef Piłsudski. Studia medyczne odbył na Wydziale Lekarskim UCh Bolesław Szarecki – w czasie II wojny Naczelny Chirurg II Korpusu Polskiego w randze generała. Matematykę na Uniwersytecie Charkowskim studiował jeden z najwybitniejszych polskich matematyków specjalistów od rachunku prawdopodobieństwa Jerzy Spława-Neyman. Doktor na Uniwersytecie Charkowskim zrobił dr. Henryk Szczodrowski wybitny polski wenerolog w czasie II wojny światowej Szef Służby Zdrowia Polskich Sił zbrojnych we Francji w stopniu ppłk. WP.
Lokalne władze otwarte były także na polskich naukowców, których zatrudniano na Uniwersytecie. Wśród pracujących tu znaleźli się:
Polskim bywalcom uniwersytetu Marian Karol Dubiecki poświęcił cały rozdział swojej książki Na kresach i za kresami.

</doc>
<doc id="1235831" url="https://pl.wikipedia.org/wiki?curid=1235831" title="Adelantado">
Adelantado

Adelantado – rodzaj gubernatury wojskowej w koloniach hiszpańskich w dobie konkwisty w XVI i XVII wieku. Konkwistadorzy pełniący te funkcje otrzymywali zazwyczaj uprawnienia nieskrępowanej eksploatacji kraju w zamian za zbadanie, podbicie i spacyfikowanie danego terytorium na rzecz Korony. Termin pochodzi od hiszp. "por adelantado": "posuwać się naprzód", "iść na czele". W kilku dokumentach z XI-wiecznej Kastylii i Nawarry można spotkać się z tym określeniem, ale nie wyjaśniają one zakresu obowiązków związanych z piastowanym urzędem adelantada. Najwcześniejszy znany adelentado został mianowany w roku 1253 podczas rekonkwisty terytorium zwanego "La Frontera" (Andaluzja). 
"Adelantados" reprezentowali królów Kastylii, zaś od czasów panowania Ferdynanda III aż po wiek XVII posiadali władzę administracyjną w powierzonych sobie prowincjach. Pedro Menéndez de Avilés, "Adelantado de Las Indias" za Filipa II był przypuszczalnie najzdolniejszym i najlepiej znanym urzędnikiem tego typu. Alonso Fernández de Lugo służył jako adelantado na Wyspach Kanaryjskich pod koniec XV wieku. Innym znanym posiadaczem tego tytułu był brat Krzysztofa Kolumba, Bartolomeo, który zarządzał Hispaniolą podczas nieobecności brata.

</doc>
<doc id="1235834" url="https://pl.wikipedia.org/wiki?curid=1235834" title="Berliet">
Berliet

Berliet – były francuski producent samochodów osobowych, ciężarowych i innych pojazdów użytkowych z Vénissieux.
Historia.
Marius Berliet rozpoczął swoje eksperymenty z samochodami w 1894 roku. Niektóre jednocylindrowe samochody zostały zastąpione w 1900 roku przez modele z dwoma cylindrami. W 1902 roku Berliet przejął fabrykę Audibert &amp; Lavirotte w Lyonie i rozpoczął budowę czterocylindrowych pojazdów wyposażonych w chłodnicę o strukturze plastra miodu i ramą ze stali zamiast z drewna.
W następnym roku pojazd został zaprezentowany wraz z bliźniaczym Mercedesem. W 1906 roku Berliet sprzedał licencję na produkcję swojego pojazdu firmie American Locomotive Company.
Przed I wojną światową Berliet oferował gamę modeli o mocach od 8 do 60 koni mechanicznych. Główne modele miały czterocylindrowe silniki o pojemnościach 2412 cm³ i 4398 cm³. Istniał także sześciocylindrowy silnik o pojemności 9500 cm³, od 1912 roku produkowany tylko na zamówienie. W latach 1910–1912 był produkowany dwunastokonny model o pojemności 1539 cm³.
W 1917 roku Berliet rozpoczął produkcję samochodów ciężarowych dla francuskiej armii. Firma wytwarzała nawet 40 pojazdów dziennie.
Po wojnie produkowane były modele: 12KM (2613 cm³), 15KM (3308 cm³) i 22KM (4398 cm³). Nowy model z siedmiokonnym silnikiem o pojemności 1159 cm³ został wprowadzony w 1924. Nowe sześciocylindrowe silniki pojawiły się w 1927, ale od 1933 były oferowane tylko czterocylindrowe o pojemnościach 1600 cm³ i 2000 cm³.
Ostatnim modelem Berlieta z 1936 był Berliet Dauphine napędzane dwulitrowym silnikiem. Produkcja samochodów osobowych została zakończona w 1939, a po II wojnie światowej firma skoncentrowała się na produkcji samochodów ciężarowych. Produkowano również autobusy.
W 1967 Berliet został przejęty przez Citroëna. Pod koniec 1972 roku Przedsiębiorstwo Handlu Zagranicznego Pol-Mot kupiło licencję na produkcję autobusu Berliet PR100. Była to decyzja polityczna związana z wizytą pierwszego sekretarza Komitetu Centralnego Polskiej Zjednoczonej Partii Robotniczej Edwarda Gierka we Francji. Było to związane z trudnościami firmy Berliet oraz związkami Gierka z francuskim ruchem komunistycznym. Licencję zakupiono na rzecz firmy Jelcz z Jelcza-Laskowic, która planowała zakończenie produkcji autobusów na licencji Skody.
Berliet PR100 jak na owe czasy był bardzo nowoczesny oraz elegancki i jeszcze w fazie prób prototypu został przez europejskich znawców tematyki autobusów miejskich okrzyknięty rewolucyjnym ze względu na obniżenie poziomu podłogi i w ten sposób w projektowaniu autobusów rozpoczął on epokę autobusów niskopodłogowych. W celu obniżenia podłogi umieszczono silnik z tyłu, co jednak wówczas uniemożliwiało budowę autobusów przegubowych. Autobus miał dwoje drzwi w układzie niespotykanym w Polsce, a powszechnym na Zachodzie: na zwisie przednim oraz między osiami. Tylna część podłogi była znacznie wzniesiona nad zespołem napędowym. Był to autobus typowo miejski, gdyż na Zachodzie nastąpiło rozdzielenie konstrukcji kadłubów autobusów miejskich i dalekobieżnych. W związku z tym, jednym z warunków licencji było opracowanie wersji większej, trzydrzwiowej, oraz bazującej na tej konstrukcji wersji autobusów dalekobieżnych. Produkcja dwóch różnych konstrukcji w polskich warunkach ekonomicznych jednak okazała się zbyt droga, więc produkcji autobusów dalekobieżnych nigdy nie rozpoczęto.
Produkcję rozpoczęto jako Jelcz PR100. Pierwsze autobusy importowane z Francji miały skrzynie biegów półautomatyczne, które okazały się awaryjne, toteż szybko zastąpiono je przekładniami manualnymi tego samego producenta. Sprowadzano wtedy także autobusy turystyczne Berliet Cruisair.
W 1975 roku w zakładach JZS Jelcz na licencji francuskiego Berlieta rozpoczęto produkcję trzydrzwiowego autobusu miejskiego średniopodłogowego Jelcz PR110 według opracowanej specjalnie dla Polski dokumentacji.
W tym czasie koncern Michelin posiadał zarówno Citroëna, jak i Berlieta. Po kryzysie naftowym w 1973 roku koncern Michelin zdecydował o swoim podziale, by móc skoncentrować się na przemyśle oponiarskim. Przez to Berliet został w 1974 roku sprzedany firmie Renault, podczas gdy firma Citroën została sprzedana Peugeotowi. Renault połączyło potem Berlieta z firmą Saviem i stworzyło Renault Véhicules Industriels. Na początku lat osiemdziesiątych marka Berliet zniknęła z rynku.

</doc>
<doc id="1235835" url="https://pl.wikipedia.org/wiki?curid=1235835" title="Gromnik">
Gromnik



</doc>
<doc id="1235836" url="https://pl.wikipedia.org/wiki?curid=1235836" title="Suma ważona">
Suma ważona



</doc>
<doc id="1235845" url="https://pl.wikipedia.org/wiki?curid=1235845" title="Hieronim II (arcybiskup Aten)">
Hieronim II (arcybiskup Aten)

Hieronymus II, gr. (ur. 30 marca 1938 w Oinofyta w Beocji) – grecki duchowny prawosławny, arcybiskup Aten, zwierzchnik Kościoła Grecji.
Życiorys.
Pochodzi z rodziny o korzeniach arwanickich. Imię świeckie – Joannis Liapis. Absolwent Wydziału Filozoficznego (Sekcja Archeologii) i Teologicznego Uniwersytetu Ateńskiego. Studia podyplomowe odbył w Grazu, Ratyzbonie i Monachium.
Zwierzchnikiem Greckiego Kościoła Prawosławnego jest od 7 lutego 2008; wybrany został w drugiej turze głosowania, jako następca zmarłego w dniu 28 stycznia arcybiskupa Christodoulosa I. Uroczysta intronizacja odbyła się 16 lutego 2008. Przed objęciem arcybiskupstwa Aten był metropolitą Teb i Liwadii. Znany jest z dobrych stosunków z patriarchą Konstantynopola, Bartłomiejem I.
W czerwcu 2016 r. uczestniczył w Soborze Wszechprawosławnym na Krecie.

</doc>
<doc id="1235850" url="https://pl.wikipedia.org/wiki?curid=1235850" title="Kana (teatr)">
Kana (teatr)

Teatr Kana – polski teatr alternatywny założony w Szczecinie w październiku 1979 przez instruktora teatralnego Zygmunta Duczyńskiego oraz jego uczniów. Jego siedzibą jest Ośrodek Teatralny Kana, mieszczący się od 1994 roku w kamienicy przy pl. Piotra i Pawła 4/5 w Szczecinie. 
Ośrodek jest bazą dla realizacji spektakli, działań artystycznych, festiwali, projektów kulturalnych, społecznych, edukacyjnych i badawczych. Rocznie organizuje ok. 80 wydarzeń kulturalnych skierowanych do mieszkańców Szczecina i regionu, a także buduje międzynarodową sieć współpracy pomiędzy europejskimi ośrodkami sztuki. Najważniejsze projekty Ośrodka Teatralnego Kana realizowane aktualnie to: OKNO-Zbliżenia (warsztatowy projekt przeznaczony dla edukatorów i instruktorów), Wokół Tradycji (nieformalna, świecka szkoła tradycji i duchowości, której kuratorem i koordynatorem jest Rafał Foremski) oraz szereg projektów i akcji artystycznych z z osobami zagrożonymi wykluczeniem (uchodźcy i migranci, osoby w kryzysie bezdomności, seniorzy), których główną pomysłodawczynią jest Weronika Fibich, projekty oparte o teatr dokumentalny, film, video art, za które odpowiedzialny jest Janek Turkowski, projekty feministyczne i z zakresu pedagogiki teatru, których główną koordynatorką jest Paula Rudź. W przeszłości najważniejszymi wydarzeniami były: Spoiwa kultury (festiwal teatralno-muzyczny o charakterze otwartym, realizowany w Szczecinie od 1999 r., wyróżniony nagrodą Oko Recenzenta), Międzynarodowe Spotkania Teatralne OKNO, W poszukiwaniu tożsamości miejsca (projekt autorski łączący działania badawcze, artystyczne, dokumentacyjne i promocyjne związane z historią i współczesnością Szczecina), Ogólnopolski Przegląd Teatrów Małych Form KONTRAPUNKT w Szczecinie, festiwal Musica Genera, festiwal Japan Now oraz inne ważne dla miasta i regionu wydarzenia kulturalne. W Ośrodku odbywają się także projekty rezydencjalne. 
Za działalność kulturotwórczą i promocyjną Prezydent Miasta Szczecina przyznał Teatrowi Kana honorowy tytuł Ambasadora Szczecina oraz Nagrodę artystyczną. 
Zespół Ośrodka (stan na rok 2021): Bibianna Chimiak, Weronika Fibich, Ewa Głodek, Paula Rudź, Marta Poniatowska, Anna Rogowska, Rafał Foremski, Darek Mikuła, Piotr Motas, Janusz Turkowski, Adam Rosiński, Ula Czeleń. W skład zespołu aktorskiego wchodzą Dariusz Mikuła, Bibianna Chimiak, Karolina Sabat, Piotr Starzyński, Tomasz Grygier, Marta Grygier, Marta Giers, oraz gościnnie Krzysztof Sanecki. 
Historia.
Początkowo, jeszcze przed otrzymaniem siedziby, zespół działał jako teatr studencki, a organizowane w szczecińskich klubach studenckich projekty określał tytułem "Ośrodek Misteria".
Przełomowe dla istnienia teatru znaczenie miał monodram Jacka Zawadzkiego na podstawie twórczości Wieniedikta Jerofiejewa: "Moskwa-Pietuszki" (1989). Był wielokrotnie prezentowany na festiwalach oraz w ośrodkach sztuki w Polsce, a także w Moskwie, Berlinie, Amterdamie, Londynie, Edynburgu, Los Angeles, San Diego, Orange Country, San Francisco; uzyskując pozytywne recenzje w takich magazynach jak „Los Angeles Times” czy „The Herald"”".
Widowisko "Noc" (1993) było - obok monodramu "Moskwa-Pietuszki" - jednym z najważniejszych dokonań artystycznych Teatru Kana. Na Światowym Festiwalu Sztuki w Edynburgu zostało nagrodzone nagrodą Fringe First (za najlepsze przedstawienie offowe) oraz, jako pierwszy polski zespół, nagrodą Critics' Award Edinburgh International (wraz z Berliner Ensemble oraz Abbey Theatre z Dublina). Pokazywane było z sukcesami na wielu festiwalach teatralnych, a także ośrodkach sztuki w kraju i za granicą (w Wielkiej Brytanii, Stanach Zjednoczonych, Holandii, Rosji, Niemczech). Recenzje spektaklu ukazały się w takich czasopismach jak: „The Times”, „Los Angeles Times”, „Los Angeles Weekly”, „The Herald”, „The Scotsman”, „Backstage”.
W 1995 w uznaniu wieloletnich osiągnięć artystycznych oraz działalności wzbogacającej szczecińskie życie artystyczne, Prezydent Szczecina Bartłomiej Sochański przyznał Zygmuntowi Duczyńskiemu i Teatrowi Kana Nagrodę Artystyczną Miasta Szczecina za rok 1994.
Po śmierci Zygmunta Duczyńskiego w 2006 roku zespół Teatru Kana wraz z Arkadiuszem Buszko dokończył pracę nad spektaklem "Geist". Do końca 2006 roku Ośrodek był prowadzony w ramach działalności Stowarzyszenia Teatr Kana (którego działalność pozwoliła na stworzenie struktury merytorycznej i organizacyjnej Ośrodka), od 1 stycznia 2007 roku ma status instytucji kultury, której organizatorem jest Gmina Miasto Szczecin oraz Samorząd Województwa Zachodniopomorskiego. Obecnie prowadzony jest przez wieloletnich współpracowników Zygmunta Duczyńskiego, a jego kierownikiem artystycznym jest Dariusz Mikuła.

</doc>
<doc id="1235851" url="https://pl.wikipedia.org/wiki?curid=1235851" title="Teatr Kana">
Teatr Kana



</doc>
<doc id="1235852" url="https://pl.wikipedia.org/wiki?curid=1235852" title="Pedro Menéndez de Avilés">
Pedro Menéndez de Avilés

Pedro Menéndez de Avilés (ur. w 1519, zm. 17 września 1574 w Santanderze) – hiszpański żeglarz, kolonizator Florydy.
Życiorys.
Pochodził z portowego miasta Avilés w Zatoce Biskajskiej w Asturii. Gdy miał 13 lat uciekł z zamożnego domu rodziców i zaciągnął się na statek. W hiszpańskiej marynarce wojennej zrobił zawrotną karierę. W roku 1549 król Karol I wyznaczył go do rozprawienia się z piratami i korsarzami napadającymi na statki na hiszpańskich wodach. W 1554 został dowódcą "Złotej Armady" i w latach 1555-1563 odbył trzy podróże do Ameryki dowodząc konwojami statków wiozących do Hiszpanii skarby Azteków i Inków.
Z przyczyn politycznych został w roku 1563 uwięziony, ale po dwóch latach zwolniony na rozkaz króla Filipa II, który 20 marca 1565 mianował go adelantado i kapitanem generalnym Florydy. Głównym zadaniem Menéndeza było zlikwidowanie francuskiej kolonii powstałej niedawno na wschodnim wybrzeżu półwyspu. Hiszpanie uznawali kolonię tę jako bezpośrednie zagrożenie dla statków wiozących złoto i srebro z Ameryki Południowej i Meksyku. Wiosną 1565 roku piraci działający w oparciu o francuską osadę Fort Caroline zaczęli napadać te statki.
29 czerwca Menéndez, dowodzący 11 okrętami i 2000 ludzi (żołnierzy, księży, kolonistów i niewolników) wyruszył z Hiszpanii. Część flotylli dotarła w końcu lipca do Portoryko, a po trudnym rejsie z postojem na Bahamach, 28 sierpnia, w dzień świętego Augustyna, pięć okrętów osiągnęło wybrzeże Florydy. W dogodnej zatoce założona została pierwsza osada, dzisiejsze miasto St. Augustine, gdzie została część załogi, a adelantado, na czele 700 ludzi pożeglował na północ. 4 września bezskutecznie atakował Fort Caroline (w ujściu rzeki St. Johns), a francuskie okręty, dowodzone przez Jeana Ribaulta zdołały się wymknąć.
Menéndez i jego ludzie wrócili pospiesznie do St. Augustin, by dokończyć budowę umocnień, a tymczasem Ribault postanowił przeprowadzić kontratak. Do napaści na hiszpańską osadę nie doszło, bowiem silny sztorm rozbił i zatopił francuskie jednostki, co z kolei ułatwiło odwetowe uderzenie Menéndezowi. Jego oddział zaszedł nieobronne osiedle francuskich hugenotów od strony lądu i wymordował większość mieszkańców. Uciec zdołali nieliczni, a wśród nich przywódca osadników René Goulaine de Laudonnière i malarz Jacques Le Moyne de Morgues.
Adelantado zwrócił się następnie przeciwko rozbitkom francuskiej floty, którzy wyszli na brzeg w okolicach dzisiejszego Przylądka Canaveral i maszerowali wprost na St. Augustine. Mieli przewagę nad siłami Menéndeza, ale ten zmusił ich, przy pomocy fortelu, do poddania się. Większość spośród 250 jeńców została zgładzona w dniu 12 października; życie darowano tylko katolikom. Ribault został powieszony. Miejsce masakry nosi nazwę "Fort Matanzas" (z hiszp. "matanza": "rzeź"). Francuska osada została zajęta i przemianowana na San Mateo (dziś w obszarze miejskim Jacksonville).
W ciągu następnych dwóch lat Menéndez spenetrował wschodnie i zachodnie wybrzeże Florydy zakładając forty w zatokach Tampa i Charlotte, a także w ujściach rzek Miami i St. Lucie. Pozakładał także (w większości wkrótce opuszczone) osady na wyspach wzdłuż wybrzeży dzisiejszych stanów Georgia, Karolina Południowa i Karolina Północna, a nawet w położonej daleko na północy Zatoce Chesapeake.
W roku 1567 Menéndez został odwołany z Florydy w związku z toczoną głównie na morzu wojną z Anglią. Odwiedził jeszcze dwukrotnie St. Augustine w latach 1568 i 1571. Zmarł w roku 1574 w Santanderze nad Zatoką Biskajską do ostatnich dni służąc w marynarce.

</doc>
<doc id="1235855" url="https://pl.wikipedia.org/wiki?curid=1235855" title="Linwood Leon Clark">
Linwood Leon Clark

Linwood Leon Clark (ur. 21 marca 1876, zm. 18 listopada 1965 w Annapolis, Maryland) – amerykański polityk związany z Partią Republikańską. W latach 1929–1931 przez jedną kadencję Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1235860" url="https://pl.wikipedia.org/wiki?curid=1235860" title="Zespół Pallistera i Hall">
Zespół Pallistera i Hall



</doc>
<doc id="1235864" url="https://pl.wikipedia.org/wiki?curid=1235864" title="Penicylamina">
Penicylamina

Penicylamina (farm. "Penicillaminum", ATC M01CC) – organiczny związek chemiczny z grupy α-aminokwasów, jeden z metabolitów penicyliny. Ma właściwości chelatujące, co jest wykorzystywane w medycynie. Tworzy trwałe, rozpuszczalne w wodzie wiązania kompleksowe z kationami miedzi, ołowiu, rtęci, kadmu, talu, cynku, niklu, złota i żelaza. Może chelatować jony wchodzące w skład metaloproteinaz i tym samym zmniejszać aktywność tych enzymów. Ma wiele działań niepożądanych. Zastosowanie medyczne ma tylko -penicylamina, ponieważ jej enancjomer, -penicylamina, jest toksyczny (hamuje działanie pirydoksyny).
Dystrybucja.
Lek wchłania się dobrze, osiąga stężenie maksymalne w osoczu 2 godziny po podaniu "p.o.". 80% leku wydalane jest z kałem i moczem w ciągu 48 godzin po podaniu, śladowe ilości mogą być wykrywane w osoczu przez kilka-kilkanaście dni.
Działania niepożądane.
Działania niepożądane są częste i mogą mieć poważny przebieg, niekiedy prowadząc nawet do zgonu. Typowe są osutki polekowe, o charakterze liszaja płaskiego lub zmian toczniopodobnych. Poważnym powikłaniem jest indukowana penicylaminą miastenia (D-penicillamine induced myasthenia gravis).
Ciąża i laktacja.
Kategoria C. Nie należy stosować w ciąży i w okresie karmienia piersią. Wyjątek stanowi choroba Wilsona u ciężarnej; w takim przypadku należy zmniejszyć dawkę leku do 1 g/dobę.

</doc>
<doc id="1235865" url="https://pl.wikipedia.org/wiki?curid=1235865" title="Al-Mizab">
Al-Mizab



</doc>
<doc id="1235867" url="https://pl.wikipedia.org/wiki?curid=1235867" title="Cha 110913-773444">
Cha 110913-773444

Cha 110913-773444 – obiekt astronomiczny znajdujący się w gwiazdozbiorze Kameleona, oddalony o 500 lat świetlnych od Ziemi i otoczony dyskiem protoplanetarnym.
Został on odkryty przez zespół naukowców pod kierunkiem Kevina Luhmana z Pennsylvania State University przy pomocy Kosmicznego Teleskopu Spitzera, Kosmicznego Teleskopu Hubble'a i dwóch naziemnych teleskopów w Andach Chilijskich.
Wiek Cha 110913 szacowany jest na około 2 miliony lat, masa obiektu wynosi około 8 razy więcej niż masa Jowisza. 
Nie ustalono ostatecznie czy obiekt powinien być klasyfikowany jako brązowy podkarzeł, czy jako samotna planeta (ang. "free-floating planet" – obiekt przypominający planetę, ale nie orbitujący wokół żadnej gwiazdy). Wokół obiektu prawdopodobnie powstaje układ planetarny; jest to najmniejszy znany układ tego typu, 100 razy mniejszy od Układu Słonecznego.

</doc>
<doc id="1235868" url="https://pl.wikipedia.org/wiki?curid=1235868" title="Cha 110913">
Cha 110913



</doc>
<doc id="1235869" url="https://pl.wikipedia.org/wiki?curid=1235869" title="Cruising with Ruben &amp; the Jets">
Cruising with Ruben &amp; the Jets

Cruising with Ruben &amp; the Jets – czwarty album grupy The Mothers of Invention nagrany w 1968, który wydano w październiku tego samego roku.
Historia i charakter albumu.
Album ten pomyślany był zarówno jako parodia stylu doo wop jak i hołd mu złożony. Dlatego album ten wpisuje się w typ muzyki rockowej, która w Polsce w ogóle nie istniała – mianowicie w rock satyryczny. W Stanach Zjednoczonych, a zwłaszcza w Wielkiej Brytanii, gdzie niezwykle żywa była jeszcze pamięć o wodewilach, istniało wiele zespołów tego typu, żeby wymienić tylko Freddie &amp; The Dreamers czy znakomity instrumentalnie zespół Bonzo Dog Doo-Dah Band.
Formuła "doo wop" jest w sobie tak prosta i ograniczona, że trudno ją w jakiś szczególny sposób rozwinąć, dlatego ten album Mothers nie należy do najwybitniejszych ich osiągnięć.
Szczególny projekt okładki, na której nie jest wymieniona nazwa Mothers of Invention (pojawia się ona tylko na grzbieciku albumu) spowodował, iż album był puszczany w radiu i zapowiadany jako płyta grupy Ruben &amp; the Jets. Zbiegło się to z falą nostalgii za latami 50. XX wieku. Dopiero gdy okazało się, że jest to album Zappy i Mothers natychmiast zaprzestano emisji.
Frank Zappa wyraził zgodę na użycie nazwy Ruben &amp; the Jets kilku chętnym młodzieńcom i nawet został producentem ich doowopowej płyty.
Album do wydania pudełkowego z 1984 r. uległ poważnym remiksom, co spowodowało kontrowersje. Przede wszystkim basista Arthur Barrow i perkusista Chad Wackerman dograli nowe wersje partii gitary basowej i perkusji. Ta zmiksowana wersja została potem powielona na wszystkich wydaniach cyfrowych.

</doc>
<doc id="1235871" url="https://pl.wikipedia.org/wiki?curid=1235871" title="Corona 74">
Corona 74

Corona 74 – amerykański satelita rozpoznawczy. Był 25. statkiem serii Keyhole-4 "ARGON" tajnego programu CORONA. Jego zadaniem było wykonanie wywiadowczych zdjęć Ziemi. Misja nieudana – kapsuła powrotna oddzieliła się od statku, ale pozostała na orbicie.
Udane misje serii KH-4 wykonały łącznie 101 743 zdjęcia na prawie 72 917 metrach taśmy filmowej.

</doc>
<doc id="1235872" url="https://pl.wikipedia.org/wiki?curid=1235872" title="Baja California">
Baja California



</doc>
<doc id="1235875" url="https://pl.wikipedia.org/wiki?curid=1235875" title="Baja California Sur">
Baja California Sur



</doc>
<doc id="1235877" url="https://pl.wikipedia.org/wiki?curid=1235877" title="Cruising with Ruben and the Jets">
Cruising with Ruben and the Jets



</doc>
<doc id="1235882" url="https://pl.wikipedia.org/wiki?curid=1235882" title="Kalifornia Dolna Północna">
Kalifornia Dolna Północna



</doc>
<doc id="1235898" url="https://pl.wikipedia.org/wiki?curid=1235898" title="Yucatan">
Yucatan



</doc>
<doc id="1235901" url="https://pl.wikipedia.org/wiki?curid=1235901" title="Brzękowice (województwo zachodniopomorskie)">
Brzękowice (województwo zachodniopomorskie)

Brzękowice – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.
Zobacz też: Brzękowice

</doc>
<doc id="1235903" url="https://pl.wikipedia.org/wiki?curid=1235903" title="Cessna 208">
Cessna 208

Cessna 208 Caravan (znana też jako Cargomaster) – samolot produkowany w zakładach Cessna Aircraft Company na początku lat 80. XX wieku, który pokrył ówczesne zapotrzebowanie na prosty i ekonomiczny samolot transportowy. Samolot wykorzystywany jest do transportu ładunków i ludzi, zarówno w lotnictwie cywilnym jak i wojskowym. Wykorzystywany jest też jako samolot ratunkowy. Największym cywilnym użytkownikiem tego samolotu jest FedEx.
Wersje.
W trakcie produkcji powstało kilka odmian popularnej Cessny Caravan, jest to również model chętnie modyfikowany przez firmy zewnętrzne.
208A Caravan I/Cargomaster.
Wersja podstawowa, wyposażona w silnik Pratt &amp; Whitney Canada PT6A-114 o mocy 600 KM
208A Caravan 675.
Wersja wyposażona w ulepszony silnik Pratt &amp; Whitney Canada PT6A-114A o mocy 675 KM
208B Grand Caravan/Super Cargomaster.
Wersja wyposażona w silnik Pratt &amp; Whitney Canada PT6A-114A o mocy 675 KM, wydłużona względem 208A o 120 cm dla zwiększenia ładowności.
Caravan Amphibian.
Wersja 208A wyposażona w pływaki z chowanym podwoziem do lądowania na wodzie jak i na lądzie.
Soloy Pathfinder 21.
Prototyp powiększonej wersji 208B, wyposażony w dwa silniki PT6A-114A napędzające wspólne śmigło.
Blackhawk XP42A.
Modyfikacja dostępna dla wersji 208B, umożliwiająca zabudowanie silnika PT6A-42A o mocy 850 KM
850 Caravan.
Modyfikacja dostępna dla wersji 208A, umożliwiająca zabudowanie silnika Honeywell TPE331-12JR-701S o mocy 1000 KM
950 Grand Caravan.
Modyfikacja dostępna dla wersji 208B, umożliwiająca zabudowanie silnika Honeywell TPE331-12JR-704AT o mocy 1000 KM
Supervan 900.
Modyfikacja dostępna dla wersji 208B, umożliwiająca zabudowanie silnika Honeywell TPE331-12JR o mocy 1000 KM
Wersje wojskowe.
Wersje produkowane dla wojska nosiły oznaczenia U-27A, C-98, C-16 i AC-208 Combat Caravan. Ta ostatnia, modyfikowana przez Orbital ATK, nosi również oznaczenie AC-208 Eliminator.

</doc>
<doc id="1235906" url="https://pl.wikipedia.org/wiki?curid=1235906" title="Głażówka">
Głażówka

Głażówka – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.

</doc>
<doc id="1235907" url="https://pl.wikipedia.org/wiki?curid=1235907" title="Praja">
Praja



</doc>
<doc id="1235911" url="https://pl.wikipedia.org/wiki?curid=1235911" title="Grzybnica (powiat świdwiński)">
Grzybnica (powiat świdwiński)

Grzybnica – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.
Zobacz też.
miejscowości:
cieki:

</doc>
<doc id="1235912" url="https://pl.wikipedia.org/wiki?curid=1235912" title="Wyspa Niedostępności">
Wyspa Niedostępności



</doc>
<doc id="1235913" url="https://pl.wikipedia.org/wiki?curid=1235913" title="Popielewice">
Popielewice

Popielewice – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.

</doc>
<doc id="1235914" url="https://pl.wikipedia.org/wiki?curid=1235914" title="Wyspa Słowicza">
Wyspa Słowicza



</doc>
<doc id="1235915" url="https://pl.wikipedia.org/wiki?curid=1235915" title="Konstancja Hohenstauf (cesarzowa nicejska)">
Konstancja Hohenstauf (cesarzowa nicejska)

Konstancja Hohenstauf, Konstancja Sycylijska, Anna Sycylijska (ur. 1230, zm. kwiecień 1307 w Walencji) – cesarzowa nicejska.
Konstancja była córką cesarza Fryderyka II i Bianki Lancii. Poślubiła w 1244 roku cesarza nicejskiego Jana III Dukasa Watatzesa. Zmieniła wówczas imię na Anna. Przybyła do cesarstwa nicejskiego w towarzystwie guwernantki Marchesa della Fricca, która wkrótce została kochanką Jana Watatzesa.
Po śmierci męża pozostała w cesarstwie nicejskim. Jej pozycja zmieniła się po zdobyciu Konstantynopola w 1258 roku. Wówczas Michał VIII Paleolog zdetronizował swojego współcesarza z dynastii Laskarysów. Konstacja przestała być członkiem rodziny panującej. W 1263 roku udała się na dwór brata Manfreda. Po jego śmierci uciekła do króla Aragonii Jakuba Zdobywcy. Mieszkała początkowo na dworze w Saragossie, a następnie w klasztorze.

</doc>
<doc id="1235916" url="https://pl.wikipedia.org/wiki?curid=1235916" title="Porąbka (powiat świdwiński)">
Porąbka (powiat świdwiński)

Porąbka – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.
Zobacz też: Porąbka

</doc>
<doc id="1235918" url="https://pl.wikipedia.org/wiki?curid=1235918" title="Konstancja Hohenstauf">
Konstancja Hohenstauf



</doc>
<doc id="1235924" url="https://pl.wikipedia.org/wiki?curid=1235924" title="Transformacje XSL">
Transformacje XSL



</doc>
<doc id="1235925" url="https://pl.wikipedia.org/wiki?curid=1235925" title="Fregaty typu Anzac">
Fregaty typu Anzac



</doc>
<doc id="1235926" url="https://pl.wikipedia.org/wiki?curid=1235926" title="Fregaty rakietowe typu Anzac">
Fregaty rakietowe typu Anzac



</doc>
<doc id="1235927" url="https://pl.wikipedia.org/wiki?curid=1235927" title="Fregaty typu ANZAC">
Fregaty typu ANZAC



</doc>
<doc id="1235932" url="https://pl.wikipedia.org/wiki?curid=1235932" title="OTS 44">
OTS 44

OTS 44 – brązowy podkarzeł oddalony od Ziemi o ok. 550 lat świetlnych, znajdujący się w gwiazdozbiorze Kameleona. Przed odkryciem Cha 110913-773444 był to najmniejszy znany brązowy karzeł.
Masa OTS 44 wynosi około 11 razy więcej niż masa Jowisza (1,1% masy Słońca), średnica wynosi ok. 20% średnicy Słońca.
Obiekt został odkryty w 1998 przez zespół japońskich badaczy pod kierunkiem M. Tamury, który badał brązowe karły w obłokach molekularnych w gwiazdozbiorach Kameleona i Byka. W 2004 roku OTS 44 został zbadany spektroskopowo za pomocą Obserwatorium Gemini w Chile przez zespół Kevina Luhmana, który ustalił, że jest to najlżejszy znany wówczas brązowy karzeł. Późniejsze badania zespołu przy użyciu Kosmicznego Teleskopu Spitzera wykazały, że OTS 44 jest otoczony dyskiem protoplanetarnym. Astronomowie szacują, że dysk posiada wystarczającą masę, by mógł z niego powstać mały gazowy olbrzym i kilka skalistych planet rozmiaru Ziemi.

</doc>
<doc id="1235945" url="https://pl.wikipedia.org/wiki?curid=1235945" title="Oficyna 21">
Oficyna 21

Oficyna 21 – polskie wydawnictwo literackie powstałe w 2002 w Warszawie. Wydawnictwo specjalizuje się we współczesnej literaturze polskiej oraz literaturach europejskich. Publikuje prozę, poezję i prace z zakresu humanistyki. Nakładem Oficyny 21 ukazały się m.in. książki Lidii Amejko, Ihara Babkoua, Tamary Bołdak-Janowskiej, Piotra Bratkowskiego, Mariana Czuchnowskiego, Jerzego Górzańskiego, Willa Kymlicki, Kazimierza Ratonia, Luana Starovy i Goce Smilevskiego ("Rozmowa ze Spinozą").
Od 2005 roku wydawnictwo jest mecenasem Ogólnopolskiego Konkursu Poetyckiego im. Kazimierza Ratonia organizowanego przez Galerię Sztuki Współczesnej Biuro Wystaw Artystycznych w Olkuszu.

</doc>
<doc id="1235951" url="https://pl.wikipedia.org/wiki?curid=1235951" title="LSAH">
LSAH



</doc>
<doc id="1235952" url="https://pl.wikipedia.org/wiki?curid=1235952" title="Malmédy">
Malmédy



</doc>
<doc id="1235955" url="https://pl.wikipedia.org/wiki?curid=1235955" title="Grawiura">
Grawiura

Grawiura (franc. "gravure") – rycina odbita z płyty metalowej, wykonana techniką druku wklęsłego.
Określenie to stosowane jest głównie do odbitek technik wklęsłych litograficznych, takich jak np. kamienioryt czy kwasoryt. Najczęstszym błędem jest stosowanie tego terminu odnośnie do rycin wykonanych technikami druku wypukłego.
Grawiura była znana od XVI w. Obecnie termin ten wychodzi już z użycia.

</doc>
<doc id="1235959" url="https://pl.wikipedia.org/wiki?curid=1235959" title="Atbara (rzeka)">
Atbara (rzeka)

Atbara – rzeka w Afryce drugi pod względem długości dopływ Nilu zaraz po Nilu Błękitnym, płynąca przez terytorium Etiopii i Sudanu.
Rzeka ma źródła na Wyżynie Abisyńskiej, na północ od Jeziora Tana, następnie płynie na zachód i północny zachód przez terytorium północno-wschodniego Sudanu. Uchodzi do Nilu w mieście Atbara.
Najważniejsze dopływy:

</doc>
<doc id="1235965" url="https://pl.wikipedia.org/wiki?curid=1235965" title="Kwasoryt">
Kwasoryt



</doc>
<doc id="1235969" url="https://pl.wikipedia.org/wiki?curid=1235969" title="Gujō">
Gujō

 – miasto w prefekturze Gifu na wyspie Honsiu w Japonii.
Położenie.
Miasto leży w północnej części prefektury Gifu nad rzeką Nagarą. Najwyżej położonym miejscem jest szczyt Chōshiga o wysokości 1810 m n.p.m.
Miasto graniczy z Takayamą, Mino, Gero i Seki w prefekturze Gifu oraz od zachodu z Ōno w prefekturze Fukui.

</doc>
<doc id="1235971" url="https://pl.wikipedia.org/wiki?curid=1235971" title="X-Mal Deutschland">
X-Mal Deutschland



</doc>
<doc id="1235974" url="https://pl.wikipedia.org/wiki?curid=1235974" title="Felix Katongo">
Felix Katongo

Felix Katongo (ur. 18 kwietnia 1984 w Mufulirze) – zambijski piłkarz grający na pozycji pomocnika. Jest młodszym bratem Chrisa Katongo. Zawodnik klubu Green Buffaloes.

</doc>
<doc id="1235975" url="https://pl.wikipedia.org/wiki?curid=1235975" title="Front Ukraiński">
Front Ukraiński

Fronty naszące nazwę "Ukraiński":
Zobacz też:

</doc>
<doc id="1235977" url="https://pl.wikipedia.org/wiki?curid=1235977" title="Prosno">
Prosno

2 miejscowości w Polsce:

</doc>
<doc id="1235978" url="https://pl.wikipedia.org/wiki?curid=1235978" title="Debiut (album DKA)">
Debiut (album DKA)

Debiut – pierwszy album DKA, czyli Daniela Kaczmarczyka. Na płycie znajduje się 13 kompozycji, które DKA wcześniej publikował w Internecie, a z których najbardziej znanym jest pierwszy singel zatytułowany "Jak by to było".
Wśród gości występuje m.in. Nesreen z Arabii Saudyjskiej.

</doc>
<doc id="1235979" url="https://pl.wikipedia.org/wiki?curid=1235979" title="Prosno (województwo zachodniopomorskie)">
Prosno (województwo zachodniopomorskie)

Prosno (niem. "Laubberg") – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.
Zobacz też: Prosno

</doc>
<doc id="1235983" url="https://pl.wikipedia.org/wiki?curid=1235983" title="Przyrówko">
Przyrówko

Przyrówko – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.

</doc>
<doc id="1235984" url="https://pl.wikipedia.org/wiki?curid=1235984" title="Hashima">
Hashima

 – miasto w prefekturze Gifu, na wyspie Honsiu, w Japonii.
Położenie.
Miasto leży w południowej części prefektury Gifu pomiędzy rzekami Nagarą i Kiso.
Miasto graniczy z Gifu, Mino, Kaizu i Ōgaki w prefekturze Gifu oraz od południa z Inazawą i Ichinomiyą w prefekturze Aichi.

</doc>
<doc id="1235990" url="https://pl.wikipedia.org/wiki?curid=1235990" title="Smogorze">
Smogorze

Smogorze – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.

</doc>
<doc id="1235994" url="https://pl.wikipedia.org/wiki?curid=1235994" title="Król aniołów">
Król aniołów

Król aniołów – drugi album Daniela Kaczmarczyka, wydany w 2004 r.

</doc>
<doc id="1235997" url="https://pl.wikipedia.org/wiki?curid=1235997" title="Strosławiec">
Strosławiec

Strosławiec – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.

</doc>
<doc id="1235999" url="https://pl.wikipedia.org/wiki?curid=1235999" title="Kiedyś cię znajdę">
Kiedyś cię znajdę

Kiedyś cię znajdę – pierwszy singel promujący płytę Trans Misja Reni Jusis.

</doc>
<doc id="1236002" url="https://pl.wikipedia.org/wiki?curid=1236002" title="Widów (województwo zachodniopomorskie)">
Widów (województwo zachodniopomorskie)

Widów – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.

</doc>
<doc id="1236003" url="https://pl.wikipedia.org/wiki?curid=1236003" title="Enzio Sardyński">
Enzio Sardyński

Enzio Sardyński, (ur. ok. 1218 r. lub 1224 r.; zm. 14 marca 1272 r. w Bolonii), - król Sardynii w latach 1239-1249/1272.
Enzio był nieślubnym synem cesarza Fryderyka II i szwabskiej szlachcianki Adelajdy, zapewne z dynastii książąt Urslingen.
Enzio był ulubionym synem Fryderyka II. Podobnie jak ojciec interesował się poezją. W 1238 r. Fryderyk II pasował go na rycerza. W tym samym roku Enzio poślubił Adelasię de Lacon-Gunale (ur. ok. 1207 r., zm. 1255 r.), córkę sędziego Torres Martiano II i Agnieszki de (Lacon-)Massa, wdowę po sędzim Gallury Ubaldo Viscontim. W 1246 r. na wniosek Alelasji małżeństwo zostało anulowane. Sardynia była wówczas podzielona na cztery królestwa, których władcy nosili tytuł "iudex" czyli sędzia. Adelasja wniosła mężowi dwie części Sardynii. W 1239 r. Fryderyk II mianował Enzio królem Sardynii i delegatem w środkowej i górnej Italii. W tej funkcji walczył z gwelfami w Romanii, Marchii i Toskanii.
Enzio przygotował uwięzienie dostojników kościelnych przybywających na sobór w Rzymie zwołany przez papieża Grzegorza IX w celu ekskomunikowania Fryderyka II. Właściwą operację przeprowadził jednak jeden z cesarskich admirałów, który w 1241 r. zatrzymał genueńskie okręty z dostojnikami kościelnymi koło wyspy Giglio. Wraz z Ezzelino da Romano walczył gwelfickimi komunami miejskimi. W 1245 r. koło Gorgonzola został wzięty do niewoli przez mediolańczyków, ale wkrótce został wymieniony na jeńców gwelfickich. W 1247 r. brał udział w bezskutecznym oblężeniu Parmy. W latach 1248-1248 zawarł drugie małżeństwo z nieznanego imienia von Enne (di Egna), córką podesty Werony Henryka III i siostrzenicą Ezzelino da Romano.
26 maja 1249 r. po bitwie pod Fossalta dostał się do niewoli bolończyków. Ojciec zażądał jego uwolnienia. Mimo to pozostał w niewoli aż do śmierci. Mieszkał "Palazzo Nuovo" zwanym także od jego imienia "Palazzo di re Enzo" pisząc melancholijne wiersze. Enzio jest zaliczany do sycylijskiej szkoły poetyckiej.

</doc>
<doc id="1236004" url="https://pl.wikipedia.org/wiki?curid=1236004" title="Gorefest">
Gorefest

Gorefest – holenderski zespół muzyczny wykonujący death metal. Powstał w 1989 roku w Goes z inicjatywy wokalisty i basisty Jana Chrisa de Koeijera, gitarzystów Franka Harthoorna i Alexa van Schaika oraz perkusisty Marca Hoogendoorna.
11 sierpnia 1991 roku nakładem oficyny Foundation 2000 do sprzedaż trafił debiutancki album długogrający Gorefest pt. "Mindloss". Materiał został zarejestrowany we współpracy z brytyjskim producentem muzycznym Colinem Richardsonem. Po premierze płyty z zespołu odeszli Hoogendoorn i Van Schaik, który zastąpili, odpowiednio Ed Warby i Boudewijn Bonebakker. Na początku 1992 roku zespół udał się do USA gdzie koncertował jako support Death. 15 października nakładem niemieckiej wytwórni muzycznej Nuclear Blast ukazał się drugi album grupy pt. "False".
Do prac nad płytą muzycy zaangażowali producenta muzycznego Pete'a Colemana, znanego m.in. ze współpracy z Napalm Death. Pod koniec roku formacja intensywnie koncertowała w Europie poprzedzając m.in. amerykańską formację Deicide. Rok później grupa dała szereg koncertów w ramach objazdowego festiwalu Full Of Hate Osterfestival w Europie, m.in. u boku Cannibal Corpse i Carcass. 13 czerwca 1994 roku został wydany trzeci album długogrający kwartetu zatytułowany "Erase". Zespół zaprezentował premierowe nagrania m.in. podczas letnich festiwali Lowlands w Holandii oraz Ultrabrutal w Portugalii.
W 1995 roku grupa wzięła udział w tournée Festival of Hate wraz z najpopularniejszymi ówczesnymi zespołami deathmetalowymi, w tym m.in. takimi jak: Grave i Unleashed. 10 czerwca 1996 roku ukazał się czwarty album formacji pt. "Soul Survivor". Również w czerwcu kwartet wystąpił na festiwalach With Full Force w Niemczech oraz Graspop Metal Meeting w Belgii. Następnie na przełomie września i października grupa dała szereg koncertów w Europie w ramach Out Of The Dark Festival u boku zespołów Moonspell, Rotting Christ, Samael oraz Theatre of Tragedy. 23 lutego 1998 roku ukazał się piąty album studyjny zespołu pt. "Chapter 13". Nagrania były promowane podczas europejskiej trasy koncertowej u boku Judas Priest. Grupa wystąpiła także m.in. na festiwalach Metalmania w Polsce oraz Dauwpop w Belgii. Z końcem roku, u szczytu popularności formacja została rozwiązana.
W 2004 roku zespół wznowił działalność oraz rozpoczął prace nad albumem studyjnym. W marcu 2005 roku muzycy podpisali kontrakt wydawniczy z wytwórnią Nuclear Blast. 28 października tego samego roku do sprzedaży trafił szósty album studyjny formacji zatytułowany "La Muerte". Materiał był promowany teledyskiem do utworu "For The Masses", który wyreżyserował Maurice Swinkels. 6 sierpnia 2007 roku ukazał się siódmy album studyjny Gorefest pt. "Rise To Ruin". Materiał był promowany podczas europejskiego tournée w którym uczestniczyły ponadto zespoły Before The Fall oraz One Man Army and the Undead Quartet. W 2008 roku muzycy kontynuowali występy sceniczne w całej Europie. Grupa wystąpiła m.in. w warszawskim klubie Stodoła z okazji jubileuszu dwudziestopięciolecia działalności zespołu Vader.
W 2009 roku zespół Gorefest został rozwiązany. Muzycy swą decyzję umotywowali satysfakcją z osiągnięć oraz brakiem możliwości dalszego rozwoju artystycznego.

</doc>
<doc id="1236005" url="https://pl.wikipedia.org/wiki?curid=1236005" title="Stawiam sobie pomnik">
Stawiam sobie pomnik

Stawiam sobie pomnik – czwarty album Daniela Kaczmarczyka, nagrywającego pod pseudonimem DKA. Całość promuje kompozycja "Wybacz", do której został nakręcony teledysk. Album składa się z dwóch krążków. Płytę drugą wypełnią bonusy i remiksy. Jednym z gości na albumie jest Doniu.
Lista utworów.
Źródło.

</doc>
<doc id="1236006" url="https://pl.wikipedia.org/wiki?curid=1236006" title="Władysław Horodecki">
Władysław Horodecki

Władysław Horodecki, właśc. Leszek Dezydery Władysław Horodecki, ukr. "Владисла́в Владисла́вович Городе́цький" (ur. 4 czerwca 1863 w Szołudkach koło Niemirowa na Podolu, zm. 3 stycznia 1930 w Teheranie) – polski architekt tworzący głównie w Kijowie, przedstawiciel modernizmu, przedsiębiorca i mecenas.
Życiorys.
Urodził się w polskiej rodzinie szlacheckiej herbu Kornic na Podolu, wylegitymowanej ze szlachectwa w latach 1824–1890 i wpisanej do części VI księgi szlacheckiej guberni podolskiej. Kształcił się w gimnazjum realnym św. Pawła w Odessie, a potem w Imperatorskiej Akademii Sztuki w Petersburgu. W 1890 roku osiedlił się w Kijowie. Był zapalonym myśliwym. Uczestniczył w kilku wyprawach w Rosji (Azerbejdżan, Turkmenistan, Turkiestan, Afganistan i Syberia Zachodnia), a w 1911 roku wyjechał do Afryki. Swoje przeżycia opisał w książce "W dżungli Afryki. Dziennik myśliwego", która została wydana w Kijowie w języku rosyjskim własnym kosztem w nakładzie 50 egzemplarzy. W 2020 roku książka została wydana w języku polskim przez wydawnictwo AtraWorld.
Po przejęciu władzy w Kijowie przez bolszewików wyjechał w 1920 do Polski, by w 1928 roku znaleźć się w Teheranie – zajmował się tam, na zlecenie amerykańskiej kompanii, budową infrastruktury kolejowej. Tam zmarł w styczniu 1930 roku. Pochowano go na lokalnym katolickim cmentarzu "Dulab". Nagrobek zdobi napis w języku polskim "profesor architektury". Jego stryjecznym wnukiem jest Zdzisław Otello Horodecki.

</doc>
<doc id="1236017" url="https://pl.wikipedia.org/wiki?curid=1236017" title="Nowy sen">
Nowy sen

Nowy sen – piąty album Daniela Kaczmarczyka, zawierający utwory popowe, jak i hiphopowe. Na albumie można usłyszeć produkcje młodego kompozytora kryjącego się pod nickiem Paw. Obok Pawa, pojawiają się także Pit, DNA i Smitty. Singlem promującym album jest "Jak mam ufać sobie", do którego powstał klip nakręcony przez wrocławską Grupę #13.

</doc>
<doc id="1236019" url="https://pl.wikipedia.org/wiki?curid=1236019" title="Junior Agogo">
Junior Agogo

Junior Agogo, właśc. Manuel Agogo (ur. 1 sierpnia 1979 w Akrze, zm. 22 sierpnia 2019 w Londynie) – ghański piłkarz grający na pozycji napastnika.
Kariera klubowa.
Agogo urodził się w Ghanie, ale w młodym wieku wyemigrował do Wielkiej Brytanii. Karierę piłkarską rozpoczął w Sheffield Wednesday. W jego barwach zaliczył dwa spotkania w rozgrywkach Premier League w przeciągu dwóch lat. W 1999 roku wypożyczono go do grającego w Third Division, Chester City. Tam rozegrał 10 spotkań i zdobył 6 bramek, ale do końca sezonu 1999/2000 jeszcze trzykrotnie zmieniał klub. Występował w grających w Second Division, Chesterfield FC oraz Oldham Athletic, a także w Lincoln City (Third Division).
W 2000 roku Agogo opuścił Anglię i wyjechał do Stanów Zjednoczonych. W Major League Soccer zadebiutował w barwach Chicago Fire, ale po rozegraniu jednego spotkania przeszedł do Colorado Rapids. Tam do końca sezonu był czołową postacią drużyny. Zdobył 10 goli i był najlepszym strzelcem drużyny. W połowie roku 2001 Ghańczyk opuścił Colorado i przeszedł do San Jose Earthquakes, dla którego strzelił 5 bramek.
W styczniu 2002 Agogo wrócił na Wyspy. Został zawodnikiem Queens Park Rangers i wystąpił w dwóch spotkaniach First Division. Latem trafił do Barnet F.C. W jego barwach w Conference strzelił 20 goli w 40 rozegranych spotkaniach, a po sezonie trafił o klasę wyżej, do drużyny Bristol Rovers. Opuścił 9 meczów z powodu kontuzji, ale zdołał strzelić 7 goli w lidze. W sezonie 2004/2005 jego dorobek bramkowy wyniósł 19 trafień, a w 2005/2006 – 16.
30 sierpnia 2006 Junior po rozegraniu trzech spotkań dla Bristolu podpisał kontrakt z Nottingham Forest. W League One zadebiutował 3 września w wygranym 4:0 domowym meczu z Chesterfield wchodząc na boisko jako rezerwowy. Natomiast 30 września zdobył swojego pierwszego gola dla Forest w wygranym 3:1 spotkaniu ze Swansea City. Na koniec sezonu 2006/2007 wystąpił z Nottingham w play-off o awans do Championship, jednak zespół przegrał w 1/4 finału z Yeovil Town. W 2008 roku odszedł do egipskiego Zamaleku. Następnie występował w Apollonie Limassol oraz Hibernianie. W 2011 roku zakończył karierę.
Kariera reprezentacyjna.
W maju 2006 roku Agogo został powołany do reprezentacji Ghany na towarzyskie spotkanie z francuskim klubem OGC Nice. Nie został jednak powołany do kadry na Mistrzostwa Świata w Niemczech. Swój pierwszy oficjalny mecz w kadrze narodowej zaliczył 24 października tego samego roku, a Ghana pokonała w nim Japonię 1:0. 14 listopada Junior strzelił pierwszego gola w reprezentacyjnej karierze, w zremisowanym 1:1 meczu z Australią.
W 2008 roku Agogo znalazł się w kadrze powołanej przez Claude’a Le Roya na Puchar Narodów Afryki 2008. Na tym turnieju stworzył atak z Asamoahem Gyanem. W spotkaniu grupowym z Namibią zdobył jedynego gola meczu. Natomiast w ćwierćfinale z Nigerią zapewnił swojej drużynie awans, ustalając wynik meczu na 2:1 dla „Czarnych Gwiazd”. Swojego trzeciego gola na tym turnieju zdobył w potyczce o 3. miejsce z Wybrzeżem Kości Słoniowej (4:2).

</doc>
<doc id="1236021" url="https://pl.wikipedia.org/wiki?curid=1236021" title="Karwie">
Karwie

2 miejscowości w Polsce:

</doc>
<doc id="1236022" url="https://pl.wikipedia.org/wiki?curid=1236022" title="Stephanie Zimbalist">
Stephanie Zimbalist

Stephanie Zimbalist (ur. 8 października 1956 w Nowym Jorku) – amerykańska aktorka i scenarzystka telewizyjna, teatralna i filmowa.
Życiorys.
Wczesne lata.
Urodziła się w Nowym Jorku, w stanie Nowy Jork jako córka Lorandy Stephanie Spaulding Zimbalist, żydowskiej chrześcijanki, i Efrema Zimbalista Jr., aktora pochodzenia żydowskiego. Ma przyrodnie rodzeństwo - dzieci ojca i jego pierwszej żony Emily McNair; siostrę Nancy Zimbalist i brata Efrema „Skipa” Zimbalista III. Jej dziadek ze strony ojca Efrem Zimbalist był koncertującym skrzypkiem, nauczycielem i kompozytorem, a jej babka Alma Gluck była śpiewaczką operową (sopran). Jej kuzynka Marcia Davenport była autorką i historykiem.
Dorastała w Encino (dzielnica Los Angeles), w stanie Kalifornia. Ukończyła szkołę średnią Foxcroft High School w Middleburg, w stanie Wirginia. Uczyła się aktorstwa w nowojorskiej Juilliard School i Strasberg Institute w Los Angeles. 
Kariera.
Po występie w dramacie telewizyjnym NBC "Yesterday's Child" (1977), serialu MGM "Lucan" (1977) i sitcomie ABC "Statek miłości" ("The Love Boat", 1978), zadebiutowała na dużym ekranie w dramacie familijnym "Magia Lassie" ("The Magic of Lassie", 1978) u boku Jamesa Stewarta. W 1979 wystąpiła podczas festiwalu teatrów muzycznych w Las Palmas Theater w Los Angeles. 
Kreacja Margaret Corbeck, w dreszczowcu "Przebudzenie" ("The Awakening", 1980) z Charltonem Hestonem, przyniosła jej nominację do nagrody Saturna. Popularność dała jej postać detektyw Laury Holt w serialu NBC "Detektyw Remington Steele" ("Remington Steele", 1982-1987) u boku Pierce’a Brosnana. W 1982 odniosła sukces w spektaklu Antoniego Czechowa "Wiśniowy sad" na scenie Long Wharf Theatre w New Haven, w stanie Connecticut. W 1987 wystąpiła w musicalu "Moja jedyna i tylko" ("My One and Only"). Za tytułową rolę w dramacie telewizyjnym CBS "Caroline?" (1990) otrzymała nominację do nagrody Złotego Globu. 
W 1991 pojawiła się na scenie Off-Broadwayu w sztuce "Tańcz kochanie" ("The Baby Dance"), a w 1998 zagrała w musicalu "Zwariowana ulica" ("Wonderful Town") wystawianym na deskach w Los Angeles. 
Gościła także w serialach: CBS "Dotyk anioła" ("Touched by an Angel", 1997, 2001), AXN "V.I.P." (2001) z Pamelą Anderson, CBS "Nash Bridges" (2001), NBC "Jordan" ("Crossing Jordan", 2003) i CBS "Potyczki Amy" ("Judging Amy", 2003).

</doc>
<doc id="1236023" url="https://pl.wikipedia.org/wiki?curid=1236023" title="Zakon Rycerzy Chrystusa">
Zakon Rycerzy Chrystusa



</doc>
<doc id="1236024" url="https://pl.wikipedia.org/wiki?curid=1236024" title="Konstantin Apuchtin">
Konstantin Apuchtin

Konstantin Walerianowicz Apuchtin, ros. Константин Валерианович Апухтин (ur. 6 marca 1881, zm. 21 listopada 1946 w Traunsteine) – rosyjski wojskowy (pułkownik), generał armii jugosłowiańskiej, oficer Rosyjskiego Korpusu Ochronnego podczas II wojny światowej.
W 1902 r. ukończył Korpus Paziów, zaś w 1911 r. – nikołajewską akademię sztabu generalnego. Służył w lejbgwardii pułku ułańskiego. Brał udział w I wojnie światowej. Dowodził 17 pułkiem ułańskim. Był odznaczony Orderem Św. Jerzego 4 klasy. Awansował do stopnia pułkownika. Przystąpił do białych. Od sierpnia 1919 r. był szefem sztabu garnizonu Odessy. Od października tego roku dowodził 2 tamańskim pułkiem kawalerii. W listopadzie został szefem sztabu oddziału gen. P. S. Ossowskiego, rozwiniętego w 5 dywizję piechoty. Następnie był szefem sztabu samodzielnej dywizji kawalerii. 20 lipca 1920 r. wyjechał do Królestwa SHS, ale wkrótce powrócił na Krym. Został dowódcą zapasowego pułku kawalerii. Po ewakuacji wojsk białych do Gallipoli w listopadzie tego roku, od lutego 1921 r. był dowódcą zapasowego dywizjonu kawalerii w Gallipoli. Ponownie zamieszkał w Królestwie SHS. Służył w jugosłowiańskiej straży granicznej. W 1928 r. awansował do stopnia generała majora armii jugosłowiańskiej. W okresie II wojny światowej podjął współpracę z Niemcami. Służył w Rosyjskim Korpusie Ochronnym.

</doc>
<doc id="1236026" url="https://pl.wikipedia.org/wiki?curid=1236026" title="Parafia św. Brata Alberta w Busku-Zdroju">
Parafia św. Brata Alberta w Busku-Zdroju

Parafia św. Brata Alberta w Busku-Zdroju – parafia dekanatu buskiego diecezji kieleckiej pw. bł. Alberta, erygowana 20 grudnia 1983 r. dekretem biskupa Stanisława Szymeckiego.
Historia.
Powołanie parafii poprzedzone zostało utworzeniem 9 września 1983 r. samodzielnego duszpasterstwa na terenach wydzielonych z parafii pw. Niepokalanego Poczęcia Najświętszej Marii Panny, obejmujących wiernych zamieszkujących południową część Buska, Chotelek, Horakowę, Wolicę Starą i Nową, część Radzanowa, Siesławice i Zbludowice.
W chwili powołania parafia dysponowała jedynie małą kaplicą św. Anny w parku zdrojowym i kościółkiem w Chotelku. Nie miała plebanii, sal katechetycznych, placu pod nowy kościół.
Akt erygowania parafii został ogłoszony 24 grudnia 1983 r. przez ks. biskupa Stanisława Szymeckiego w trakcie odprawianej przez niego Pasterki. W darze dla nowo powstałej parafii ks. biskup przekazał ornat, kielich i patenę.
Kamień węgielny pod nową świątynię został poświęcony przez papieża Jana Pawła II 22 czerwca 1983 podczas mszy świętej na krakowskich Błoniach, na której br. Albert został ogłoszony przez papieża błogosławionym.
Kaplica św. Anny pełniła funkcję kaplicy parafialnej do 30 maja 1993 r., dnia kiedy został poświęcony budynek katechetyczny przy budującym się kościele, który przejął on funkcję kaplicy parafialnej.
W 1985 r. parafia pozyskała lokalizację i działkę u zbiegu ul. Waryńskiego i ul. Lipowej pod budowę kościoła i innych obiektów. W tym samym roku rozpoczęto budowę Domu Parafialnego. 29 lutego 1988 r. zatwierdzone zostały plany budowy kościoła, autorstwa mgr inż. arch. Władysława Markulisa i inż. Bogdana Cioka. Prace fundamentowe przy kościele trwały od maja 1990 r. do października 1991 r. Mury kościoła budowano od 1992 r. do 7 lipca 1996 r. W czerwcu 1997 r. Rozpoczęto prace przy stalowej konstrukcji dachu.
W 1997 r. zostały ufundowane trzy dzwony, które w dniu 29 maja 1997 r. w Boże Ciało poświęcił ks. biskup Mieczysław Jaworski.
Media parafialne.
Parafia wydaje miesięcznik zatytułowany "Boski Zdrój".

</doc>
<doc id="1236027" url="https://pl.wikipedia.org/wiki?curid=1236027" title="Quintus Eulogius">
Quintus Eulogius



</doc>
<doc id="1236029" url="https://pl.wikipedia.org/wiki?curid=1236029" title="Kangana Ranaut">
Kangana Ranaut

Kangana Ranaut (dewanagari: कंगना रनौत, ur. 23 marca 1987 w Bhambla, w stanie Himachal Pradesh, Indie) – bollywoodzka aktorka nagrodzona za debiut w roku 2006 ("Gangster").
Kangana Ranaut rozpoczęła karierę jako aktorka teatralna w Delhi (w grupie Asmita), przeszkolona przez wybitnego reżysera teatralnego Arvind Gaura.
Po przeniesieniu się do Bombaju otrzymała ofertę od Mahesh Bhatta – w 2006 r. zagrała w filmie "Gangster". Za debiut w tym filmie uzyskała Nagrodę Filmfare za Najlepszy Debiut. Pozycję swoją utwierdziła występując w filmach Anurag Basu – "Woh Lamhe" i "Life in a... Metro".
Bardzo dobrze przez krytyków i widzów została przyjęta jej rola w "Fashion" (2008). Zagrała w nim supermodelkę, która straciwszy swoją pozycję popada w uzależnienie od narkotyków. Jej najnowszym filmem jest kontynuacja "Raaz" – "Raaz 2" (z Adhyayan Suman i Emraan Hashmi.

</doc>
<doc id="1236031" url="https://pl.wikipedia.org/wiki?curid=1236031" title="Copa Telmex Buenos Aires">
Copa Telmex Buenos Aires



</doc>
<doc id="1236035" url="https://pl.wikipedia.org/wiki?curid=1236035" title="UHV">
UHV



</doc>
<doc id="1236037" url="https://pl.wikipedia.org/wiki?curid=1236037" title="Copa Telmex 2008">
Copa Telmex 2008

Copa Telmex 2008 – tenisowy turniej ATP rangi ATP International Series z cyklu Copa Telmex rozgrywany w dniach 16–24 lutego 2008 roku w Buenos Aires na kortach ziemnych o puli nagród 466 000 dolarów amerykańskich.

</doc>
<doc id="1236039" url="https://pl.wikipedia.org/wiki?curid=1236039" title="Niemierzyno">
Niemierzyno



</doc>
<doc id="1236041" url="https://pl.wikipedia.org/wiki?curid=1236041" title="Tybald I Oszust">
Tybald I Oszust

Tybald I, fr. "Thibaud Ier le Tricheur" (ur. ok. 910, zm. 16 stycznia 975) – pierwszy hrabia Blois, Chartres, Châteaudun i Tours. Syn Tybalda Starszego, wicehrabiego Blois, i Richildy, córki Hugona, hrabiego de Bourges.
Życiorys.
Tybald był wasalem księcia Francji Hugona Wielkiego. U jego boku toczył walki z karolińskim królem Ludwikiem IV, którego pojmał ok. 945 r. W zamian za odzyskanie wolności Ludwik ofiarował Tybaldowi miasto Laon. Tybald przybrał wówczas tytuł hrabiego Tours. Następnie uzyskał miasta Chartres i Châteaudun. Nawiązał bliskie relacje z hrabią Andegawenii Fulkiem II. W 958 r. obaj hrabiowie uznali siebie za "gubernatorów i administratorów królestwa Neustrii" oraz "hrabiów z bożej łaski" ("comites Dei gratia").
Siostra Tybalda została żoną księcia Bretanii Alana II. W 952 Tybald został regentem Bretanii po śmierci Alana w imieniu jego małoletniego syna, Drogona. Po śmierci Drogona w 958 popierał Hoela z Nantes, zgłaszającego pretensje do Bretanii. W 960 r. przyjął tytuł hrabiego Blois.
Również w 960 r. rozpoczął długotrwałą wojnę z księciem Normandii Ryszardem I Nieustraszonym. W 961 r. zaatakował Évreux. W odpowiedzi Normandczycy zaatakowali Dunois. W 962 r. Tybaldowi udało się zdobyć Rouen. Odwet księcia Normandii zakończył się spaleniem Chartres. Tybaldowi udało się opanować zamki Saint-Aignan oraz Anguillon. W tym samym czasie wybudował zamek w Saumur.
W 966 podpisał pokój w Gisors.
Tybald zmarł w 975 r. Uczynił ze swojego hrabstwa ważny ośrodek polityczny w dolinie Loary.
Pomiędzy 942 a 945 r. Tybald poślubił Luitgardę (ok. 914 - 9 lutego 978), wdowę po Wilhelmie I Normandzkim, córkę Herberta II, hrabiego Vermandois, i Adeli, córki Roberta I, króla Franków Zachodnich. Tybald i Luitgarda mieli razem trzech synów i córkę:

</doc>
<doc id="1236044" url="https://pl.wikipedia.org/wiki?curid=1236044" title="Ekfantides">
Ekfantides

Ekfantides (gr. "Ekphantídes") − ateński poeta komiczny, przedstawiciel komedii starej.
Jego "akme" przypadała między życiem Magnesa a życiem Kratinosa i Teleklejdesa. Przeczy temu jedynie możliwa interpretacja wyrażenia Aspazjusza [ad Aristot. "Eth. Nicom." IV 2] − można je rozumieć jako świadczące, że Ekfantydes żył wcześniej, niż Chionides i Magnes. Interpretacji takiej przeczy jednak przekaz Arystotelesa ["Poet." V 3], że przed Magnesem poeci utrzymywali chóry z własnych środków, podczas gdy w "Polityce" [VIII 6] Arystoteles pisze o choregu Ekfantidesa. Zachowała się także inskrypcja świadcząca, że komedia Ekfantidesa "Peiras" została wystawiona przez chorega. Ponadto ze scholiów do Arystofanesa wiadomo, że Ekfantides wchodził w spory z Andoklesem, którego często wymieniają Kratinos i Teleklejdes, nie mógł więc żyć dużo wcześniej niż oni. Ostatecznie życie Ekfantidesa można datować na połowę V w. p.n.e.
Rywale Ekfantidesa przypisywali mu przydomek , którego znaczenie nie jest jasne. Uczestniczył w rywalizacji między komediopisarzami attyckimi megarejskimi, wyśmiewając archaiczność i toporność komedii megarejskiej. Sam zaś był z tego samego powodu wyśmiewany przez komediopisarzy późniejszych, Arystofanesa, Kratinosa i innych. Istnieje też przekaz Hezychiusza, że w tworzeniu komedii Ekfantidesowi pomagał jego niewolnik Choirilos, 
Zachowało się kilka tytułów komedii, których autorstwo przypisywano Ekfantidesowi i nieliczne fragmenty. Do pewnych należą "Satyroi", których krótki fragment przekazał Atenajos i poświadczona przez inskrypcję komedia "Peirai".

</doc>
<doc id="1236045" url="https://pl.wikipedia.org/wiki?curid=1236045" title="Ekphantides">
Ekphantides



</doc>
<doc id="1236046" url="https://pl.wikipedia.org/wiki?curid=1236046" title="Ekfantydes">
Ekfantydes



</doc>
<doc id="1236047" url="https://pl.wikipedia.org/wiki?curid=1236047" title="Niemierzyno (gmina Połczyn-Zdrój)">
Niemierzyno (gmina Połczyn-Zdrój)

Niemierzyno (niem. "Nemrin") – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.
Niemierzyno pod koniec XVIII w. do 1771 roku należało do von Manteufflów. W XIX wieku ponownie majątek wraz z folwarkiem, powstałym w XVIII wieku powrócił do rodziny von Manteuffel i wszedł w skład klucza dóbr z Kołacza. W 1928 roku majątek należał do Ewalda von Manteuffel z Kołacza. 
Na mapie rastrowej geoportalu w miejscowości jest jedno gospodarstwo z budynkiem mieszkalnym i gospodarczym, około 50 m na północ od niego budynek gospodarczy a około 150 m na wschód ruina dużego budynku gospodarczego. Na zdjęciach satelitarnych i na współczesnej mapie nie ma zabudowań w tym miejscu.

</doc>
<doc id="1236048" url="https://pl.wikipedia.org/wiki?curid=1236048" title="Shefali Shetty">
Shefali Shetty

Shefali Shetty (inaczej Shefali Chhaya / Shefali Shah, ur. w maju 1973) – bollywoodzka aktorka nagrodzona za role w filmie "Satya" i "Gandhi, My Father". Po rozwodzie z popularnym w Indiach aktorem TV (Harsh Chhaya) wyszła za mąż za Vipul Shaha, reżysera "Oczy" i "".

</doc>
<doc id="1236049" url="https://pl.wikipedia.org/wiki?curid=1236049" title="Baldachim (konstrukcja statków powietrznych)">
Baldachim (konstrukcja statków powietrznych)

Baldachim – centralna część górnego płata samolotu dwupłatowego lub górnopłata w układzie parasol, znajdująca się nad kadłubem.
Wadą baldachimu było zasłanianie pilotowi sporego fragmentu nieba, co narażało go na atak. Pole widzenia poprawiano wstawiając w baldachim „okienka” lub obniżając górny płat do poziomu pola widzenia pilota. Radykalne rozwiązanie zastosowano w samolocie Kondor D 6, stosując dwuczęściowy płat, bez baldachimu. Inną próbą rozwiązania tego problemu był tzw. płat Puławskiego.

</doc>
<doc id="1236051" url="https://pl.wikipedia.org/wiki?curid=1236051" title="Niemierzyno (powiat szczecinecki)">
Niemierzyno (powiat szczecinecki)

Niemierzyno – osada w Polsce położona w województwie zachodniopomorskim, w powiecie szczecineckim, w gminie Barwice.
W latach 1975–1998 miejscowość położona była w województwie koszalińskim.
Zobacz też: Niemierzyno

</doc>
<doc id="1236054" url="https://pl.wikipedia.org/wiki?curid=1236054" title="Droga krajowa B50 (Niemcy)">
Droga krajowa B50 (Niemcy)

Droga krajowa 50 () – niemiecka droga krajowa przebiegająca na osi wschód zachód od granicy z Luksemburgiem koło Roth an der Our do węzła "Rheinböllen" na autostradzie A61, gdzie krzyżuje się również z drogą B420 w Nadrenii-Palatynacie.
Droga jest częściowo rozbudowana do drogi o parametrach drogi ekspresowej.
Trasy europejskie.
Droga pomiędzy węzłem "Wittlich" na autostradzie A1 a węzłem "Rheinböllen" na autostradzie A61 jest częścią trasy europejskiej E42 (ok. 74 km).
Miejscowości leżące przy B50.
Obersgegen, Geichlingen, Niedergeckler, Sinspelt, Neuhaus, Oberweis, Bitburg, Albach, Metterich, Dudeldorf, Binsfeld, Niederkail, Landscheid, Burg, Huppenrath, Wittlich, Wengerohr, Platten, Machern, Graach an der Mosel, Kues, Longkamp, Kommen, Hochscheid, Büchenbeuren, Lautzenhausen, Sohren, Niedersohren, Liederbach, Nieder Kostenz, Kirchberg (Hunsrück), Unzenberg, Ohlweiler, Simmern (Hunsrück), Riesweiler, Argenthal, Ellern, Rheinböllen, Grolsheim, Gensingen.

</doc>
<doc id="1236056" url="https://pl.wikipedia.org/wiki?curid=1236056" title="Carlo Nash">
Carlo Nash

Carlo James Nash (ur. 13 września 1973 w Boltonie) – angielski piłkarz występujący na pozycji bramkarza.

</doc>
<doc id="1236057" url="https://pl.wikipedia.org/wiki?curid=1236057" title="Józef Lipski (polityk)">
Józef Lipski (polityk)



</doc>
<doc id="1236061" url="https://pl.wikipedia.org/wiki?curid=1236061" title="Rajat Kapoor">
Rajat Kapoor

Rajat Kapoor (ur. w 1961, रजत कपुर) – indyjski aktor i reżyser. Grał w rolach drugoplanowych w cieszących się uznaniem filmach np. Dil Chahta Hai (2001), Monsunowe wesele (2001), Corporate czy Bheja Fry (2007). Wyreżyserował "Mixed Doubles" i "Mithya".

</doc>
<doc id="1236062" url="https://pl.wikipedia.org/wiki?curid=1236062" title="Odon I (hrabia Blois)">
Odon I (hrabia Blois)

Odon I lub Eudes (ur. ok. 950, zm. 12 marca 996) – hrabia Blois, Chartres, Reims, Provins, Châteaudun i Omois. Syn hrabiego Tybalda I Oszusta i Luitgardy, córki Herberta II, hrabiego Vermandois.
Tytuł hrabiowski odziedziczył po śmierci ojca w 975 r. Związany z hrabiami Vermandois trzymał stronę Karolingów w ich rywalizacji o koronę z Kapetyngami. Jeszcze za życia ojca brał udział w walkach z Odalrykiem, arcybiskupem Reims (zdobył wówczas zamek Coucy), oraz w walkach o kontrolę nad Bretanią.
Stronę Karolingów Odon trzymał nadal po elekcji Hugona Kapeta na króla Francji w 987 r. Rok później u boku Karola Lotaryńskiego brał udział w oblężeniu Laon. W 991 r. obległ zamek Melun, należący do Boucharda, wasala Hugona Kapeta. Król, razem z księciem Normandii Ryszardem I i hrabią Andegawenii Fulkiem III, przybył na odsiecz Melun i zmusił Odona do zwinięcia oblężenia.
Ok. 995 r. Odon rozpoczął wojnę z Fulkiem Andegaweńskim, który już wówczas znajdował się w konflikcie z księciem Godfrydem Bretońskim. Odon sprzymierzył się ze swoim szwagrem, Wilhelmem IV Akwitańskim oraz z Baldwinem IV Flandryjskim. Po stronie Odona wystąpił nawet jego stary nieprzyjaciel Ryszard Normandzki. Zimą 995/996 r. sojusznicy oblegli zamek Fulka Langeais, jednak odsiecz królewska zmusiła ich do odstąpienia spod twierdzy. Odon zmarł niedługo później.
Od ok. 983 r. był żonaty z Bertą Burgundzką (ok. 952 - ok. 1010), córką Konrada Pokojowego, króla Burgundii, i Matyldy, córki Ludwika IV Zamorskiego, króla Franków Zachodnich. Odon i Berta mieli razem pięciu synów i córkę:

</doc>
<doc id="1236063" url="https://pl.wikipedia.org/wiki?curid=1236063" title="Pelagio Galvani">
Pelagio Galvani

Pelagio Galvani, w polskiej literaturze jako Pelagiusz (zm. 30 stycznia 1230 w Montecassino) – hiszpański kardynał.
Wczesne życie.
Na temat jego pochodzenia i życia przed nominacją kardynalską brak pewnych informacji. Siedemnastowieczny historyk portugalski Antonio Macedo, autor dzieła "Lusitania infulata et purpurata", twierdził, że był on Portugalczykiem, jednak w rzeczywistości bardziej prawdopodobne jest, że pochodził z hiszpańskiego królestwa Leonu; wskazują na to jego liczne udokumentowane powiązania (także rodzinne) z tym regionem. Przypuszczalnie wstąpił do zakonu benedyktynów, choć jedynym współczesnym źródłem wskazującym na to jest wzmianka obituarna w nekrologu opactwa Montecassino. Niewątpliwie był znawcą prawa kanonicznego, na co wskazuje jego częste zaangażowanie jako audytor w procesach w kurii rzymskiej, tytuł magisterski, współudział w redagowaniu konstytucji dla kapituły katedralnej w Leonie w 1224 oraz pozostawione przez niego glosy de "Decretum" Gracjana, jednak miejsce jego studiów nie jest znane.
Kardynał.
Prawdopodobnie w 1207 roku Innocenty III mianował go kardynałem diakonem S. Lucia in Septisolio. W 1211 został kardynałem prezbiterem S. Cecilia, a wiosną 1213 biskupem diecezji suburbikarnej Albano. Sygnował bulle papieskie wydane między 2 października 1207 a 26 stycznia 1230. Legat w Konstantynopolu 1213-1215; w trakcie tej legacji bezskutecznie próbował narzucić zwierzchnictwo Rzymu prawosławnemu greckiemu duchowieństwu. Uczestniczył w IV Soborze na Lateranie w 1215 oraz w papieskiej elekcji 1216. 1218-21 jako legat papieża Honoriusza III dowodził V krucjatą. Pod jego naciskiem krzyżowcy dwukrotnie odrzucali korzystne propozycje pokojowe sułtana Egiptu Al-Kamila. Jego błędy, a zwłaszcza uporczywe dążenia do podboju całego Egiptu doprowadziły w ostateczności do klęski wyprawy. Następnie przez pewien czas pozostawał jeszcze w łacińskich posiadłościach na Wschodzie (Akkon, Cypr), zajmując się sprawami lokalnych kościołów. Pod koniec 1222 roku powrócił do pracy w kurii, gdzie reprezentował hiszpańskie interesy. Brał udział w papieskiej elekcji 1227; po wyborze kardynała Ugolino Conti di Segni na papieża Grzegorza IX (19 marca 1227) został nowym dziekanem Kolegium Kardynałów. Wspierał Honoriusza III i Grzegorza IX w sporze z cesarzem Fryderykiem II. Zmarł w klasztorze na Montecassino i tam został pochowany.
Bibliografia.
Werner Maleczek, "Papst und Kardinalskolleg von 1191 bis 1216", Wiedeń 1984, s. 166-169

</doc>
<doc id="1236066" url="https://pl.wikipedia.org/wiki?curid=1236066" title="Pasieka (województwo zachodniopomorskie)">
Pasieka (województwo zachodniopomorskie)

Pasieka – osada w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.
Zobacz też: Pasieka

</doc>
<doc id="1236067" url="https://pl.wikipedia.org/wiki?curid=1236067" title="Ryan Taylor">
Ryan Taylor

Ryan Anthony Taylor (ur. 19 sierpnia 1984 w Liverpoolu) – angielski piłkarz występujący na pozycji obrońcy.
Kariera klubowa.
Swoją karierę piłkarską Taylor rozpoczął w roku 2002 w zespole Tranmere Rovers. W drużynie tej zadebiutował 10 września w spotkaniu Pucharu Ligi z Hartlepool United. W spotkaniu tym zdobył także swoją pierwszą bramkę. W lidze pierwszy występ zaliczył 14 września w pojedynku z Brentford. Pierwsze trafienie w League One zaliczył natomiast 14 grudnia w meczu z Northampton Town. Swój pierwszy sezon w Tranmere Rovers zakończył z 25 ligowymi występami. Przez następne dwa sezony Taylor również był podstawowym zawodnikiem swojego klubu i występował kolejno w 30 i 43 ligowych spotkaniach. Łącznie w drużynie Tranmere Rovers zaliczył niemal 100 występów oraz zdobył 14 bramek.
W lipcu 2005 roku za kwotę 750 tysięcy funtów przeszedł do Wigan Athletic. W Premier League swój pierwszy występ zaliczył 20 sierpnia w przegranym 1:0 spotkaniu z Charltonem Athletic. Pierwszą bramkę dla Wiganu Taylor zdobył 25 października w pojedynku Pucharu Ligi z Watford. Debiutancki sezon w nowym zespole zakończył z 11 ligowymi występami. 25 lutego 2007 roku w wygranym 1:0 meczu z Newcastle United zdobył swoją pierwszą bramkę w Premier League, sezon 2006/2007 zakończył natomiast z 16 występami. W następnych rozgrywkach wystąpił natomiast w 18 meczach, w których zdobył trzy bramki. W Wiganie Anglik grał jeszcze przez pół sezonu, po czym, w lutym 2009 roku przeszedł do Newcastle United.
W drużynie tej zadebiutował 7 lutego w meczu z West Bromwich Albion.
Kariera reprezentacyjna.
W roku 2005 wystąpił w czterech spotkaniach reprezentacji Anglii do lat 21.

</doc>
<doc id="1236068" url="https://pl.wikipedia.org/wiki?curid=1236068" title="Tocsin">
Tocsin

Tocsin – drugi album grupy Xmal Deutschland, wydany w 1984 roku.
Lista utworów.
Utwory Incubus succubus II oraz Vito nie były dostępne na angielskim wydaniu winylowym albumu.

</doc>
<doc id="1236070" url="https://pl.wikipedia.org/wiki?curid=1236070" title="Tybald II (hrabia Blois)">
Tybald II (hrabia Blois)

Tybald II (ur. ok. 985, zm. 11 lipca 1004) – hrabia Blois, Châteaudun, Chartres i Reims, syn hrabiego Odona I i Berty, córki Konrada Pokojowego, króla Burgundii.
Tytuły hrabiowskie odziedziczył po śmierci ojca w 996 r. Zmarł już w roku 1004. Nigdy się nie ożenił i nie pozostawił potomstwa. Jego następcą został jego młodszy brat, Odon II.

</doc>
<doc id="1236071" url="https://pl.wikipedia.org/wiki?curid=1236071" title="Fetisch">
Fetisch

Fetisch – pierwszy album grupy Xmal Deutschland, wydany w 1983 roku. Płytę promował singel z utworem „Qual”.

</doc>
<doc id="1236075" url="https://pl.wikipedia.org/wiki?curid=1236075" title="Michel Galabru">
Michel Galabru

Michel Louis Edmond Galabru (ur. 27 października 1922 w Safi, zm. 4 stycznia 2016 w Paryżu) – francuski aktor komediowy wywodzący się z Comédie-Française, scenarzysta i reżyser.
Życiorys.
Michel Galabru był synem Paula Galabru (1892–1988), inżyniera i profesora École nationale des ponts et chaussées oraz Yvonne Payré (1895-1979). Spędził pierwsze 7 lat w Maroku, gdzie jego ojciec brał udział w budowaniu mostu w Safi. Następną część dzieciństwa spędził w Le Bousquet-d’Orb. Miał dwóch braci Marca (1929–2014), lekarza i drugiego, który zmarł na gruźlicę w wieku 18 lat. Na początku chciał zostać piłkarzem.
Od 1949 wystąpił w blisko 190 filmach, także telewizyjnych, debiutując jako Grzegorz Dyndała albo mąż zmieszany, w komedii Moliera a na dużym ekranie w 1951 w filmie Ma femme, ma vache et moi. Odtwórca ról drugoplanowych, znany przede wszystkim jako komendant posterunku żandarmerii z Saint-Tropez, Jérôme Gerber.
Galabru zapoznał się i zaprzyjaźnił z Louisem de Funèsem w 1964 na planie filmu "Żandarm z Saint-Tropez". Do swojej śmierci de Funès był jego najbliższym przyjacielem, osobą pomagającą mu na planie w trudnych chwilach.
Aktor zmarł we śnie 4 stycznia 2016 roku w Paryżu, w wieku 93 lat. Uroczystości pogrzebowe odbyły się 12 stycznia 2016 w Paryżu. Po mszy świętej w Kościele świętego Rocha aktor został pochowany na Cmentarzu Montmartre.
Życie prywatne.
Żonaty z Anne Jacquot, następnie z Claude Etevenon. Miał córkę Emmanuelle i synów Jeana i Philippe.

</doc>
<doc id="1236077" url="https://pl.wikipedia.org/wiki?curid=1236077" title="Viva (album Xmal Deutschland)">
Viva (album Xmal Deutschland)

Viva – trzeci album grupy Xmal Deutschland, wydany w 1987 roku. Utwór numer 1 została wyprodukowany przez Hugh Cornwella - lidera zespołu The Stranglers. Inżynierem dźwięku był Barry Hammond a wszystko odbyło się w Chipping Norton Studios. 
Utwory 2-8 oraz 10-12 zostały wyprodukowane przez Gavina MacKillopa oraz zespół X-Mal Deutschland. Zmiksowane zostały przez Gavina MacKillopa w Brunwey Studios Hamburg and the Manor w roku 1986. 
Utwór numer 9 został wyprodukowany przez Micka Glossopa dla Smoothside Productions Ltd. Zarejestrowano go w Brunwey Studios, w Hamburgu w sierpniu 1985. 

</doc>
<doc id="1236080" url="https://pl.wikipedia.org/wiki?curid=1236080" title="Cmentarz Bajkowa">
Cmentarz Bajkowa

Cmentarz Bajkowa (, "Bajkowe kładowyszcze") – cmentarz w Kijowie, zabytek kultury o dużym znaczeniu symbolicznym dla Ukraińców. Powstał w 1834 roku i jest jedną z najstarszych nekropolii na Ukrainie. Zajmuje powierzchnię 72 hektarów. Jego nazwa wywodzi się od rosyjskiego generała Siergieja Bajkowa, do którego na początku XIX wieku należały te tereny.
Historia.
Cmentarz został założony jako wspólna nekropolia dla wyznawców prawosławia, katolicyzmu i protestantyzmu – zmarli byli chowani w trzech oddzielnych sektorach (każdy z własną kaplicą). W latach osiemdziesiątych XIX wieku nekropolię podzielono na dwie części: starą i nową. Do nowego cmentarza prowadzą trzy bramy główne stylizowane na kaplice: prawosławną, katolicką i luterańską. W 1884 na terenie nowej części zbudowano cerkiew Wozniesieńską (Wniebowstąpienia Pańskiego). 
Na cmentarzu do dziś zachowało się około 20 kaplic grobowych autorstwa znanych architektów kijowskich, między innymi Władysława Horodeckiego i Władimira Nikołajewa. 
Dużą stratą dla ukraińskiej kultury było zniszczenie podczas II wojny światowej archiwum cmentarnego.
Znani Polacy pochowani na cmentarzu.
Część katolicka jest położona w południowo-zachodniej części starego cmentarza. Znajduje się tam również kwatera 114 polskich żołnierzy poległych w Kijowie i jego okolicach podczas wojny 1920. W styczniu 1938 na cmentarzu (na tzw. „Bajkowej Górze”) poległych Polaków z 1920 został odsłonięty Krzyż-Pomnik.

</doc>
<doc id="1236082" url="https://pl.wikipedia.org/wiki?curid=1236082" title="William Hicks">
William Hicks

William Hicks (znany także jako Hicks Pasza, ur. 1830, zm. 5 listopada 1883) − brytyjski pułkownik.
Podczas powstania Mahdiego, dowodząc siłami egipskimi, poniósł klęskę w bitwie pod El-Obeid, w której zginął.

</doc>
<doc id="1236084" url="https://pl.wikipedia.org/wiki?curid=1236084" title="Devils">
Devils

Devils – czwarty i ostatni album grupy Xmal Deutschland, wydany w 1989 roku. Album nagrany został w Hammertone studio w Düsseldorfie oraz w Pilot studios w Monachium. Producentem był Henry Staroste. Album został zmiksowany w Chateau du Pape w Hamburgu przez Paula Corketta.

</doc>
<doc id="1236088" url="https://pl.wikipedia.org/wiki?curid=1236088" title="Woolungazaur">
Woolungazaur

Woolungasaurus – rodzaj plezjozaura z rodziny Elasmosauridae, żyjącego w kredzie na terenie Australii. Nazwa "Woolunga" pochodzi od aborygeńskiego mitycznego gada.
Woolungazaur osiągał prawdopodobnie długość 9,5 metra. Być może rodził młode pod wodą lub wychodził na brzeg, by złożyć jaja (jak dzisiejsze żółwie). Persson uważa, że zwierzę było blisko spokrewnione z północnoamerykańskim hydralmozaurem.
Szczątki plezjozaura przydzielonego do gatunku "Woolungasaurus glendowerensis" (46 kręgów, żebra, kości przednich kończyn i obręczy barkowej oraz fragmenty kości kończyn tylnych) odkryto na terenie stanu Queensland, w formacji Wallumbilla, w warstwie reprezentującej alb, około 112-100 milionów lat temu. Szczątki innego woolungazaura (12 kręgów), którego przynależność gatunkowa nie została zdefiniowana, odkryto w formacji Maree (nieokreślony bliżej przedział kredy), w południowej Australii (okolice jeziora Eyre). Ponadto dysponujemy czaszką z Yamborra Creek, (okolice Maxweltown w Queensland), opisaną przez Perssona w roku 1982 i uznawaną za należącą do woolungazaura. Posiada ona na swej powierzchni ślady ugryzień zostawionych prawdopodobnie przez kronozaura, którego szczątki odkryto także na terenie Australii.
Woolungazaurus, zdaniem swojego odkrywcy, P. O. Perssona, stanowił przykład ewolucji mozaikowej. Jest tak, ponieważ obok cech zaawansowanych, jak wydłużona szyja, posiadał pewne cechy pierwotne. Na przykład, w miejscu styku kości kruczych nie tworzył się sercowaty otwór, charakterystyczny dla przedstawicieli jego rodziny żyjących w kredzie.

</doc>
<doc id="1236089" url="https://pl.wikipedia.org/wiki?curid=1236089" title="Woolungasaurus">
Woolungasaurus



</doc>
<doc id="1236091" url="https://pl.wikipedia.org/wiki?curid=1236091" title="Vijay Raaz">
Vijay Raaz

Vijay Raaz (विजय राज़, inaczej: Vijay Raaj / Vijay Raj) (ur. 5 czerwca 1969) – bollywoodzki aktor. Przełomową dla niego rolą była postać Dubeyji w filmie Monsunowe wesele. Gra w wielu drugoplanowych, przeważnie komediowych rolach, ale też dramatycznych np. przyjaciela bohatera granego przez Vivek Oberoi w "Towarzystwo". W roli głównej w cieszącym się popularnością Raghu Romeo.
W lutym 2005 roku Raaz był aresztowany w Dubaju podczas kręcenia "Deewane Huye Pagal" – za posiadanie narkotyków.

</doc>
<doc id="1236092" url="https://pl.wikipedia.org/wiki?curid=1236092" title="Milan Cabrnoch">
Milan Cabrnoch

Milan Cabrnoch (ur. 6 sierpnia 1962 w Čáslaviu) – czeski polityk i lekarz, poseł do Parlamentu Europejskiego VI i VII kadencji.
Życiorys.
W 1986 ukończył studia medyczne na Wydziale Pediatrii Uniwersytecie Karola w Pradze. Do 1994 praktykował jako lekarz, następnie do 1998 pełnił funkcję dyrektora departamentu w Ministerstwie Zdrowia, a następnie wiceministra w tym resorcie.
W 1995 wstąpił do Obywatelskiej Partii Demokratycznej, w 2000 wszedł w skład rady wykonawczej tej partii. W latach 1998–2004 był członkiem zarządu miasta Kolín i jednocześnie deputowanym do Izby Poselskiej, w której zajmował stanowisko wiceprzewodniczącego Komisji Parlamentarnej ds. Polityki Socjalnej i Zdrowia. W 2004 został wybrany do Parlamentu Europejskiego. Brał udział w pracach Komisji Zatrudnienia i Spraw Socjalnych i Delegacji do komisji współpracy parlamentarnej UE-Rosja. W wyborach w 2009 uzyskał reelekcję.

</doc>
<doc id="1236094" url="https://pl.wikipedia.org/wiki?curid=1236094" title="Zdeňka Hledíková">
Zdeňka Hledíková

Zdeňka Hledíková (ur. 23 października 1938 w Pradze, zm. 13 listopada 2018) – czeska historyk i archiwistka.
Była profesorem w katedrze nauk pomocniczych i archiwistyki na Wydziale Filozoficznym Uniwersytetu Karola w Pradze. Była także kierownikiem Czeskiego Instytutu Historycznego w Rzymie. Specjalizowała się w historii średniowiecza, dziejach Kościoła i paleografii.

</doc>
<doc id="1236095" url="https://pl.wikipedia.org/wiki?curid=1236095" title="Skowyrowice">
Skowyrowice

Skowyrowice – dawna kolonia w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.
Uchwałą Nr XIII/62/07 Rady Miejskiej w Resku z dnia 28 września 2007, gmina Resko wystąpiła z wnioskiem do Ministra Spraw Wewnętrznych i Administracji o zniesienie nazwy miejscowości Skowyrowice, co nastąpiło 1 stycznia 2009.

</doc>
<doc id="1236098" url="https://pl.wikipedia.org/wiki?curid=1236098" title="Kapnias">
Kapnias



</doc>
<doc id="1236100" url="https://pl.wikipedia.org/wiki?curid=1236100" title="Kienesa w Charkowie">
Kienesa w Charkowie

Kienesa w Charkowie (ros. "Харьковская кенасса" / "Charkowskaja kienassa") – kienesa karaimska znajdująca się w Charkowie, na rogu ulic Jana Gamarnika i Kuzniecznoj.
Kienesa została zbudowana w latach 1891-1893 według projektu W. S. Pokrowskiego. Do czasu jej wzniesienia dom modlitewny karaimów znajdował się w wynajmowanym pomieszczeniu. W czasach sowieckich kienesa została znacjonalizowana - umieszczono w niej urząd zajmujący się transportem. Po 1991 roku zwrócono ją wspólnocie religijnej. Pełni obecnie funkcję karaimskiego domu modlitwy.

</doc>
<doc id="1236102" url="https://pl.wikipedia.org/wiki?curid=1236102" title="ABN AMRO World Tennis Tournament 2008">
ABN AMRO World Tennis Tournament 2008

ABN AMRO World Tennis Tournament 2008 – tenisowy turniej ATP World Tour rangi ATP International Series Gold z cyklu Rotterdam Open rozgrywany w dniach 16–24 lutego 2008 roku w Rotterdamie na kortach twardych w hali o puli nagród 824 000 euro.

</doc>
<doc id="1236105" url="https://pl.wikipedia.org/wiki?curid=1236105" title="Odon II (hrabia Blois)">
Odon II (hrabia Blois)

Odon II lub Eudes le Champenois (ur. ok. 990, zm. 15 listopada 1037 pod Bar-le-Duc) – hrabia Blois, Chartres, Châteaudun, Provins, Reims i Tours od 1004 r., oraz hrabia Troyes i Meaux od 1022 r., młodszy syn hrabiego Odona I i Berty, córki Konrada Pokojowego, króla Burgundii.
Panowanie Odona charakteryzowało się ciągłymi wojnami z sąsiadami, których terytoria chciał zająć Odon, oraz z królami Francji, którzy byli suwerenami hrabiego. Wojowniczy hrabia organizował nawet wyprawy, które miały mu przynieść koronę Italii lub Burgundii.
Jego pierwszą żoną była Matylda, córka Ryszarda I Normandzkiego i Gunnory. Po jej śmierci w 1006 r. Odon rozpoczął spór ze szwagrem Ryszardem II Dobrym o posag Matyldy, który stanowiła część miasta Dreux. Spór rozstrzygnął w 1007 r. ojczym Odona (drugi mąż jego matki Berty) Robert II Pobożny, król Francji, który przyznał Dreux Odonowi.
Hrabia dążył również do podporządkowania sobie Turenii. Tu jednak napotkał opór ze strony hrabiego Andegawenii Fulka III, który również chciał rozciągnąć swoją władzę nad te tereny. Do decydującej bitwy doszło 6 lipca 1016 r. pod Pontlevoy. Odon oblegał wówczas zamek Montrichard i został zaskoczony nagłym pojawieniem się Fulka. Zdołał jednak stawić siłom Andegawena skuteczny spór i jego wojska zyskały przewagę w bitwie. Losy starcia rozstrzygnął jednak atak Herberta z Maine na zachodnią flankę wojsk Odona. Hrabia uciekł z pola bitwy, a jego wojska zostały rozbite. Bitwa ta ustaliła równowagę sił w dolinie Loary na długie lata. Nie zmieniła tego nieudana próba Odona zdobycia zamku Saumur w 1025 r.
W 1022 r. zmarł kuzyn Odona, Stefan I z Szampanii. Odon wykorzystał tę sytuację i opanował Troyes. Następnie zaatakował Eblesa, arcybiskupa Reims, i księcia Teodoryka Lotaryńskiego. Wówczas król Francji i cesarz Henryk II Święty zawarli sojusz i wspólnymi siłami pokonali Odona. Hrabia musiał oddać arcybiskupowi Eblesowi hrabstwo Reims.
Baronowie lombardzcy zaoferowali Odonowi koronę królestwa Italii, ale hrabia odmówił nie chcąc pogarszać swoich stosunków z królem Francji. W 1032 r., po śmierci Rudolfa III, zaatakował królestwo Burgundii. Ponownie zawiązała się przeciwko niemu koalicja francusko-cesarska i ponownie Odon musiał zrezygnował ze swoich ambicji.
Hrabia zginął w 1037 r. podczas potyczki pod Bar-le-Duc podczas kolejnego najazdu na Lotaryngię.
Ze swoją pierwszą żoną, Matyldą, nie doczekał się potomstwa. Jego drugą żoną była Ermengarda, córka Roberta I, hrabiego Owernii, i Ermengardy, córki Wilhelma I, hrabiego Prowansji. Odon i Ermengarda mieli razem dwóch synów i dwie córki:

</doc>
<doc id="1236107" url="https://pl.wikipedia.org/wiki?curid=1236107" title="Dwada Jawara">
Dwada Jawara



</doc>
<doc id="1236119" url="https://pl.wikipedia.org/wiki?curid=1236119" title="Nauplius">
Nauplius



</doc>
<doc id="1236120" url="https://pl.wikipedia.org/wiki?curid=1236120" title="SAP Open 2008">
SAP Open 2008

SAP Open 2008 – tenisowy turniej ATP World Tour rangi ATP International Series z cyklu SAP Open rozgrywany w dniach 16–24 lutego 2008 roku w San Jose na kortach twardych w hali o puli nagród 436 000 dolarów amerykańskich.

</doc>
<doc id="1236122" url="https://pl.wikipedia.org/wiki?curid=1236122" title="Pierścień rybaka (powieść)">
Pierścień rybaka (powieść)

Pierścień rybaka (fr. "Anneau du pêcheur") – powieść z 1995 roku, której autorem jest francuski pisarz Jean Raspail.
Przekład polski – Marian Miszalski, Klub Książki Katolickiej, Poznań 2005. Autor sięga do mrocznego okresu w historii Kościoła, jakim była wielka schizma zachodnia. Narracja jest prowadzona dwutorowo, gdyż akcja rozgrywa się zarówno w średniowieczu, jak i w czasach współczesnych.
Osnową powieści są losy antypapieża Benedykta XIII i jego następców, gdyż według autora linia papieży awiniońskich nie wygasła wraz z Benedyktem XIII i jego ostatnim następcą Klemensem VIII, ale trwała aż do naszych czasów. Wyboru Klemensa VIII nie uznał za ważny ostatni kardynał Benedykta XIII – Jan Carrier. Gdy Klemens VIII abdykował i poddał się jurysdykcji papieża Marcina V, Jan Carrier wybrał na papieża z linii awiniońskiej Bernarda Garniera, dziekana kapituły katedralnej w Rodez, który przybrał imię Benedykta XIV. Ten podniósł do godności kardynalskiej kilku swoich towarzyszy. Pozostanie z nich tylko Jan Farald, który po śmierci Benedykta wybierze na papieża Jana Carriera – Benedykta XIV. Od niego zaś będzie się ciągnąć nieprzerwany łańcuch Benedyktów, którzy strzec będą sukcesji apostolskiej. Ostatni z nich to Gerard de Vallac, który, jako swą ostatnią misję, podejmuje próbę dotarcia do Rzymu, aby tam umrzeć. W poszukiwaniach ostatniego Benedykta uczestniczy bp Cassini z Watykanu oraz jego współpracownik, o. Włodzimierz Nykas.
Przedstawiając w sposób bardzo sugestywny papiestwo XIV i XV w., autor stara się ukazać Kościół z jednej strony jako instytucję i organizację pełną ludzkich błędów, rozdzieraną sporami, których fundamentem są pycha, zawiść, przywiązanie do bogactw materialnych i władzy, a z drugiej strony jako rzeczywistość nadprzyrodzoną i depozytariusza łaski bożej. Spoza zamętu spowodowanego schizmą wyłania się obraz Kościoła, który jest nosicielem prawdy.

</doc>
<doc id="1236124" url="https://pl.wikipedia.org/wiki?curid=1236124" title="Okropnie Wyczerpujące Testy Magiczne">
Okropnie Wyczerpujące Testy Magiczne



</doc>
<doc id="1236125" url="https://pl.wikipedia.org/wiki?curid=1236125" title="Owutemy">
Owutemy



</doc>
<doc id="1236126" url="https://pl.wikipedia.org/wiki?curid=1236126" title="Okropnie wyczerpujące testy magiczne">
Okropnie wyczerpujące testy magiczne



</doc>
<doc id="1236127" url="https://pl.wikipedia.org/wiki?curid=1236127" title="Pływik">
Pływik

Pływik (łac. "nauplius") – pierwsze stadium larwalne większości niższych skorupiaków. Jej ciało nie jest segmentowane, ma trzy pary odnóży, jedno oko pływikowe (naupliusowe) zbudowane z oczek pigmentowanych, oraz dobrze zróżnicowane narządy wewnętrzne. Prowadzi życie planktonowe poruszając się przy pomocy odnóży. Żywi się planktonem drobniejszym od siebie i materią organiczną.
Larwa tego typu występuje m.in. u małżoraczków, wąsonogów, widłonogów i skrzelonogów.

</doc>
<doc id="1236128" url="https://pl.wikipedia.org/wiki?curid=1236128" title="Louis Faidherbe">
Louis Faidherbe

Louis Léon César Faidherbe (ur. 3 czerwca 1818 w Lille, zm. 29 września 1889 w Paryżu) – francuski generał, gubernator Senegalu w latach 1854–1861 oraz 1863–1865. Twórca jednostki wojskowej znanej jako Senegalscy Tyralierzy.

</doc>
<doc id="1236129" url="https://pl.wikipedia.org/wiki?curid=1236129" title="Anita Görbicz">
Anita Görbicz

Anita Görbicz (ur. 13 maja 1983 w Veszprém) – węgierska piłkarka ręczna, reprezentantka kraju. Obecnie występuje w węgierskim Győri ETO KC, z którym jest związana nieprzerwanie od początku sportowej kariery. Gra na pozycji środkowej rozgrywającej. Wicemistrzyni Świata 2003 i brązowa medalistka mistrzostw Świata 2005. Dwukrotna brązowa medalistka mistrzostw Europy 2004 i 2012. Najlepsza piłkarka ręczna na Świecie 2005.
Sukcesy.
reprezentacyjne.
Mistrzostwa świata:
Mistrzostwa Europy:
klubowe.
Mistrzostwa Węgier:
Puchar Węgier:
Puchar EHF:
Puchar Zdobywców Pucharów:
Liga Mistrzyń:
Rekordy.
W lidze węgierskiej wystąpiła w 287 meczach, zdobywając przy tym 1664 bramek.

</doc>
<doc id="1236131" url="https://pl.wikipedia.org/wiki?curid=1236131" title="Standardowe Umiejętności Magiczne">
Standardowe Umiejętności Magiczne



</doc>
<doc id="1236133" url="https://pl.wikipedia.org/wiki?curid=1236133" title="De-Lovely">
De-Lovely

De-Lovely – brytyjsko-amerykański film biograficzny z 2004 roku w reżyserii Irwina Winklera. Obraz opowiada o życiu słynnego kompozytora Cole'a Portera, amerykańskiego twórcy muzyki rozrywkowej i autora musicali.
Fabuła.
Będący na łożu śmierci Cole Porter zostaje zaproszony przez tajemniczego reżysera na próbę musicalu poświęconego swojemu życiu. Na scenie pojawiają się wszystkie bliskie mu osoby, które mają wystąpić w tej opowieści. Cole i jego towarzysz przenoszą się do przeszłości, oglądając poszczególne sceny, rozmawiają o muzyce, życiu, miłości, przyjaźni. Rok 1918. Cole Porter – zdolny kompozytor, autor piosenek – króluje na salonach. Pewnego dnia na przyjęciu poznaje piękną rozwódkę Lindę Lee Thomas. Między parą rodzi się przyjaźń i uczucie, a wkrótce zapada też decyzja o małżeństwie. Cole nie ukrywa swoich homoseksualnych skłonności, zaś Linda jest jego oparciem.
Nagrody i nominacje.
Złote Globy 2004
Nagroda Satelita 2004

</doc>
<doc id="1236134" url="https://pl.wikipedia.org/wiki?curid=1236134" title="MKJ-28">
MKJ-28

MKJ-28 – nazwa prototypu minikomputera III generacji o 16-bitowym słowie maszynowym, który produkowany był od 1975 roku, początkowo jako SMC-3, a następnie jako PRS-4. Prototyp powstał w drugiej połowie 1973 r. w Zakładzie Automatyzacji Powierzchniowej wchodzącym w skład Zakładów Konstrukcyjno-Mechanizacyjnych Przemysłu Węglowego w Katowicach. 
Prototyp, według pomysłu dr. inż. Jerzego Pilcha-Kowalczyka (wtedy magistra), zaprojektował, skonstruował i uruchomił dr inż. Krystian Żymełka (wtedy magister). Pomysł polegał na zaprojektowaniu sprzętu w sposób zapewniający pełną zgodność logiczną z minikomputerami Hewlett Packard: HP2114B, HP2115A, HP2116C. Pozwoliło to na wykorzystanie oprogramowania systemowego i narzędziowego tych komputerów, dzięki czemu czas realizacji od pomysłu do działającego prototypu skrócono do ~5 miesięcy. W projekcie uczestniczył także mgr inż. Marek Mokrosz, który zaprojektował dekoder rozkazów oraz zespół pomocniczy montujący poszczególne moduły minikomputera. Podstawowym źródłem informacji pozwalających zrealizować projekt był podręcznik programisty „A Pocket Guide to Hewlett Packard Computers” (wydanie Hewlett Packard Company 11000 Wolfe Road, Cupertino, California 95014 z 07/1970 r.).
Prototyp minikomputera składał się z ferrytowej pamięci operacyjnej firmy Techtra o pojemności 8k słów 16-bitowych (taka była do dyspozycji chociaż dostępny zakres adresacji był 4-krotnie większy), sześciu pakietów procesora oraz dwóch kart interfejsu, jednej do czytnika CT-1001 i perforatora DT-105 taśmy 8. kanałowej oraz drugiej do teledrukarki (teletype’u) ASR-33. Pakiety procesora i karty interfejsu wykonano w standardzie mechaniki CAMAC i umieszczono w kasecie tego samego standardu.
Zastosowania.
Po zakończeniu badania zgodności z minikomputerem HP2114B, prototyp MKJ-28 wykorzystano w systemie nazwanym Baza Danych Naczelnego Dyrektora ZKMPW. Baza zawierała dane o zasobach ludzkich i materialnych ZKMPW. W celu łatwego wykorzystania danych wyposażono minikomputer MKJ-28 w monitor ekranowy FACIT 6401, który zainstalowano w gabinecie naczelnego dyrektora. Dedykowane oprogramowanie umożliwiało modyfikowanie oraz analizę zasobów według różnych kryteriów. Naczelny dyrektor korzystał z bazy w czasie narad i wizyt gości. Robiło to na nich wielkie wrażenie.

</doc>
<doc id="1236138" url="https://pl.wikipedia.org/wiki?curid=1236138" title="Tybald III (hrabia Blois)">
Tybald III (hrabia Blois)

Tybald III (ur. 1012, zm. 29 września 1089) – hrabia Blois, Troyes i Meaux, najstarszy syn hrabiego Odona II i Ermengardy, córki Roberta I, hrabiego Owernii.
Po śmierci ojca w 1037 odziedziczył tytuły hrabiego Blois, Tours, Chartres, Châteaudun, Sancerre, Château-Thierry, Provins i Saint-Florentin. Pozostałe hrabstwa (Troyes, Meaux i Vitry), przypadły młodszemu bratu Tybalda, Stefanowi II. Tybald odebrał je w 1066 swojemu bratankowi, Odonowi II.
Od początku swoich rządów w Blois Tybald spiskował przeciwko królowi Francji Henrykowi I. W 1044 został jednak pokonany przez króla i wzięty do niewoli. Wolność odzyskał za cenę zrzeczenia się hrabstwa Tours. W późniejszych latach Tybald zbliżył się do dworu królewskiego i zyskał wielkie wpływy we Francji. Wykorzystał je w 1066 do przejęcia posiadłości swojego zmarłego bratanka. W 1074 przekazał rządy na Blois, Châteaudun i Chartres swojemu synowi, Henrykowi. Zmarł w 1089.
Pierwszą żoną Tybalda była Gersenda, córka Herberta I, hrabiego Maine. Miał z nią jednego syna:
Drugą żoną Tybalda został Alicja de Crepy, córka Raoula IV de Vexin, hrabiego Valois, i Adeli, córki Nochera III, hrabiego de Bar-sur-Aube. Tybald i Alicja mieli razem trzech synów:

</doc>
<doc id="1236140" url="https://pl.wikipedia.org/wiki?curid=1236140" title="Skorupiaki niższe">
Skorupiaki niższe

Skorupiaki niższe, członowce, podraczki (Entomostraca) – wyróżniany dawniej parafiletyczny takson skorupiaków (w zależności od autora w randze działu systematycznego, gromady lub podgromady). Obejmował zwierzęta wyłącznie wodne, w większości przypadków o drobnych rozmiarach ciała. Ich ośrodkowy układ nerwowy ma mózg złożony tylko z przodomóżdża i śródmóżdża (brak tyłomożdża). Odnóża na tułowiu oraz czułki drugiej pary są najczęściej dwugałęziowe. Odwłok w większości przypadków pozbawiony jest odnóży.
Zaliczano doń:

</doc>
<doc id="1236147" url="https://pl.wikipedia.org/wiki?curid=1236147" title="Dmitrij Kossikowski">
Dmitrij Kossikowski

Dmitrij Władimirowicz Kossikowski, ros. Дмитрий Владимирович Коссиковский (ur. 2 stycznia 1882 r. w guberni petersburskiej, zm. 21 kwietnia 1944 r. w Belgradzie) – rosyjski wojskowy (generał major), oficer Rosyjskiego Korpusu Ochronnego podczas II wojny światowej.
Ukończył imperatorską szkołę prawniczą. Od 1903 r. służył ochotniczo w kawalergardzkim pułku kawaleryjskim. W sierpniu 1904 r. otrzymał stopień korneta. Uczestniczył w wojnie rosyjsko-japońskiej w latach 1904-1905. Do 1906 r. służył jako chorąży w 2 wierchnieudinskim kozackim pułku kawalerii, a następnie powrócił do macierzystego kawalergardzkiego pułku kawaleryjskiego. Brał udział w I wojnie światowej. W 1914 r. został sztabsrotmistrzem w szwadronie jego pułku kawalerii. Został ranny podczas ciężkich walk w Prusach Wschodnich. W 1915 r. powrócił na front do macierzystego pułku. Walczył na froncie południowo-zachodnim. Latem 1916 r. został awansowany do stopnia rotmistrza. Był odznaczony Orderem Św. Jerzego 4 klasy. Po rewolucji lutowej 1917 r., jego pułk został wycofany na tyły, gdzie pełnił zadania garnizonowe w kolejowych stanicach Kazatin i Szepietowka, a po rewolucji bolszewickiej został rozpuszczony. W listopadzie 1918 r. rtm. D. W. Kossikowski przystąpił w Noworosyjsku do białych. Został oficerem w plutonie konnych zwiadowców mieszanego pułku gwardyjskiego. W styczniu 1919 r. objął dowodzenie szwadronem, w który został rozwinięty pluton. Od wiosny tego roku walczył z bolszewikami na Krymie. W czerwcu w stopniu pułkownika został dowódcą dywizjonu kawalerii w 1 gwardyjskim mieszanym pułku kirasjerów. Od marca 1920 r. dowodził dywizjonem kawalerii w gwardyjskim pułku kawaleryjskim. Od kwietnia do czerwca tego roku dowodził całym pułkiem. Po ewakuacji wojsk białych z Krymu do Gallipoli w listopadzie 1920 r., zamieszkał latem 1921 r. w Królestwie SHS. W latach 30. został nominalnie awansowany na generała majora. W okresie II wojny światowej podjął współpracę z Niemcami. Służył w Rosyjskim Korpusie Ochronnym.
Linki zewnętrzne.
Biografia gen. Dmitrija W. Kossikowskiego (jęz. rosyjski)

</doc>
<doc id="1236150" url="https://pl.wikipedia.org/wiki?curid=1236150" title="Wielkie życie (film 2004)">
Wielkie życie (film 2004)

Wielkie życie (ang. "Beyond the Sea") – amerykański film muzyczny oparty na biografii Bobby’ego Darina.
Nagrody i nominacje.
Złote Globy 2004

</doc>
<doc id="1236153" url="https://pl.wikipedia.org/wiki?curid=1236153" title="Erigone">
Erigone



</doc>
<doc id="1236155" url="https://pl.wikipedia.org/wiki?curid=1236155" title="Bolesław II Śmiały">
Bolesław II Śmiały



</doc>
<doc id="1236157" url="https://pl.wikipedia.org/wiki?curid=1236157" title="Pomnik Kościuszkowców">
Pomnik Kościuszkowców

Pomnik Kościuszkowców – monument znajdujący się u zbiegu ulic Wybrzeże Szczecińskie i Okrzei w dzielnicy Praga-Północ w Warszawie. Upamiętnia próby niesienia pomocy powstaniu warszawskiemu podejmowane przez żołnierzy 1 Dywizji Piechoty im. Tadeusza Kościuszki.
Opis.
14 września 1944 oddziały 1 Armii Wojska Polskiego i Armii Czerwonej wyzwoliły spod okupacji niemieckiej prawobrzeżną część miasta. Polskie oddziały podjęły wtedy, zakończoną niepowodzeniem, próbę udzielenia pomocy walczącym powstańcom przeprawiając się przez Wisłę w rejonie przyczółka czerniakowskiego i na Kępie Potockiej.
Przewodniczącym społecznego komitetu budowy pomnika upamiętniającym te wydarzenia został Włodzimierz Sokorski. Wiosną 1979 ogłoszono konkurs na projekt monumentu pod hasłem „...ale najpiękniejszy jest naszej Wisły brzeg”, gdzie spośród 30 zgłoszonych prac wybrano projekt Andrzeja Kastena. Pomnik miał stanąć w 1980, jednak plany te pokrzyżował zryw „Solidarności” i stan wojenny. Z inicjatywy Związku Kombatantów WP i Klubu Kościuszkowca do prac przystąpiono w październiku 1983, akt erekcyjny pod pomnik wmurowano 7 października 1983 w ramach 40. rocznicy powstania Ludowego Wojska Polskiego. Wykonano nasyp ziemny dla wyeksponowania 12-metrowej, 48-tonowej rzeźby Kastena odlanej w brązie w Zakładach Mechanicznych im. Marcelego Nowotki. Monumentalny posąg przedstawia żołnierza w rogatywce, z pepeszą w dłoni i rozwianej pelerynie, wyciągającego rękę w stronę lewobrzeżnej Warszawy. Składał się z około 300 elementów. Z uwagi na wielkość i wagę odlewów wytyczono specjalną trasę ich przewozu z fabryki na miejsce montażu.
Całość kompozycji przekroczyła wysokość 16 metrów, a rozległy plac wyłożony kamiennymi płytami został obsadzony zielenią. Projektantem otoczenia pomnika był Bogusław Chyliński. W pracach przy budowie monumentu brały udział liczne warszawskie przedsiębiorstwa, weterani, młodzież oraz żołnierze Ludowego Wojska Polskiego.
Pomnik został odsłonięty 17 stycznia 1985, podczas obchodów 40. rocznicy wyzwolenia Warszawy.
Z powodu gestu postaci na pomniku, monument bywa żartobliwie nazywany przez mieszkańców „pięć piw proszę”.
W 2011 związku z realizacją projektu Port Praski pojawiły się plany przeniesienia monumentu w okolice mostu Świętokrzyskiego.

</doc>
<doc id="1236158" url="https://pl.wikipedia.org/wiki?curid=1236158" title="Kandydat (film 2004)">
Kandydat (film 2004)

Kandydat ("The Manchurian Candidate") – amerykański thriller z 2004 roku, oparty na powieści Richarda Condona – "The Manchurian Candidate" oraz na filmie "Przeżyliśmy wojnę" – thrillerze z 1962 roku w reżyserii Johna Frankenheimera.
W filmie występuje m.in. Denzel Washington jako Bennett Marco, nieustępliwy i prawy żołnierz, Liev Schreiber jako Raymond Shaw, kongresmen z Nowego Jorku, starający się o fotel wiceprezydenta, Jon Voight jako Tom Jordan, amerykański senator i konkurent na stanowisko wiceprezydenta oraz Meryl Streep jako Eleanor Shaw, również senator, bezwzględna matka Raymonda Shawa.
Obsada.
Nominacje.
2005 Akademia Science Fiction, Fantasy i Horroru (Saturny)
2005 Nagrody filmowe BAFTA
2005 Black Reel
2005 Złote Globy

</doc>
<doc id="1236161" url="https://pl.wikipedia.org/wiki?curid=1236161" title="Veronica Guerin (film)">
Veronica Guerin (film)

Veronica Guerin – film biograficzny w reżyserii Joela Schumachera. Fabuła filmu skupia się na życiu Veroniki Guerin, dziennikarki „Irish Sunday Independent”.

</doc>
<doc id="1236163" url="https://pl.wikipedia.org/wiki?curid=1236163" title="Zagródki (województwo dolnośląskie)">
Zagródki (województwo dolnośląskie)

Zagródki – wieś w Polsce położona w województwie dolnośląskim, w powiecie wrocławskim, w gminie Żórawina, należąca do sołectwa Zagródki.
Informacje ogólne.
Wieś jest położona około 6,5 km na południe od administracyjnej granicy Wrocławia, 15 km od wrocławskiego rynku. Dojazd z centrum Wrocławia prowadzi przez ulicę Buforową, a następnie Drogą wojewódzką nr 395 do miejscowości Wojkowice, a następnie drogami powiatowymi nr 1972 i 1942 przez miejscowości Mnichowice i Okrzeszyce.
Na północnym wschodzie wieś graniczy z wsią Sulęcin-Szostakowice, na wschodzie z wsią Bratowice, na południu z wsią Okrzeszyce, na południowym zachodzie z wsią Mnichowice, na północnym zachodzie z wsią Bogusławice.
W latach 1975–1998 miejscowość administracyjnie należała do województwa wrocławskiego.
Zagródki leżą na obszarze Równiny Wrocławskiej, będącej częścią Niziny Śląskiej. Teren ten ma bardzo dogodne warunki do upraw rolnych, występujące tu gleby to wysokiej jakości czarnoziemy należące do najwyższych klas bonitacyjnych. Obszar ten ma jeden z najdłuższych okresów wegetacyjnych w Polsce. Głównymi uprawami rolnymi na terenach wokół Zagródek są pszenica, jęczmień, kukurydza, rzepak oraz buraki cukrowe i ziemniaki.
Nazwa.
Wieś wzmiankowana jako:
Zweihof, zwane w dokumentach z roku 1295 Kelzovo, 1300 Kelchovo, nic nie ma wspólnego ani z rzeczownikiem kielich, Trinkgefäss, kelch, ani też ze starosłowiańskim rzeczownikiem słownym kluczanye, Trauer. Nazwę tę wywodzić należy od słowiańskiego pierwiastku kul, polsk. kieł, dopełn. kła, Spitzzahn, Pferdezahn, Hauer, kielec, w liczbie mnogiej kielce, Hakenzahn.
Według Śląskiego Kwartalnika Historycznego Sobótka, wspomniane w Dokumencie nr 823 z 30 sierpnia 1300 roku "Kelchowo" to nie "Krzelkowo", ale Kiełczowo, zwane wówczas też Żeruszycy (Serusici), obecnie zaś Zagródki.
Według pracy Józefa Domańskiego „Nazwy miejscowe dzisiejszego Wrocławia i dawnego okręgu wrocławskiego” miejscowość nosiła następujące nazwy Kelzowo (1295), Kelchowo alias Serusici (1300), Kelzow (1303), Zeruche (1305), Zerisse (1353), Zirschitcz (1445), Zwehöffel (1630), Zweihoff (1666/7), Zweyhoff (1743/6), Zweihof (1845).
Historia.
Pierwsza zachowana wzmianka na temat wsi pochodzi z 13 kwietnia 1295 roku, w której Biskup Jan za zgodą kapituły sprzedaje Ulrykowi, rzeźnikowi wrocławskiemu, biskupią wieś Kelzowo (Kelzewo) za 20 srebrnych marek. 30 sierpnia 1300 roku Jan biskup wrocławski zatwierdza darowiznę 6 łanów oraz 1/2 morgi ziemi w Krzelkowie (Kelchowo alias Serusici) przez Ulricha mieszczanina wrocławskiego i jego żonę Judytę, Świętosławowi opatowi Klasztoru Najświętszej Marii Panny na Piasku we Wrocławiu. Wieś pozostała w rękach klasztoru do 1810 roku.
Wieś wymieniona w kościelnej ankiecie z 1814 roku jako wieś z ludnością mówiącą po polsku (w kościele językiem kazań był język polski i niemiecki).
W 1871 roku wieś została zakupiona przez Ferdinanda von Richthofen, należącego do niemieckiej arystokratycznej rodziny Richthofen, z której pochodził również Manfred von Richthofen, as myśliwski okresu I wojny światowej. W 1905 roku, po śmierci Ferdinanda, wieś odziedziczył Prätorius von Richthofen i pozostał jej właścicielem do 1949 roku.
Do 1945 we wsi była istniała kolejka wąskotorowej, łącząca budynki gospodarcze folwarku z dworem zlokalizowanym w sąsiedniej wsi Bratowice. Po II wojnie światowej kolejka ta została zdemontowana. Natomiast do dziś zachowały się zabytkowe zabudowania folwarku.
Przy głównej drodze, pomiędzy wsiami Zagródki i Bratowice znajdowała się karczma Schmückekretscham, która spłonęła najprawdopodobniej pod koniec II wojny światowej.
W dniach 11-15 lutego 1945 w okolicach wsi trwały zacięte walki pomiędzy 8. Zapasowym Pułkiem Kawalerii a Armią Czerwoną. Najprawdopodobniej wtedy zniszczona została stacja załadunkowa kolejki wąskotorowej, znajdująca się w południowej części wsi obok zabudowań folwarku oraz spłonęła karczma Schmückekretscham.
Czasy współczesne.
Obecnie Zagródki przeżywają intensywny rozwój. Powstają liczne domy jednorodzinne, a miejscowość powoli przekształca się w podmiejskie osiedle willowe Wrocławia. Dnia 21 listopada 2001 roku uchwalony został miejscowy plan zagospodarowania przestrzennego wsi Zagródki, przekształcający dużą część pól uprawnych wokół wsi na działki budowlane. Na przełomie 2010 i 2011 roku wytyczono nowe ulice. 5 listopada 2010 roku przedłużono istniejącą ulicę Kwiatową, następnie dnia 25 lutego 2011 kolejnym ulicom nadano nazwy: Akacjowa, Wiśniowa, Polna i Malowana. Dnia 30 marca 2012 roku kolejna ulica otrzymała swoją nazwę: Motocyklowa. Dnia 14 listopada 2018 roku kolejna ulica otrzymała swoją nazwę: Jesionowa 
Wieś posiada własne ujęcie wody, na które składają się trzy studnie głębinowe zlokalizowane na zachód od miejscowości oraz Stację Uzdatniania Wody (SUW) Bratowice, znajdującą się w miejscu, gdzie kiedyś położona była karczma Schmückekretscham.

</doc>
<doc id="1236164" url="https://pl.wikipedia.org/wiki?curid=1236164" title="Zagródki">
Zagródki



</doc>
<doc id="1236169" url="https://pl.wikipedia.org/wiki?curid=1236169" title="Andrzej Kasten">
Andrzej Kasten

Andrzej Kasten ps. „Zulejka” (ur. 20 sierpnia1923 w Warszawie, zm. 20 lutego 2020 tamże) – polski rzeźbiarz, rysownik, „Zulejka” żołnierz Armii Krajowej, oddziałów majora Jana Piwnika „Ponurego” i Tomasza Wójcika „Tarzana”.
Działalność kombatancka.
W latach 1943–1944 żołnierz Zgrupowań Partyzanckich AK „Ponury” i I batalionu 2 pp Leg. AK „Nurta”. Występował pod ps. „Zulejka”. .
Działalność artystyczna.
W latach 1951–1956 studiował na Warszawskiej Akademii Sztuk Pięknych i w 1958 uzyskał dyplom na Wydziale Rzeźby w pracowni prof. Franciszka Strynkiewicza. Oprócz rzeźby zajmował się medalierstwem, rysunkiem i ceramiką. Był członkiem Związku Polskich Artystów Plastyków od 1958, projektantem Instytutu Wzornictwa Przemysłowego w latach 1961–1968.
Został pochowany na Cmentarzu Powązkowskim w Warszawie (kwatera 283 wprost-6-25).
Ważniejsze prace:

</doc>
<doc id="1236170" url="https://pl.wikipedia.org/wiki?curid=1236170" title="Kopijnicy">
Kopijnicy

Kopijnicy – ciężkozbrojna jazda uzbrojona w kopie i miecze, wywodząca się ze średniowiecznego rycerstwa. 
W Polsce wchodziła w skład chorągwi kopijniczych i chorągwi strzelczych; z upływem czasu stopniowo zastępowana była przez jazdę lekką i husarię. W krajach Europy zachodniej zanikła pod koniec XVI wieku.

</doc>
<doc id="1236171" url="https://pl.wikipedia.org/wiki?curid=1236171" title="Dom z piasku i mgły">
Dom z piasku i mgły

Dom z piasku i mgły – amerykański dramat obyczajowy z 2003 w reżyserii Vadima Perelmana powstały na podstawie powieści Andre Dubusa III pod tym samym tytułem.
Opis fabuły.
Przejmująca historia trojga ludzi, których połączył pewien dom. Pułkownik Behrani, były członek służb specjalnych szacha Iranu (Ben Kingsley), który w obcym kraju próbuje przywrócić swojej rodzinie godny status, inwestuje resztki skromnych oszczędności w kupno domu. Dom okazuje się być własnością Kathy (Jennifer Connelly), wychodzącej z nałogu narkomanki i alkoholiczki, a trafił na aukcję w wyniku biurokratycznej pomyłki. W desperackiej walce o odzyskanie domu i powrót do normalnego życia Kathy pomaga zauroczony jej wrażliwością zastępca szeryfa. Skazana na tragiczną niemożność porozumienia trójka bohaterów pogrąża się w niszczącym konflikcie. Skutki konfliktu okazują się zaskakujące i wcale nie warte ceny domu, o który walczą.
Nagrody i nominacje.
Oscary za rok 2003
Złote Globy 2003
Nagroda Satelita 2003

</doc>
<doc id="1236174" url="https://pl.wikipedia.org/wiki?curid=1236174" title="Aaron Lewis">
Aaron Lewis

Aaron Lewis (ur. 13 kwietnia 1972 w Rutland, Vermont, USA) – wokalista i gitarzysta rytmiczny w zespole Staind.
Życiorys.
Znany jest z zamiłowania do wędkarstwa, łowiectwa i gry w golfa. Jest żonaty (Vanessa Lewis) i ma trzy córki (Zoe Jane, Nyla Rae, Indie Shay).
Wystąpił gościnnie na płycie "13 Ways To Bleed On The Stage" zespołu Cold w utworach "Send In The Clowns" i "Bleed", a także na albumie Animosity zespołu Sevendust w utworze "Follow".
Brał również udział w remixie piosenki "Crawling" zespołu Linkin Park na płycie Reanimation.
W 2006 roku piosenkarz został sklasyfikowany na 49. miejscu listy 100 najlepszych wokalistów wszech czasów według Hit Parader.

</doc>
<doc id="1236176" url="https://pl.wikipedia.org/wiki?curid=1236176" title="Dziewczyny z kalendarza">
Dziewczyny z kalendarza

Dziewczyny z kalendarza (ang. "Calendar Girls") – brytyjsko-amerykańska komedia filmowa z 2003 roku w reżyserii Nigela Cole'a. 
Zdjęcia powstały na terenie angielskich hrabstw North Yorkshire (Kettlewell, Appletreewick, Burnsall, Settle, Kilnsey i Linton), West Yorkshire (Ilkley) i Buckinghamshire (Turville), a także w Londynie i Santa Monica.
Film opowiada o grupie gospodyń domowych w średnim wieku decydujących się wydać kalendarz z własnymi nagimi zdjęciami aby zdobyć fundusze na fundację walcząca z białaczką. Film częściowo oparto na prawdziwej historii, lecz wiele wątków zmieniono bądź ubarwiono by stały się bardziej filmowe. Na kanwie filmu powstał w 2008 musical, który był wystawiany na West Endzie.
Fabuła.
Prowincjonalne miasteczko w Yorkshire. Na białaczkę umiera mąż Annie. Sąsiadki i przyjaciółki z "Women's Institutes" chcą uczcić jego pamięć fundując ławkę w szpitalu, lecz nie mają na to funduszy. Chris wpada na pomysł wydania kalendarza z rozebranymi koleżankami (najmłodsza z nich dobiega pięćdziesiątki). Po przełamaniu wielu oporów kalendarz powstaje i staje się oszałamiającym sukcesem wydawniczym. Grupa kobiet staje się sławna, dociera m.in. do Hollywood by wziąć udział w show Jaya Leno. Gdzieś zatraca się jednak pierwotna szlachetna idea.

</doc>
<doc id="1236178" url="https://pl.wikipedia.org/wiki?curid=1236178" title="Zakłady Mechaniczne im. Marcelego Nowotki">
Zakłady Mechaniczne im. Marcelego Nowotki



</doc>
<doc id="1236180" url="https://pl.wikipedia.org/wiki?curid=1236180" title="Spoidło przednie">
Spoidło przednie



</doc>
<doc id="1236182" url="https://pl.wikipedia.org/wiki?curid=1236182" title="Tarlisko">
Tarlisko

Tarlisko – miejsce naturalnego tarła ryb. Odpowiednim tarliskiem np. dla ryb łososiowatych są rwące strumienie o żwirowatym dnie, dla ryb karpiowatych i szczupaka zarośnięte wody przybrzeżne rzek i jezior oraz zalane łąki, dla węgorza – toń wodna.
W ośrodkach hodowlanych rolę tarliska pełni płytki (do 50 cm) staw z zarośniętym trawą dnem, zapewniający właściwe warunki rozwoju ikry, wyposażony w urządzenia regulujące przepływ wody. W obrębie tarliska obowiązuje zawsze całkowity zakaz połowu ryb.

</doc>
<doc id="1236183" url="https://pl.wikipedia.org/wiki?curid=1236183" title="Spokojny Amerykanin (film 2002)">
Spokojny Amerykanin (film 2002)

Spokojny Amerykanin – amerykańsko-niemiecko-brytyjsko-francusko-australijski thriller na podstawie powieści Grahama Greene’a.
Nagrody i nominacje.
Oscary za rok 2002
Nagrody BAFTA 2002
Złote Globy 2002
Nagroda Satelita 2002

</doc>
<doc id="1236185" url="https://pl.wikipedia.org/wiki?curid=1236185" title="Stefan Henryk">
Stefan Henryk

Stefan Henryk (ur. ok. 1045, zm. 19 maja 1102 pod Ramlą) – hrabia Blois od 1089 r., uczestnik I krucjaty, najstarszy syn hrabiego Tybalda III, jedyny z jego pierwszego małżeństwa z Gersendą, córką Herberta I, hrabiego Maine.
Rodzina.
Między 1080 a 1084 r. poślubił Adelę z Normandii (ok. 1062 – 8 marca 1137), córkę króla Anglii Wilhelma I Zdobywcy i Matyldy, córki Baldwina V, hrabiego Flandrii. Stefan i Adela mieli razem dwanaścioro dzieci. Kolejność ich narodzin jest nieznana:
Hrabia miał również nieślubną córkę, Emmę, matkę Wilhelma, arcybiskupa Yorku.
Stefan był człowiekiem "pozbawionym własnego zdania i zwykł czynić bez większego szemrania wszystko to, czego życzyła sobie żona"
Wyprawa krzyżowa.
Był jednym z przywódców I wyprawy krzyżowej. Wyruszył na nią za namową żony. W drogę do Ziemi Świętej udał się w towarzystwie Roberta II, hrabiego Flandrii, i swojego szwagra, Roberta II, księcia Normandii. Stefanowi towarzyszył również Fulcher z Chartres, kronikarz krucjaty. Krzyżowcy północnofrancuscy wybrali drogę przez Półwysep Apeniński i w Bari weszli na statki, które przewiozły ich do Dyrrachium. Stamtąd krzyżowcy udali się do Konstantynopola. Tam połączyli się z innymi oddziałami krzyżowców. Stefan towarzyszył armii krzyżowej aż do Antiochii. Po kilku miesiącach oblężenia twierdzy, w obliczu marnej sytuacji krzyżowców, Stefan opuścił ich szeregi i udał się do Konstantynopola, skąd powrócił do domu (1098 r.).
Takie postępowanie nie spodobało się żonie Stefana, hrabinie Adeli, która wymogła na mężu powrót na Wschód. Stefan przyłączył się do krzyżowców włoskich, jednej z grup krzyżowców, który wyruszyli na wieść o sukcesach I krucjaty (tzw. krucjaty 1101 roku). Podczas marszu przez Anatolię krzyżowcy (którym przewodził hrabia Rajmund z Tuluzy) zdecydowali się odbić jednego liderów I krucjaty, Boemunda z Tarentu, więzionego przez emirów daniszmendydzkich. Krzyżowcy ponieśli jednak ciężką klęskę z rąk Seldżuków pod Merzifon. Stefan i Rajmund uciekli do Synopy, a później do Konstantynopola. Stamtąd popłynęli w 1102 r. na Wschód i dotarli do Tarsu, a następnie do Antiochii.
Tam zostali uwięzieni przez regenta księstwa, Tankreda, który uwolnił ich po przysiędze, że nie będą walczyć na terytoriach między Antiochią a Akką. Stefan udał się następnie do Jerozolimy, gdzie przybył w 1102 r. W tym czasie Królestwo Jerozolimskie zaatakowali Egipcjanie. Król Baldwin I ruszył naprzeciw nim z 500 rycerzami. Dołączył do nich Stefan. Frankowie zostali okrążeni przez Egipcjan w twierdzy Ramla. Królowi udało się uciec. Stefan zginął podczas walk.

</doc>
<doc id="1236186" url="https://pl.wikipedia.org/wiki?curid=1236186" title="Niewierna">
Niewierna

Niewierna (tytuł oryg. "Unfaithful") – amerykański thriller erotyczny z 2002. Remake filmu Claude’a Chabrola "Niewierna żona" z 1969.
Obsada.
i inni
Fabuła.
Connie i Edward Sumnerowie są małżeństwem od wielu lat, mają dom umiejscowiony na nowojorskich przedmieściach, ciekawe, dobrze płatne prace i ośmioletniego syna. Gdy w ich życie niezauważalnie wkradają się nuda i rutyna, Connie poznaje młodego, dwudziestoośmioletniego francuskiego antykwariusza Paula Martela. Między obojgiem szybko rodzi się namiętność. Dość ekscentryczny Paul daje Connie wszystko to, czego brakuje statecznemu mężowi Edwardowi, a więc przygodę i smak ryzyka. Spotykają się potajemnie w mieszkaniu Paula w artystycznej dzielnicy SoHo. Wkrótce ich schadzki przestają być tajemnicą i dochodzi do tragedii. Mąż Edward morduje mężczyznę, który uwiódł mu żonę. Krew zmywa wodą pod zmywakiem i decyduje się zataić zbrodnię.

</doc>
<doc id="1236187" url="https://pl.wikipedia.org/wiki?curid=1236187" title="Rajd Szwecji 2008">
Rajd Szwecji 2008

Rezultaty Rajdu Szwecji ("57th Uddeholm Swedish Rally"), eliminacji Rajdowych Mistrzostw Świata, w 2008 roku, który odbył się w dniach 7 – 10 lutego. Była to druga runda czempionatu w tym roku, a także pierwsza runda PCWRC.
Choć śnieg spadł w okolicy bazy rajdu na tydzień przed imprezą, ciepła pogoda spowodowała odwołanie odcinków specjalnych numer 12 i 18.
Rajd zakończył się zwycięstwem Jari-Mattiego Latvali z zespołu BP-Ford Abu Dhabi World Rally Team; Fin, który w niedzielę miał dokładnie 22 lata i 313 dni, pobił tym samym rekord Henriego Toivonena z RAC Rally w 1980 roku. Jego kolega z zespołu i rodak, Mikko Hirvonen, zajął drugie miejsce. Na podium znalazł się także Włoch Giggi Galli z zespołu Stobart Ford World Rally Team, tym samym wypełniając całe podium Fordami Focusami RS WRC 07. Dalej plasowali się Petter Solberg, Andreas Mikkelsen, Daniel Sordo, Toni Gardemeister oraz Juho Hänninen w samochodzie grupy N. Utrzymujący się długo na piątej pozycji Matthew Wilson na przedostatniej próbie rajdu miał problemy z przepustnicą i w rezultacie wycofał się z rywalizacji. Sébastien Loeb dachował na jednym z pierwszych odcinków specjalnych i musiał zrezygnować z walki w piątek, tracąc trzecią pozycję. Powrócił dzięki SupeRally w sobotę i był najszybszy na dwóch próbach, jednak z powodu problemów z silnikiem wycofał się po raz drugi, tym razem ostatecznie. Norweg Henning Solberg, który dzięki problemom Loeba przesunął się na trzecią pozycję, w sobotę rano przebił oponę i stracił miejsce na podium. Później, jadąc na czwartej pozycji, rozbił się i także musiał korzystać z SupeRally aby wrócić na trasę w niedzielę – ostatniego dnia był najszybszy w stawce i wygrał wszystkie odcinki.
Klasyfikacja po 2 rundach.
Tabele przedstawiają tylko pięć pierwszych miejsc.

</doc>
<doc id="1236198" url="https://pl.wikipedia.org/wiki?curid=1236198" title="Andrzej Brzuchal-Sikorski">
Andrzej Brzuchal-Sikorski

Andrzej Brzuchal-Sikorski (ur. 12 listopada 1867 w Udryczach, zm. 2 grudnia 1931 w Busku) – kapitan, kapelmistrz orkiestry I Brygady Legionów Polskich Józefa Piłsudskiego, pierwszy wykonawca i aranżer "Marsza I Brygady" ("My, Pierwsza Brygada"), prawdopodobny autor muzyki do utworu. 
Życiorys.
Andrzej Brzuchal urodził się we wsi Udrycze, parafia Sitaniec, w powiecie zamojskim, z małżeństwa Bartłomieja (ur. 1835) i Franciszki z Kardaszów. Jego siostra Franciszka Bakuniakowa (ur. 1878) była działaczką i poetką ludową. Od 1894 był mężem Felicji z Wojnakowskich (1878–1928).
Razem z bratem Józefem grali w Orkiestrze Symfonicznej im. Karola Namysłowskiego w Zamościu. W 1905 został kapelmistrzem, reaktywowanej w 1899, orkiestry Kieleckiej Straży Ogniowej.
10 września 1914, w dniu gdy oddziały strzeleckie opuszczały Kielce, kapelmistrz Andrzej Brzuchal wraz z całą orkiestrą wstąpił w szeregi strzelców. I od tego dnia kielecka orkiestra i jej kapelmistrz, który przybrał pseudonim Sikorski, towarzyszyli oddziałom J.Piłsudskiego.
W 1917 po kryzysie przysięgowym Niemcy internowali legionistów, orkiestrę i jej kapelmistrza w Szczypiornie. Po odzyskaniu niepodległości Andrzej Brzuchal, wraz z innymi muzykami z orkiestry wstąpił w szeregi Wojska Polskiego. 
Był kapelmistrzem 9 Pułku Piechoty Legionów w Zamościu. Z dniem 31 grudnia 1926 został przeniesiony w stan spoczynku. W 1930 zamieszkał u rodziny Lotków we wsi Siesławice koło Buska-Zdroju. Kilka ostatnich miesięcy przed śmiercią spędził u państwa Banasiewiczów w Busku-Zdroju. Na jego pogrzebie przybyły trzy orkiestry dęte: 4 Pułku Piechoty Legionów z Kielc, OSP Busko i OSP Kielce. Pożegnany został melodią "Marsza kieleckiego nr 10". Spoczywa na Cmentarzu parafialnym w Busku-Zdroju.
Upamiętnienie.
W sierpniu 2001, w Kielcach, na budynku przy ul. św. Leonarda, w którym niegdyś mieściła się straż ogniowa, odsłonięta została tablica pamiątkowa o treści: ""Andrzejowi Brzuchalowi, który 10.IX.1914 roku wstąpił z orkiestrą do oddziałów strzeleckich J.Piłsudskiego przynosząc ze sobą melodię "Marsza kieleckiego", później pieśni "My, Pierwsza Brygada" – Kielczanie – Związek Piłsudczyków Oddz. Świętokrzyski – Woj. Konserwator Zabytków – Pracownia Plastyczna A. i K. Moderau – Kielce 2001"". Pierwsza tablica, która była umieszczona w tym miejscu w 1939, zaginęła podczas wojny.
W październiku 2016 w Szkole Podstawowej imienia Kornela Makuszyńskiego w Siesławicach odsłonięto tablicę pamiątkową poświęconą Andrzejowi Brzuchalowi-Sikorskiemu.

</doc>
<doc id="1236199" url="https://pl.wikipedia.org/wiki?curid=1236199" title="Kroniki portowe">
Kroniki portowe

Kroniki portowe – amerykański film obyczajowy na podstawie powieści E. Annie Proulx, pod tym samym tytułem uhonorowanej 1994 roku Nagrodą Pulitzera w kategorii beletrystyka.
Fabuła.
Quoyle opisuje swoje życie jako pasmo niepowodzeń i beznadziejnej pustej egzystencji. Do czasu, gdy zostaje zmuszony do wyjazdu wraz z małą córeczką daleko na północ, do Kanady, skąd pochodzi jego rodzina. Tam, gdzie znana jest historia jego przodków, gdzie za sprawą pochodzenia ma pewną swoją pozycję w lokalnej społeczności miasteczka, gdzie poznaje tajemnice życia w Nowej Fundlandii i niezwykłe dzieje swojej rodziny, jego życie zmienia się.
Nagrody i nominacje.
Złote Globy 2001
Nagroda BAFTA 2001

</doc>
<doc id="1236201" url="https://pl.wikipedia.org/wiki?curid=1236201" title="Edekon (wódz Iberów)">
Edekon (wódz Iberów)

Edekon (), przez Liwiusza nazwany Edesco (III w. p.n.e.) – jeden z wodzów Iberów.
W 209 p.n.e. przybył do Tarraco, by spotkać się ze Scypionem. Ofiarował oddać się na łaskę Rzymian, jeśli Scypion zwróci mu jego żonę i dzieci, którzy byli wśród jeńców pojmanych przy zdobyciu Nowej Kartaginy. Scypion przystał na to, co znacznie zwiększyło wpływy rzymskie na Półwyspie Iberyjskim.
Edekon był pierwszym wodzem iberyjskim, który po odwrocie Hazdrubala za Pireneje złożył Scypionowi hołd królewski.
Informacje o Edekonie podają Liwiusz [XXVII 17, 19] i Polibiusz [X 34, 35, 40].

</doc>
<doc id="1236202" url="https://pl.wikipedia.org/wiki?curid=1236202" title="Edesco">
Edesco



</doc>
<doc id="1236203" url="https://pl.wikipedia.org/wiki?curid=1236203" title="Edesko">
Edesko



</doc>
<doc id="1236205" url="https://pl.wikipedia.org/wiki?curid=1236205" title="Niccolò de Chiaramonte">
Niccolò de Chiaramonte

Niccolò de Chiaramonte (zm. 25 września 1227) – włoski duchowny.
Życiorys.
Pochodził z Sycylii. W 1215 był papieskim kapelanem i subdiakonem. Następnie został cystersem w klasztorze w Casamari i papieskim penitencjariuszem (1217). Później prawdopodobnie obrano go na opata (ok. 1218). Papież Honoriusz III mianował go kardynałem biskupem Tusculum 6 stycznia 1219. W 1220-22 był legatem papieskim wobec przebywającego na południu Włoch cesarza Fryderyka II, którego bezskutecznie próbował przekonać do udziału w krucjacie. 30 stycznia 1222 konsekrował sanktuarium w Cosenza. W 1223 działał jako legat w południowej Francji przeciw katarom, jednak wskutek skarg na jego bezwzględność i zachłanność przy gromadzeniu funduszy na krucjatę antyheretycką został dość szybko odwołany z powrotem do Rzymu. Zmarł krótko po wyborze papieża Grzegorza IX.

</doc>
<doc id="1236206" url="https://pl.wikipedia.org/wiki?curid=1236206" title="Człowiek, którego nie było (film 2001)">
Człowiek, którego nie było (film 2001)

Człowiek, którego nie było () – film z 2001 roku w reżyserii braci Coen.
Fabuła.
Jest to historia prowincjonalnego małomównego fryzjera, który cierpi na schizoidalne zaburzenia osobowości. Przypadkowo morduje on przełożonego swojej żony, jednak podejrzaną staje się jego żona.

</doc>
<doc id="1236212" url="https://pl.wikipedia.org/wiki?curid=1236212" title="Tony Rolt">
Tony Rolt

Anthony Peter Roylance „Tony” Rolt (ur. 16 października 1918 w Bordon w Hampshire, zm. 6 lutego 2008 tamże) – brytyjski kierowca Formuły 1.
Największym sukcesem Rolta było zwycięstwo w 24-godzinnym wyścigu w Le Mans w 1953 r., startował wówczas w barwach Jaguara.

</doc>
<doc id="1236213" url="https://pl.wikipedia.org/wiki?curid=1236213" title="Genialny klan">
Genialny klan

Genialny Klan – komediodramat z 2001 wyreżyserowany przez Wes Andersona
Film opowiada o trojgu wybitnie uzdolnionego rodzeństwa, które odnosiło w dzieciństwie wielkie sukcesy; opuszczone przez ekscentrycznego ojca w okresie dojrzewania rodzeństwo Tanenbaum przechodzi kryzys i doznaje jeszcze większych porażek i niepowodzeń. Ironiczny i absurdalny humor dominuje podczas całego filmu.
Gene Hackman otrzymał za swoją rolę Złoty Glob, a Wes Anderson i Owen Wilson zostali nominowani do Oskara w kategorii Najlepszy Scenariusz Oryginalny. „Stylus Magazine” umieścił ten film na 3. pozycji na liście „Najlepsze Filmy Tysiąclecia”.
Fabuła.
Royal Tenenbaum informuje troje swoich dzieci – Chasa, Margot i Richiego – o swoim zamiarze rozstania się z ich matką, Etheline. Po tej scenie następuje krótkie przedstawienie życia każdego z rodziny Tenenbaum. Chas jest geniuszem matematycznym i ma smykałkę do interesów, w dzieciństwie wyhodował myszy dalmatyńskie, które sprzedawał dealerom w Little Tokyo. Ojciec Royal wykradał mu pieniądze z jego skrytki. Margot jest adoptowanym dzieckiem, Royal wspomina to za każdym razem, gdy ją przedstawia. Margot zdobyła $50,000 za sztukę, którą napisała w dziewiątej klasie. Richie jest geniuszem tenisa oraz artystą. Zakochany w przyrodniej siostrze, wyraża to malując obrazy. Ojciec, Royal zabiera go regularnie na wypady, na które nikt oprócz niego nie jest zapraszany. Richie ma także sokoła o imieniu Mordecai. Eli Cash jest ich sąsiadem i najlepszym przyjacielem Richiego.
Dwadzieścia dwa lata później, Royal, wraz ze sługą Pagoda, zostaje wyrzucony z hotelu, w którym mieszka od momentu, gdy rozstał się z żoną. Cała trójka rodzeństwa przeżywa kryzys po sukcesach w dzieciństwie. Richie podróżuje statkiem po całym świecie po załamaniu, którego doznał podczas jednego z meczów tenisa. Pisze do Eliego list, że kocha platonicznie Margot. Chas stał się nadopiekuńczy w stosunku do swoich dzieci: Ariego i Uziego po tym, jak jego żona Rachael zginęła tragicznie w katastrofie lotniczej. Margot poślubiła niejakiego Raleigha St. Clair, neurologa. Ukrywa przed nim swoje nałogowe palenie, podobnie jak większość swojej przeszłości. Raleigh przeprowadza testy na Dudleyu Heinsbergenie, badając schorzenie, które nazywa syndromem Heinsbergena. Księgowy, Henry Sherman, oświadcza się Etheline.
Royal po tym jak został wyrzucony z hotelu, dowiedziawszy się, że Henry oświadczył się Etheline, postanawia zrealizować swój plan polegający na symulowaniu raka żołądka. W ten sposób chce odzyskać byłą żonę oraz uwagę swoich dzieci. Powiadamia o swojej „chorobie” Etheline i wprowadza się do jej domu. Etheline wzywa dzieci, aby wróciły do domu. Po raz pierwszy od 17 lat znowu wszyscy mieszkają w tym samym miejscu. Royal, dowiedziawszy się o nadopiekuńczości Chasa, postanawia wziąć sprawę w swoje ręce i zabiera wnuki „na miasto”, gdzie kradną drobiazgi w sklepie i biorą udział w walkach psów. Po ich powrocie, Chas zarzuca ojcu, że naraził wnuki na niebezpieczeństwo. Chas po tym, jak ojciec wytyka mu załamanie nerwowe, opuszcza dom.
Eli, z którym Margot ma romans, mówi jej, że jej brat Richie jest w niej zakochany. Royal odkrywa romans Margot i zarzuca jej złe traktowanie jej męża Raleigha. Raleigh zwierza się Richiemu ze swoich podejrzeń co do romansu Margot i wynajmuje prywatnego detektywa. Henry zauważa, że Royal je cheesburgery i postanawia powiedzieć o tym Etheline, podejrzewając, że Royal symuluje swoją chorobę. Royal obraża Henry’ego, rozpoczyna się bójka przerwana przez Etheline. Henry sprawdza Royala i odkrywa, że domniemany szpital, w którym leczy się Royal jest nieczynny od wielu lat, jego lekarz jest oszustem, a jego lekarstwa na raka to Tic Taci. Henry rozmawia z Pagodą.
Henry przed całą rodziną wyjawia oszustwo Royala. Royal i Pagoda opuszczają dom i wracają do hotelu, gdzie zatrudniają się jako windziarze. Richie i Raleigh otrzymują raport sporządzony przez detektywa. Retrospekcja ukazuje koleje losu Margot, począwszy od jej pierwszego papierosa, na jej licznych romansach skończywszy. Raleigh komentuje tylko jej tytoniowy nałóg, ale raport wywiera o wiele większe wrażenie na Richiem. Idzie do łazienki, gdzie próbuje popełnić samobójstwo. Dudley znajduje go w kałuży krwi, a Raleigh odwozi go do szpitala. Cała rodzina zbiera się w szpitalu. Przed odejściem Raleigh rozmawia z Margot. Richie ucieka ze szpitala i spotyka Margot, rozmawiają o uczuciu, które ich łączy i całują się.
Royal chce, aby Etheline była szczęśliwa i przygotowuje papiery rozwodowe. Przed ślubem Henry’ego i Etheline, Eli, pod wpływem meskaliny, rozbija samochód o dom Tanenbaumów. Royal ratuje wnuki, Ariego i Uziego, przed śmiercią pod kołami, ale ich pies Buckley ginie w wypadku. Eli wypada z samochodu, przelatuje przez ogrodzenie i przez okno wpada do środka. Wściekły Chas goni go po domu. Dogoniwszy go, siłują się przez chwilę, po czym Chas przerzuca Eliego przez ogrodzenie. Zawstydzony, przechodzi przez ogrodzenie i kładzie się zmęczony obok Eliego. Eli stwierdza, że potrzebuje pomocy medycznej, Chas przytakuje. Chas zdaje sobie sprawę, że ojciec uratował wnuki od niechybnej śmierci. Royal kupuje dalmatyńczyka od strażaków, którzy przyjechali na miejsce wypadku i podarowuje go wnukom. 48 Godzin później Etheline i Henry biorą ślub.
Po pewnym czasie Margot publikuje sztukę teatralną na motywach przeżyć rodzinnych. Raleigh wydaje książkę o chorobie Dudleya. Eli idzie na odwyk gdzieś w Dakocie Północnej. Richie otwiera szkółkę tenisową. Royal umiera na zawał serca w wieku 68 lat. Chas jest jedynym świadkiem jego śmierci. Rodzina uczestniczy w pogrzebie, po czym wszyscy razem opuszczają cmentarz.
Typografia w filmie.
Podobnie jak w innych swoich w filmach, Anderson przykłada szczególną uwagę do fontów użytych w filmie. Jednym z najczęściej używanych jest Futura oraz jej pogrubiona odmiana. Jej użycie odróżnia Tanenbaumów od innych postaci w filmie, Futura używana jest tylko w scenach, w których występują członkowie rodziny. Inne fonty, np. Helvetica, są używane przez osoby spoza rodziny np. tytuł książki Raleigha. Anderson używa szeroko Futurę w innych swoich filmach.
Nagrody i nominacje.
Oscary za rok 2001
Złote Globy 2001
Nagroda Satelita 2001
Nagrody BAFTA 2001

</doc>
<doc id="1236214" url="https://pl.wikipedia.org/wiki?curid=1236214" title="Socjocybernetyka">
Socjocybernetyka



</doc>
<doc id="1236215" url="https://pl.wikipedia.org/wiki?curid=1236215" title="Handley Page O/400">
Handley Page O/400

Handley Page O/400 – ciężki samolot bombowy, konstrukcji brytyjskiej, z okresu I wojny światowej.
Historia.
W 1914 roku na zlecenie Admiralicji Brytyjskiej zakłady Handley Page rozpoczęły budowę ciężkiego samolotu bombowego. Pod oznaczeniem HP O/100 no 1455, dokonał on pierwszego lotu 17 grudnia 1915 roku. Maszyna posiadała dwa silniki Sunbeam Cossack oraz zamknięty, bogato oszklony przód kadłuba. Prototyp został szybko zmodernizowany. Otrzymał silniki Rolls Royce oraz otwarty przód kadłuba. Dalsze zmiany konstrukcyjne doprowadziły do powstania w 1916 roku ostatecznej wersji – HP O/400. Zbudowano 400 egzemplarzy samolotu.
Służba.
Do jednostek bombowych Brytyjskiej Marynarki Wojennej nowe samoloty zaczęły napływać w marcu 1917 roku. Początkowo były używane do patroli przeciw okrętom podwodnym, atakowały bazy floty niemieckiej i bombardowały lotniska bombowców dokonujących nalotów na Londyn. We wrześniu 1917 samoloty przeszły pod dowództwo RFC. Rozpoczęły wtedy m.in. nocne naloty na Niemcy. W sumie samoloty HP O/400, znalazły się na uzbrojeniu dziesięciu dywizjonów RAF i RNAS. Używane były głównie na Froncie Zachodnim. W 1918 67 Dywizjon RAF został przebazowany do Egiptu, aby rozpocząć działania przeciwko Turcji.

</doc>
<doc id="1236217" url="https://pl.wikipedia.org/wiki?curid=1236217" title="Bracie, gdzie jesteś?">
Bracie, gdzie jesteś?

Bracie, gdzie jesteś? – amerykańska komedia kryminalna w reżyserii Joela Coena z 2000, której akcja dzieje się w czasie wielkiego kryzysu. Scenariusz filmu jest luźno oparty na „Odysei” Homera.
Fabuła.
Akcja rozgrywa się w Missisipi pod koniec lat 30. XX w. Skazany za praktykę adwokacką bez licencji wygadany cwaniak nakłania swoich dwóch znacznie mniej bystrych kompanów do ucieczki z więzienia. Mami ich perspektywą odzyskania na wolności drogocennego skarbu, choć rzeczywistym motywem jego ucieczki jest pragnienie odszukania byłej żony i pojednania się z nią. Cała trójka przemierza południowe stany, spotykając po drodze zastępy cudacznych typów i bez przerwy wikłając się w przedziwne sytuacje.
Nagrody.
Amerykańska Akademia Sztuki i Wiedzy Filmowej – Oscar
Hollywoodzkie Stowarzyszenie Prasy Zagranicznej – Złote Globy
Brytyjska Akademia Sztuk Filmowych i Telewizyjnych – BAFTA
Międzynarodowy Festiwal Filmowy w Cannes – Złota Palma

</doc>
<doc id="1236221" url="https://pl.wikipedia.org/wiki?curid=1236221" title="Parszywa 13 (album)">
Parszywa 13 (album)

Parszywa 13 – album studyjny zespołu Oddział Zamknięty, wydany w roku 1997 nakładem ZPR Records.

</doc>
<doc id="1236222" url="https://pl.wikipedia.org/wiki?curid=1236222" title="Tata Güines">
Tata Güines

Tata Güines właściwie Federico Aristides Soto y Alejoà (ur. 30 czerwca 1930 w Güines, zm. 4 lutego 2008 na Hawanie), kubański muzyk. 
Sławę zdobył grając na kongach. Urodził się w biednej czarnej dzielnicy w mieście Güines, na wschód od Hawany. Zanim zarobił pieniądze na prawdziwy instrument, grał na bębnach własnoręcznie zrobionych z opakowań po sałatce i skondensowanym mleku. 
Występował z największymi gwiazdami kubańskiej sceny - Arsenio Rodríguezem, Chano Pozo, Bebo Valdesem czy Israelem "Cachao" Lopezem.
W 1957 roku Güines przeniósł się do Nowego Jorku, gdzie rozpoczął współpracę ze sławami jazzu, m.in. z Dizzym Gillespiem, Maynardem Fergusonem czy Milesem Davisem.
Choć podobała mu się sława, jaką zdobył w USA, nie mógł przyzwyczaić się do amerykańskiego stylu życia. W jednym z wywiadów wspominał, że najbardziej bolał go rasizm, niezwykle widoczny w USA w tamtych czasach.
Dlatego w 1959 roku Güines wrócił na Kubę. Parę miesięcy wcześniej władzę na wyspie zdobył Fidel Castro. Tata Güines początkowo wspierał nową władzę - przekazał im część pieniędzy, jakie zarobił grając w USA.
Przez lata popadał w zapomnienie. W 2004 roku przypomniał światu o sobie podczas koncertu z okazji rozdania latynoskich nagród Grammy. Wystąpił wówczas z pianistą Bebo Valdesem i hiszpańskim śpiewakiem flamenco Diego El Cigalą. Przygotowany przez nich program nosił tytuł "Lagrimas Negras" - "Czarne łzy". Przyczyną śmierci Taty Güinesa była infekcja nerek.

</doc>
<doc id="1236223" url="https://pl.wikipedia.org/wiki?curid=1236223" title="Zenit-2 14">
Zenit-2 14

Zenit-2 14 – niedoszły radziecki satelita rozpoznawczy programu Zenit.
Ważący 4 720 kg statek - zaadaptowany pojazd załogowy Wostok - wystartował na rakiecie Wostok 8A92 z kosmodromu Bajkonur w dniu 28 listopada 1963. Start nie powiódł się. Rakieta została zniszczona przez system autodestrukcji z powodu awarii górnego członu.
Start oznaczono w katalogach COSPAR/SATCAT: 1963-F15/F00264.
Inne oznaczenia misji: 11F61 14, 2K 14.

</doc>
<doc id="1236225" url="https://pl.wikipedia.org/wiki?curid=1236225" title="Sungnyemun">
Sungnyemun

Sungnyemun (Namdaemun) – zabytkowa drewniana brama z XIV wieku, znajdująca się w Seulu. Dwupoziomowa brama zbudowana na kamiennym fundamencie była najstarszą drewnianą budowlą i dumą Seulu. 
Wybudowana w 1398 roku, za czasów króla T’aejo, budowla była jedną z czterech głównych bram prowadzących do Seulu. Oficjalna nazwa Sungnyemun (hangul: 숭례문; hancha: 崇禮門) oznaczała Bramę Podniosłych Ceremonii. Brama, która była głównym wejściem do miasta, kiedy było ono stolicą państwa dynastii Joseon, była też nazywana Wielką Bramą Południową Namdaemun (hangul: 남대문; hancha: 南大門).
Brama była kilkakrotnie przebudowywana (pierwszy raz w 1447 roku), przetrwała liczne działania wojenne, w tym wojnę koreańską. 20 grudnia 1962 została wpisana na listę Koreańskiego Dziedzictwa Kulturalnego jako Skarb Narodowy oznaczony numerem 1 .
Drewniana część doszczętnie spłonęła i zawaliła się 10 lutego 2008 roku. Dzień później policja zatrzymała 69-letniego mężczyznę, który przyznał się do podpalenia budowli. Jako powód podpalenia podał fakt, że nie otrzymał satysfakcjonującego go odszkodowania za wysiedlenie go z przebudowywanej dzielnicy.
Budynek został odbudowany i oddany do użytku w 2013. Błędy i niedociągnięcia wykryte po odbudowie (pękająca farba, szczeliny pomiędzy belkami) spowodowały dyskusję i wątpliwości, czy obiekt ten zasługuje na miano Narodowego Skarbu nr 1.

</doc>
<doc id="1236228" url="https://pl.wikipedia.org/wiki?curid=1236228" title="Namdaemun">
Namdaemun



</doc>
<doc id="1236235" url="https://pl.wikipedia.org/wiki?curid=1236235" title="Bronisław Kotlarski">
Bronisław Kotlarski

Bronisław Kotlarski (ur. 14 września 1893 w Kębłowie, zm. 21 października 1939 w Lesznie) – powstaniec wielkopolski, oficer Wojska Polskiego, kupiec, radny miejski.
Życiorys.
Urodził się 14 września 1893 w Kębłowie (ob. powiat wolsztyński), syn Stanisława i Jadwigi z d. Biskupskiej. Żonaty z Marią z d. Baer, z którą miał czworo dzieci. Brał udział w powstaniu wielkopolskim, gdzie pełnił funkcję dowódcy drużyny kębłowskiej, później plutonowy kompanii, w końcu dowodzący „Kompanią Kotlarskich”. 16 września 1919 został mianowany chorążym.
W 1920, jako żołnierz Wojska Polskiego uczestniczył w wojnie polsko-bolszewickiej, odznaczony Krzyżem Walecznych, podporucznik rezerwy Wojska Polskiego. Kupiec i działacz Zrzeszenia Samodzielnych Kupców Chrześcijańskich w Lesznie. Jeden z założycieli Banku Ludowego w Lesznie, należał do Towarzystwa Ziem Zachodnich, Związku Powstańców i Wojaków, Klubu Kręglarzy „Merkur”. Prezes Okręgowy Towarzystwa Gimnastycznego „Sokół” na południowo-zachodnią Wielkopolskę. 11 listopada 1938 został mianowany podporucznikiem rezerwy.
Zmobilizowany w sierpniu 1939 do 60 pułku piechoty wielkopolskiej, wziął udział w kampanii wrześniowej.
Został wytypowany jako jeden ze „szczególnie niebezpiecznych dla Rzeszy” (niem. "„Sonderfahndungsbuch Polen”") przez V kolumnę miejscowych Niemców. Internowany z grupą zakładników, a następnie rozstrzelany podczas publicznej egzekucji przeprowadzonej w ramach Operacji Tannenberg pod murem więzienia w Lesznie. Według odpisu niemieckiego wykazu wydanych kar śmierci Bronisław Kotlarski w rubryce zawierającej informacje obciążające wpisane ma: Pierwszy Prezes Związku Sokolego.
Pochowany w nieoznakowanej zbiorowej mogile, poza murem cmentarnym na alei do Borowej Karczmy. W każdą rocznicę egzekucji, pod tablicą (odsłoniętą 21.X.1945) upamiętniającą to wydarzenie odbywa się uroczysty Apel Poległych. 21 października 1986 odsłonięto tablicę z nazwiskami ofiar mordu na zbiorowej mogile.

</doc>
<doc id="1236237" url="https://pl.wikipedia.org/wiki?curid=1236237" title="Kiełcznica (dopływ Ścinawy Niemodlińskiej)">
Kiełcznica (dopływ Ścinawy Niemodlińskiej)

Kiełcznica – potok, lewostronny dopływ Ścinawy Niemodlińskiej o długości 7,54 km i powierzchni zlewni 32,8 km².
Potok płynie w województwie opolskim, przez Wierzbie, Kuźnicę Ligocką i Przechód. Jego dopływami są: Krzywda, Wierzbiański Rów oraz Osadnica.
Zlewnia potoku znajduje się na obszarze dwóch gmin: Łambinowice oraz Korfantów. Źródło na wysokości 200 m n.p.m., ujście do Ścinawy Niemodlińskiej na wysokości 188,5 m n.p.m.
=hojak=kiełcz. 

</doc>
<doc id="1236240" url="https://pl.wikipedia.org/wiki?curid=1236240" title="Artur Błażejewski (piłkarz)">
Artur Błażejewski (piłkarz)

Artur Błażejewski (ur. 1 stycznia 1981 w Poznaniu) – polski piłkarz, grający na pozycji pomocnika.
Jest wychowankiem klubu Nielba Wągrowiec, skąd trafił do znanej szkółki piłkarskiej MSP Szamotuły. W latach późniejszych zawodnik Pogoni Szczecin, Śląska Wrocław, greckiego Apollon Smyrnis, ŁKS-u Łódź, Piotrcovii Piotrków Tryb., ponownie Pogoni, Ruchu Chorzów, Radomiaka Radom, Odry Opole, Odry Wodzisław, Zagłębia Sosnowiec, a od wiosny 2009 ponownie Nielby Wągrowiec. W I lidze zadebiutował 31 lipca 1999 w meczu Pogoni przeciwko Stomilowi Olsztyn. Zagrał w niej łącznie 15 spotkań w barwach trzech klubów.
Obecnie (grudzień 2015) Artur Błażejewski gra w futsal w drużynie Nerazzurri Wągrowiec.

</doc>
<doc id="1236241" url="https://pl.wikipedia.org/wiki?curid=1236241" title="Porębianka (dopływ Mszanki)">
Porębianka (dopływ Mszanki)

Porębianka, Poręba – potok, lewy dopływ Mszanki o długości 14,8 km i powierzchni zlewni 72,05 km²{.
Porębianka wypływa kilkoma ciekami w Gorcach, na północnych stokach grzbietu Obidowiec – przełęcz Pośrednie – Mnisko. Najwyżej położone miejsce jej wypływu znajduje się na wysokości około 1000 m. Spływa w północno-zachodnim, następnie północnym kierunku. W Porębie Wielkiej uchodzi do niej potok Koninka. Przez Porębę Wielką Porębianka płynie w północno-wschodnim kierunku. W miejscowości Niedźwiedź uchodzi do niej potok Konina. Porębianka zmienia tu kierunek na północny. Płynie przez Podobin, Niedźwiedź i w Mszanie Dolnej na wysokości 400 m uchodzi do Mszanki.
Dopływami Porębianki są potoki:

</doc>
<doc id="1236246" url="https://pl.wikipedia.org/wiki?curid=1236246" title="Transit 5BN-2">
Transit 5BN-2

Transit 5BN-2 − amerykański technologiczny satelita wojskowy, działający prototyp, który testował system nawigacji dla okrętów podwodnych US Navy przenoszących pociski balistyczne typu UGM-27 Polaris. 
Misję finansowało Naval Research Laboratory (NRL) z ramienia US Navy. Statek zbudowało NRL i Johns Hopkins University. Wraz z nim wyniesiono satelitę Transit 5E-3.
Jeden z pierwszych działających prototypów z generatorem RTG typu SNAP 9A.
Statek użytkowały i testowały zarówno jednostki nawodne i podwodne Marynarki Wojennej USA. Pracował do listopada 1964. Od tego momentu US Navy użytkowało satelity nawigacyjne w sposób ciągły.
Statek pozostaje na orbicie, której trwałość szacuje się na 1000 lat.

</doc>
<doc id="1236248" url="https://pl.wikipedia.org/wiki?curid=1236248" title="I’ll Stick Around">
I’ll Stick Around

I’ll Stick Around – drugi singel amerykańskiego zespołu rockowego Foo Fighters z ich debiutanckiej płyty "Foo Fighters". Został wydany 29 sierpnia 1995. Reżyserem teledysku jest Gerald Casale. Fragment wideoklipu został użyty w animowanym serialu Beavis i Butt-head. Utwór użył także Weird Al Yankovic w piosence „The Alternative Polka”.

</doc>
<doc id="1236251" url="https://pl.wikipedia.org/wiki?curid=1236251" title="Cute (japoński zespół muzyczny)">
Cute (japoński zespół muzyczny)

 – japoński zespół muzyczny, powstały pod skrzydłami projektu muzycznego Hello! Project w 2005 roku, obecnie składający się z pięciu dziewczyn. Ich debiutancki singiel "Massara Blue Jeans" został wydany w 2006 roku.

</doc>
<doc id="1236252" url="https://pl.wikipedia.org/wiki?curid=1236252" title="Mikołaj Witczak (lekarz)">
Mikołaj Witczak (lekarz)

Mikołaj Witczak (ur. 1 grudnia 1857 w Bieździadowie, zm. 20 lutego 1918 w Jastrzębiu Dolnym) – polski lekarz, zasłużony dla rozwoju uzdrowiska w górnośląskim Jastrzębiu-Zdroju.
Pochodził z Wielkopolski. Po ukończeniu gimnazjum we Wrocławiu studiował medycynę w Berlinie i Würzburgu, gdzie w 1885 uzyskał dyplom lekarza. W Berlinie działał w Towarzystwie Naukowym Akademików Polaków (przez pewien czas mu prezesując). Po złożeniu państwowego egzaminu lekarskiego został w 1886 lekarzem zdrojowym w Jastrzębiu Dolnym (Bad Königsdorff-Jastrzemb); dziesięć lat później wykupił zdrojowisko od niemieckiego bankiera Juliusza Landau.
W ramach prac nad rozwojem uzdrowiska zainicjował budowę nowych łazienek do kąpieli borowinowych, pijalni, inhalatorium, urządzeń wodoleczniczych, założył też park, a od 1909 prowadził sanatorium górnicze. Działał w stowarzyszeniach lokalnych. W 1894 opublikował przewodnik-informator o sanatorium "Sool-Bad Konigsdorf-Jastrzęb".
Z małżeństwa z Marią Anną von Adlersfeld miał pięcioro dzieci, w tym Mikołaja i Józefa zaangażowanych w polski ruch narodowy na Górnym Śląsku, którzy jako jedyni dożyli wieku dorosłego.
Imię Mikołaja Witczaka nosi jedna ze szkół, ulica i park w Jastrzębiu-Zdroju.

</doc>
<doc id="1236255" url="https://pl.wikipedia.org/wiki?curid=1236255" title="Tycho Brahe (krater marsjański)">
Tycho Brahe (krater marsjański)

Tycho Brahe – krater na powierzchni Marsa nazwany na cześć duńskiego astronoma. Ma 106 km średnicy. Jest usytuowany na południowy wschód od krateru Martz i na wschód od Hellas Planitia, jego przybliżone współrzędne areograficzne to 49° S i 146° E.

</doc>
<doc id="1236259" url="https://pl.wikipedia.org/wiki?curid=1236259" title="Zespół Melkerssona i Rosenthala">
Zespół Melkerssona i Rosenthala



</doc>
<doc id="1236260" url="https://pl.wikipedia.org/wiki?curid=1236260" title="Zespół Jarcho i Levina">
Zespół Jarcho i Levina



</doc>
<doc id="1236262" url="https://pl.wikipedia.org/wiki?curid=1236262" title="Zespół Váradi i Pappa">
Zespół Váradi i Pappa



</doc>
<doc id="1236265" url="https://pl.wikipedia.org/wiki?curid=1236265" title="Chór Akademicki Uniwersytetu Mikołaja Kopernika w Toruniu">
Chór Akademicki Uniwersytetu Mikołaja Kopernika w Toruniu

Chór Akademicki Uniwersytetu Mikołaja Kopernika w Toruniu – chór uniwersytecki działający od 12 lutego 1979 roku w Toruniu pod patronatem J.M. Rektora UMK.
Historia.
Chór ten założony został z inicjatywy Bożeny Jankowskiej, wieloletniego dyrygenta i kierownika artystycznego zespołu. Tworzy go kilkudziesięcioosobowa grupa studentów i absolwentów UMK, oraz uczniów toruńskich szkół średnich i miłośników śpiewu nie związanych wcześniej z Uczelnią. Chór corocznie organizuje warsztaty muzyczne w Uczelnianym Ośrodku Szkoleniowym w Bachotku (dotychczas XI edycji), jak również w Rowach i Jastrzębiej Górze. Gościnnym konsultantem emisji głosu jest prof. dr hab. Elżbieta Stengert (AM Poznań, UKW Bydgoszcz).
Dyrygenci.
Przez 25 lat Chór Akademicki UMK prowadzony był przez swego założyciela i dyrygenta Bożenę Jankowską, absolwentkę Państwowej Wyższej Szkoły Muzycznej w Warszawie w klasie fortepianu, kustosza zbiorów muzycznych Biblioteki UMK. Za swoją działalność 19 lutego 2008 roku została odznaczona przez Rektora Uniwersytetu Mikołaja Kopernika medalem "Za zasługi położone dla rozwoju Uczelni".
Obecnie kierownikiem i dyrygentem Chóru jest dr hab. Arkadiusz Kaczyński, absolwent Wyższej Szkoły Pedagogicznej w Bydgoszczy (1994) oraz Akademii Muzycznej w Poznaniu (1999), a obecnie na stanowisku Profesora w Katedrze Dyrygentury Instytutu Edukacji Muzycznej Uniwersytetu Kazimierza Wielkiego w Bydgoszczy.
Występy.
W kwietniu 2005 roku Chór uczestniczył w koncercie „Noc Rosyjska” w Auli Politechniki Warszawskiej, na którym wspólnie z kilkoma warszawskimi chórami akademickimi i Polską Orkiestrą Radiową pod dyr. Łukasza Borowicza wykonano fragmenty z oper "Borys Godunow" M. Musorgskiego, "Kniaź Igor" A. Borodina oraz "uwerturę Rok 1812" P. Czajkowskiego. Na zakończenie sezonu artystycznego 2005/06 Filharmonii Pomorskiej w Bydgoszczy, wspólnie z Chórami Singakademie Frankfurt n/Oder wykonał "Carmina Burana" C. Orffa pod dyr. Rudolfa Tierscha. Na inaugurację sezonu artystycznego 2006/7, Chór Akademicki zaproszony ponownie przez Filharmonię Pomorską 15 X 06, wspólnie z bratnim Chórem wydziałowym "Tibi Domine", wykonał Wielką Mszę c-moll Mozarta w ramach koncertu Papieskiego pod dyr. Tadeusza Wicherka, za którą oba toruńskie zespoły zebrały pochlebne opinie bydgoskiej krytyki muzycznej. Chór został zaproszony również na obchody 1000-lecia miasta Oksford (Anglia) w ramach których wykonano dwukrotnie (31 VIII i 12 IX 2007 rok) "Carmina Burana" C. Orffa z Orkiestrą Symfoniczną z Leiden (Holandia) pod dyr. Johna Lubbocka.
12 kwietnia 2010 roku, występ Chóru we włocławskiej katedrze pod batutą Jerzego Maksymiuka, z udziałem Orkiestry Sinfonietta Cracovia, upamiętnił 70. rocznicę Zbrodni Katyńskiej oraz katastrofę prezydenckiego samolotu pod Smoleńskiem, wykonaniem Requiem Gabriela Fauré. 23 kwietnia wykonaniem Requiem d-moll KV 626 W.A. Mozarta, pod batutą Zygmunta Rycherta, w Filharmonii Pomorskiej w Bydgoszczy, oddał cześć ofiarom smoleńskiej katastrofy.
Chór wziął udział w odbywającym się w Bonn 13 Festiwalu Roberta Schumanna, w 200 rocznicę urodzin kompozytora. W kościele Św. Marii Magdaleny zaprezentował program składający się z utworów polskich od okresu średniowiecza aż po muzykę współczesną. Podczas Festiwalu Chór UMK wystąpił również wspólnie z zaprzyjaźnionym chórem Multi Kulti z Bonn, a także wykonał kilka festiwalowych utworów w kolońskiej Katedrze.
W ramach trwającego w dniach od 1 do 15 maja 2011 roku Festiwalu Muzyki i Sztuki Krajów Bałtyckich PROBALITICA w Toruniu, Chór Akademicki UMK wraz z Eljazz Big Band wystąpił na toruńskim rynku z wykonaniem kompilacji utworów pochodzących z trzech Sacred Concert Duke'a Ellington'a.
Repertuar.
Chór Akademicki jest obecny podczas każdej uroczystości uniwersyteckiej - inauguracji nowego Roku Akademickiego, uroczystości wręczania dyplomów absolwenckich, spotkań opłatkowych oraz noworocznych Senatu. Corocznie podczas Święta Uczelni, obchodzonego 19 lutego - w rocznicę urodzin M. Kopernika, chór uświetnia je koncertem. Współpracuje także z Fundacją Amicus Universitatis Nicolai Copernici, występując gościnnie podczas organizowanych przez Fundację okolicznościowych imprez.
W dorobku chóru jest kilkadziesiąt pozycji literatury chóralnej a cappella i wokalno – instrumentalnej w tym kilkanaście wielkich form wokalno-instrumentalnych:
Również estradowe wykonania fragmentów dzieł scenicznych i oratoriów:
Współpraca artystyczna Chóru.
W gronie współpracujących z chórem gościnnie dyrygentów są artyści polscy i zagraniczni: Łukasz Borowicz, Jerzy Salwarowski, Zygmunt Rychert, Marek Pijarowski, Jerzy Maksymiuk, Tadeusz Wicherek, Benedykt Odya, Aleksander Gref, Ruben Silva, Rudolf Tiersh, Maciej Sztor, Tadeusz Wojciechowski oraz Anna Mróz.
W latach 2005-2017 chór współpracował z:
Z chórem współpracuje również Gdańska Grupa Perkusyjna Jeunesses Musicales (Piotr Sutt - kierownictwo muzyczne).
Współpracujące chóry partnerskie, to:
Stałymi współpracownikami dyrygenta są: dyrygent Izabela Szyma-Wysocka, doktor sztuk muzycznych w dyscyplinie artystycznej dyrygentura; pianista Michał Czaposki, toruński artysta, kompozytor i aranżer; Michał Hajduczenia, emisja głosu i korepetycje wokalne.
Prezesem Chóru od 2014 roku jest Paulina Olszewska-Janiak.
Prezesi z poprzednich lat:
Osiągnięcia.
Chór w latach 2005-14 uczestniczył w międzynarodowych konkursach i festiwalach chóralnych:

</doc>
<doc id="1236266" url="https://pl.wikipedia.org/wiki?curid=1236266" title="Bausch &amp; Lomb Championships 2007">
Bausch &amp; Lomb Championships 2007

Tenisowy turniej WTA Bausch &amp; Lomb Championships 2007 odbył się w dniach 31 marca - 8 kwietnia w amerykańskiej Amelia Island na kortach ziemnych. Pula nagród wyniosła 600 000 dolarów amerykańskich.

</doc>
<doc id="1236268" url="https://pl.wikipedia.org/wiki?curid=1236268" title="Niccolò de Romanis">
Niccolò de Romanis

Niccolò (zm. 1218) – włoski duchowny. Prawdopodobnie pochodził z Rzymu jednak przypisywane mu od XVI wieku nazwisko "de Romanis" nie jest poświadczone w źródłach mu współczesnych. Najpierw był kapelanem Innocentego III, a następnie kardynałem-biskupem Tusculum (od grudnia 1204). 1213-14 służył jako legat papieski w Anglii w celu propagowania krucjaty, doprowadził wówczas także do zdjęcia interdyktu nałożonego na ten kraj przez Innocentego III w 1207 z powodu konfliktu o obsadę archidiecezji Canterbury. Uczestniczył w papieskiej elekcji 1216. Wielki penitencjariusz Honoriusza III od 1216. Zmarł między 17 sierpnia 1218 a 6 stycznia 1219.

</doc>
<doc id="1236269" url="https://pl.wikipedia.org/wiki?curid=1236269" title="Choroba Pelizaeusa i Merzbachera">
Choroba Pelizaeusa i Merzbachera



</doc>
<doc id="1236275" url="https://pl.wikipedia.org/wiki?curid=1236275" title="Strzekęcin">
Strzekęcin



</doc>
<doc id="1236279" url="https://pl.wikipedia.org/wiki?curid=1236279" title="Kopystrzyń">
Kopystrzyń

Kopystrzyń (ukr. "Копистирин") – wieś ukraińska leżąca w obwodzie winnickim, w rejonie szarogrodzkim. Miejscowość obejmuje obszar 35.98 km² i zamieszkana jest przez około 1000 osób.
Dawna osada na Podolu leżąca nad rzeką Murachwą. Miejscowość znana jest z dwóch bitew, z których pierwsza, pomiędzy Fedkiem Ostrogskim, a wodzami Jagiełły miała miejsce 30 listopada 1432, a druga, między Janem Olbrachtem a Tatarami 8 września 1487.

</doc>
<doc id="1236282" url="https://pl.wikipedia.org/wiki?curid=1236282" title="Tamás Hajnal">
Tamás Hajnal

Tamás Hajnal (ur. 15 marca 1981 w Esztergomie) – węgierski piłkarz grający na pozycji ofensywnego pomocnika.
Kariera klubowa.
Hajnal piłkarską karierę rozpoczął w klubie Zoltek SE z miasta Nyergesújfalu leżącego koło rodzinnego Esztergomu. W wieku 9 lat podjął treningi w stołecznym Ferencvárosi TC, a w sezonie 1997/1998 został włączony do kadry pierwszej drużyny i wtedy też zadebiutował w pierwszej lidze węgierskiej. Następnie przeszedł do Vác FC 1899, ale nie mieścił się w składzie tego klubu.
Latem 1999 roku Hajnal wyjechał do niemieckiego FC Schalke 04 z miasta Gelsenkirchen. 26 listopada zadebiutował w Bundeslidze w zremisowanym 1:1 wyjazdowym spotkaniu z SSV Ulm 1846. Rozegrał 8 spotkań, ale przez kolejne cztery sezony nie zrobił wrażenia na kolejnych trenerach zespołu, Huubie Stevensie, Franku Neubarcie, Marcu Wilmotsie oraz Juppie Heynckesie i przez ten okres występował jedynie w rezerwach klubu i w rozgrywkach Pucharu Niemiec.
W 2004 roku Węgier odszedł z Schalke i trafił do belgijskiego pierwszoligowca Sint-Truidense VV. W klubie tym był liderem środkowej linii i przez dwa sezony strzelił 11 bramek. W 2006 roku wrócił do Niemiec i podpisał kontrakt z 1. FC Kaiserslautern. Strzelił 7 bramek, jednak "Czerwone Diabły" nie zdołały awansować do pierwszej ligi. W lipcu 2007 za 450 tysięcy euro przeszedł do Karlsruher SC.
Dobra dyspozycja Hajnala w sezonie 2007/2008 zaowocowała transferem do Borussii Dortmund, której szeregi Węgier zasili w lipcu 2008 roku. Westfalski klub zapłacił za niego 1,25 miliona euro.
Kariera reprezentacyjna.
W reprezentacji Węgier Hajnal zadebiutował 9 października 2004 roku w przegranym 0:3 meczu z reprezentacją Szwecji, rozegranym w ramach eliminacji do Mistrzostw Świata w Niemczech. 17 października 2007 strzelił pierwszego gola w kadrze skutecznie wykorzystując rzut karny w wygranym 1:0 towarzyskim spotkaniu z Polską.

</doc>
<doc id="1236283" url="https://pl.wikipedia.org/wiki?curid=1236283" title="Tamas Hajnal">
Tamas Hajnal



</doc>
<doc id="1236284" url="https://pl.wikipedia.org/wiki?curid=1236284" title="Simpsonowie (seria 6)">
Simpsonowie (seria 6)

Poniższa lista przedstawia 25 odcinków szóstego sezonu serialu animowanego "Simpsonowie", oryginalnie wyemitowanego w amerykańskiej telewizji FOX. Odcinki w Polsce zostały zaprezentowane przez Fox Kids, Fox Polska oraz Canal+.

</doc>
<doc id="1236292" url="https://pl.wikipedia.org/wiki?curid=1236292" title="Aleksandr Kazancew">
Aleksandr Kazancew

Aleksandr Stiepanowicz Kazancew, ros. Александр Степанович Казанцев, ps. „Gieorgij Kato” (ur. w 1908 r. w Czelabińsku, zm. w 1963 r. w RFN) – rosyjski emigracyjny publicysta i działacz polityczny, członek oddziału propagandy Komitetu Wyzwolenia Narodów Rosji i jednocześnie faktyczny redaktor jego pisma „Воля народа” pod koniec II wojny światowej, główny redaktor rosyjskiej sekcji monachijskiego radia „Свобода”.
Życiorys.
W okresie wojny domowej z bolszewikami wstąpił do korpusu kadetów we Władywostoku. W 1922 r. ewakuował się wraz z innymi słuchaczami do Szanghaju.
W 1924 r. zamieszkał w Królestwie SHS. Ukończył prawo na Uniwersytecie w Belgradzie. W 1930 r. wstąpił do Narodowego Związku Pracujących (NTS). Redagował główny organ prasowy NTS „За Россию” i pismo „Огни”. Jednocześnie grał w Belgradzie w zespole muzycznym.
W okresie II wojny światowej podjął współpracę z Niemcami. W 1941 r. z ramienia NTS przyjechał do Berlina. Prowadził działalność propagandową wśród sowieckich jeńców wojennych. Wstąpił do rosyjskiego ruchu wyzwoleńczego gen. Andrieja A. Własowa. W listopadzie 1944 r. wszedł w skład oddziału propagandy Komitetu Wyzwolenia Narodów Rosji (KONR). Jednocześnie do lutego 1945 r. redagował pismo KONR „Воля народа”. Zagrożony aresztowaniem przez Gestapo wyjechał z Berlina.
Po zakończeniu wojny zamieszkał w zachodnich Niemczech. Ponownie działał w NTS. Był autorem książki pt. „Третья сила. Россия между нацизмом и коммунизмом” (Monachium 1952). W latach 1957–1961 był głównym redaktorem rosyjskiej sekcji radia „Свобода” w Monachium.
Zmarł w 1963 r.

</doc>
<doc id="1236308" url="https://pl.wikipedia.org/wiki?curid=1236308" title="Edonos">
Edonos

Edonos () – mityczny przodek trackiego ludu Edonów ("Edonoj"), poświadczony przez Stefana z Bizancjum w haśle .
Słowo było używane także przenośnie na oznaczenie każdego Traka. Jako że z Tracji pochodził Dionizos, terminu używano także jako synonimu słów "dionizyjski" czy "bakchiczny" [Ov. "Rem. Am." 593; Hor. "Carm." 7.27].

</doc>
<doc id="1236314" url="https://pl.wikipedia.org/wiki?curid=1236314" title="Marcinkowice (Brzeście)">
Marcinkowice (Brzeście)

Marcinkowice (niem. "Merzdorf") – przysiółek wsi Brzeście w Polsce, położony w województwie dolnośląskim, w powiecie wrocławskim, w gminie Żórawina.
W latach 1975–1998 przysiółek administracyjnie należał do województwa wrocławskiego.

</doc>
<doc id="1236316" url="https://pl.wikipedia.org/wiki?curid=1236316" title="Edulica">
Edulica

Edulica, Edusa – rzymska bogini czczona jako opiekunka dzieci. Wierzono, że tak jak Potina i Cuba błogosławią sen i napoje dzieci, Edulica błogosławi ich jedzenie [Augustin. "De civ. Dei" IV 11; Varro, "Ap. Non."; Arnob. III 25; Donat. "Ad Terent. Phorm." I 1.11].

</doc>
<doc id="1236317" url="https://pl.wikipedia.org/wiki?curid=1236317" title="Dracula 2000">
Dracula 2000

Dracula 2000 – amerykański film grozy z 2000 roku, luźno oparty na bestsellerowej powieści Brama Stokera "Dracula". Reżyserem filmu jest montażysta i wieloletni współpracownik Wesa Cravena, Patrick Lussier. Sam Craven jest producentem wykonawczym filmu.
Fabuła.
Grupa bandytów wkrada się do pilnie strzeżonego skarbca znanego antykwariusza, Matthew Van Helsinga. Złodzieje nie znajdują tam majątku i klejnotów, o których informowała należąca do gangu sekretarka Van Helsinga, lecz jedynie szczelnie zamkniętą trumnę. Bandyci prywatnym samolotem transportują ją do Nowego Orleanu. Podczas lotu jeden z przestępców decyduje się zajrzeć do środka. Okazuje się, że wewnątrz znajduje się wampir Drakula. Członkowie wyprawy zostają zamordowani, tymczasem Drakula podąża w kierunku Nowego Orleanu, gdzie mieszka Mary, córka Van Helsinga.
Kontynuacje.
Film doczekał się dwóch kontynuacji wydanych wyłącznie na video. w 2003 i w 2005. W planach jest również czwarty film z serii, tym razem przeznaczony do kin.

</doc>
<doc id="1236318" url="https://pl.wikipedia.org/wiki?curid=1236318" title="Edusa">
Edusa



</doc>
<doc id="1236319" url="https://pl.wikipedia.org/wiki?curid=1236319" title="Peter Giles">
Peter Giles

Peter A. Giles (ur. 17 czerwca 1944 roku w Winton, Bournemouth, Dorset) – brytyjski basista i wokalista, znany z występów w grupie Giles, Giles and Fripp przekształconej w późniejszym okresie w supergrupę King Crimson. Giles znany jest ponadto z występów w grupie 21st Century Schizoid Band.

</doc>
<doc id="1236320" url="https://pl.wikipedia.org/wiki?curid=1236320" title="Marzęcice (Brzeście)">
Marzęcice (Brzeście)

Marzęcice (niem. "Marienthal") – przysiółek wsi Brzeście w Polsce, położony w województwie dolnośląskim, w powiecie wrocławskim, w gminie Żórawina.
W latach 1975–1998 przysiółek administracyjnie należał do województwa wrocławskiego.

</doc>
<doc id="1236321" url="https://pl.wikipedia.org/wiki?curid=1236321" title="Międzyszkolny Klub Żeglarski „Mesa”">
Międzyszkolny Klub Żeglarski „Mesa”

Międzyszkolny Klub Żeglarski „Mesa” (MKŻ „Mesa”) – został powołany w roku 1995 przez żeglarzy środowiska gliwickiego.
Klub zrzeszony jest w Śląskim Okręgowym Związku Żeglarskim oraz Lidze Morskiej i Rzecznej. Siedziba MKŻ „Mesa” znajduje się przy ZSO nr 14 w Gliwicach. Ośrodek żeglarski „Mesa” znajduje się nad jeziorem Dzierżno Małe.
Celem klubu jest propagowanie sportów wodnych i wychowanie przez żeglarstwo.
Jego wychowankowie zdobywają tytuły mistrza w regatach klasy Omega. Zajmują również czołowe pozycje w regatach klasy DZ na jachcie „Słoń Morski”.
Działalność.
Działalność klubu prowadzona jest w trzech kierunkach: szkolenie żeglarskie, żeglarstwo śródlądowe i żeglarstwo morskie.
Każdego roku instruktorzy szkolą adeptów żeglarstwa. Organizowane są szkolenia na stopnie żeglarza oraz sternika jachtowego. Zajęcia praktyczne odbywają się na wodach miejscowych, na obozach żeglarskich oraz na wodach morskich. Członkowie klubu doświadczenie zdobywali również na szkoleniowych ORP, m.in. w 2002 uczestniczyli w rejsie na ORP Iskra.
Co dwa lata klub, pod komendą kpt. Andrzeja Beżańskiego organizuje rejs wykraczający poza Bałtyk. W roku 2002 żeglarze popłynęli jachtem „Polonia” na Islandię. Dwa lata później popłynęli „Syrenką” na Spitsbergen. Za ten rejs zostali nominowani do nagrody „Kolosy 2004”. W roku 2006 przepłynęli na „Warszawskiej Nike” cieśninę Pentland Firth. W roku 2009 klub planuje zdobyć Grenlandię.
Organizowane są również mniejsze rejsy szkoleniowe. M.in. do portów Szwecji, Danii oraz Niemiec w 2000 roku. W roku 2001 odwiedzono porty Danii i Holandii. W 2003 odbyły się rejsy na Bornholm oraz do Norwegii. W 2004 roku rozgrzewką przed ważną wyprawą na Spitsbergen był rejs na Bornholm. Roku 2005 przyniósł jedynie rejs do Kłajpedy, ponieważ załogę zastał na morzu Bałtyckim 52-godzinny sztorm. W 2007 roku miał miejsce wiosenny rejs szkoleniowy na Bornholm oraz do Szwecji. Również rok 2008 przyniósł rejs szkoleniowy po portach Bałtyku.
Klub odbywa rejsy znanymi, polskimi jednostkami, m.in.: SY „Barlovento II”, SY „Nitron”, SY „POLONIA”, SY „Dar Natury”, SY „Syrenka”, SY „Warszawska Nike”, SY „Gwarek”.

</doc>
<doc id="1236323" url="https://pl.wikipedia.org/wiki?curid=1236323" title="Schmidt (film)">
Schmidt (film)

Schmidt – amerykańska tragikomedia z 2002 roku na podstawie powieści Louisa Begleya.
Nagrody i nominacje.
Oscary za rok 2002
Nagrody BAFTA 2002
Złote Globy 2002
Nagroda Satelita 2002

</doc>
<doc id="1236324" url="https://pl.wikipedia.org/wiki?curid=1236324" title="Tumsa Nahin Dekha">
Tumsa Nahin Dekha

Tumsa Nahin Dekha (inny tytuł: "Tumsa Nahin Dekha – A Love Story") – indyjski komediodramat miłosny wyreżyserowany w 2004 przez Anuraga Basu, autora takich filmów jak "Gangster" i "Życie w... metropolii". W rolach głównych Dia Mirza i Emraan Hashmi, który grał u tego reżysera w filmie "Murder".
Fabuła.
Daksh Mittal (Emraan Hashmi) to czarujący wiecznie pijany milioner. Obibok. Jedynym autorytetem dla niego jest John Uncle (Anupam Kher), jego kamerdyner troszczący się o niego na każdym kroku, rozpieszczający go i nie stawiający mu żadnych granic. Władcza, popalająca wciąż haszysz babka (Surekha Sikri) i ojciec postanawiają go ożenić pomnażając tym fortunę rodziny. Daksh nie chce tego małżeństwa, ale ustępuje pod groźbą wydziedziczenia i utraty źródła utrzymania. Niedługo przed zaręczynami zakochuje się jednak w tancerce z nocnego baru Jii (Dia Mirza) i teraz musi wybrać między pieniędzmi a miłością.

</doc>
<doc id="1236325" url="https://pl.wikipedia.org/wiki?curid=1236325" title="Chatrapur">
Chatrapur

Chatrapur – miasto w Indiach leżące w stanie Orisa w okręgu Ganjam na południu kraju. W 2001 roku miasto liczyło 20 288 mieszkańców.

</doc>
<doc id="1236329" url="https://pl.wikipedia.org/wiki?curid=1236329" title="Święto Powstania Republiki Czeskiej">
Święto Powstania Republiki Czeskiej

Święto Powstania Republiki Czeskiej – święto państwowe obchodzone 1 stycznia, ustanowiono na pamiątkę rozpadu Czechosłowacji 1 stycznia 1993 roku i powstanie Republiki Czeskiej.
Z kolei 28 października obchodzone jest Święto Republiki Czechosłowackiej upamiętniające dzień założenia niepodległego państwa Czechów i Słowaków w 1918 roku. Jest to największe czeskie święto państwowe.

</doc>
<doc id="1236330" url="https://pl.wikipedia.org/wiki?curid=1236330" title="Stadio Arechi">
Stadio Arechi

Stadio Arechi – stadion piłkarski znajdujący się we włoskim mieście Salerno przy Via Allende. Na co dzień swoje ligowe mecze rozgrywa tu Salernitana Calcio.
Mecze reprezentacji.
1.05.1991 Włochy-Węgry (3-1)
25.03.1995 Włochy - Estonia (4-1)
18.11.1998 Włochy - Hiszpania (2-2)

</doc>
<doc id="1236331" url="https://pl.wikipedia.org/wiki?curid=1236331" title="Jezioro Czarne (borowinowe)">
Jezioro Czarne (borowinowe)

Jezioro Czarne – jezioro o powierzchni 8,2 ha na terenie gminy Świeszyno (powiat koszaliński, województwo zachodniopomorskie).
Usytuowane w kompleksie leśnym na wschód od Strzekęcina, otoczone torfowiskami. Położone jest na pokładach borowiny, która zabarwia wodę na charakterystyczny brązowy kolor.
Jezioro Czarne jest popularnym w okolicy kąpieliskiem i łowiskiem wędkarskim.

</doc>
<doc id="1236346" url="https://pl.wikipedia.org/wiki?curid=1236346" title="Był sobie chłopiec">
Był sobie chłopiec

Był sobie chłopiec (ang. "About a Boy") – amerykańsko-brytyjsko-francusko-niemiecki komediodramat z 2002 roku w reżyserii Paula i Chrisa Weitzów na podstawie powieści Nicka Hornby’ego.
Opis fabuły.
Will jest bogaty, bezrobotny, nieżonaty i bezdzietny. Poszukując kandydatek na partnerkę, odkrywa, że miejscem, gdzie można poznawać samotne kobiety są koła samotnych rodziców. Tworzy w wyobraźni małego synka o imieniu Ned i dołącza do spotykającej się w sąsiedztwie takiej właśnie grupy. Gdy wydaje mu się, że jest na dobrej drodze do uwiedzenia Susie, spotyka Marcusa, syna przyjaciółki Susie. Marcus jest odrobinę dziwnym dwunastolatkiem z problemami w domu i szkole. Z czasem rodzi się między nimi niezwykła więź.
Nagrody i nominacje.
Oscary za rok 2002
Nagrody BAFTA 2002
Złote Globy 2002
Nagroda Satelita 2002

</doc>
<doc id="1236348" url="https://pl.wikipedia.org/wiki?curid=1236348" title="Jan Olechowski">
Jan Olechowski

Jan Olechowski (ur. 1 stycznia 1917 w Zwiahlu, zm. 1 kwietnia 1956 w Nowym Jorku) – polski poeta, publicysta, prozaik, dziennikarz, komentator polityczny Radio Wolna Europa.
Życiorys.
Obawa przed rewolucyjnymi zamieszkami była powodem przenosin inteligenckiej rodziny Olechowskich na teren Polski. Wkrótce potem Jan Olechowski stracił ojca i jego dalszym wychowaniem zajmowała się tylko matka, nauczycielka. Pracowała początkowo w Lublinie, a od 1919 w Piórkowie koło Opatowa, w Górach Świętokrzyskich.
Po maturze zdanej w lubelskim gimnazjum Olechowski kontynuował naukę na Uniwersytecie Warszawskim (studia polonistyczne przerwane wybuchem wojny).
Zadebiutował w 1934, drukując wiersz pt. "Rachunek sumienia" (w piśmie „Rodzina Polska” wydawanym przez księży pallotynów). Od 1935 jego publicystyka literacka ukazuje się w „Przeboju” i „Przełomie” – pismach Ruchu Narodowo-Radykalnego „Falanga”, której został członkiem. Jednak drukuje również w „Wielkiej Polsce”, „Kulturze”, „Sprawach Otwartych” i w „Prosto z Mostu”. W 1939 zakłada (wspólnie z Bronisławem Kopczyńskim, muzykiem) własny dwutygodnik literacki „W natarciu”.
Uczestniczył w działaniach obronnych armii polskiej we wrześniu 1939. Miał stopień plutonowego podchorążego. W październiku 1939 został aresztowany przez okupacyjne wojska radzieckie i wywieziony w głąb Rosji. Kolejne dwa lata spędził w rosyjskich więzieniach i obozach koncentracyjnych pod Murmańskiem i Archangielskiem. Dwukrotnie próbował ucieczki, jednak więźniem przestał być dopiero w 1941 – na mocy układu Sikorski-Majski.
Dotarł do Kazachstanu i tam został żołnierzem Armii Polskiej. Razem z armią gen. Andersa przeszedł z Rosji na Bliski Wschód.
Został dowódcą działonu w 6. batalionie 2. Korpusu Polskiego, potem oficerem oświatowym, a w 1943 w Tel Awiwie – redaktorem działu literackiego pisma „Dziennik Żołnierza”. Jako podchorąży w 2. Brygadzie Strzelców Karpackich uczestniczył w kampanii włoskiej 2. Korpusu; brał udział w bitwie o Monte Cassino.
Jednocześnie współpracował z redakcjami polskich pism : „Ku wolnej Polsce”, „Kurier Polski w Bagdadzie”, „Dziennik Żołnierza APW”, „Goniec Karpacki”, „Orzeł Biały”, „Ochotniczka”, „Na szlaku Kresowej”.
Po zakończeniu wojny zatrudniony w Oddziale Kultury i Oświaty Armii Polskiej w Rzymie. Na uniwersytecie rzymskim kontynuował przerwane wojną studia (poszerzając ich zakres o rusycystykę). Powstające w tym czasie wiersze drukował we włoskim piśmie „Iridion” i londyńskich „Wiadomościach”.
Podczas pobytu w Rzymie ożenił się.
Od 1947 mieszkał z żoną w Londynie. Studiował rusycystykę w tamtejszej School of Slavonic and East European Studies. Drukował w „Życiu” (Londyn) i „Kulturze” (Paryż), głównie artykuły i recenzje literackie.
W 1952 zamieszkał z rodziną w Nowym Jorku, gdzie – od 1954 – pracował jako komentator polityczny RWE.
Zmarł 1 kwietnia 1956 w Nowym Jorku, po ciężkiej chorobie nerek. Pochowany na cmentarzu Powązkowskim (katakumby, rząd 119-3).
Twórczość.
Jan Olechowski

</doc>
<doc id="1236349" url="https://pl.wikipedia.org/wiki?curid=1236349" title="Justice (zespół muzyczny)">
Justice (zespół muzyczny)

Justice – francuski zespół grający muzykę electro house.
Tworzą go dwaj francuscy DJ: Gaspard Augé i Xavier de Rosnay. Zadebiutowali w 2003 roku remixem piosenki "Never Be Alone" Simiana. Ich znakiem rozpoznawczym jest ogromny krzyż, który jest głównym elementem ich koncertowej scenografii. W lipcu 2007 roku wydali swój debiutancki album, którego tytuł stanowił właśnie znak † (Cross). 24 października 2011 roku ukazał się ich drugi studyjny album zatytułowany Audio, Video, Disco, a singlem zwiastującym ten album był Civilization, wydany 4 kwietnia 2011 roku oraz Audio, Video, Disco, wydany 26 września 2011 roku.
1 stycznia 2012 roku koncertem w Sydney w ramach Field Day Festival rozpoczęli światową trasę LIVE! promującą album Audio, Video, Disco. Trasa liczyła ok. 100 koncertów w tym pierwszy występ w Polsce przy okazji Open'er Festival w Gdyni – 5 lipca 2012 roku. Ostatnim przystankiem na trasie był koncert w stolicy Meksyku – One Festival (10 listopada 2012 roku). 6 maja 2013 roku ukazał się drugi, koncertowy album Access All Arenas podsumowujący trasę z 2012 roku.
13 lipca 2016 roku Justice zaprezentowali pierwszy singiel - Safe and Sound, zwiastujący trzeci studyjny album WOMAN. Album ukazał się 18 listopada 2016 roku. Album promuje obecnie cztery single ww. Safe and Sound, Randy, Alakazam! i Fire. 9 grudnia ogłosili oficjalną trasę promującą najnowsze wydawnictwo LIVE! WOMAN WORLD TOUR, trasa rozpoczęła się 1 stycznia 2017 roku.
Nagrody i nominacje.
Nagrody.
Europejskie Nagrody Muzyczne MTV 2006
Europejskie Nagrody Muzyczne MTV 2007
Nagroda Grammy 2008
Nominacje.
Nagroda Grammy 2008
Europejskie Nagrody Muzyczne MTV 2011
Nagroda Grammy 2018

</doc>
<doc id="1236350" url="https://pl.wikipedia.org/wiki?curid=1236350" title="Emraan Hashmi">
Emraan Hashmi

Emraan Hashmi (ur. jako "Emran Anwar Hashmi" 24 marca 1979 w Bombaju) – bollywoodzki aktor, nominowany do nagród za negatywne role w filmach "Gangster" i "Murder". Jego matka była katoliczką, ojciec – muzułmaninem. Sam jest muzułmaninem. Od 2007 roku żonaty z nauczycielką Parveen Sahani. Słynie w Bollywoodzie ze scen z pocałunkami, które są zazwyczaj tabu dla filmów bollywoodzkich.

</doc>
<doc id="1236351" url="https://pl.wikipedia.org/wiki?curid=1236351" title="Warr guitar">
Warr guitar

Warr Guitar – strunowy instrument muzyczny wytwarzany przez firmę "Warr Guitars". 
Pomysłodawcą i wynalazcą gitary jest Mark Warr, od którego nazwiska pochodzi nazwa instrumentu. Gra na tym 7 lub maksymalnie 15 strunowym instrumencie progowym lub bezprogowym, możliwa jest dzięki technice zwanej tappingiem oraz tradycyjnych technikach gry na gitarze basowej.
Warr umożliwia również kombinację gryfu progowego i bezprogowego jednocześnie. Ponadto instrument ten jest spokrewniony z Chapman stick, który oferuje jednak mniejsze możliwości brzmieniowe w stosunku do Gitary Warr. Do najsłynniejszych użytkowników instrumentu należy Trey Gunn znany z występów w grupie King Crimson. Firma produkuje sygnowany przez muzyka model.

</doc>
<doc id="1236359" url="https://pl.wikipedia.org/wiki?curid=1236359" title="Moje wielkie greckie wesele">
Moje wielkie greckie wesele

Moje wielkie greckie wesele (ang. "My Big Fat Greek Wedding") – amerykańsko-kanadyjska komedia romantyczna według scenariusza Nii Vardalos, która także gra główną rolę w filmie. Współproducentami filmu są Tom Hanks i jego żona Rita Wilson (Greczynka z pochodzenia).
Fabuła.
Grecka rodzina Portokalos mieszka w USA. Wszyscy jej członkowie martwią się o Toulę (Nia Vardalos), która w wieku 30 lat wciąż pozostaje niezamężna. Pewnego dnia w biurze podróży swojej ciotki dziewczyna spotyka przystojnego Iana Millera (John Corbett) i zakochuje się w nim z wzajemnością. Wkrótce też Ian prosi ją o rękę. Zanim jednak para stanie na ślubnym kobiercu narzeczony Touli musi zostać zaakceptowany przez jej liczną i zwariowaną rodzinę. Niestety, Ian ma jedną poważną wadę – nie jest Grekiem.

</doc>
<doc id="1236362" url="https://pl.wikipedia.org/wiki?curid=1236362" title="Chłopskie Stronnictwo Radykalne">
Chłopskie Stronnictwo Radykalne

Chłopskie Stronnictwo Radykalne – polska lewicowa partia polityczna powstała w 1919 na skutek secesji z Polskiego Stronnictwa Ludowego Lewicy dokonanej przez posłów Eugeniusza Okonia i Tomasza Dąbala. Głosiło radykalny program społeczno-polityczny o inspiracji chrześcijańskiej. Najważniejsze postulaty w programie partii dotyczyły przeprowadzenia reformy rolnej, przydzielenia ziemi służbie folwarcznej i chłopom małorolnym oraz demokratyzacji państwa i kościoła.
Początkowo obszar działania stronnictwa obejmował Republikę Tarnobrzeską a następnie powiaty: Mielec, Nisko i Kolbuszowa. W 1920 roku ze Stronnictwa wystąpił Dąbal, tworząc wraz z Stanisławem Łańcuckim Komunistyczną Frakcję Poselską. W wyborach parlamentarnych w 1922 ugrupowanie zdobyło 4 mandaty poselskie. Na początku 1926 dwóch posłów partii wstąpiło do powstałego w tym czasie Stronnictwa Chłopskiego. W wyborach, które odbyły się dwa lata później, stronnictwo poniosło klęskę. 
Początkowo organem prasowym partii była "Jedność Chłopska" redagowana przez Eugeniusza Okonia a później "Chłopska Sprawa".

</doc>
<doc id="1236366" url="https://pl.wikipedia.org/wiki?curid=1236366" title="Cecilie Leganger">
Cecilie Leganger

Cecilie Leganger (ur. 12 marca 1975 roku w Bergen) – norweska piłkarka ręczna, reprezentantka kraju. Gra na pozycji bramkarki. Obecnie występuje w norweskim Larvik HK. W kadrze narodowej zadebiutowała w 1993 roku, w wieku 17 lat. W 2001 roku została wybrana najlepszą piłkarką ręczną na świecie.

</doc>
<doc id="1236367" url="https://pl.wikipedia.org/wiki?curid=1236367" title="Chór Kameralny „Collegium Musicum” Uniwersytetu Warszawskiego">
Chór Kameralny „Collegium Musicum” Uniwersytetu Warszawskiego

Chór Kameralny „Collegium Musicum” Uniwersytetu Warszawskiego – akademickie stowarzyszenie muzyczne, otwarte dla wszystkich osób związanych z Uniwersytetem Warszawskim.
Historia.
Chór kameralny „Collegium Musicum” Uniwersytetu Warszawskiego powstał w sezonie 1994/95 z inicjatywy najstarszych stażem chórzystów Chóru Akademickiego UW (pod obecną nazwą działa od 1997 r.). Dyrygentem „Collegium Musicum” od początku jego istnienia jest Andrzej Borzym; w sezonie 1997/98 z zespołem pracował Borys Somerschaf, zaś od 2001 r. współpracuje także z Andrzejem Borzymem juniorem.
Nagrania.
Zespół nagrał płyty:

</doc>
<doc id="1236368" url="https://pl.wikipedia.org/wiki?curid=1236368" title="Najświętsze Imię Jezus">
Najświętsze Imię Jezus



</doc>
<doc id="1236370" url="https://pl.wikipedia.org/wiki?curid=1236370" title="Sekretarka (film)">
Sekretarka (film)

Sekretarka – amerykańska komedia (określana także jako sadomasochistyczna) z 2002 roku na podstawie fragmentu opowiadania "Bad Behavior" Mary Gaitskill.
Nagrody i nominacje.
Złote Globy 2003
Nagroda Satelita 2003

</doc>
<doc id="1236371" url="https://pl.wikipedia.org/wiki?curid=1236371" title="Von Maltzan">
Von Maltzan



</doc>
<doc id="1236374" url="https://pl.wikipedia.org/wiki?curid=1236374" title="Puszkin (miasto)">
Puszkin (miasto)

Puszkin () – miasto od 1936 roku wchodzące w skład Petersburga.
Wcześniej nosiło nazwę "Carskie Sioło", która w 1918 r. zmieniona została na "Dietskoje Sieło" (Детское Село), a w 1937 r. – na "Puszkin".
Obecnie nazwą Carskie Sioło określa się carski kompleks parkowo-pałacowy z XVIII i XIX wieku, położony na terenie miasta.
W miejscowości znajduje się również zabytkowy budynek prawosławnej cerkwi św. Sergiusza.

</doc>
<doc id="1236375" url="https://pl.wikipedia.org/wiki?curid=1236375" title="Maltzan">
Maltzan

Maltzan, Malzan lub Maltzahn – niemiecki ród szlachecki wywodzący się z Meklemburgii – Pomorza Przedniego.
Dzieje.
Korzenie rodu sięgają XII wieku. Za najstarszego przedstawiciela rodu uznany jest Bernardus de Multan, lennik biskupa Ratzburg. Udokumentowana genealogia rodu rozpoczyna się od osoby rycerza i pana na zamku w Gadebusch – Ludolfa Moltzana, żyjącego w XIII w.
Od 1414 r. byli panami na zamku, a od 1501 r. także miasta Penzlin.
W XV w. ród podzielił się na dwa domy: Maltzan (później z przydomkiem: zu Wartenberg und Penzlin) – wywodzący się od Bernarda II (zm. przed 1525 r.) oraz Maltzahn (później z przydomkiem: zu Cummerow und Sarow) – wywodzący się od Ludolfa III (zm. po 1528 r.). W ramach linii rodu Maltzanów – Penzlin – wyodrębniła się gałąź Wartenberg-Militsch osiadła na Śląsku. Jej przedstawiciele byli właścicielami śląskich wolnych państw stanowych: Sycowa (Wartenberg) w latach 1530–1571, a następnie Milicza w latach 1590–1945.
Maltzan zu Wartenberg und Penzlin.
W XVI w. Maltzanowie weszli w posiadanie dwóch śląskich wolnych państw stanowych: Sycowa w latach 1530–1571 oraz Milicza w latach 1590–1945.
W 1530 r. bracia Joachim II (ur. ok. 1491, zm. 1556), radca cesarski i Jerzy (ur. ok. 1501, zm. 1562), radca ks. Meklemburgii, otrzymali dziedziczne tytuły czeskich baronów. W tym samym roku uzyskali tytuły baronów cesarstwa z predykatem „zu Wartenberg und Penzlin”. Ich tytuł został uznany w księstwie Meklemburgii-Schwerinu w 1539 r. W 1694 r. bracia Joachim Wilhelm i Mikołaj Andrzej otrzymali tytuł czeskich hrabiów. W 1774 r. hr. Joachim Andrzej otrzymał tytuł dziedzicznego wyższego podskarbiego na Dolnym Śląsku. Od ustanowienia w 1854 r. wyższej izby pruskiego parlamentu tj. Izby Panów wolny pan stanowy Milicza był dziedzicznym członkiem. Ostatni pan Milicza opuścił miasto w 1944 roku i pozbawiony został praw do jego własności w wyniku zmiany przynależności państwowej Śląska określonej w postanowieniach deklaracji poczdamskiej.
W 1824 r. baron Adolf Krystian Maltzahn zu Penzlin und Wartenberg otrzymał uznanie swego tytułu w Królestwie Polskim. Linia jego spadkobierców wygasła na baronie Henryku Wandalinie, właścicielu dóbr Goślub, który zginął w Warszawie podczas II wojny światowej zamordowany przez gestapo latem 1943 r.
Kluczową postacią dla dziejów kultury muzycznej dworu Maltzanów w Miliczu był żyjący w latach 1733–1817 Joachim Carl Maltzan. W 1786 roku, po śmierci ojca Joachima Andreasa Maltzana, stał się panem Milicza. Jako właściciel państwa stanowego podejmował działania mające na celu rozbudowę miasta. Zbudował nowy kompleks pałacowo-parkowy, zainicjował przemysł bawełniany – na co uzyskał koncesję króla w 1804 roku. Chciał uczynić z Milicza miasto kurortowe, budując dom uzdrowiskowy w 1809 roku. Pozostając w kręgu dworu Fryderyka II, powierzył budowę nowego pałacu znanemu śląskiemu architektowi – Carlowi Gottfriedowi Geisslerowi, w stylu klasycystycznym na wzór architektury pałacu Sanssouci w Poczdamie. Jednym z jego elementów architektonicznych była niewielka antykizująca „świątynia muzyczna” na wyspie – Folly, a należąca do obiektów charakterystycznych dla romantycznych założeń ogrodowych. Tutaj służyła prawdopodobnie kameralnemu muzykowaniu. Hrabia był animatorem życia artystycznego i miłośnikiem muzyki dworskiej na viola da gamba. Utrzymywał zespół i dworską kapelę muzyczną. Od 1811 roku w pałacu odbywały się spotkania muzyczne profesjonalnych muzyków i amatorów pod kierunkiem Friedricha Guhra, znane od 1813 roku pod nazwą Militscher Musikverein (Milickie Towarzystwo Muzyczne). Zespół pałacowy kontynuował repertuarowe tradycje kapeli dworskiej i to głównie jego działalność dokumentują zachowane muzykalia. Powstawały nowe dedykowane Maltzanom utwory, a praktyka gry na viola da gamba była kultywowana jeszcze wiele lat po jego śmierci Joachima Carla Maltzana. W przechowywanej w Bibliotece Uniwersyteckiej w Poznaniu milickiej kolekcji muzykaliów zachował się zbiór utworów na violę da gamba, z których część to kompozycje Carla Friedricha Abla.
Maltzahn zu Cummerow und Sarow.
Dom Maltzahnów podzielił się na dwie główne linie, której założycielami byli bracia: Hans Jakub (ur. 1650, zm. 1719) – linia Cummerow – i Karol Gustaw I (ur. 1663, zm. 1713) – linia Sarow.

</doc>
<doc id="1236379" url="https://pl.wikipedia.org/wiki?curid=1236379" title="Kate i Leopold">
Kate i Leopold

Kate i Leopold - amerykańska komedia romantyczna sci-fi z 2001 roku.
Opis fabuły.
Leopold jest dziewiętnastowiecznym arystokratą i wynalazcą. Podczas ceremonii zaręczenia zostaje przeniesiony w czasie do współczesnego Manhattanu. Zamieszkuje w domu szalonego naukowca - Stuarta. Poznaje tam niezależną i planującą szybką karierę byłą dziewczynę Stuarta - Kate, w której się zakochuje.

</doc>
<doc id="1236380" url="https://pl.wikipedia.org/wiki?curid=1236380" title="Administrator diecezji">
Administrator diecezji

Administrator diecezji – w Kościele katolickim biskup lub prezbiter, tymczasowo zarządzający diecezją w trakcie wakatu (sediswakancji) lub trwałej przeszkody w sprawowaniu władzy przez biskupa diecezjalnego, wybierany przez diecezjalne kolegium konsultorów. Nie należy mylić tego urzędu z administratorem apostolskim, który ma podobne zadania i uprawnienia, ale jest mianowany przez Stolicę Apostolską. 
Powoływanie.
"Sede vacante".
W przypadku zaistnienia na stolicy biskupiej sedyswakancji (łac. "sede vacante"; wskutek np. śmierci, rezygnacji lub przejścia na emeryturę dotychczasowego biskupa diecezjalnego), rządy w diecezji tymczasowo przejmuje jej biskup pomocniczy, a jeśli jest ich kilku, najstarszy stażem biskupim spośród nich. Jeśli w danej diecezji nie ma biskupa pomocniczego, tymczasowym kolegialnym zwierzchnikiem diecezji staje się kolegium konsultorów. W obu przypadkach na kolegium ciąży obowiązek, aby w ciągu ośmiu dni powołać administratora diecezji. Administratorem może być kapłan mający ukończone 35 lat i odznaczający się „wiedzą i roztropnością”. W prawie kanonicznym nie istnieje wymóg, aby na administratora powołać biskupa pomocniczego lub wikariusza generalnego diecezji, lecz w praktyce jest to bardzo często stosowane, ponieważ osoby te mają zwykle duże rozeznanie i doświadczenie w kwestiach dotyczących zarządzania diecezją, gdyż na co dzień pomagają w tym biskupowi diecezjalnemu. Jeżeli jednak administratorem diecezjalnym zostanie prezbiter, a w diecezji jest biskup pomocniczy, ten ostatni, mimo swego biskupstwa, musi uznać zwierzchnią władzę kanoniczną administratora. 
Jeśli kolegium nie dokona wyboru w ciągu ośmiu dni lub dokona go sposób niezgodny z prawem kanonicznym, przez co będzie on nieważny, administratora wyznacza nadzorujący diecezję metropolita. W przypadku, gdy wakująca diecezja sama ma status metropolitalny, uprawnienie to przechodzi na najstarszego stażem biskupim spośród jej biskupów sufraganów.
Administrator diecezji obejmuje rządy niezwłocznie po wyborze, nie jest do tego potrzebna akceptacja Stolicy Apostolskiej. Ma jednakże obowiązek niezwłocznie powiadomić papieża o swojej nominacji.
"Sede plena".
W sytuacji "sede plena", a więc gdy diecezja ma urzędującego biskupa diecezjalnego, administrator diecezji może być powołany w razie zaistnienia przeszkody w działaniu stolicy biskupiej, którą dokładniej definiuje kanon 412. W praktyce najczęściej chodzi tu o długotrwałą chorobę biskupa diecezjalnego, rzadziej jego wymuszoną okolicznościami dłuższą nieobecność lub np. uwięzienie. Administratora powołuje się jednak wyłącznie w sytuacji, gdy:
Jeśli zaistnieją obie powyższe przesłanki, kolegium konsultorów powołuje administratora analogicznie jak w przypadku "sede vacante". 
Odwołanie.
Administrator diecezji nie może zostać odwołany inaczej niż decyzją papieską, przy czym papież zobowiązany jest powiadomić o fakcie odwołania administratora kolegium konsultorów. W takiej sytuacji kolegium wybiera nowego administratora. Władza administratora wygasa na mocy prawa, z chwilą kanonicznego objęcia rządów przez nowego biskupa diecezjalnego lub (przy "sede plena") powrotu do obowiązków dotychczasowego biskupa. Papież może również w dowolnym czasie powołać dla diecezji administratora apostolskiego, który przejmuje wówczas rządy od administratora diecezji.
Kompetencje.
Administrator diecezji posiada te same uprawnienia i obowiązki, co biskup diecezjalny. Jedynym konkretnym ograniczeniem, wymienionym w kodeksie prawa kanonicznego jest zakaz wynoszenia z kurii dokumentów, niszczenia ich lub zmieniania. Fakt bycia administratorem nie upoważnia jednakże prezbitera do wykonywania czynności pontyfikalnych, czyli takich, które może wykonywać jedynie kapłan wyświęcony na biskupa. Dotyczy to m.in. udzielania sakramentu bierzmowania czy święceń kapłańskich.

</doc>
<doc id="1236381" url="https://pl.wikipedia.org/wiki?curid=1236381" title="Maltzahn">
Maltzahn



</doc>
<doc id="1236388" url="https://pl.wikipedia.org/wiki?curid=1236388" title="Administrator parafii">
Administrator parafii

Administrator parafii – w niektórych Kościołach chrześcijańskich (m.in. katolickim) ksiądz zarządzający parafią w trakcie wakatu lub trwałej przeszkody w sprawowaniu władzy przez proboszcza.
W Kościele Ewangelicko-Augsburskim w RP proboszcz – administrator mianowany jest przez konsystorz na wniosek Biskupa Kościoła, w porozumieniu z biskupem diecezjalnym. Przysługują mu wszystkie uprawnienia proboszcza.

</doc>
<doc id="1236390" url="https://pl.wikipedia.org/wiki?curid=1236390" title="Eetion (władca Teby)">
Eetion (władca Teby)

Eetion () – władca Teby Plakijskiej w kraju Kylików (Cylicja lub Myzja). Był ojcem Andromachy i siedmiu synów, w tym Podesa [Hom. "Il." VI 396, XVII 575]. 
Eetiona i jego siedmiu synów zabił Achilles [Hom. "Il." VI 415], burząc przy tym Tebę. Nie zabrał jednak zbroi Eetiona, gdyż odczuwał do niego szacunek – spalił jego ciało w pełnym uzbrojeniu. Dowiadujemy się o tym z żalów córki Eetiona, Andromachy, przed jej mężem Hektorem. W innym miejscu "Iliada" podaje jednak, że Podesa zabił Menelaos [Hom. "Il." XV 575].
Wśród łupów, które zdobył Achilles w Tebie znajdowała się cenna żelazna bryła, którą przedtem miotał Eetion. Jest to jedno z ważnych dla historii kultury materialnej świadectw użycia żelaza zawartych w "Iliadzie". Achilles ofiarował ją jako nagrodę w igrzyskach, które urządził na cześć Patroklosa [Hom. "Il." XIII 826]. Wśród zdobytych na Eetionie cennych łupów była także wspaniały koń Pedasos i forminga o srebrnym gryfie, na której Achilles lubił grać w swoim namiocie [Hom. "Il." XVI 153; IX 186].

</doc>
<doc id="1236391" url="https://pl.wikipedia.org/wiki?curid=1236391" title="Danny Saucedo">
Danny Saucedo

Danny Saucedo, właśc. Daniel Gabriel Alessandro Saucedo-Grzechowski (ur. 25 lutego 1986 w Sztokholmie) – szwedzki piosenkarz i autor tekstów pochodzenia polsko-boliwijskiego.
Karierę rozpoczął w 2006 od udziału w trzeciej edycji programu "Idol". W latach 2007–2010 wokalista zespołu E.M.D., z którym wydał trzy albumy studyjne: "A State of Mind" (2008), "Välkommen hem" (2009) i "Rewind" (2010). Od 2007 artysta solowy, wydał cztery płyty: "Heart. Beats" (2007), "Set Your Body Free" (2008), "In the Club" (2011) i "Hör vad du säger men jag har glömt vad du sa" (2015). Pierwszy z albumów promował m.in. singlami „Tokyo” i „Play It for the Girls”, a drugi m.in. singlem „Radio”; ze wszystkimi dotarł do pierwszego miejsca listy przebojów w Szwecji. Za sprzedaż płyt i singli otrzymał jedną poczwórnie platynową płytę, trzy potrójnie platynowe, jedną podwójnie platynową, cztery platynowe i cztery złote.
Dwukrotnie brał udział w konkursie o Bursztynowego Słowika podczas festiwalu w Sopocie (2007, 2008) oraz czterokrotnie w programie "Melodifestivalen" (2009, 2011, 2012, 2021). Reprezentował Szwecję w 2. Konkursie Tańca Eurowizji (2008). Był uczestnikiem, prowadzącym bądź trenerem w kilku programach telewizyjnych oraz użyczył głosu postaciom w szwedzkojęzycznych wersjach filmów animowanych "Disco robaczki" i "Żółwik Sammy".
Życiorys.
Jest młodszym synem Polaka Piotra Grzechowskiego, mieszkającego w Konstancinie i Patricii Saucedo, pochodzącej z Boliwii. Ma podwójne obywatelstwo. Ma starszego o dwa lata brata Leandra.
Gdy miał 14 lat, w trakcie koncertu hip-hopowej grupy Fugees został zaproszony na scenę, by zagrać na gitarze u boku Wyclefa Jeana. W 2006 wziął udział w przesłuchaniach do trzeciej edycji szwedzkiej wersji talent show "Idol". Zaśpiewał wówczas piosenkę „I Swear” zespołu All-4-One i decyzją jurorów przeszedł do kolejnego etapu konkursu. Zakwalifikował się do udziału w odcinkach na żywo i odpadł w odcinku z 3 listopada, zajmując szóste miejsce. Jeden z utworów wykonanych przez niego w programie, „Öppna din dörr” z repertuaru Tommy’ego Nilssona, znalazł się na albumie kompilacyjnym pt. "Det bästa från Idol 2006", zawierającym najlepsze wykonania uczestników. Piosenka w jego wykonaniu zadebiutowała na 24. miejscu listy przebojów w Szwecji.
30 maja 2007 wydał swój debiutancki album studyjny pt. "Heart. Beats", z którym zadebiutował na pierwszym miejscu najczęściej kupowanych płyt w Szwecji. Album promował singlami: „Tokyo” i „Play It for the Girls”, które dotarły do pierwszej miejsca listy przebojów w Szwecji oraz „If Only You”, który nagrał w duecie z Therese i z którym dotarł do trzeciego miejsca listy przebojów. W grudniu 2007 wraz z Erikiem Segerstedtem i Mattiasem Andréassonem założył zespół E.M.D. W 2008 wydali album studyjny pt. "A State of Mind". W 2009 wystąpili z utworem „Baby Goodbye” w koncercie "Melodifestivalen 2009", wyłaniającym reprezentanta Szwecji w 54. Konkursie Piosenki Eurowizji, a także z piosenką „Jennie Let Me Love You”, w konkursie o Bursztynowego Słowika i Słowika Publiczności podczas Sopot Festival 2009.
Wiosną 2008 uczestniczył w trzeciej edycji programu rozrywkowego TV4 "Let’s Dance" i zagrał w jednym z odcinków teleturnieju "Så ska det låta". Poza tym wystąpił z piosenką „If Only You” na gali Eska Music Awards 2008 i na dwóch koncertach w ramach radiowej trasy koncertowej "Hity Na Czasie" organizowanej przez Radio Eska oraz uczestniczył z piosenką „Tokyo” w konkursie o Bursztynowego Słowika i Słowika Publiczności podczas 45. Międzynarodowego Sopot Festival 2008. 6 września 2008, reprezentując Szwecję w parze z Jeanette Carlsson, zajął 12. miejsce w finale w 2. Konkursie Tańca Eurowizji w Glasgow. Pod koniec roku wydał album pt. "Set Your Body Free", który promował singlami: „Radio” i „All on You”. Z pierwszym singlem dotarł do pierwszego miejsca szwedzkiej listy przebojów. Poza tym był nominowany do plebiscytu "Bravoory 2008" w kategoriach: "wokalista roku" oraz "hit roku" (za „If Only You”); w obu kategoriach zajął trzecie miejsce. Pod koniec roku z piosenką „Tokyo” uplasował się na 35. miejscu w rocznym podsumowaniu muzycznym "1500STO900" telewizji Viva Polska.
W marcu 2009 w duecie z Sashą Strunin nagrał piosenkę „Emely”, która została umieszczona na polskim wydaniu płyty pt. "Set Your Body Free". W tym samym miesiącu otrzymał statuetkę "Bravoory 2009" dla wokalisty roku. Pod koniec kwietnia wystąpił z Sashą Strunin na gali Eska Music Awards 2009, a ich piosenka „Tokyo” zajęła drugie miejsce w kategorii "ImprESKOWY Hit Roku". W grudniu singiel „Emely” został uwzględniony w kilku muzycznych podsumowaniach roku w Polsce: zajął 30. miejsce w notowaniu "POPlista" radia RMF FM oraz 39. miejsce według słuchaczy radia w głosowaniu na przebój roku. Piosenka pojawiła się także na drugim miejscu plebiscytu na przebój roku, organizowanego wspólnie przez serwis muzyczny NetFan.pl i radio internetowe nowastacja.pl; na trzecim miejscu notowania znalazł się inny utwór Danny’ego, „Radio”.
W 2010 po raz drugi zdobył statuetkę "Bravoory 2009"dla wokalisty roku oraz użyczył głosu Harry’emu w szwedzkiej wersji językowej bajki "Disco robaczki" i głównemu bohaterowi animacji "Żółwik Sammy". W grudniu 2010 odszedł z zespołu E.M.D. 31 grudnia wystąpił na koncercie sylwestrowym w Katowicach, na którym wykonał premierowo „Catch Me If You Can”, utwór zapowiadający jego nowy album. W 2011 z piosenką „In the Club” zajął drugie miejsce w konkursie "Melodifestivalen 2011". Pod koniec kwietnia wydał album pt. "In the Club", na którym – oprócz tytułowego singla – znalazły się m.in. utwory „Catch Me If You Can”, „In Your Eyes” i „Just Like That”, nagrany z Lazeem. Jesienią 2011 był jednym z trenerów w pierwszej edycji programu "True Talent" W 2012 z piosenką „Amazing” zajął drugie miejsce w konkursie "Melodifestivalen 2012". Pod koniec roku zaprezentował singiel „I Can See Myself in You”, który nagrał w duecie z Tommym Körbergiem. W 2013 współprowadził koncerty w ramach "Melodifestivalen 2013". W kwietniu 2015 wydał singiel „Brinner i bröstet”, który nagrał z Malcolmem B. 20 listopada 2015 nakładem wytwórni muzycznej Sony Music i Chiliboy Music wydał album pt. "Hör vad du säger men jag har glömt vad du sa". W 2021 z piosenką „Dandi Dansa” zajął siódme miejsce w finale programu "Melodifestivalen 2021".
Życie prywatne.
Mieszka w Sztokholmie, posiada również mieszkanie w Los Angeles. W 2012 związał się z piosenkarką Molly Sandén, z którą zaręczył się w 2016. W marcu 2019 poinformowali o zakończeniu związku. Następnie związał się z modelką Anną Eriksson.

</doc>
<doc id="1236394" url="https://pl.wikipedia.org/wiki?curid=1236394" title="Valérie Nicolas">
Valérie Nicolas

Valérie Nicolas (ur. 12 marca 1975 w Lampaul-Guimiliau), francuska piłkarka ręczna, była reprezentantka kraju. Gra na pozycji bramkarki. Obecnie występuje we francuskim ASPTT Nice. W reprezentacji zadebiutowała w 1995 r., a karierę reprezentacyjną zawiesiła w 2008 r. Do reprezentacji wróciła w 2011 r. Została powołana na Mistrzostwa Świata w Brazylii.

</doc>
<doc id="1236397" url="https://pl.wikipedia.org/wiki?curid=1236397" title="U progu sławy">
U progu sławy

U progu sławy (ang. "Almost Famous") − amerykański film fabularny (komediodramat obyczajowy) z 2000 roku. Akcja dzieje się we wczesnych latach 70. XX wieku i opowiada o młodym dziennikarzu muzycznym, Williamie Millerze, który wyrusza w trasę z zespołem Stillwater, by napisać o nich artykuł do magazynu "Rolling Stone". Jest to film częściowo autobiograficzny, nawiązujący do doświadczeń Camerona Crowe’a jako młodego dziennikarza dla "Rolling Stone", współpracującego z zespołami takimi jak m.in. Led Zeppelin, Eagles, Poco, The Allman Brothers Band czy Lynyrd Skynyrd.
Film otrzymał cztery nominacje do Oscara, a w 2001 roku przyznano mu nagrodę Grammy za ścieżkę dźwiękową. Roger Ebert określił film mianem najlepszego filmu roku i dziewiątego z kolei najlepszego filmu dekady.
Fabuła.
Akcja toczy się w roku 1973. Piętnastoletni William Miller z San Diego jest aspirującym dziennikarzem muzycznym. Jego matka Elaine nie popiera zamiłowania syna do rockowej muzyki. William nie rezygnuje jednak ze swojej pasji, pisząc artykuły dla mało popularnych gazet w San Diego. Po pewnym czasie zauważa go krytyk rocka Lester Bangs, który jest pod wrażeniem tekstów Williama. Zleca mu napisanie artykułu na temat koncertu Black Sabbath. Początkowo William ma problem, by dostać się na backstage, ale udaje mu się to w końcu z pomocą spóźnionego na imprezę zespołu Stillwater. Poznaje tam Penny Lane groupie, która zna się z gitarzystą, Russellem Hammondem.
Niedługo po tym Penny proponuje Williamowi, by pojechali do "Riot House" żeby zobaczyć się ze Stillwater. Jest to dla niej pretekst do ponownego spotkania z Russellem. Jakiś czas później do Williama dzwoni Ben Fong-Torres, redaktor naczelny Rolling Stone. Wierząc, iż William jest starszy i bardziej doświadczony niż w rzeczywistości, oferuje mu współpracę. Chłopak proponuje napisanie artykułu o zyskującym sławę zespole Stillwater. Naczelny zgadza się i instruuje go, by dogonił grupę w trasie.
William wyrusza z zespołem w trasę. Planowane kilka dni Williama poza domem przeciąga się w kilka tygodni, ku przerażeniu jego matki. Chłopak zaprzyjaźnia się z zespołem.
Okazuje się, że Penny musi odłączyć się od grupy przed Nowym Jorkiem, gdzie dołączy Leslie, była żona Russella. Ze Stillwater spotyka się Dennis, wysłany z Rolling Stone na ich nowego menadżera. Nie zostaje przyjęty z entuzjazmem. Dennis każe zrezygnować zespołowi z podróżowania Doris, czyli autobusem, którym przemieszczał się podczas tournée. Zamiast tego będą podróżować prywatnym samolotem.
Podczas następnego przelotu samolotem warunki pogodowe powodują niebezpieczne turbulencje i w związku z tym potrzebę natychmiastowego lądowania. Przerażeni pasażerowie są pewni, że zginą, co skłania ich do wyznań. Wychodzi na jaw, że Leslie zdradziła Russella z Jeffem. Perkusista zespołu ujawnia, że jest gejem. William broni Penny, gdy zostaje ona skrytykowana przez Jeffa. Uświadamia muzykom, że nastolatka zawsze była ich najwierniejszą fanką. Po wszystkim samolot bezpiecznie ląduje na ziemię.
W San Diego William udaje się do siedziby magazynu Rolling Stone ze swoim artykułem. Jest on zupełnie szczery - wbrew temu, co młody dziennikarz wcześniej obiecał Russellowi, nie przedstawia Stillwater przez różowe okulary. Rolling Stone żąda od zespołu zatwierdzenia prawdziwości artykułu, by móc go opublikować. Russell boi się, że szczerość Williama zniszczy wizerunek jego zespołu i oznajmia, że jego tekst to stek bzdur. Gdy William zrezygnowany siedzi samotnie na lotnisku niespodziewanie spotyka siostrę, która pracuje jako stewardesa. Anita cieszy się na widok brata i proponuje, żeby wybrali się razem w jakąś podróż. Zmęczony przeżyciami William obiera jako cel rodzinny dom.
Na backstage'u w Miami Orange Bowl jedna z groupies, mówi Russellowi, mówi, że wszyscy wiedzą, co zrobili Williamowi. Gdy Russell dzwoni do Penny, by dała mu swój adres, Penny daje Russellowi adres Williama, by rozwiązać konflikt. Gdy gitarzysta przychodzi do domu Williama orientuje się, kogo odwiedził. William i Russell godzą się a Russell zdradza, że zadzwonił wcześniej do "Rolling Stone’a" i wyznał, że wszystko co chłopak napisał w swoim artykule, było prawdą i udziela Williamowi pełnego wywiadu. Artykuł Williama zostaje opublikowany w magazynie Rolling Stone ze Stillwater na okładce. Zespół stoi u progu sławy.

</doc>
<doc id="1236401" url="https://pl.wikipedia.org/wiki?curid=1236401" title="Abaúj-Torna">
Abaúj-Torna



</doc>
<doc id="1236402" url="https://pl.wikipedia.org/wiki?curid=1236402" title="Bereg">
Bereg



</doc>
<doc id="1236403" url="https://pl.wikipedia.org/wiki?curid=1236403" title="Máramaros">
Máramaros



</doc>
<doc id="1236404" url="https://pl.wikipedia.org/wiki?curid=1236404" title="Szepes">
Szepes



</doc>
<doc id="1236405" url="https://pl.wikipedia.org/wiki?curid=1236405" title="Sáros">
Sáros



</doc>
<doc id="1236406" url="https://pl.wikipedia.org/wiki?curid=1236406" title="Ugocsa">
Ugocsa



</doc>
<doc id="1236407" url="https://pl.wikipedia.org/wiki?curid=1236407" title="Ung">
Ung



</doc>
<doc id="1236409" url="https://pl.wikipedia.org/wiki?curid=1236409" title="Zemplén">
Zemplén



</doc>
<doc id="1236410" url="https://pl.wikipedia.org/wiki?curid=1236410" title="Zatrute pióro (film)">
Zatrute pióro (film)

Zatrute pióro – amerykańsko-brytyjski film biograficzny z 2000 roku, powstały na podstawie sztuki Douga Wrighta. Film przedstawia ostatnie lata życia markiza de Sade'a.
Nagrody i nominacje.
Oscary za rok 2000
Złote Globy 2000
Nagrody BAFTA 2000
Nagroda Satelita 2000

</doc>
<doc id="1236412" url="https://pl.wikipedia.org/wiki?curid=1236412" title="Whip Hubley">
Whip Hubley

Whip Hubley, właściwie Grant Shelby Hubley (ur. 28 sierpnia 1958 w Nowym Jorku) – amerykański aktor filmowy i telewizyjny.
Jest młodszym bratem aktorki Season Hubley (ur. 14 marca 1951), która w latach 1979-84 była żoną Kurta Russella, z którym ma syna Bostona (ur. 1980).
Po gościnnym występie w serialu CBS "Magnum" ("Magnum, P.I.", 1985) z Tomem Selleckiem, zadebiutował na dużym ekranie w melodramacie "Ognie św. Elma" ("St. Elmo's Fire", 1985) u boku Emilio Esteveza, Roba Lowe, Demi Moore i Andie MacDowell. Grał potem w miniserialu ABC - ekranizacji książki Johna Jakesa "Północ - Południe II" ("North and South, Book II", 1986) jako porucznik Stephen Kent, melodramacie sensacyjnym Tony’ego Scotta "Top Gun" (1986) u boku Toma Cruise i Kelly McGillis, dramacie "Ruscy na Florydzie" ("Russkies", 1987) z Joaquinem Phoenixem i Summer Phoenix, thrillerze "Piekielny motel" ("Desire and Hell at Sunset Motel", 1992) z Sherilyn Fenn, serialu MGM "Flipper" (1995-2000) w roli Toma Hamptona, filmie sensacyjnym "Czarny Skorpion: Wstrząsy" ("Black Scorpion II: Aftershock", 1997) z Joan Severance oraz serialach: NBC "Portret zabójcy" ("Profiler", 1997), "Czarodziejki" ("Charmed", 2001) i CBS "" ("CSI: Miami", 2003).
Żonaty z Dinah Minot. Mają troje dzieci.

</doc>
<doc id="1236416" url="https://pl.wikipedia.org/wiki?curid=1236416" title="Poznaj mojego tatę">
Poznaj mojego tatę

Poznaj mojego tatę – amerykańska komedia z 2000 roku. Jej kontynuacją są filmy "Poznaj moich rodziców" z 2004 roku i "Poznaj naszą rodzinkę" z 2010 roku.
Fabuła.
Greg Focker (Ben Stiller) jest zakochany w Pam Byrnes (Teri Polo) i ma zamiar poprosić ją o rękę. Niestety nim pada ważne pytanie, Pam dowiaduje się, że jej młodsza siostra wychodzi za mąż. Podróż do Nowego Jorku na ślub siostry Pam wydaje się być świetną okazją do poproszenia rodziców ukochanej o jej rękę. Niestety los uwziął się na Grega i wszystko co robi ma skutek przeciwny do zamierzonego. Po przyjeździe na miejsce Greg zostaje przywitany przez wydawałoby się idealną rodzinę: kochających małżonków, syna, dwie córki i pupilka rodziny – kota. Okazuje się jednak, że nikt nie jest dość odpowiednim kandydatem na męża dla pierworodnej córki Jacka, emerytowanego ogrodnika i raczej imponującej postaci, który okazuje się być byłym agentem CIA. W dodatku Gregowi wcale nie pomaga fakt, że jest pielęgniarzem, nienawidzi kotów, a jego nazwisko brzmi wulgarnie. Mimo tego, iż Greg stara się za wszelką cenę wywrzeć na rodzicach swojej dziewczyny dobre wrażenie, jego weekend zaczyna się fatalnie – gubi na lotnisku bagaż, a kończy serią katastrofalnych zdarzeń, które zakłócają przygotowania do ślubu, gdzie na domiar złego aktywnie uczestniczy były chłopak Pam, Kevin Rawley (Owen Wilson), który ma nadal uczucia wobec swojej byłej dziewczyny Pam.

</doc>
<doc id="1236417" url="https://pl.wikipedia.org/wiki?curid=1236417" title="55. ceremonia wręczenia nagród Brytyjskiej Akademii Filmowej">
55. ceremonia wręczenia nagród Brytyjskiej Akademii Filmowej

55. ceremonia rozdania nagród Brytyjskiej Akademii Sztuk Filmowych i Telewizyjnych miała miejsce 24 lutego 2002 roku. Najwięcej statuetek, bo aż cztery, otrzymał film "".
Nominacje.
Laureaci oznaczeni są wytłuszczeniem

</doc>
<doc id="1236419" url="https://pl.wikipedia.org/wiki?curid=1236419" title="Mościsko Dzierżoniowskie">
Mościsko Dzierżoniowskie

Mościsko Dzierżoniowskie – stacja kolejowa w Mościsku, w województwie dolnośląskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1236420" url="https://pl.wikipedia.org/wiki?curid=1236420" title="John Brown’s Body">
John Brown’s Body

John Brown’s Body (tłum. ciało Johna Browna; pierwotnie John Brown’s Song) – popularna amerykańska piosenka marszowa Unii z 1861 roku, do której tekst powstał na początku wojny secesyjnej.
Historia.
Pieśń powstała do melodii utworu, na której bazuje „Battle Hymn of the Republic” z 1862 roku. Muzyka do „John Brown’s Body” powstała w 1856 roku, a słowa 1861 roku. Autorem muzyki był prawdopodobnie William Steffe.
Pieśń ta gloryfikuje abolicjonistę Johna Browna, który został skazany i powieszony za mord na rodzinie plantatorów, uprowadzenie niewolników i zabicie grupy żołnierzy Armii Stanów Zjednoczonych w Harpers Ferry, w stanie Wirginia (obecnie Wirginia Zachodnia) podczas próby wzniecenia powstania niewolników.
Słowa.
Poniżej zamieszczono tekst trzech pierwszych zwrotek pieśni (wersji oryginalnej i polskojęzycznej). Słowa pochodzą z Biblioteki Kongresu:

</doc>
<doc id="1236421" url="https://pl.wikipedia.org/wiki?curid=1236421" title="John Brown's Body">
John Brown's Body



</doc>
<doc id="1236423" url="https://pl.wikipedia.org/wiki?curid=1236423" title="Ukryta prawda (film 2000)">
Ukryta prawda (film 2000)

Ukryta prawda – amerykańsko-brytyjsko-niemiecki dramat filmowy z 2000 roku.
Zarys fabuły.
Kongresmen Runyon, by zniszczyć reputację senator Hanson, umieszcza jej kompromitujące zdjęcia w Internecie.

</doc>
<doc id="1236424" url="https://pl.wikipedia.org/wiki?curid=1236424" title="Avantasia (singel)">
Avantasia (singel)



</doc>
<doc id="1236429" url="https://pl.wikipedia.org/wiki?curid=1236429" title="Fobia szkolna">
Fobia szkolna



</doc>
<doc id="1236431" url="https://pl.wikipedia.org/wiki?curid=1236431" title="Front Środkowy (1920)">
Front Środkowy (1920)

Front Środkowy – związek operacyjny Wojska Polskiego utworzony w trakcie wojny polsko-bolszewickiej dyrektywą Wodza Naczelnego marsz. Józefa Piłsudskiego z 28 maja 1920 r. Do 25 czerwca nosił nazwę Frontu Ukraińskiego, do 9 lipca Frontu Rydza-Śmigłego, a do 6 sierpnia Frontu Południowo-Wschodniego.
Formowanie i zmiany organizacyjne.
23 marca rozwiązano fronty i na ich miejscu utworzono armie. Powodem było przekonanie, że były to twory w dużej mierze improwizowane i ograniczające wpływ NDWP na działania wojenne. W wyniku tego z 3 frontów na wschodzie utworzono 5 armii. Ale problemy z dowództwem większej ilości formacji doprowadziły do ponownego utworzenia frontów. Drugim z nich był Front Ukraiński, działający na ukraińskim teatrze działań. Powstał on podczas lekkiej reorganizacji wojsk polskich na Ukrainie, kiedy to rozwiązano 2 Armię i powołano wspólne dowództwo dla reszty.
10 lipca Front Ukraiński został przemianowany na Front Południowo-Wschodni.
Działania wojsk Frontu.
27 maja Armia Czerwona rozpoczęła realizację ustaleń charkowskich. Zgodnie z nimi, wojska Frontu Południowo-Zachodniego Jegorowa uderzyły siłami swoich armii (12, 14 i 1 Armia Konna Budionnego – Konarmia) na polskie formacje. Pierwsza uderzyła 12 A na polską 3 A w Kijowie. Jej dowódca, Edward Rydz-Śmigły, zmuszony został do przerzucenia części swoich sił do miasta, przez co przeciwko 13 DP stanęła cała Konarmia. Doszło do kilkudniowych walk, w których ostatecznie brały udział:
Mimo początkowych porażek (zniszczenie dwóch batalionów), 1 czerwca WP zwyciężyło, jednak dowództwo Frontu zużyło wszystkie rezerwy.
5 czerwca Budionny ponownie uderzył, tym razem zmienił taktykę, przez co, mimo użycia Dywizji Jazdy, doszło do przerwania frontu i wejścia Armii Konnej na tyły wojsk polskich. 7 czerwca zajęła ona Żytomierz i Berdyczów, a 10 czerwca Fastów na przedpolach Kijowa. Jednak 3 i 6 Armia trzymały się swoich stanowisk, a nawet odnosiły lokalne sukcesy, lecz na skutek desantu na północ od Kijowa zgrupowanie Rydza-Śmigłego zostało okrążone. Przyczyniło się do jego ocalenia, gdyż pozycje wokół miała zająć 12 Armia, a Konarmię wysłano na zachód. 3 Armia 10 czerwca przerwała front i wycofała się wraz z innymi formacjami gen. Listowskiego na pozycje sprzed kwietniowej ofensywy.
Po pierwszej klęsce NDWP zdecydowało o reaktywacji 2 Armii (dowódca - gen. Kazimierz Raszewski) i rzuceniu jej 19 czerwca do walki z Konarmią w rejonie Nowogrodu Wołyńskiego. Budionny poniósł tam znaczne straty i wycofał się w celu uzupełnienia sił. Sukces na środkowym odcinku frontu zneutralizowały klęski na północy i południu, gdzie utracono Olewsk i Żmerynkę. 22 czerwca nieprzyjaciel ponowił ofensywę, zajmując do 25 czerwca Nowogród i Emilczyn, po czym nastąpił odwrót 2. armii i parodniowa przerwa w walkach.
Układ sił Frontu był niekorzystny, gdyż pozycje zgrupowania gen. ppor. Raszewskiego w wyniku naporu konnicy bolszewickiej były cofnięte w stosunku do reszty armii i powstały luki bronione tylko przez brygady. Nowy dowódca Frontu, gen. por. Śmigły-Rydz, postanowił wykorzystać umiejscownienie wojsk w celu uderzenia z północy (1 DP), zachodu (2 A) i południa (18 DP) na Konarmię i jej zniszczenia. Operacja rozpoczęła się 30 czerwca i z powodu przewagi sowieckiej oraz niezsynchronizowania zakończyła się odwrotem wojsk polskich nad Horyń oraz oskrzydlaniem twierdzy Równe.
Na przełomie czerwca i lipca toczyły się ciężkie walki 2 Armii z Armią Konną o przyczółek na tej rzece i w okolicach Hrycowa, który ostatecznie zdobyła 18 DP i doprowadziła do odwrotu części sił wroga na Zasław, zdobyty 5 lipca. Nie przeszkodziło to Sowietom w zajęciu Olewska, przełamaniu frontu i dostania się na tyły polskie przez 8 DK i zdobyciu Równego 4 lipca przez Budionnego. Nie wykorzystał on tego zwycięstwa, gdyż rozkazem dowództwa Frontu Południowo-Zachodniego skierował swoje siły na Hrubieszów, Łuck i Włodzimierz Wołyński, czym rozproszył 1 AK. Ułatwiło to zadanie gen. Raszewskiemu, który 8 lipca odbił Równe, uzyskując wolną drogę odwrotu na Łuck. Wycofywała się też grupa gen. por. Krajowskiego (18 DP i XX BP), odwracając uwagę wroga od wydarzeń w Równym.
Walki z początku lipca znacznie osłabiły konnicę bolszewicką, co pozwoliło Frontowi Południowo-Wschodniemu na przegrupowanie i zajęcie pozycji obronnych: 6 A - Zbrucz, 2 A - Ikwa, 3 A - Styr. 12 lipca Sowieci uderzyli na Dubno, tracąc je 13 lipca, co pozwoliło 18 DP na wiązanie połowy sił Konarmii. Reszta zaatakowała Targowicę i Łuck, 12. armia 3., a 14. pozycje polskiej 6. nad Zbruczem. Ciężkie walki toczyły się do 23 lipca, gdy grupa gen. Krajowskiego, wzmocniona częścią 6 DP, ustąpiła z rejonu Dubna na Brody, z których wobec przewagi wroga (cała armia Budionnego) 26 lipca wycofała się na zagrożony kierunek lwowski. W tym czasie 2 Armia przegrupowywała swoje siły do operacji, nazwanej później "bitwą pod Brodami", która miała się rozpocząć rankiem 29 lipca. Do tego czasu dochodziło do niewielkich walk między wojskami polskimi a bolszewickimi.
Przeprawa części sił 2 Armii (1 DJ, 1 i 6 DP), z powodu braku komunikacji zakończyła się klęską wojsk polskich. Utrzymały jednak przyczółek i zadały straty przeciwnikowi. 18 DP toczyła tylko boje spotkaniowe z niewielkimi jeszcze siłami Konarmii, która 30 lipca otrzymała rozkaz zdobycia Lwowa i zniszczenia 2. armii. Dowództwo polskie postanowiło temu przeciwdziałać, ale zarówno próba likwidacji wyłomu kawalerii Budionnego na zachód od Styru, jak i zdobycia Brodów nie powiodły się. 31 lipca dochodziło jedynie do działań lokalnych. 1 sierpnia toczyły się zażarte walki na całej linii, a zwłaszcza na odcinku 18 DP, której XXXVI BP została okrążona w Toporowie oraz 1 DP (?), kierującą się na Brody, współdziałając z grupą jazdy atakującą Radziwiłłów. Wieczorem 31 lipca dowódca 2 Armii wydał rozkaz do natarcia (rozkaz op. L. 4112/III) o treści (pisownia oryginalna): &lt;br&gt;"„O ile sprawdzonem zostanie niewątpliwie, że armia konna Budiennego rzeczywiście przegrupowała się w rejon wymieniony nakazuję:&lt;br&gt;”Grupa Jazdyuderzy jaknajrychlej, przekraczając Sydołówkę pod Mikołajewem i Skrohyłowem na Szczurowicę i Leszniów, działając na zachodnią flankę i tyły nieprzyjaciela;&lt;br&gt;”6 Dyw. Piech. Uderzy całą siłą z Beresteczka w kierunku płdn. Mytnica – Leszniów;&lt;br&gt;”1 Dyw. Leg. Chroni aktywnie lewą flankę 6 Dyw.;&lt;br&gt;”Atak rozpocząć dnia 1 sierpnia:&lt;br&gt;”6 Dyw. o godz., 5-ej rano&lt;br&gt;”Grupa Jazdy godz 7-ma”."&lt;br&gt; Skłoniło to Jegorowa do wzmocnienia sił Armii Konnej, czego nie udało mu się dokonać z powodu skutecznego wiązania jego sił przez 6 Armię. 2 sierpnia rozpoczęło się decydujące natarcie 2 Armii na Brody, wspomagane przez kawalerię oskrzydlającą konnicę radziecką w rejonie tego miasta. Toczyły się zażarte boje, w wyniku których rozbita i osłabiona Konarmia wycofała się, a samo miasto zdobyto 3 sierpnia. Tego samego dnia polskie jednostki otrzymały rozkaz gwałtownego uderzenia na wroga i szybkiego wycofania się w celu użycia ich w bitwie warszawskiej.
W ramach przygotowań do bitwy wojska Frontu Środkowego przeszły całkowitą reorganizację - 2 A przekazano Frontowi Północnemu, w zamian otrzymując 4 Armię, a 6 A Frontowi Południowemu. Zadanie wojsk gen. Rydza-Śmigłego polegało na uderzeniu na flankę Frontu Zachodniego i odcięciu jego dróg ucieczki. W związku z tym zajęły pozycje od Dęblina po Brody.
16 sierpnia wojska Frontu Środkowego rozpoczęły natarcie, zakończone 18 sierpnia. W wyniku tych walk rozbita została Grupa Mozyrska i część 16 Armii. Od tej pory wojska polskie (zwłaszcza powiększona o 2 Armię formacja gen. por. Rydza) na północnym teatrze działań ścigały przeciwnika do granicy z Prusami Wschodnimi, z którą schroniły się: 4 A (w tym 3 Korpus Kawalerii) i część 15 A 23 sierpnia, wraz ze zmianą sytuacji na froncie, rozwiązano Front Środkowy, a jego armie przegrupowano do kolejnej ofensywy.
Ordre de Bataille.
Łącznie:

</doc>
<doc id="1236432" url="https://pl.wikipedia.org/wiki?curid=1236432" title="Front Ukraiński (II RP)">
Front Ukraiński (II RP)



</doc>
<doc id="1236433" url="https://pl.wikipedia.org/wiki?curid=1236433" title="Front Południowo-Wschodni (II RP)">
Front Południowo-Wschodni (II RP)



</doc>
<doc id="1236436" url="https://pl.wikipedia.org/wiki?curid=1236436" title="Port lotniczy Marrakesz-Menara">
Port lotniczy Marrakesz-Menara

Port lotniczy Marrakesz-Menara (IATA: RAK, ICAO: GMMX) – międzynarodowy port lotniczy położony w Marrakeszu. W 2019 obsłużył 6 396 394 pasażerów, co plasowało je na drugimim miejscu wśród wszystkich portów lotniczych w Maroku (po Lotnisku Muhammeda V).

</doc>
<doc id="1236439" url="https://pl.wikipedia.org/wiki?curid=1236439" title="Drobne cwaniaczki">
Drobne cwaniaczki

Drobne cwaniaczki – amerykańska komedia kryminalna z 2000 roku.

</doc>
<doc id="1236440" url="https://pl.wikipedia.org/wiki?curid=1236440" title="The Metal Opera Part II">
The Metal Opera Part II

The Metal Opera Part II – drugi album grupy muzycznej Avantasia, wydany został 29 października 2002 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1236441" url="https://pl.wikipedia.org/wiki?curid=1236441" title="William Wilberforce">
William Wilberforce

William Wilberforce (ur. 24 sierpnia 1759, zm. 29 lipca 1833) był brytyjskim politykiem, filantropem i przywódcą ruchu abolicjonistycznego, stawiającego sobie za cel zniesienie niewolnictwa.
Urodził się w Kingston upon Hull w hrabstwie Yorkshire, gdzie w roku 1780 rozpoczął swoją karierę polityczną; w latach 1784-1812 był niezależnym posłem do parlamentu z okręgu Yorkshire. W roku 1785 doświadczył nawrócenia religijnego i został ewangelikalnym anglikaninem, co spowodowało zmianę jego stylu życia i przejawiało się w pasji reformatorskiej, która nie opuściła go już do końca życia. W 1787 roku nawiązał kontakt z i grupą przeciwników handlu niewolnikami, wśród nich byli Grenvill Sharp, Hannah More i Charles Middleton. Przekonali oni Wilberforce'a do swojego programu i wkrótce stał się on wybitną postacią angielskiego ruchu abolicjonistycznego. Przez dwadzieścia sześć lat prowadził w brytyjskim parlamencie kampanię przeciwko handlowi niewolnikami, co w konsekwencji w roku 1807 doprowadziło do uchwalenia ustawy zakazującej handlu niewolnikami ().
Wilberforce podkreślał znaczenie religii, moralności i wykształcenia. Był orędownikiem wielu szlachetnych spraw i promował je, prowadząc liczne kampanie. A zatem: wspierał działania Towarzystwa Walki z Występkiem (ang. Society for Suppression of Vice) i prace misyjne Brytyjczyków w Indiach, utworzenie wolnej kolonii w Sierra Leone, założenie towarzystwa misyjnego Church Mission Society, popierał też działalność Towarzystwa Zapobiegania Okrucieństwu wobec Zwierząt (ang. Society for the Prevention of Cruelty to Animals). Będąc w zasadzie konserwatystą, opowiadał się za ustawodawstwem represyjnym, co ściągnęło na niego oskarżenia o to, że prowadząc kampanie przeciwko niewolnictwu za granicą, nie zauważał niesprawiedliwości w kraju.
W późniejszych latach, nawet po roku 1826, kiedy przestał być już posłem ze względu na słabe zdrowie, wspierał kampanię na rzecz całkowitego zniesienia niewolnictwa. Ta ostatnia kampania doprowadziła do uchwalenia w 1833 roku , która znosiła niewolnictwo na obszarze prawie całego Imperium Brytyjskiego. Wilberforce umarł trzy dni po tym, kiedy dowiedział się, że przeprowadzenie ustawy przez parlament nie budzi wątpliwości. Został pochowany w Opactwie westminsterskim, blisko swojego przyjaciela Williama Pitta.
Dzieciństwo i młodość.
William Wilberforce urodził się 24 sierpnia 1759 roku w domu przy ulicy High Street w Hull w hrabstwie East Riding of Yorkshire jako jedyny syn bogatego kupca Roberta Wilberfoce’a (1728-1768) i jego żony Elizabeth Bird (1730-1798). Został ochrzczony 29 września 1759 roku w Seaton Ross w hrabstwie East Riding. Jego dziadek, William (1690-1776), dorobił się majątku na handlu morskim z krajami bałtyckimi, był dwa razy wybierany na burmistrza Hull.
Wilberforce był drobnym, chorowitym i delikatnym dzieckiem o słabym wzroku. W roku 1767 zaczął uczęszczać do szkoły typu grammar school, prowadzonej wtedy przez młodego, dynamicznego dyrektora Josepha Milnera, który potem został jego dozgonnym przyjacielem. Do roku 1768, kiedy umarł jego ojciec, William korzystał z przyjaznej atmosfery panującej w szkole. Potem, ze względu na to, że matka z trudem dawała sobie radę z utrzymaniem rodziny, dziewięcioletni William wyjechał do zamożnych krewnych w Londynie. Jego wujek i ciotka posiadali tam dom na St. James Place, a drugi dom w Wimbledonie, będącym wtedy podlondyńską miejscowością. Przez dwa lata uczęszczał do "zwyczajnej" szkoły z internatem w Puenty, a na wakacje wyjeżdżał do Wimbledonu, gdzie bliżej poznał i polubił swoich krewnych. Pod wpływem ciotki Hannah – siostry bogatego kupca Johna Thorntona i zwolenniczki metodystycznego kaznodziei George'a Whitefielda – Wilberforce zainteresował się chrześcijaństwem ewangelikalnym.
Matka i dziadek Wilberforce’a, zagorzali anglikanie, zaalarmowani nonkonformistycznymi wpływami i skłonnościami do ewangelikalizmu, w roku 1771 sprowadzili dwunastoletniego syna z powrotem do Hull. Wilberforce był zrozpaczony tym, że został oddzielony od swego wujka i ciotki. Ponieważ rodzina nie zgodziła się na jego powrót do szkoły w Hull, dyrektorem jej był wtedy metodysta, od 1771 do 1776 kontynuował on naukę w pobliskiej szkole w Pockington. Panujące wtedy surowe zasady metodystyczne, wpłynęły negatywnie na życie towarzyskie Wilberforce’a, ale kiedy jego religijny zapał zelżał, chętnie chodził do teatru, uczęszczał na bale, a także grywał w karty.
W październiku 1776 roku w wieku lat siedemnastu, Wilberforce wstąpił do St John’s College na Uniwersytecie Cambridge. Po śmierci dziadka i wujka, odpowiednio w latach 1776 i w 1777, stał się bogaty i niezależny, nie musiał więc dalej oddawać się poważnym studiom. Zamiast tego, zanurzył się w studenckim życiu towarzyskim i prowadził hedonistyczny styl życia: grywał w karty, uprawiał hazard i bywał na pijatykach trwających do samego rana – chociaż ekscesy niektórych jego kolegów wydawały mu się obrzydliwe. Dowcipny, hojny a także doskonały rozmówca, Wilberforce był bardzo popularną postacią. Znalazł wielu przyjaciół, w tym bardziej od niego pracowitego przyszłego premiera Williama Pitta. Pomimo jego stylu życia i braku zainteresowania studiowaniem, zdał wszystkie egzaminy. W 1781 otrzymał licencjat w dziedzinie nauk humanistycznych, a w 1788 uzyskał stopień magistra nauk humanistycznych.
Wczesna kariera parlamentarna.
Wilberforce będąc jeszcze na uniwersytecie zaczął zastanawiać się nad rozpoczęciem kariery politycznej. Podczas zimy 1779-1780 on i Pitt często obserwowali z galerii obrady Izby Gmin. Pitt już wybrał drogę kariery politycznej i zachęcił do niej Wilberforce'a; chciał aby razem ubiegali się o mandat do parlamentu. We wrześniu 1780 roku w wieku lat dwudziestu jeden, będąc jeszcze studentem, Wilberforce został wybrany posłem do parlamentu z okręgu Kingstone upon Hull. Aby zapewnić sobie niezbędną liczbę głosów, zgodnie z ówczesnym zwyczajem, wydał ponad 8000 funtów. Wolny od trosk finansowych, Wilberforce zasiadał jako poseł niezależny i zdecydował się być człowiekiem bezpartyjnym – "no party man". Często był krytykowany za brak konsekwencji; zgodnie z własnym sumieniem popierał raz rządy Torysów, raz Wigów, współpracował ściśle z partią rządzącą, ale głosował nad poszczególnymi wnioskami zgodnie z ich wartością merytoryczną. Wilberforce brał regularnie udział w pracach parlamentu, choć jako stały bywalec klubów dżentelmenów, takich jak Goostree's i Boodle's na Pall Mall w Londynie, utrzymywał też ożywione kontakty towarzyskie. Madame de Staël, pisarka i dama należąca do tego eleganckiego świata, nazwała go najdowcipniejszym człowiekiem w Anglii, (ang. "the wittiest man in England"). Georgiana Cavendish przywołała opinię księcia Walii na temat Wilberforce'a, książę podobno miał powiedzieć, że udałby się na koniec świata, by móc usłyszeć jak śpiewa. Wilberforce z bardzo dobrym skutkiem wykorzystywał swój wspaniały głos w politycznych przemówieniach. Pamiętnikarz James Boswell był świadkiem elokwencji Wilberforce’a w Izbie Gmin. Zauważył on: "Dostrzegłem, co wydawało się ledwie krewetką na talerzu; ale w miarę jak słuchałem dalej, rósł on i rósł, aż krewetka przemieniła się w wieloryba", (ang. "I saw what seemed a mere shrimp mount upon the table; but as I listened, he grew, and grew, until the shrimp became a whale.").
W czasie częstych zmian rządu w latach 1781-1784 Wilberforce wspierał swojego przyjaciela Pitta w debatach parlamentarnych. Na jesieni 1783 roku Pitt, Wilberforce i Edward James Eliot (który później został szwagrem Pitta), w czasie swoich sześciotygodniowych wakacji, podróżowali po Francji. Po trudnym początku w Rheims – gdzie ich obecność wzbudziła podejrzenia policji (posądzono ich że byli angielskimi szpiegami) – odwiedzili Paryż, spotkali się z Benjaminem Franklinem, generałem Lafayettem, Marią Antoniną i Ludwikiem XVI, a w Pałacu w Fontainebleau znaleźli wstęp na królewski dwór francuski.
W grudniu 1783 roku Pitt został premierem, a Wilberforce stał się kluczowym stronnikiem jego rządu mniejszościowego. Pomimo bliskiej przyjaźni jaka ich łączyła, nie ma żadnych dowodów na to, że Pitt zaoferował Wilberforce'owi jakieś stanowisko ministerialne w pierwszym jego rządzie, czy też w następnych. Wynikało to być może z tego, że Wilberforce chciał zachować niezależność, ale mogło być to również spowodowane częstą opieszałością i dezorganizacją Wilberforce'a i tym, że miał on chroniczne problemy ze wzrokiem, które często uniemożliwiały mu czytanie. Kiedy na wiosnę 1784 roku parlament został rozwiązany, to w wyborach powszechnych tego roku, Wilberforce zdecydował się kandydować z okręgu Yorkshire. 6 kwietnia, mając dwadzieścia cztery lata, został ponownie wybrany posłem do parlamentu, tym razem z okręgu Yorkshire.
Nawrócenie religijne.
W październiku 1784 roku Wilberforce wyruszył w podróż po Europie, która odmieniła jego życie i przyszłą karierę. Podróżował ze swoją matką i siostrą w towarzystwie Isaaca Milnera – bardzo inteligentnego, młodszego brata dyrektora swojej pierwszej szkoły, nauczyciela akademickiego w Queens' College, Cambridge, w roku, w którym Wilberforce rozpoczął studia. Poznali francuską riwierę, spędzali czas na wystawnych obiadach, grze w karty i hazardzie. W lutym 1785 roku Wilberforce na krótko wrócił do Londynu, aby poprzeć propozycje reform parlamentarnych Pitta. Z pozostałymi podróżnikami spotkał się ponownie w Genui we Włoszech, stamtąd udali się do Szwajcarii. W drodze powrotnej do Anglii Wilberforce i Milner, który mu towarzyszył, czytali książkę Philipa Doddridge’a, osiemnastowiecznego angielskiego duchownego, zatytułowaną "Wzrost i postęp religii w duszy", (ang. The Rise and Progress of Religion in the Soul).
Uważa się, że duchowa podróż Wilberforce'a rozpoczęła się właśnie w tym czasie. Zaczął on wcześnie rano wstawać, aby czytać Biblię i modlić się; zaczął też pisać swój prywatny dziennik. Doświadczył tego, co określa się mianem nawrócenia ewangelicznego ("evangelical conversion"): żałował za dotychczasowe grzechy i jako ekspiację za nie chciał poświęcić resztę swojego życia na pracy w służbie Bogu. Nawrócenie zmieniło niektóre z jego przyzwyczajeń, ale nie jego naturę: na zewnątrz pozostał człowiekiem pogodnym, odnosił się z szacunkiem i zainteresowaniem do swoich rozmówców, przy czym starał się skłonić ich do swojej nowej wiary. W głębi duszy doświadczał dręczących konfliktów, był bezlitośnie samokrytyczny, surowo oceniał własną duchowość, korzystanie z czasu, próżność, panowanie nad sobą i stosunki z innymi.
W owym czasie entuzjazm religijny powszechnie uchodził za naruszenie norm dobrego towarzystwa i był społecznie napiętnowany. Ewangelikalni protestanci pośród klas wyższych, tacy jak Sir Richard Hill, poseł wyznania metodystycznego z Shropshire, i Selina Hastings, księżna Huntingdon, byli narażeni na pogardę i lekceważenie. Z powodu swojego nawrócenia, Wilberforce zaczął kwestionować swoją obecność w życiu publicznym. Zwrócił się on o poradę do Johna Newtona, czołowego duchownego ewangelikalnego w Kościele Anglii, proboszcza kościoła St. Mary Woolnoth w londyńskiej City. Zarówno Newton jak i jego przyjaciel Pitt doradzali Wilberforce’owi, aby pozostał w polityce. Wilberforce nie tylko został w polityce, ale postanowił zająć się nią "ze zwiększoną gorliwością i sumiennością", (ang. "with increased diligence and conscientiousness"). Od tego czasu jego poglądy polityczne były ożywiane wiarą i pragnieniem szerzenia chrześcijaństwa i chrześcijańskiej etyki, tak w życiu publicznym, jak i prywatnym. Jego poglądy były często głęboko konserwatywne, przeciwstawiał się radykalnym zmianom porządku politycznego i społecznego danego przez Boga, koncentrował swą uwagę na takich sprawach, jak przestrzeganie dnia świętego i wykorzenienie zła przez wychowanie i reformę moralną. Ze względu na swój konserwatyzm nie był on darzony zaufaniem wśród zwolenników postępu społecznego, ale także wśród wielu Torysów, którzy uważali ewangelikalnych za radykałów dążących do obalenia Kościoła i państwa.
W roku 1786, aby być blisko parlamentu, Wilberforce wynajął dom przy Old Palace Yard w Westminsterze. Jako parlamentarzysta próbował przeprowadzić projekt ustawy Registration Bill, który proponował pewne niewielkie zmiany procedur wyborczych do parlamentu. Wilberforce przedłożył także projekt ustawy ułatwiającej wykorzystanie ciał gwałcicieli, podpalaczy i złodziei po ich egzekucji dla celów dysekcji. W tym samym projekcie ustawy znajdowała się również propozycja zmniejszenia wyroków dla kobiet skazanych za zdradę: przestępstwo, które wtedy obejmowało również zabójstwo męża. Oba projekty ustaw przeszły przez Izbę Gmin, zostały jednak odrzucone w Izbie Lordów.
Zniesienie handlu niewolnikami.
Wstępna decyzja.
Do handlu niewolnikami Brytyjczycy włączali się stopniowo, począwszy od XVI wieku. Do roku 1783 handlowano w trójkącie, tzn.: brytyjskie towary sprzedawano w Afryce, tam kupowano niewolników, których transportowano do Indii Zachodnich, a stamtąd zaś przywożono do Wielkiej Brytanii cukier, tytoń i bawełnę, które były owocami pracy niewolników. Dochody z tego handlu stanowiły około 80% dochodów z handlu zagranicznego Wielkiej Brytanii. Brytyjskie statki zdominowały handel niewolnikami, zaopatrując francuskie, hiszpańskie, holenderskie, portugalskie i brytyjskie kolonie. W szczytowych latach tego handlu rocznie przewożono czterdzieści tysięcy mężczyzn, kobiet i dzieci na drugą stronę Atlantyku w strasznych warunkach. Ocenia się, że około 11 milionów Afrykańczyków przewieziono do pracy niewolniczej, z czego około 1,4 miliona umarło podczas tej podróży.
Na ogół przyjmuje się, że brytyjska kampania na rzecz zniesienia handlu niewolnikami rozpoczęła się w latach osiemdziesiątych osiemnastego wieku wraz z ustanowieniem przez kwakrów komitetów przeciw niewolnictwu i po przedstawieniu przez nich w parlamencie w roku 1783 pierwszej petycji na temat handlu niewolnikami. Tego samego roku William Wilberforce, podczas obiadu ze swoim dawnym przyjacielem Gerardem Edwardsem, spotkał wielebnego Jamesa Ramsaya, chirurga na statku i nadzorcę medycznego na plantacji na wyspie Saint Kitts, gdzie został pastorem. Ramsay był przerażony warunkami jakie zmuszani byli znosić niewolnicy, zarówno podczas transportu, jak i na plantacjach. Kiedy w 1781 roku po piętnastu latach wrócił do Anglii i przyjął beneficjum w miejscowości Teston, zapoznał się tam z grupą osób, która później znana była jako Testończycy, (ang. Testonites); wśród nich byli między innymi Charles Middleton, Lady Middleton, Thomas Clarkson, Hannah More. Byli oni zainteresowani szerzeniem chrześcijaństwa i naprawy moralnej w Brytanii i za granicą, jednocześnie niepokoiły ich chrześcijańskie sumienia relacje Ramsaya o niemoralnym stylu życia właścicieli niewolników, okrutnym sposobie traktowania niewolników i o braku nauczania religijnego na plantacjach. Z ich pomocą i zachętą Ramsay spędził trzy lata na pisaniu eseju zatytułowanego "Esej o traktowaniu i nawracaniu afrykańskich niewolników na brytyjskich plantacjach trzciny cukrowej", (ang. An essay on the treatment and conversion of African slaves in the British sugar colonies). Esej ten wyrażał opinie w najwyższym stopniu krytyczne o niewolnictwie w Indiach Zachodnich. Książka, którą opublikowano w 1784 roku, wywrze niebawem znaczący wpływ na wzrost świadomości i zainteresowanie społeczeństwa kwestiami niewolnictwa. Wywołała ona również gniew plantatorów z Indii Zachodnich, którzy w kolejnych latach po publikacji książki, w serii traktatów sławiących niewolnictwo, atakowali Ramsaya i jego idee.
Wilberforce najwidoczniej nie poszedł od razu śladem Ramsaya, dopiero trzy lata później, zainspirowany swoją nową wiarą, skierował uwagę na reformę humanitarną. W listopadzie 1786 roku otrzymał list od Charlsa Middletona, który ponownie wyzwolił w nim chęć zainteresowania handlem niewolnikami. Za namową Lady Middleton, sir Charles zasugerował Wilberforce’owi poruszenie w parlamencie sprawy zakazu handlu niewolnikami. Wilberforce odpowiedział, że "odczuwał wielką wagę sprawy i uważał, że nie podoła zadaniu mu powierzonemu, mimo to nie mógłby wprost odmówić jej podjęcia", (ang. "he felt the great importance of the subject, and thought himself unequal to the task allotted to him, but yet would not positively decline it"). Zaczął od możliwie dokładnego zapoznania się z lekturą na temat niewolnictwa, a zimą 1786-87 spotkał się z Testończykami w domu Middletona w Barham Court w Teston.
Na początku 1787 roku Thomas Clarkson – kolega Wilberforce'a z tego samego roku ze studiów w Cambridge i abolicjonista, który jeszcze na studiach napisał nagrodzony esej na temat niewolnictwa – zaprosił Wilberforce’a do pałacu Old Palace Yard z opublikowaną kopią swojej studenckiej pracy. Wtedy spotkali się po raz pierwszy, a ich współpraca będzie jeszcze trwała niemal pięćdziesiąt lat. Clarkson zaczął odwiedzać Wilberforce’a co tydzień, przynosząc autentyczne świadectwa z pierwszej ręki o handlu niewolnikami, które udało mu się zdobyć. Kwakrzy, którzy już pracowali nad abolicją, również zauważyli konieczność wpłynięcia na parlament, ponaglali Clarksona, aby ten uzyskał zobowiązanie Wilberforce'a do poruszenia sprawy abolicji w Izbie Gmin.
Bennet Langton, właściciel ziemski z Linconlnshire i wspólny znajomy Wilberforce’a i Clarksona, miał zaaranżować formalne spotkanie, aby przedstawić Wilberforce'owi prośbę o prowadzenie kampanii w parlamencie. Przyjęcie odbyło się 13 marca 1787 roku, obecni na nim byli Charles Middleton, Sir Joshua Reynolds, William Windham, James Boswell and Isaac Hawkins Browne. Pod wieczór Wilberforce zgodził się na ogólnych warunkach, że przedstawi kwestię zakazu handlu niewolnikami w parlamencie, "o ile nie znajdzie się żadna odpowiedniejsza osoba", (ang. "provided that no person more proper could be found").
12 maja 1787 roku, jeszcze tej samej wiosny, na słynnym spotkaniem pod wielkim dębem na posiadłości Pitta w Kent, wahający się ciągle Wilberforce rozmawiał z pełniącym funkcję premiera Williamem Pittem i Williamem Grenvillem przyszłym premierem. Pod "dębem Wilberforce'a" w Holwood, jak będzie się od tej pory mówić, Pitt mobilizował swojego przyjaciela mówiąc: "Wilberforce, dlaczego nie zwracasz uwagi na wniosek w sprawie Handlu Niewolnikami? Zadałeś sobie już bardzo dużo trudu zbierając świadectwa i jesteś w pełni upoważniony do jej podjęcia, co czyniąc zyskasz większą pewność. Nie trać czasu, w przeciwnym razie twoje miejsce zajmie ktoś inny." (ang. "Wilberforce, why don’t you give notice of a motion on the subject of the Slave Trade? You have already taken great pains to collect evidence, and are therefore fully entitled to the credit which doing so will ensure you. Do not lose time, or the ground will be occupied by another."). Odpowiedź Wilberforce’a nie została nigdzie zapisana, ale później, pod koniec życia, oświadczył: "wyraźnie pamiętam dokładnie ten pagórek, na którym siedziałem blisko Pitta i Grenville’a" (ang. "distinctly remember the very knoll on which I was sitting near Pitt and Grenville").
Zaangażowanie Wilberforce’a w ruchu abolicjonistycznym było motywowane przez chęć sprawdzenia swoich chrześcijańskich zasad w działaniu, jak również z potrzeby służenia Bogu w życiu publicznym. Tak on jak i inni ewangelikalni protestanci byli przerażeni tym, co uważali za niemoralny i niechrześcijański handel, jak również chciwością i zachłannością właścicieli i kupców. Wilberforce czuł się powołany przez Boga, kiedy w 1787 roku pisał w jednym z czasopism: "Wszechmogący Bóg postawił przede mną dwa wielkie zadania, powstrzymanie handlu niewolnikami i reformę obyczajów", (ang. "God Almighty has set before me two great objects, the suppression of the Slave Trade and the Reformation of Manners [moral values]"). Ewangelikalni protestanci, którzy skądinąd łączeni byli z mało popularnymi kampaniami przeciw występkom i niemoralności, poprzez angażowanie się w widoczny sposób w bardzo popularny ruch przeciwników niewolnictwa, służyli poprawie swojej pozycji w społeczeństwie.
Początkowe działania w parlamencie.
22 maja 1787 roku odbyło się pierwsze zebranie towarzystwa pod nazwą Society for Effecting the Abolition of the Slave Trade, stawiającego sobie za cel wprowadzenie w życie zakazu handlu niewolnikami. Towarzystwo utworzyli ludzie mający podobne zapatrywania: brytyjscy kwakrzy i anglikanie. Po raz pierwszy połączyli się oni razem w tej samej organizacji. Komitet zdecydował się na prowadzenie kampanii przeciwko handlowi niewolnikami, nie zaś przeciwko samemu niewolnictwu. Wielu członków komitetu wierzyło, że niewolnictwo zniknie, jako naturalna konsekwencja zakazu handlu niewolnikami. Wilberforce, chociaż nieformalnie angażował się w prace komitetu, oficjalnie nie przyłączył się aż do roku 1791. 
Towarzystwo odniosło duży sukces w budzeniu świadomości społecznej i w zdobywaniu poparcia dla swoich celów; w całej Wielkiej Brytanii powstawały oddziały lokalne towarzystwa. Clarkson podróżował po kraju zbierając informacje i świadectwa od osób bezpośrednio uwikłanych i dotkniętych niewolnictwem. W tym czasie komitet prowadził kampanię, wymyślając zupełnie nowe techniki zdobywania zwolenników, takie jak: lobbing, pisanie pamfletów, organizowanie publicznych spotkań, zwracanie uwagi prasy, organizowanie bojkotów; powstało nawet logo kampanii: obraz klęczącego niewolnika z podpisem "Czy nie jestem człowiekiem i bratem?", (ang. "Am I not a Man and a Brother?"). Logo zaprojektował znany garncarz Josiah Wedgwood. Komitet starał się także wpłynąć na państwa zajmujące się handlem niewolnikami Francję, Hiszpanię, Portugalię, Danię, Holandię, Stany Zjednoczone, poprzez prowadzenie korespondencji z aktywistami ruchu abolicjonistycznego w tych krajach i organizowanie tłumaczeń pamfletów i książek z języka angielskiego. Niektóre z tych książek były również pisane przez byłych niewolników, np. Ottobah Cugoano i Olaudah Equiano; ich książki ukazały się odpowiednio w latach 1787 i 1789. Wywarły one znaczący wpływ na opinie o niewolnictwie i handlu niewolnikami. Wolni Afrykanie, tacy jak Ottobah Cugoano i Olaudah Equiano, nazywani synami Afryki, (ang. "Sons of Africa"), przemawiali na spotkaniach Towarzystwa, pisali porywające listy do gazet, czasopism i wybitnych postaci, byli też autorami publicznych listów poparcia dla sojuszników kampanii abolicyjnej. W roku 1788 i w następnych latach do parlamentu napłynęły setki petycji z setkami tysięcy podpisów przeciwko handlowi niewolnikami. Kampania ta okazała się pierwszą na świecie oddolną kampanią, w której mężczyźni i kobiety z różnych grup społecznych i różnych środowisk z własnej woli zaangażowali się w sprawę zakończenia niesprawiedliwości, która dotykała innych.
Wilberforce planował wprowadzenie wniosku zawiadamiającego o przedłożeniu projektu ustawy zakazującej handlu niewolnikami na następną sesję w roku 1789. W styczniu 1788 roku zachorował, do czego prawdopodobnie przyczynił się stres. Obecnie przypuszcza się, że choroba była spowodowana wrzodziejącym zapaleniem jelita grubego. Minęło parę miesięcy od początku choroby, kiedy mógł znowu zabrać się do pracy. Rekonwalescencję odbywał w Bath i Cambridge. Z powodu regularnych ataków chorób żołądkowo-jelitowych, dla złagodzenia bólu, brał opium; od tego czasu używał go do końca życia.
Podczas nieobecności Wilberforce’a, Pitt, który przez długi czas wspierał sprawę abolicji, sam wystąpił ze wstępnym wnioskiem i zarządził, aby Tajna Rada Królewska (Privy Council) zbadała sprawę handlu niewolnikami, po czym Izba Gmin zajęła się dalej tą sprawą.
Po opublikowaniu w 1789 roku raportu Tajnej Rady Królewskiej i po miesiącach planowania Wilberforce ponownie podjął kampanię parlamentarną. 12 maja 1789 roku w Izbie Gmin wygłosił swoje pierwsze ważne przemówienie na temat abolicji. W przemówieniu tym argumentował, że handel niewolnikami jest moralnie naganny i jego zakaz jest kwestią naturalnego poczucia sprawiedliwości. Korzystając z licznych świadectw zgromadzonych przez Thomasa Clarksona, opisał szczegółowo przerażające warunki, w których niewolnicy byli przewożeni i argumentował, że zakazanie handlu przyniesie również poprawę warunków życia niewolników w Indiach Zachodnich. Wilberforce zgłosił dwanaście rezolucji potępiających handel niewolnikami, nie odniósł się jednak do zniesienia samego niewolnictwa, zamiast tego zastanawiał się nad możliwościami reprodukcji istniejącej populacji niewolników, w przypadku gdyby zakazano handlu. W miarę jak opinia publiczna odwracała się od przeciwników abolicji, starali się oni opóźniać głosowanie, proponując aby Izba Gmin wysłuchała ich własnych świadectw. Wilberforce, choć niechętnie, przystał na tę propozycję. Był on potem za to krytykowany i oskarżany, że mimowolnie przyczynił się do przedłużenia handlu niewolnikami. Przesłuchania nie zakończyły się przed końcem sesji parlamentu i dlatego zostały odroczone do następnego roku. W międzyczasie Wilberforce i Clarkson próbowali bez powodzenia skorzystać z egalitarnej atmosfery Rewolucji Francuskiej i naciskali na Francję, aby ta zakazała handlu niewolnikami. Niezależnie od tych zabiegów, handel niewolnikami zakończył się we Francji w roku 1794 na skutek buntu niewolników na Santo Domingo; w roku 1802 Napoleon przywrócił handel niewolnikami, choć na krótko.
W styczniu 1790 roku Wilberforce'owi udało się przyśpieszyć przesłuchania poprzez uzyskanie zgody na powstanie komisji specjalnej do rozpatrywania ogromnej ilości świadectw tylko tej jednej sprawy; dotychczas zajmowała się tym komisja całej izby, (ang. committee of the whole house), rozpatrująca wszystkie projekty ustaw. Dom Wilberforce'a przy Old Place Yard stał się centrum kampanii abolicjonistów i miejscem, gdzie określano strategie działania. Wnioskodawcy w innych sprawach również oblegli jego dom. Według Hannah More, poczekalnia jego domu była wypełniona od wczesnych godzin, jak "Arka Noego, pełna wszelkich zwierząt czystych i nieczystych", (ang. "Noah's Ark, full of beasts clean and unclean").
W czerwcu 1790 roku, kiedy komitet ostatecznie zakończył już przesłuchania świadków, działania komisji zostały przerwane przez wybory powszechne. W kwietniu 1791 roku w bardzo logicznym, racjonalnym przemówieniu trwającym cztery godziny, Wilberforce przedstawił pierwszy projekt ustawy zakazującej handlu niewolnikami. Jednak po dwóch dniach debat projekt ustawy łatwo przepadł w głosowaniu stosunkiem głosów 163 do 88. W reakcji na wzrost radykalizmu po Rewolucji francuskiej i na bunt niewolników we Francuskich Indiach Zachodnich, klimat polityczny przechylił się na stronę konserwatywną. Publiczna histeria w owym czasie była tak wielka, że nawet sam Wilberforce był posądzany przez niektórych o bycie jakobińskim agitatorem.
To był jedynie początek przewlekłej kampanii parlamentarnej, podczas której mimo frustracji i wrogości zaangażowanie Wilberforce’a nigdy nie osłabło. W jego pracy wspierała go grupa bliskich przyjaciół z południowego Londynu, których prześmiewca Sydney Smith określił mianem
kliki z Clapham, (ang. Clapham Sect). Do grupy tej należał jego przyjaciel i kuzyn Henry Thornton. Wyznając ewangelikalne chrześcijańskie przekonania, w parlamencie uchodzili za "Świętych". Mieszkali oni w ogromnych, przylegających do siebie domach w Clapham, w owym czasie niewielkiej miejscowości na południe od Londynu. W 1792 Wilberforce przyjął zaproszenie od Herny’ego Thorntona, aby zamieszkał w jego domu. W 1796, kiedy Thornton zawarł małżeństwo, Wilberforce przeprowadził się do swojego domu. "Święci" byli wspólnotą nieformalną, którą charakteryzowała zażyłość stosunków, a także poświęcenie w praktykowaniu chrześcijaństwa i sprzeciwianie się niewolnictwu. Członkowie grupy prowadzili swobodne życie rodzinne, odwiedzali się w swoich domach i ogrodach i dyskutowali na tematy religijne, społeczne, polityczne, które ich interesowały.
Zwolennicy niewolnictwa utrzymywali, że afrykańscy niewolnicy byli nie do końca ludźmi i dlatego niewola im dobrze służy. Wilberforce, grupa “Clapham Sect” i inni pragnęli pokazać, że Afrykanie, a w szczególności wyzwoleni niewolnicy, byli zdolni funkcjonować poza systemem niewolnictwa, że byli w stanie utrzymać dobrze zorganizowane społeczeństwo, handel i rolnictwo. W 1792 roku, zainspirowani częściowo utopijną wizją Granville’a Sharpa, włączyli się w zakładanie wolnej kolonii w Sierra Leone, którą zasiedlili czarnymi osadnikami ze Zjednoczonego Królestwa, Nowej Szkocji i Jamajki oraz Afrykańczykami i białymi. Utworzyli spółkę Sierra Leone Company, na którą Wilberforce nie szczędził ani czasu, ani pieniędzy. Założyciele marzyli o idealnym społeczeństwie, w którym ludzie byliby równi niezależnie od rasy. Rzeczywistość była jednak pełna napięć, klęsk nieurodzaju, chorób, wojen i śmierci; niektórzy też wyzbywali się wolności, oddając się w ręce handlarzy niewolników. Z początku kolonia była przedsięwzięciem handlowym, jednak w 1808 roku odpowiedzialność za nią przyjął rząd brytyjski. Kolonia, chociaż czasami dotknięta trudnościami, stała się wkrótce symbolem wyzwolenia spod niewolnictwa; jej mieszkańcy, grupy społeczne i afrykańscy przywódcy plemienni współpracowali, aby zapobiec zniewoleniu u samego źródła. Pomagała też brytyjska marynarka wojenna, która wprowadziła blokadę morską regionu, próbując powstrzymać handel niewolnikami z Sierra Leone.
2 kwietnia 1792 roku Wilberforce ponownie przedłożył projekt ustawy wzywającej do abolicji. Projekt wywołał pamiętną debatę, w której brali udział najwięksi mówcy w Izbie Gmin: William Pitt i Charles James Fox, a także sam Wilberforce. Henry Dundas, ówczesny minister spraw wewnętrznych, zaproponował rozwiązanie kompromisowe, tzw. "gradual abolition", czyli stopniowe wyzwolenie w ciągu paru lat. Propozycja przeszła stosunkiem głosów 230 do 85. Kompromis nie był jednak niczym innym, jak tylko sprytnym wybiegiem, za którym stał zamiar odsunięcia w nieskończoność pełnego wyzwolenia.
Wojna z Francją.
26 lutego 1793 roku miało miejsce jeszcze jedno głosowanie nad projektem ustawy znoszącej handel niewolnikami; projekt odrzucono tym razem niewielką większością ośmiu głosów. Wybuch w tym samym miesiącu wojny z Francją skutecznie zablokował poważne zajmowanie się kwestią abolicji. Politycy oddawali się sprawom ważniejszym: kryzysem narodowym i groźbą inwazji. W tym samym roku i w następnym 1794 Wilberforce bez powodzenia przedstawiał w parlamencie projekty ustaw zakazujących statkom brytyjskim dostarczania niewolników do zagranicznych kolonii. Wilberforce otwarcie wyrażał swoje zaniepokojenie wojną i nakłaniał Pitta i jego rząd do podjęcia większych wysiłków w celu zażegnania wrogości; 31 grudnia 1794 roku wysunął wniosek apelujący do rządu, aby ten szukał pokojowego rozwiązania konfliktu z Francją. Stanowisko to doprowadziło do zerwania długoletniej przyjaźni z Pittem, choć nie na długo.
Abolicja w świadomości społecznej była łączona z Rewolucją Francuską i z grupami radykałów brytyjskich, wynikiem tego był spadek poparcia społecznego dla tej sprawy. W 1795 roku towarzystwo Society for Effecting the Abolition of the Slave Trade przestało organizować spotkania, a Clarkson odszedł na emeryturę by leczyć słabe zdrowie w Krainie Jezior (Lake District). Jednak mimo spadku zainteresowania abolicją w latach dziewięćdziesiątych XVIII wieku, Wilberforce w dalszym ciągu przedstawiał projekty ustaw abolicyjnych.
Wilberforce nie przejawiał wielkiego zainteresowania kobietami. Dopiero mając blisko czterdzieści lat jego przyjaciel Thomas Babinton polecił mu mającą dwadzieścia lat Barbarę Annę Spooner (1777-1847). Wilberforce spotkał się z Barbarą dwa dni później, 15 kwietnia 1797 roku, i zupełnie stracił dla niej głowę; po trwającym osiem dni szalonym romansie oświadczył się jej. Pomimo namów przyjaciół aby trochę zwolnił, 30 maja 1797 roku w Bath para zawarła małżeństwo. Byli sobie bardzo oddani, a Barbara była bardzo troskliwa i wspierała go w miarę jak zdrowie małżonka z czasem się pogarszało. Żona wykazywała jednak małe zainteresowanie działalnością polityczną Williama. W ciągu niespełna dziesięciu lat państwo Wilberforce dorobili się sześciorga dzieci: William (ur. 1798), Barbara (ur. 1799), Elizabeth (ur. 1801), Robert Isaac Wilberforce (ur. 1802), Samuel Wilberforce (ur. 1805) i Henry William Wilberforce (ur. 1807). Wilberforce był pobłażliwym i rozkochanym w swoich dzieciach ojcem; uwielbiał przebywać w domu i bawić się z dziećmi.
Pierwsze lata XIX wieku były okresem ponownego zainteresowania opinii publicznej sprawami abolicji. W 1804 roku Clarkson na nowo podjął pracę w tym kierunku, a towarzystwo Society for Effecting the Abolition of the Slave Trade, działające na rzecz zakazu handlu niewolnikami, zaczęło organizować spotkania jak poprzednio. Do Towarzystwa przystąpili nowi, wpływowi członkowie, tacy jak Zachary Macaulay, Henry Brougham i James Stephen. W czerwcu 1804 roku projekt ustawy zakazującej handlu niewolnikami Wilberforce’a przeszedł wszystkie etapy procesu legislacyjnego w Izbie Gmin. Ze względu jednak na to, że sesja parlamentarna zbliżała się już ku końcowi i było zbyt późno na przeprowadzenie procesu legislacyjnego w Izbie Lordów, projekt ustawy został ponownie wprowadzony w roku następnym 1805. Tym razem projekt nie przeszedł. Nawet zazwyczaj pozytywnie ustosunkowany do niego Pitt nie poparł go. Również w tym przypadku abolicja została zahamowana przez nazbyt ufny, a nawet łatwowierny charakter Wilberforce’a. Na kampanii ciążył pełen admiracji stosunek Wilberforce do ludzi sprawujących władzę. Nie był on w stanie uwierzyć, że ludzie na wysokich stanowiskach nie będą czynić tego, co on uważał za absolutnie słuszne, nie potrafił też się im przeciwstawić wtedy, kiedy działali wbrew tej słuszności.
Końcowy etap kampanii.
Po śmierci Pitta w styczniu 1806 roku Wilberforce zaczął w większym stopniu współpracować z partią Wigów. Wspierał on rząd Grenville’a Foxa, który miał w swoim składzie sporą grupę abolicjonistów; Wilberforce i Charles Fox prowadzili kampanię w Izbie Gmin, a William Grenville popierał sprawę w Izbie Lordów.
 Radykalną zamianę taktyki, która pociągała za sobą wprowadzenie projektu ustawy zakazującej obywatelom brytyjskim wspieranie lub branie udziału w handlu niewolnikami do kolonii francuskich, zasugerował prawnik James Stephen, zajmujący się handlem zagranicznym. Było to sprytne posunięcie, ponieważ większość statków brytyjskich pływała wówczas pod flagą amerykańską, dostarczając niewolników koloniom zagranicznym, z którymi Brytania prowadziła wojnę. Projekt ustawy został wprowadzony i przyjęty przez gabinet, a Wilberforce i inni abolicjoniści, aby nie zwracać uwagi na konsekwencje ustawy, nie zabierali głosu w tej sprawie. Takie podejście przyniosło sukces i nowy projekt ustawy handlu zagranicznego niewolnikami (ang. Foreign Slave Trade Bill) został szybko uchwalony; 23 maja 1806 roku uzyskał aprobatę królewską (ang. Royal Assent). Przez poprzednie dwie dekady Wilberforce i Clarkson zebrali ogromną liczbę świadectw przemawiających przeciw handlowi niewolnikami. Wilberforce wykorzystał je przy pisaniu listu o zakazie handlu niewolnikami (ang. A Letter on the Abolition of the Slave Trade), w którym w wyczerpujący sposób ponownie przedstawił sprawę abolicji. Po śmierci Foxa, we wrześniu 1806 roku, na jesieni odbyły się wybory powszechne. Niewolnictwo stało się tematem wyborczym. W Izbie Gmin znalazła się większa liczba abolicjonistów niż dotychczas, wśród nich byli żołnierze, którzy sami doświadczyli grozy niewolnictwa i buntów niewolników. W wyborach Wilberforce został ponownie wybrany posłem z okręgu Yorkshire; po nich miał czas na dokończenie i opublikowanie "listów", które w rzeczywistości były 400-stronicową książką; stanowiła ona podstawę ostatniej fazy kampanii zakazu handlu niewolnikami.
Chcąc stawić czoła najpierw większemu wyzwaniu, premier, Lord Grenville, zdecydował się przeprowadzić projekt ustawy abolicyjnej w pierwszej kolejności w Izbie Lordów a potem w Izbie Gmin. W Izbie Lordów ustawa przeszła znaczną większością głosów. Wyczuwając przełom, którego oczekiwano od dłuższego czasu, Charles Grey wnioskował, aby drugie czytanie w Izbie Gmin odbyło się 23 lutego 1807 roku; projekt ustawy przeszedł stosunkiem głosów 283 do 16. Wilberforce płakał ze szczęścia podczas składania gratulacji. Zachwyceni zwolennicy ustawy sugerowali wykorzystanie większości do przegłosowania zakazu samego niewolnictwa, ale Wilberforce wyraźnie oświadczył, że całkowite wyzwolenie nie jest jego najbliższym celem: "Nie mieli na ten czas żadnego innego zadania przed sobą, jak tylko te, by zablokować przewóz przez brytyjskie statki ludzi jako niewolników na sprzedaż", (ang. "They had for the present no object immediately before them, but that of putting stop directly to the carrying of men in British ships to be sold as slaves."). 25 marca 1807 roku ustawa zakazująca handlu niewolnikami (ang. The Slave Trade Act) uzyskała aprobatę królewską (ang. Royal Assent).
Inne sprawy.
Reformy polityczne i społeczne.
Jeżeli chodzi o kontestowanie istniejącego porządku politycznego i społecznego, Wilberforce był niezmiernie konserwatywny. Był zwolennikiem zmian społecznych poprzez propagowanie wartości chrześcijańskich, poprawę obyczajów, wychowanie i naukę religii; obawiał się i przeciwstawiał radykalnym rozwiązaniom i rewolucji. Radykał, pisarz i publicysta William Cobbett był jednym z tych, którzy atakowali Wilberforce’a, nazywając hipokryzją prowadzenie kampanii na rzecz lepszych warunków pracy niewolników, podczas gdy nie dostrzega się strasznych warunków życia brytyjskich robotników: "Niczego nie uczyniłeś, aby polepszyć życie robotników w tym kraju", (ang. "Never have you done one single act, in favour of the labourers of this country"), pisał Cobbett. Krytycy zauważyli, że w roku 1795 Wilberforce popierał zawieszenie prawa "habeas corpus", a także głosował za tzw. "Gagging Bills", czyli ustawami kneblowymi, zakazującymi zgromadzeń powyżej 50 osób i umożliwiającymi areszt osób przemawiających publicznie i nakładanie dotkliwych kar na osoby krytykujące konstytucję. Wilberforce sprzeciwiał się przyznaniu prawa do organizowania się robotników w związki zawodowe. W roku 1799 przemawiał na rzecz tzw. ustawy o zmowach (ang. Combination Act), która tłumiła działania związków zawodowych w Zjednoczonym Królestwie. Wilberforce nazywał związki zawodowe powszechną chorobą w naszym społeczeństwie, (ang. "a general disease in our society"). Sprzeciwiał się też dochodzeniu w sprawie tzw. masakry Peterloo w roku 1819, w której na wiecu politycznym zginęło jedenaścioro protestujących, którzy domagali się reform. Niepokojąc się działaniami "złych ludzi, którzy chcieli siać zamieszanie i anarchię", (ang. "bad men who wished to produce anarchy and confusion"), chwalił sześć ustaw rządowych, tzw. Six Acts, które dodatkowo ograniczały wolność zgromadzeń i wolność słowa – tzw. wywrotowe pisma, (ang. seditious writings). Działania Wilberforce’a skłoniły eseistę Williama Hazlitta do potępienia go jako osoby, która "prawi dzikusom bez wykształcenia o podstawowych wartościach chrześcijańskich, a toleruje ich jaskrawe nadużycia w państwach cywilizowanych.", (ang. "who preaches vital Christianity to untutored savages, and tolerates its worst abuses in civilised states.").
Poglądy Wilberforce’a na temat religii i kobiet były również konserwatywne, jeśli nie wsteczne. Nie aprobował kobiet-aktywistek działających w ruchu abolicjonistycznym, takich jak Elizabeth Heyrick, która w latach dwudziestych XIX wieku organizowała przeciwniczki niewolnictwa: "Kobiety organizujące spotkania, publikujące, chodzące od domu do domu, burzące opinie publiczną petycjami – to wszystko wydaje mi się postępowaniem niestosownym dla kobiecego charakteru, przynajmniej takiego, jakim go przedstawia Pismo.", (ang. "[F]or ladies to meet, to publish, to go from house to house stirring up petitions – these appear to me proceedings unsuited to the female character as delineated in Scripture."). Początkowo Wilberforce mocno sprzeciwiał się równouprawnieniu katolików, czyli ustawie Catholic emancipation, która pozwalała im na zostanie posłem do parlamentu, sprawowanie urzędów publicznych i służenie w armii. Zmienił on jednak swoją opinię i od 1813 roku opowiadał się za ustawą o podobnym charakterze.
Wilberforce był zwolennikiem zmian legislacyjnych mających na celu poprawę warunków pracy kominiarzy i pracowników przemysłu włókienniczego, angażował się w reformę więziennictwa i wspierał kampanie na rzecz ograniczenia stosowania kary śmierci oraz surowych kar wymierzanych na podstawie praw łowieckich – Game Laws. Wilberforce dostrzegał wagę wykształcenia w łagodzeniu ubóstwa. Kiedy Hannah More i jej siostra zakładały szkółki niedzielne dla biednych w Somerset i Mendip, zapewnił im moralne i finansowe wsparcie, kiedy napotkały one sprzeciw właścicieli ziemskich i kleru anglikańskiego. Od końca lat osiemdziesiątych osiemnastego wieku Wilberforce prowadził kampanię na rzecz ograniczonych reform parlamentarnych, takich jak likwidacja okręgów wyborczych w tzw. zgniłych miasteczkach i ponowny rozdział mandatów do Izby Gmin, biorący pod uwagę wzrost liczby mieszkańców nowych przemysłowych ośrodków; aczkolwiek od roku 1832 obawiał się, że działania reformatorskie idą tu za daleko. Z pomocą innych Wilberforce ustanowił pierwszą na świecie organizację opieki nad zwierzętami: Towarzystwo Zapobiegania Okrucieństwu wobec Zwierząt, (ang. Society for the Prevention of Cruelty to Animals), obecnie Królewskie Towarzystwo Zapobiegania Okrucieństwu wobec Zwierząt, (ang. Royal Society for the Prevention of Cruelty to Animals). Wilberforce sprzeciwiał się pojedynkowaniu; nazywał je wstydem chrześcijańskiego społeczeństwa, (ang. "disgrace of a Christian society"). Był oburzony, kiedy w roku 1798 jego przyjaciel Pitt pojedynkował się, tym bardziej, że miało to miejsce w niedzielę.
Wilberforce nie szczędził ani pieniędzy, ani czasu dla bliźnich, wierzył w to, że bogaci mają obowiązek dzielenia się z potrzebującymi. Co roku rozdawał tysiące funtów, dużą część duchownym do podziału między parafian. Oprócz tego spłacał długi innych, wspierał wykształcenie i prace misyjne. W latach chudych, kiedy brakowało żywności, oddawał na cele charytatywne więcej niż wynosił jego roczny dochód. Wilberforce był wyjątkowo gościnny, nie potrafił pozbyć się żadnego ze swoich służących; z tego też powodu jego dom był pełen starych i nieudolnych służących utrzymywanych ze środków charytatywnych. Chociaż często nie miał czasu na odpisywanie na listy, zalegając z korespondencją całymi miesiącami, to odpowiadał na liczne prośby o radę lub pomoc w uzyskaniu katedry uniwersyteckiej, awansu w wojsku, beneficjum, czy na prośbę o pomoc we wstrzymaniu egzekucji.
Chrześcijaństwo ewangelikalne.
Jako zwolennik ewangelikalnego skrzydła Kościoła Anglii, Wilberforce wierzył, że rewitalizacja Kościoła i chrześcijańskie posłuszeństwo doprowadzą do harmonijnego i moralnego społeczeństwa. Wilberforce próbował podnieś rangę religii w życiu publicznym i prywatnym oraz sprawić, aby pobożność stała się modna wśród średnich i wyższych warstw społeczeństwa. Działając w tym duchu w kwietniu roku 1797 Wilberforce opublikował książkę pod nieco przydługim tytułem "Praktyczne spojrzenie na system religijny, dominujący wśród uważających się za chrześcijan ludzi z klasy wyższej i średniej tego kraju, w zestawieniu z prawdziwym chrześcijaństwem", (ang. A Practical View of the Prevailing Religious System of Professed Christians in the Higher and Middle Classes of This Country Contrasted With Real Christianity), nad którą pracował od roku 1793. Książka przedstawiała dogmaty i prawdy wiary zawarte w Nowym Testamencie oraz wzywała do ożywienia chrześcijaństwa. Celem autora było w równym stopniu obnażenie niedostatków chrześcijaństwa nominalnego, deklarowanego, co i objaśnienie podstaw chrześcijaństwa rzeczywistego i prawdziwego. Książka była jego własnym, osobistym świadectwem i przedstawiała poglądy, które inspirowały go do działania. Fundamentalne przesłanie książki mówi o zepsuciu ludzkiej natury. Wilberforce był przekonany, że religia i moralność w ówczesnej Anglii chyliły się ku upadkowi. Książka okazała się bestsellerem, a co ważniejsze wpływała na zmianę myślenia i postępowania. W ciągu sześciu miesięcy sprzedano 7500 egzemplarzy; przetłumaczono ją na kilka języków.
Wilberforce rozwijał i popierał działalność misyjną w Brytanii i za granicą. Był członkiem założycielem towarzystwa misyjnego Church Missionary Society (obecnie zwanym Church Mission Society), a także wielu innych organizacji ewangelikalnych i charytatywnych. Wilberforce był przerażony brakiem chrześcijańskiego ewangelikalizmu w Indiach, więc kiedy nadarzyła się okazja i w 1793 roku Brytyjska Kompania Wschodnioindyjska zmieniała swój statut, zaproponował dodanie klauzuli, w której Kompania miała zobowiązać się do utrzymania nauczycieli i kapelanów, dbających o poprawę religijności, (ang. "religious improvement"), Hindusów. Ze względu na sprzeciw dyrektorów Kompanii, którzy obawiali się, że ich interesy handlowe ucierpią na takim zobowiązaniu, plan się nie powiódł. W 1813 roku, kiedy statut Kompanii był odnawiany kolejny raz, Wilberforce próbował i tym razem: wysyłał petycje, listy, organizował spotkania i używał swoich wpływów by wprowadzić oczekiwane przez siebie zmiany. Wypowiadając się za ustawą Charter Act 1813, krytykował Indie Brytyjskie za ich hipokryzję i uprzedzenia rasowe, ale jednocześnie potępiał niektóre aspekty Hinduizmu, takie jak: system kastowy, dzieciobójstwo, poligamię i zwyczaj sati. Porównując obyczaje Hindusów z obyczajowością chrześcijańską mówił: "nasza religia jest wzniosła, zbawienna; ich jest nędzna, lubieżna i okrutna", (ang. "Our religion is sublime, pure, beneficent; theirs is mean, licentious and cruel").
Reforma moralna.
Wilberforce nie godząc się z tym, co uważał za zwyrodnienie brytyjskiego społeczeństwa, działał aktywnie na rzecz reformy moralnej. Jego sprzeciw wyrażał się w słowach, które obrazują jego pogląd na ówczesny stan obyczajów: "potok plugastwa, który z dnia na dzień zalewa nas coraz bardziej", (ang. "the torrent of profaneness that every day makes more rapid advances"). Sprawy reformy moralnej jak i zakazu handlu niewolnikami uważał on za równie ważne. Pod wpływem sugestii Wilberforce'a i biskupa Porteusa, Arcybiskup Canterbury poprosił króla Jerzego III o wydanie w roku 1787 proklamacji o odwodzeniu od występku, (ang. "Proclamation for the Discouragement of Vice"), która miała być tamą dla przypływu niemoralności. Proklamacja nakazywała ścigać sądownie osoby pijane, bluźniące, przeklinające, wulgarne, nieprzestrzegające świętości niedzieli i inne osoby rozpustne, niemoralne i prowadzące nieporządne życie. Obojętność, z którą, w dużej mierze, spotkały się te działania, skłoniła Wilberforce'a do założenia Towarzystwa do Walki z Występkiem, którego celem było zwiększenie siły oddziaływania reform moralnych i mobilizowanie poparcia osób publicznych dla tych reform. Te i inne stowarzyszenia, takie jak Towarzystwo proklamacyjne, w których Wilberforce grał pierwsze skrzypce, stawiały sobie za zadanie zdobywanie poparcia dla surowego traktowania osób "niemoralnych"; zarzucano im łamanie prawa i stawiano w stan oskarżenia za prowadzenie domów publicznych, rozprowadzanie materiałów pornograficznych, nieprzestrzeganie świętości niedzieli. Parę lat później, pisarz i duchowny Sydney Smith krytykował Wilberforce’a za to, że był bardziej zainteresowany tępieniem grzechów ludzi biednych niż bogatych, sugerował też, że bardziej odpowiadającą charakterowi towarzystwa nazwą byłaby nazwa "Towarzystwo do walki z występkami osób, których roczny dochód nie przekracza 500 funtów", (ang. "suppressing the vices of persons whose income does not exceed £500 per annum"). Jeśli chodzi o liczbę członków i poparcie towarzystw, to nie odniosły one wielkiego sukcesu, natomiast ich działalność doprowadziła do uwięzienia Thomasa Williamsa, który wydrukował "Wiek Rozumu" Thomasa Paine’a. Próby Wilberforce’a uchwalenia ustawy przeciwdziałającej cudzołóstwu i wydawaniu gazet w niedziele również spaliły na panewce. Niemniej jednak jego zaangażowanie i przewodzenie innym sprawom, które w mniejszym stopniu miały na względzie karanie, przyniosły w dłuższej perspektywie większy sukces. Pod koniec jego życia brytyjskie obyczaje, maniery i społeczna odpowiedzialność wzrosły, torując drogę zmianom społecznych konwencji i zachowań, które w pełni rozwinęły się w epoce wiktoriańskiej.
Zniesienie niewolnictwa.
Wbrew nadziejom abolicjonistów, niewolnictwo nie zniknęło wraz z zakazem handlu niewolnikami w Imperium Brytyjskim – tylko nieliczne kraje poszły śladem brytyjskim i wprowadziły ten zakaz; również warunki życia niewolników nie poprawiły się. Handel trwał także i z tego powodu, że niektóre statki brytyjskie nie przestrzegały prawa. Royal Navy patrolowała Ocean Atlantycki, starając się przechwycić statki obcych bander przewożące niewolników. W celu wprowadzenia zakazu również w innych krajach, Wilberforce współpracował z członkami African Institution. Jego działania odniosły w końcu pewien sukces: w roku 1808 w Stanach Zjednoczonych zakazano handlu niewolnikami. Wilberforce starał się też dodatkowo wpłynąć na administrację amerykańską tak, aby ta działała bardziej zdecydowania w kwestii zakazu handlu niewolnikami.
Tego samego roku Wilberforce przeprowadził się wraz z rodziną z Clapham do Kenisington Gore, obszernej rezydencji z dużym ogrodem znajdującej się bliżej budynków parlamentu. Wilberforce nigdy nie miał mocnego zdrowia, ale od roku 1812 jeszcze się ono pogorszyło. Z tego powodu zrezygnował z mandatu z Yorkshire i został posłem ze "zgniłego miasteczka" Barmber w hrabstwie Sussex. Posiadanie mandatu z tego okręgu nie pociągało za sobą wielu obowiązków, tak więc Wilberforce mógł przeznaczyć więcej czasu na życie rodzinne i sprawy które go interesowały. Począwszy od roku 1816 Wilberforce wprowadził szereg projektów ustaw, które wymagały obowiązkowego rejestrowania niewolników i podawanie szczegółów na temat kraju ich pochodzenia, co pozwalało na wykrycie nielegalnego importu niewolników z zagranicy. Później w tym samym roku zaczął otwarcie potępiać istnienie samego niewolnictwa, chociaż nie domagał się jeszcze natychmiastowego wyzwolenia niewolników, ponieważ: "zawsze uważali niewolników za niezdolnych do wolności w obecnej chwili, ale mieli nadzieję, że stopniowa zmiana może się dokonać jako naturalny skutek abolicji" (ang. "They had always thought the slaves incapable of liberty at present, but hoped that by degrees a change might take place as the natural result of the abolition.").
W roku 1820 przy słabnącym zdrowiu i pogarszającym się wzroku, Wilberforce podjął decyzję o ograniczeniu swojej działalności publicznej w jeszcze większym niż dotychczas stopniu. Mimo tego został wplątany w nieudane próby mediacji pomiędzy królem Jerzym IV a jego żoną Karoliną Brunszwicką, która starała się dochodzić swych praw jako królowa. Niemniej jednak Wilberforce nie dystansował się od działalności publicznej na tyle, by porzucić najważniejszą dla niego sprawę zniesienia niewolnictwa. Miał jeszcze ciągle nadzieję na "położenie podwalin pod przyszłe działania zmierzające do wyzwolenia biednych niewolników" (ang. "to lay a foundation for some future measures for the emancipation of the poor slaves") – wyzwolenia, które, jak wierzył, powinno następować stopniowo w etapach. Będąc świadomym tego, że do dalszego prowadzenia sprawy potrzeba młodszych ludzi, w roku 1821 poprosił kolegę z parlamentu, Thomasa Fowella Buxtona, o przejęcie przywództwa kampanii w Izbie Gmin. W kolejnych latach drugiej dekady XIX wieku Wilberforce w coraz większym stopniu stawał się jedynie symbolicznym przywódcą ruchu abolicjonistycznego, choć pojawiał się na spotkaniach przeciwników niewolnictwa, witał gości i utrzymywał ożywioną korespondencję.
W roku 1823 zostało założone Towarzystwo Łagodzenia i Stopniowego Znoszenia Niewolnictwa, (ang. Society for the Mitigation and Gradual Abolition of Slavery), później zwane towarzystwem przeciw niewolnictwu, (ang. Anti-Slavery Society), opublikowano też 56-stronicowy apel, autorstwa Wilberforce'a, "do religii, sprawiedliwości i człowieczeństwa mieszkańców Imperium Brytyjskiego w imieniu niewolników murzyńskich w Indiach Zachodnich", (ang. Appeal to the Religion, Justice and Humanity of the Inhabitants of the British Empire in Behalf of the Negro Slaves in the West Indies). Wilberforce wyraził w nim opinię, że całkowite wyzwolenie jest moralnym i etycznym obowiązkiem i że niewolnictwo jest narodową zbrodnią. Kres niewolnictwu musi położyć ustawa parlamentarna stopniowo wprowadzająca jego zakaz. Posłowie do parlamentu nie zgodzili się od razu na propozycję Wilberforce, a w marcu 1823 roku opozycja storpedowała jego projekty. 15 maja 1823 roku w parlamencie Buxton przedstawił wniosek proponujący stopniowe wyzwolenie niewolników. Następowały kolejne debaty, 16 marca i 11 czerwca 1824 roku, w których Wilberforce wygłosił swoje ostatnie przemówienia w Izbie Gmin. W debatach tych, wymanewrowani przez rząd, zwolennicy zniesienia niewolnictwa nie zdołali przeforsować swojego projektu.
Ostatnie lata.
W latach 1824 i 1825 zdrowie Wilberforce’a ciągle się pogarszało, a do tego doszły jeszcze kłopoty codzienne i nowe choroby. Rodzina troszcząc się o jego zdrowie i życie, skłoniła go do rezygnacji z tytułu para i z mandatu poselskiego. Ciężar pracy spadł na jego współpracowników. Thomas Clarkson podróżował po kraju i wspierał aktywistów ruchu, był też ambasadorem sprawy abolicji w innych krajach, Buxton natomiast starał się zastąpić Wilberforce'a w parlamencie. Organizowanie publicznych spotkań i pisanie petycji żądających zniesienia niewolnictwa zyskiwało poparcie coraz to nowych grup społecznych, które wspierały raczej jednorazowy akt zniesienia niewolnictwa, niż działania stopniowe, tak jak tego chciał Wilberforce i Clarkson. W 1826 Wilberforce przeprowadził się ze swojego ogromnego domu w Kensington Gore do Highwood Hill, skromniejszej posiadłości na wsi Mill Hill na północ od Londynu. Wkrótce dołączył do niego jego syn William z rodziną. William próbował kariery w oświacie, próbował też profesjonalnie zająć się rolnictwem, wszystko to jednak skończyło się niepowodzeniem, dodatkowo poniósł ogromne straty finansowe, które jego ojciec pokrył w całości z własnej kieszeni. Z bardzo skromnymi środkami, które mu pozostały, Wilberforce zmuszony był wynająć dom i mieszkać do końca swojego życia u przyjaciół i rodziny. Pomimo tych kłopotów i słabnącego zdrowia, poparcie Wilberforce'a dla sprawy zniesienia niewolnictwa nie zmniejszyło się; brał udział tak jak wcześniej w spotkaniach przeciwników niewolnictwa, a nawet im przewodniczył.
W roku 1830 wybory wygrali tzw. postępowi Wigowie. Wilberforce przyjął ich zwycięstwo z mieszanymi uczuciami: niepokoiła go perspektywa wprowadzenia w życie projektu ustawy reformatorskiej, tzw. Reform Bill. Projekt proponował nowy podział mandatów parlamentarnych z uwzględnieniem wzrostu znaczenia miast i osad przemysłowych, ponadto przewidywał rozszerzenie prawa wyborczego. W rezultacie tego, jak również intensywnej i rosnącej agitacji skierowanej przeciwko niewolnictwu, w parlamencie znalazła się większa liczba zwolenników abolicji. W tym samym roku, 1832, na Jamajce wybuchł bunt niewolników. Od tego momentu ministrowie rządu Jego Królewskiej Mości zaczęli w większym niż dotychczas stopniu skłaniać się ku abolicji jako sposobu uniknięcia buntów w przyszłości. W roku 1833 zdrowie Wilberforce'a dalej się pogarszało, zaatakowała go grypa, po której już nie wrócił do pełnego zdrowia. W kwietniu 1833 roku na spotkaniu w Maidstone wygłosił swoje ostatnie przemówienie przeciw niewolnictwu. W miesiąc po tym rząd Wigów przedłożył projekt ustawy o zniesieniu niewolnictwa, (ang. Bill for the Abolition of Slavery). W ten sposób rząd wyrażał swój szacunek Wilberforce'owi. 26 lipca 1833 roku Wilberforce usłyszał o decyzji rządu, która bezpośrednio prowadziła do wprowadzenia ustawy znoszącej niewolnictwo. Następnego dnia stan jego zdrowia znacznie się pogorszył. Umarł rano 29 lipca w domu swojego kuzyna w Cadogan Place w Londynie.
Miesiąc po jego śmierci Izba Lordów uchwaliła ustawę znoszącą niewolnictwo; ustawa miała wejść w życie począwszy od sierpnia 1834 roku. W ramach rekompensaty dla właścicieli plantacji przegłosowano, że otrzymają oni 20 milionów funtów. Dzieciom poniżej szóstego roku życia przyznano całkowitą wolność. Ustanowiono też system praktycznej nauki zawodu, który przewidywał, że byli niewolnicy mieli pracować dla swoich byłych panów jeszcze od czterech do sześciu lat. Ustawa dotyczyła brytyjskich posiadłości w Indiach Zachodnich, Południowej Afryce, na Mauritiusie, w Hondurasie i w Kanadzie. Prawie 800 000 afrykańskich niewolników zyskało wolność, większość z nich na Karaibach.
Pogrzeb.
Wilberforce wyraził życzenie, aby był pochowany w Stoke Newington razem ze swoją siostrą i córką. Życzeniu temu nie stało się zadość, ponieważ czołowi przywódcy obu izb parlamentu nalegali, aby Wilberforce'a uhonorować pochówkiem w Opactwie Westminsterskim. Rodzina zgodziła się i 3 sierpnia 1833 roku Wilberforce został pochowany w północnym transepcie Opactwa, nieopodal swojego przyjaciela Williama Pitta. Na pogrzebie byli obecni członkowie parlamentu oraz zwykli obywatele. Trumnę nieśli Książę Gloucester, Lord Kanclerz Henry Brougham i Spiker Izby Gmin Charles Manners-Sutton.
Podczas składania kondolencji i chowania Wilberforce’a na miejsce wiecznego spoczynku na znak szacunku obie izby parlamentu zawiesiły swoje obrady.
Dziedzictwo.
Pięć lat po śmierci Wilberforce’a jego synowie, Robert i Samuel, opublikowali pięciotomową biografię ojca, a w roku 1840 wydali zbiór jego listów. Biografia napisana przez synów Wilberforce'a wzbudziła kontrowersje. Jej autorzy podnosili znaczenie swojego ojca kosztem Thomasa Clarksona, którego wkładu nie docenili. Wzburzony tym Clarkson, wrócił z emerytury, aby napisać książkę poddającą krytyce wersję synów Wilberforce’a. Aby załagodzić sytuację, Robert i Samuel przeprosili Clarksona za zlekceważenie jego roli, w korekcie zaś usunęli fragmenty książki, które były dla niego nie do przyjęcia. Niewiele to jednak zmieniło, przez ponad wiek w książkach do historii Wilberforce był przedstawiany jako najważniejsza postać ruchu abolicjonistycznego. Z czasem historycy zwrócili uwagę na to, że relacje między Clarksonem i Wilberforcem były ciepłe, co w dużej mierze przyczyniło się do ich sukcesu i zniesienia niewolnictwa. Ten rodzaj relacji historycy nazwali wzorowym przykładem współpracy, jakich niewiele zna historia: bez parlamentarnego przywództwa Wilberforce’a, jak również bez mobilizacji społecznej oraz gromadzenia dowodów i świadectw na poparcie abolicji (czym zajmował się Clarkson) zniesienie niewolnictwa nie byłoby możliwe.
Robert i Samuel pragnęli, aby ich ojciec był postrzegany jako chrześcijański bohater, mąż stanu i święty zarazem, jako świadectwo tego, że wiara czyni cuda. Niezależnie jednak od kontekstu religijnego był on uznawany za postać humanitarnego reformatora przekształcającego polityczne i społeczne postawy, za człowieka podkreślającego wartość odpowiedzialności i aktywności społecznej. W latach czterdziestych dwudziestego wieku Eric Williams, polityk i uczony, argumentował, że abolicja była motywowana nie tyle względami humanitarnymi co ekonomicznymi, ponieważ przemysł cukrowy w Zachodnich Indiach przeżywał upadek. Poglądy Williamsa zaważyły na sposobie oceniania Wilberforce'a i "Kliki z Clapham" i przyczyniły się do niedoceniania jego i jego towarzyszy z ruchu abolicjonistycznego. Jednak, jak ostatnio zauważyli historycy, przemysł cukrowy po zniesieniu niewolnictwa przynosił duże zyski. Skłoniło to niektórych historyków do zrewidowania poglądów na temat Wilberforce’a oraz ewangelikalnych chrześcijan i do przedstawienia ich w bardziej pozytywnym świetle. Obecnie nie lekceważy się już ich roli, dostrzega się w nich raczej prekursorów współczesnych kampanii humanitarnych.
Pomniki.
Życie i pracę Wilberforce’a upamiętniono zarówno w Anglii jak i w innych krajach. W roku 1840 w Opactwie westminsterskim wzniesiono posąg Wilberforce’a wykonany przez Samuela Josepha. Przedstawia on postać siedzącą i trzymającą w ręku inskrypcję z pochwałą wytrwałej pracy i innych cnót chrześcijańskich, które cechowały Wilberforce’a w jego niestrudzonych wysiłkach na rzecz likwidacji handlu niewolnikami i zniesienia niewolnictwa.
W 1834 roku w Hull, w rodzinnym mieście Wilberforce’a, z datków publicznych ufundowano pomnik: 31-metrową kolumnę w stylu doryckim; na jej szczycie stoi posąg Wilberforce’a. Pomnik znajduje się obecnie na terenie szkoły wyższej w Hull, nieopodal ogrodów królowej – Queen's Garden. W 1903 roku dom w którym urodził się Wilberforce wykupiła rada miejska. Po renowacji dom Wilberforce’a pełnił funkcje pierwszego muzeum niewolnictwa. W 1833 roku w York założono szkołę jego imienia dla dzieci ociemniałych – Wilberforce Memorial School.
Liczne kościoły Wspólnoty anglikańskiej w swoim kalendarzu liturgicznym czczą pamięć Wilberforce’a. Założony w 1856 roku uniwersytet w Ohio w Stanach Zjednoczonych nosi jego imię – Wilberforce University. Był on pierwszym uniwersytetem afroamerykańskim i należy do grupy tzw. historycznych czarnych szkół wyższych i uniwersytetów (ang. Historical Black Colleges and Universities).
W roku 2006 nakręcono film pod tytułem "Głos wolności", (ang. "Amazing Grace"), w reżyserii Michaela Apteda (w roli głównej Ioana Gruffudda). Opowiada on o walce Wilberforce’a przeciwko handlowi niewolnikami. Film był wyświetlany w 2007 roku, w dwusetną rocznicę uchwalenia przez parlament zakazu przewożenia niewolników przez poddanych brytyjskich.

</doc>
<doc id="1236445" url="https://pl.wikipedia.org/wiki?curid=1236445" title="Colleen Fitzpatrick">
Colleen Fitzpatrick

Colleen Ann Fitzpatrick (ur. 20 lipca 1972 roku w Old Bridge Township, New Jersey) – amerykańska wokalistka, aktorka, tancerka, znana również jako Vitamin C.
Jest córką Vity i Gerarda Fitzpatricków. Karierę muzyczną rozpoczynała w punkowym zespole Eve's Plum. Po jego rozpadzie rozpoczęła karierę w autorskim projekcie Vitamin C, z którym związane są jej najpoważniejsze sukcesy. Najpopularniejsze utwory Colleen i Vitamin C to "Smile", "Me, Myself &amp; I" i "Graduation (Friends Forever)". Ostatnia piosenka pojawiła się na soundtracku do komedii "Straszny film 2" ("Scary Movie 2", 2001), w którym artystka zagrała epizodyczną rolę głosową. Z aktorską karierą Fitzpatrick wiąże się głównie horror Patricka Lussiera pt. "Dracula 2000", w którym zagrała ona rolę współlokatorki głównej bohaterki, Lucy. W 2004 roku poślubiła kolegę z Eve's Plum, Michaela Kotcha.

</doc>
<doc id="1236447" url="https://pl.wikipedia.org/wiki?curid=1236447" title="Eetion">
Eetion



</doc>
<doc id="1236448" url="https://pl.wikipedia.org/wiki?curid=1236448" title="Wbrew regułom">
Wbrew regułom

Wbrew regułom (ang. "The Cider House Rules") – amerykański dramat obyczajowy z 1999 roku, na podstawie powieści Johna Irvinga "Regulamin tłoczni win".

</doc>
<doc id="1236449" url="https://pl.wikipedia.org/wiki?curid=1236449" title="The Metal Opera">
The Metal Opera

The Metal Opera – pierwszy album grupy muzycznej Avantasia, wydany został 10 lipca 2001 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1236450" url="https://pl.wikipedia.org/wiki?curid=1236450" title="Mandala Airlines">
Mandala Airlines

Mandala Airlines – nieistniejąca indonezyjska linia lotnicza z siedzibą w Dżakarcie. Głównym węzłem jest port lotniczy Dżakarta-Soekarno-Hatta.
W 2014 roku linia zaprzestała wszelkiej działalności oraz ogłosiła bankructwo.

</doc>
<doc id="1236458" url="https://pl.wikipedia.org/wiki?curid=1236458" title="Wawrzyniec (biskup kruszwicki)">
Wawrzyniec (biskup kruszwicki)

Wawrzyniec (ur. ?, zm. 1014). Kronika Jana Długosza podaje, że był biskupem kruszwickim w latach 993-1014. Został pochowany w Dźwierzchnie.

</doc>
<doc id="1236459" url="https://pl.wikipedia.org/wiki?curid=1236459" title="Marcellinus (biskup kruszwicki)">
Marcellinus (biskup kruszwicki)

Marceli (zm. 1033) – według Jana Długosza był biskupem kruszwickim w latach 1015-1033. Został pochowany w Dźwierzchnie.

</doc>
<doc id="1236461" url="https://pl.wikipedia.org/wiki?curid=1236461" title="Patrick Lussier">
Patrick Lussier

Patrick Lussier (ur. 1964) – amerykańsko - kanadyjski montażysta, scenarzysta i reżyser filmowy, współpracujący często z Wesem Cravenem, głównie przy realizacji horrorów. Dwukrotnie nominowany do nagrody Gemini (1994, 1995). 

</doc>
<doc id="1236463" url="https://pl.wikipedia.org/wiki?curid=1236463" title="Www.newgrounds.com">
Www.newgrounds.com



</doc>
<doc id="1236465" url="https://pl.wikipedia.org/wiki?curid=1236465" title="Asteras Tripolis">
Asteras Tripolis

Atlitikos Jimnastikos Silogos Asteras Tripolis (nowogr. Αθλητικός Γυμναστικός Σύλλογος Αστέρας Τρίπολης) – grecki klub piłkarski z siedzibą w mieście Tripoli, występujący w Superleague Ellada.

</doc>
<doc id="1236467" url="https://pl.wikipedia.org/wiki?curid=1236467" title="Władysław Nowak (żołnierz)">
Władysław Nowak (żołnierz)

Władysław Nowak (ur. 19 czerwca 1894 r. w Jarocinie, zm. 21 października 1939 w Lesznie) – kawaler Krzyża Walecznych, powstaniec wielkopolski, żołnierz polski.
Życiorys.
Syn Walentego i Agnieszki (z d. Koniecznej). Jako żołnierz Wojska Polskiego uczestniczył w wojnie polsko-bolszewickiej, w 1921 odznaczony Krzyżem Walecznych, starszy sierżant Wojska Polskiego. Żonaty (1922) r. z Wandą z d. Zajcher (mieli czworo dzieci). Ukończył szkołę hotelarską, dzierżawił hotele w Rawiczu i w Kościanie. Po osiedleniu w Lesznie został właścicielem hotelu „Hotel Polski”, restauracji, kręgielni i pierwszego w mieście kina dźwiękowego. Prezes Koła Miejskiego Powstańców Wielkopolskich w Lesznie.
Został wytypowany jako jeden ze „szczególnie niebezpiecznych dla Rzeszy” (niem. "Sonderfahndungsbuch Polen") przez piątą kolumnę miejscowych Niemców. Internowany z grupą zakładników, a następnie rozstrzelany podczas publicznej egzekucji przeprowadzonej w ramach Operacji Tannenberg pod murem więzienia w Lesznie. Według odpisu niemieckiego wykazu wydanych kar śmierci Władysław Nowak w rubryce zawierającej informacje obciążające wpisane ma: Prezes Związku Powstańców.
Pochowany w nieoznakowanej zbiorowej mogile, poza murem cmentarnym na alei do Borowej Karczmy. W każdą rocznicę egzekucji, pod tablicą (odsłoniętą 21.X.1945) upamiętniającą to wydarzenie odbywa się uroczysty Apel Poległych. 21.X.1986 roku odsłonięto też tablicę z nazwiskami ofiar mordu na zbiorowej mogile.

</doc>
<doc id="1236468" url="https://pl.wikipedia.org/wiki?curid=1236468" title="Tobias Sammet's Avantasia">
Tobias Sammet's Avantasia



</doc>
<doc id="1236471" url="https://pl.wikipedia.org/wiki?curid=1236471" title="Zanik plamisty skóry">
Zanik plamisty skóry

Zanik plamisty skóry (łac. "anetoderma", z gr. = "luźny") – schorzenie skórne o zróżnicowanej etiologii, charakteryzujące się licznymi zagłębieniami w skórze o owalnym kształcie lub delikatnie uniesionymi grudkami o pomarszczonej powierzchni. Zmiany występują przede wszystkim na górnych częściach tułowia i górnych części ramion, ale spotykane są w każdej lokalizacji. Pojawienie się zmian może poprzedzać stan zapalny skóry. Uważa się, że zanik plamisty skóry jest wyrazem zwiększonej degradacji lub, przeciwnie, zmniejszonej syntezy tkanki elastycznej skóry właściwej. Schorzenie opisali jako pierwsi w 1881 Ernst Schweninger i Fausto Buzzi-Cantone; wariant zapalny opisali Celso Pellizari w 1884 i Josef Jadassohn w 1892 roku. Wariant zapalny określany jest niekiedy jako anetodermia typu Jadassohna-Pellizzariego.
Objawy i przebieg.
"dopracować"
Rozpoznanie.
Rozpoznanie stawienie jest na podstawie obrazu klinicznego.
Leczenie.
Nie jest znana metoda skutecznego leczenia.

</doc>
<doc id="1236472" url="https://pl.wikipedia.org/wiki?curid=1236472" title="Anetoderma">
Anetoderma



</doc>
<doc id="1236473" url="https://pl.wikipedia.org/wiki?curid=1236473" title="Edna Purviance">
Edna Purviance

Olga Edna Purviance (ur. 21 października 1895 w Paradise w stanie Nevada, zm. 11 stycznia 1958 w Hollywood) − amerykańska aktorka filmów niemych.
Zagrała w blisko 40 filmach Charlie Chaplina, z którym była związana przez kilka lat.

</doc>
<doc id="1236475" url="https://pl.wikipedia.org/wiki?curid=1236475" title="Angielskie poty">
Angielskie poty

Angielskie poty (ang. "sweating sickness", "English sweate", łac. "sudor anglicus") – choroba, która wywołała 5 epidemii w latach 1485–1551. Współcześni badacze nie mają żadnych dowodów na fizyczne istnienie tej choroby, dysponują tylko zapisami historycznymi. Przypuszcza się, że przyczyną mógł być hantawirus (buniawirusy). 
Choroba objawiała się obfitym poceniem, różnorodnymi bólami, krwotokami, wysoką temperaturą ciała. Źródłem pierwszych zakażeń mogli być najemnicy francuscy, którzy przybyli do Anglii z Henrykiem VII pod koniec Wojny Dwóch Róż, a z tego, co wiadomo, oni sami na tę chorobę nie zapadali.
Istnieje hipoteza, że ta choroba to jedna z odmian Eboli, tak samo nietypowa jak w 2008 roku w Kasai w Kongo.

</doc>
<doc id="1236479" url="https://pl.wikipedia.org/wiki?curid=1236479" title="Wola życia">
Wola życia

Wola życia (tyt. oryg. "Cien días de Ana") – argentyńska telenowela z 1982 roku.
Informacje ogólne.
Telenowelę wyreżyserował i wyprodukował Nicolás del Boca, a w rolach głównych zagrali: jego córka Andrea del Boca oraz popularny latynoamerykański aktor Silvestre. W serialu wykorzystano piosenki „Yo no soy tu principe azul” w wykonaniu Silvestre oraz „Perdóname”, którą Silvestre śpiewa w duecie z Andreą. Serial "Cien días de Ana" (pol. "Sto dni Any") zadebiutował w marcu 1982 na antenie argentyńskiej telewizji publicznej. Był emitowany też w innych krajach Ameryki Południowej, we Włoszech (jako "I cento giorni di Andrea") oraz w Polsce.
Opis fabuły.
Ana (w polskiej wersji Andrea) dorasta w zamożnej rodzinie i od dziecka jest rozpieszczana przez swojego ojca. Pewnego razu Ana poznaje na dyskotece piosenkarza Renzo, który występuje tam ze swoim zespołem. Zakochują się w sobie od pierwszego wejrzenia. Ojcu Andrei od razu nie podoba się partner córki i proponuje mu pieniądze w zamian za zerwanie z nią. Renzo zgadza się, ponieważ jego ojciec uległ wypadkowi i potrzebne są pieniądze na jego wyleczenie. Wówczas okazuje się, że Ana jest nieuleczalnie chora na białaczkę. Ojciec zezwala na ich związek, jednak z zamiarem by oboje rozstali się, kiedy córka wyzdrowieje. Miłość Any i Renzo jest jednak silniejsza – zamierzają się oni pobrać, a dziewczyna odkrywa, że jest w ciąży. Choć lekarze odradzają jej kontynuowanie ryzykownej ciąży, Ana postanawia urodzić córkę.

</doc>
<doc id="1236480" url="https://pl.wikipedia.org/wiki?curid=1236480" title="Cmentarz rzymskokatolicki w Żytomierzu">
Cmentarz rzymskokatolicki w Żytomierzu

Cmentarz Rzymskokatolicki w Żytomierzu – jedna z większych nekropolii katolickich położona na dawnych Kresach Wschodnich Rzeczypospolitej.
Cmentarz został założony w 1762 o czym świadczy napis na bramie cmentarza. W początkowym okresie chowano tu głównie wołyńskich Polaków związanych z miastem (kresowe rody np. Czeczelów, Woroniczów), później również Rosjan, Niemców i Ukraińców.
W 1840 na cmentarzu postawiono kaplicę pw. św. Stanisława (w kaplicę ugodziła bomba podczas II wojny światowej, obecnie kaplica została odbudowana). Pierwotnie nekropolia była podzielona na 9 kwartałów – każdy pod wezwaniem innego świętego.
Znane postaci pochowane na cmentarzu.
W czasach radzieckich cmentarz został zrujnowany, obecnie dzięki wsparciu finansowemu z różnych stron powoli przywracany jest do stanu sprzed dewastacji.

</doc>
<doc id="1236485" url="https://pl.wikipedia.org/wiki?curid=1236485" title="Jonathan Chase">
Jonathan Chase

Jonathan Shane Greenfield, bardziej znany jako Jonathan Chase (ur. 26 października 1979 w Plantation) – amerykański aktor.
Życiorys.
Wczesne lata.
Urodził się w Plantation w hrabstwie Broward na Florydzie w rodzinie żydowskiej. Po ukończeniu Spanish River High School w Boca Raton, studiował na University of Florida. Umiejętności aktorskie zdobywał w szeregach nowojorskiego stowarzyszenia Upright Citizens Brigade.
Kariera.
Jako aktor debiutował na małym ekranie gościnną rolą w komediowym serialu FOX "Oliver i przyjaciele" ("Oliver Beene", 2004). Po występie jako Brick Fields w wydanej na rynek DVD krótkometrażowej komedii "The Baker's Dozen" (2005) i kinowej komedii grozy "The Gingerdead Man" (2005), zdobył rolę Jaroda − mało rozgarniętego nastoletniego geja, pasjonata treningów siłowych, w komedii "Kolejny gejowski film" ("Another Gay Movie", 2006), parodiującej światowy przebój "American Pie" (1999). Choć postać Jaroda przyniosła mu sławę i rozgłos, Chase najbardziej stał się znany z wykreowanej przez siebie w piątym sezonie sitcomu UPN "One on One" roli Casha Bagena. 
Pojawił się także w serialach "Weronika Mars" ("Veronica Mars", 2007) i "Detektyw Monk" ("Monk", 2004-2008), a w telewizyjnym filmie akcji "Krwawy ring" ("Ring of Death", 2008) zagrał postać skazanego na więzienie bezbronnego młodzieńca Lancera u boku Johnny'ego Messnera. Wystąpił jako agent w garniturze w dreszczowcu D.J. Caruso "Eagle Eye" (2008), gdzie w obsadzie znaleźli się: Shia LaBeouf, Michelle Monaghan, Rosario Dawson, Michael Chiklis, Anthony Mackie i Billy Bob Thornton.

</doc>
<doc id="1236486" url="https://pl.wikipedia.org/wiki?curid=1236486" title="Lázaro Ramos">
Lázaro Ramos

Lázaro Ramos, właściwie Luís Lázaro Sacramento Ramos (ur. 1 listopada 1978 roku w Salvadorze, w stanie Bahia) − brazylijski aktor teatralny, filmowy i telewizyjny.
Życiorys.
Lázaro Ramos urodził się w Salvadorze 1 listopada 1978 roku, ale pierwsze lata życia spędził na wyspie Paty w stanie Bahia. Do Salvadoru przeniósł się, aby podjąć edukację w szkole podstawowej. Tam też zaczął występować w szkolnym teatrze. Na początku kariery posługiwał się pseudonimem artystycznym Lula Somar (pierwszy człon pochodzi ze zbitki pierwszych sylab imion: “Lu” od Luisa i “La” od Lázaro, drugi człon “Somar” jest odwróceniem nazwiska Ramos).
W wieku 15 lat Ramos dołączył do grupy teatralnej Bando de Teatro Olodum w Salvadorze, kierowanej przez Marcio Meirellesa i składającej się z aktorów pochodzenia afrobrazylijskiego. Równocześnie pracował jako technik laboratoryjny w laboratorium analiz klinicznych. W tym czasie ciężko zachorowała jego matka, Célia Sacramento i Ramos jako jedynak, dokładał się do domowych rachunków.
Pierwsze lata swojej kariery Lázaro Ramos spędził na deskach teatru Olodum, występując w takich sztukach jak "Ó Paí Ó" (1993), "Zumbi" (1995) i "Cabaré da Raça" (1998). W 1995 roku zadebiutował w filmie, grając rolę epizodyczną w "Jenipapo", a w 1998 roku wystąpił w filmie "Cinderela Baiana", w którym główną rolę grała Carla Perez, była tancerka grupy É o Tchan.
W filmie Kobieta na topie z 2000 roku grał u boku Murilo Benício i Penélope Cruz. W tym samym roku wystąpił też w sztuce "A Máquina" razem ze swoimi przyjaciółmi Wagnerem Mourą i Vladimirem Brichtą. Sławę przyniosła mu główna rola w filmie "Madame Satã".
W kolejnych latach Lázaro Ramos grał w takich przebojach kinowych jak Carandiru (2003), Karnawał, chłopaku! (2007), Saneamento Básico – O Filme (2007). Wystąpił też w serialach sieci Globo, m.in. "Carga Pesada, Cobras &amp; Lagartos" i "Decamerão - A Comédia do Sexo".
Poza karierą aktorską, Lázaro Ramos był prowadzącym program telewizyjny "Fantástico" oraz autorski program "Espelho" w Canal Brasil. Jest też ambasadorem dobrej woli UNICEFu oraz jednym z twórców projektu społecznego "Ler é Poder" (Czytać to Móc), którego celem jest zwiększenie czytelnictwa w Salvadorze.
W 2010 roku aktor wydał książeczkę dla dzieci pt. "A Velha Sentada", która opowiada o dziewczynce, spędzającej cały dzień przed komputerem. W 2017 roku wydał też autobiografię pt. "Na minha pele". Lázaro Ramos w swojej działalności scenicznej i społecznej podnosi temat dyskryminacji rasowej w Brazylii. W 2009 roku został wybrany przez magazyn Época jednym ze 100 najbardziej wpływowych Brazylijczyków.
Lázaro Ramos jest żonaty z aktorką Taís Araújo. Mają dwoje dzieci: João Vicente de Araújo Ramos (ur. 18 czerwca 2011) i Marię Antónię (ur. 23 stycznia 2015).
Para pracowała ze sobą na planie telenoweli Cobras &amp; Lagartos. Za rolę Foguinho Ramos był nominowany do nagrody Emmy w 2007 roku. W 2013 roku Ramos i Araújo ponownie grali razem w filmie Acorda Brasil, w 2014 roku w Geração Brasil, a w 2015 roku w Mister Brau.

</doc>
<doc id="1236487" url="https://pl.wikipedia.org/wiki?curid=1236487" title="Porno (film)">
Porno (film)

Porno – polski film erotyczny w reżyserii Marka Koterskiego z 1989 roku.
Opis fabuły.
Historia życia Michała. Tematyka filmu dotyczy skomplikowanych relacji damsko-męskich. Michał, w młodości nałogowy podrywacz, teraz jako dojrzały mężczyzna wspomina swoje dawne miłosne przygody. Jest pełen goryczy, żalu i tęsknoty za niespełnionymi młodzieńczymi marzeniami o prawdziwej miłości. Mimo upływu wielu lat pamięć go nie zawodzi i z niezwykłą dokładnością przypomina sobie kolejne „zdobycze”. Jego pierwszą dziewczyną była siedemnastoletnia Asia – on miał wówczas lat dziewiętnaście. Razem wyjechali pod namiot. Michał liczył na to, że w końcu dojdzie między nimi do współżycia, o którym nieustannie rozmyślał - dziewczyna ma jednak wewnętrzne opory – wszak przyrzekła rodzicom, że nie zrobi nic złego. Kiedy w końcu ulega prośbom Michała, on sam zaczyna mieć wątpliwości – boi się, że wiążąc się z jedną dziewczyną nie będzie miał okazji poznać innych, boi się też uczucia zazdrości i zdrady. W efekcie rozstaje się z Asią.
Podczas studiów na jednej z prywatek poznaje Agatę. I tak rozpoczyna się długa seria jego towarzyskich przygód, poszukiwanie "idealnej miłości" i "idealnej kobiety".

</doc>
<doc id="1236488" url="https://pl.wikipedia.org/wiki?curid=1236488" title="MicroSDHC">
MicroSDHC

microSDHC (Micro Secure Digital High Capacity) − rodzaj kart pamięci flash.
Karty microSDHC, pomimo że są identyczne mechanicznie i elektrycznie z kartami microSD – nie są w pełni kompatybilne z dotychczasowymi urządzeniami obsługującymi standardowe karty microSD. Mogą być wykorzystane w aparatach cyfrowych, kamerach cyfrowych, odtwarzaczach MP3, telefonach komórkowych, palmtopach lub systemach nawigacji satelitarnej, pod warunkiem, że urządzenia te są zgodne ze specyfikacją SD 2.0.
Karta microSDHC nie będzie rozpoznawalna w urządzeniach obsługujących poprzedni standard microSD.
Nośnik microSDHC to technologia, która przede wszystkim daje większe możliwości w kwestii pojemności. Karta może mieć od 4 GB do 32 GB (karty o mniejszych pojemnościach to microSD, a o większych to microSDXC).

</doc>
<doc id="1236489" url="https://pl.wikipedia.org/wiki?curid=1236489" title="Gajówka (Żołynia)">
Gajówka (Żołynia)

Gajówka – przysiółek wsi Żołynia położony w Polsce, w województwie podkarpackim, w powiecie łańcuckim, w gminie Żołynia.
W latach 1975–1998 miejscowość administracyjnie należała do województwa rzeszowskiego.

</doc>
<doc id="1236492" url="https://pl.wikipedia.org/wiki?curid=1236492" title="PictBridge">
PictBridge

PictBridge - technologia umożliwiająca drukowanie fotografii przesyłanych z aparatu cyfrowego lub telefonu komórkowego poprzez bezpośrednie połączenie danego urządzenia z drukarką (najczęściej przez port USB, ale także bezprzewodowo), bez konieczności podłączania go do komputera. 

</doc>
<doc id="1236493" url="https://pl.wikipedia.org/wiki?curid=1236493" title="Zielonka (stacja kolejowa)">
Zielonka (stacja kolejowa)

Zielonka – stacja kolejowa obsługiwana przez Koleje Mazowieckie. Położona jest przy ulicy Juliusza Słowackiego w mieście Zielonka w województwie mazowieckim. W latach 2015–17 stacja przeszła gruntowną modernizację w ramach projektu Rail Baltica.
1 stycznia 2009 r. stację włączono do II strefy biletowej ZTM Warszawa w ramach oferty "Wspólny bilet ZTM – KM – WKD". Oferta ta obowiązywała jedynie do 30 czerwca 2013 r. w wyniku uprzedniego wypowiedzenia umowy przez ZTM. Przywrócenie wspólnego biletu nastąpiło 1 grudnia 2015 r.
Jest stacją węzłową pasażerską, a w przeszłości także towarową.
W roku 2020 stacja obsługiwała 1000–1500 pasażerów na dobę.
Opis stacji.
Perony.
Stacja pasażerska składa się z dwóch wysokich częściowo zadaszonych peronów o długości 200 metrów:
Dostęp do peronów jest możliwy z dwóch przejść podziemnych jednocześnie łączących rozdzielone torami centrum Zielonki:
Budynek stacyjny.
Budynek stacyjny przed modernizacją znajdował się pośrodku jedynego wówczas peronu wyspowego. W jednej jego części znajdowała się poczekalnia, a w drugiej stanowisko kasowe i zaplecze. Przedłużony dach budynku stanowił częściowe zadaszenie peronu. Do zadaszenia budynku przymocowane były megafony oraz oświetlenie. Stylem nawiązywał do budynków stacyjnych spotykanych na reszcie stacji Warszawskiego Węzła Kolejowego. Podobny budynek, mimo modernizacji stacji, ocalał na przystanku Ząbki.
Budynek został rozebrany w listopadzie 2015 roku w wyniku modernizacji linii kolejowych nr 6 i 21. Nowa półotwarta wiata nawiązująca architekturą do oryginalnej konstrukcji powstała na nowym peronie nr 2 ok. 200 metrów bliżej Wołomina względem pierwotnej lokalizacji. Na brzegowym peronie 1 zbudowano samo zadaszenie w takim kształcie jak na peronie 2, lecz bez poczekalni.
Kasa biletowa mieści się w kontenerze umiejscowionym przy ul. ks. Z. Abramskiego na skraju Parku Dębinki.
Tunel drogowy.
W latach 2015–17 po zachodniej stronie stacji PKP Polskie Linie Kolejowe wybudowały tunel drogowy (otwarty 26 maja 2017) w ciągu ulicy Kolejowej. Zastąpił on istniejący w tym miejscu przejazd kolejowo-drogowy, z którego było dojście na jedyny wówczas peron.
Linie kolejowe.
Stacja Zielonka jest węzłem kolejowym, w którym krzyżują się następujące linie: 
Do 2016 roku linia kolejowa nr 21 kończyła się w Zielonce, skąd po połączeniu z linią nr 449 biegła w kierunku Wołomina szlakiem dwutorowym jako linia nr 6. W wyniku modernizacji linię nr 21 wydłużono do Wołomina Słonecznej, dokąd biegnie równolegle z linią nr 6 tworząc szlak czterotorowy.
Wszystkie linie są normalnotorowe i zelektryfikowane.
Prędkości na szlakach w okolicy Zielonki:
Torowisko.
Stacja przed modernizacją posiadała teoretycznie 7 torów z możliwością przejazdu bez zatrzymania.
W przeszłości część towarowa stacji należąca do PKP Cargo znajdowała się na wysokości peronu, po jego północnej stronie, przy torze nr 8. Była to stacja otwarta dla odprawy przesyłek tylko dla posiadaczy bocznic. Ponadto po południowej stronie stacji, także na wysokości peronu, przy torze nr 5, przy ulicy Słowackiego, znajdowała się rampa wyładowcza. Była wykorzystywana do wyładunku kruszyw.
W wyniku modernizacji przeprowadzonej w latach 2015–17 układ torowy został uproszczony. Zlikwidowano większość bocznic. 4 tory są w ciągłym użytkowaniu przez pociągi pasażerskie. Tory 1 i 2 należące do linii nr 6 są przedłużeniem dwutorowej linii nr 449 z Rembertowa. Tory 4 i 6 należące do linii nr 21 są przedłużeniem torów z Warszawy Wileńskiej. Do Wołomina szlak jest czterotorowy. Tor 8 nie jest używany w ruchu pasażerskim. Na wschód od stacji pozostawiono bocznicę prowadzącą do dawnej cegielni.

</doc>
<doc id="1236494" url="https://pl.wikipedia.org/wiki?curid=1236494" title="Zapalarka">
Zapalarka



</doc>
<doc id="1236497" url="https://pl.wikipedia.org/wiki?curid=1236497" title="Zagóra (Żołynia)">
Zagóra (Żołynia)

Zagóra – przysiółek wsi Żołynia położony w Polsce, w województwie podkarpackim, w powiecie łańcuckim, w gminie Żołynia.
W latach 1975–1998 miejscowość administracyjnie należała do województwa rzeszowskiego.

</doc>
<doc id="1236500" url="https://pl.wikipedia.org/wiki?curid=1236500" title="Besëlidhja Lezha">
Besëlidhja Lezha

Klubi Sportiv Besëlidhja Lezhë – albański klub piłkarski, mający siedzibę w mieście Lezha, w północno-zachodniej części kraju. Obecnie występuje w Kategoria e Parë.

</doc>
<doc id="1236507" url="https://pl.wikipedia.org/wiki?curid=1236507" title="Beatyfikowani w 1985 roku">
Beatyfikowani w 1985 roku



</doc>
<doc id="1236509" url="https://pl.wikipedia.org/wiki?curid=1236509" title="Beatyfikowani i kanonizowani w 1985 roku">
Beatyfikowani i kanonizowani w 1985 roku



</doc>
<doc id="1236510" url="https://pl.wikipedia.org/wiki?curid=1236510" title="Ikarus 293">
Ikarus 293

Ikarus 293 – dwudziestodwumetrowy, trójczłonowy (dwuprzegubowy) węgierski autobus z fabryki Ikarusa. Wyprodukowano jedynie prototyp, który był testowany na terenie Węgier. W 1991 roku przebudowano go przy okazji wymiany silnika na MAN (Rába okazała się za słaba). Później przetransportowano go do Teheranu. Jeszcze w 2005 roku prototyp kursował po ulicach stolicy Iranu. W 2009 roku miejski przewoźnik komunikacji zbiorowej wycofał prototyp z użytkowania. W 2018 roku pojazd wciąż znajdował się w Teheranie.
Na licencji Ikarusa wyprodukowano także bliżej nie określoną liczbę tych modeli na Kubie jako Girón XVI.
W 2022 roku miejski operator transportu zbiorowego w Budapeszcie – Budapesti Közlekedési Zrt. (BKV) – stworzył z dwóch egzemplarzy modelu Ikarus 280 replikę Ikarusa 293, niemal całkowicie odwzorowującą prototyp. Jedyne różnice dotyczą zastosowanego silnika (replikę wyposażono w mocniejszy) i przegubów. Pojazd nie będzie wykorzystywany do regularnych przewozów pasażerskich, za to ma być prezentowany w trakcie dni otwartych BKV.

</doc>
<doc id="1236511" url="https://pl.wikipedia.org/wiki?curid=1236511" title="Barbara Drapczyńska">
Barbara Drapczyńska



</doc>
<doc id="1236512" url="https://pl.wikipedia.org/wiki?curid=1236512" title="Kościół Świętego Mikołaja w Kijowie">
Kościół Świętego Mikołaja w Kijowie

Kościół Świętego Mikołaja (, trans. "Kosteł Swiatoho Mykołaja") – neogotycki kościół rzymskokatolicki położony w centrum Kijowa przy ul. Wełykiej Wasylkiwskiej 75.
Historia.
Pozwolenie na budowę kościoła wyjednał oraz wydatnie przyczynił się do budowy Władysław Michał Pius hrabia Branicki.
Konkurs na budowę świątyni wygrał 24-letni Stanisław Wołowski, student Instytutu Inżynierów Cywilnych, jednak władze uznały, że z uwagi na brak doświadczenia budowa powinna być nadzorowana przez uznanego w Kijowie polskiego architekta Władysława Horodeckiego. Kościół rozpoczęto budować w sierpniu 1899 roku i po ukończeniu budowy został konsekrowany 19 grudnia 1909 przez biskupa pomocniczego łuckiego, żytomierskiego i kamienieckiego Antoniego Karasia. Przy budowie świątyni współdziałali Leonard Jankowski (zwierzchnik) i Józefat Andrzejowski. Wnętrza zaprojektował współpracujący wcześniej z Władysławem Horodeckim włoski projektant Elio Sala. Pierwszym proboszczem został ks. Józef-Jan Żmigrodzki z Niemirowa na Podolu, który w 1930 roku został przez Rosjan skazany na 7 lat obozu pracy i zmarł w 1935 na Wyspach Sołowieckich. Kościół był użytkowany przez katolicką społeczność Kijowa do 21 marca 1938 r., gdy zamknęły go władze radzieckie, przeznaczając pomieszczenia na cele gospodarcze. 
W 1978 r. Rada Ministrów USRR przekazała budynek na cele muzyczne, od tego czasu odbywały się tu koncerty muzyki organowej. Starania ukraińskich katolików o zwrot świątyni przez 29 lat kończyły się niepowodzeniem, choć od 1991 roku co niedzielę odbywają się w kościele msze święte (w języku ukraińskim, polskim i łacińskim).
25 czerwca 2001 r. kościół odwiedził papież Jan Paweł II w ramach swej pielgrzymki duszpasterskiej na Ukrainę.
Na początku XXI w. świątynia stopniowo popada w ruinę z powodu działania wód gruntowych, drgań wywoływanych przez przechodzącą pod nią linię metra oraz braku koniecznych remontów. Renowacja świątyni na koszt wspólnoty katolickiej nie była możliwa, bo kościół nie należał do niej, a był tylko dzierżawiony od miasta Kijowa, który z kolei odmawiał środków na remont. We wrześniu 2020 roku rząd ukraiński ogłosił zamiar wybudowania gmachu dla Domu Muzyki Organowej do 2023 roku i następnie przekazanie kościoła św. Mikołaja parafii rzymskokatolickiej; wspólnota już rozpoczęła zbieranie środków na remont.
W nocy 3 września 2021 roku kościół został uszkodzony przez duży pożar, w gaszeniu którego brało udział 16 jednostek straży pożarnej. Zniszczeniu uległy między innymi zabytkowe organy i żyrandole oraz część wyposażenia liturgicznego.

</doc>
<doc id="1236514" url="https://pl.wikipedia.org/wiki?curid=1236514" title="Zapalenie opon mózgowych i mózgu">
Zapalenie opon mózgowych i mózgu



</doc>
<doc id="1236515" url="https://pl.wikipedia.org/wiki?curid=1236515" title="KS Kastrioti">
KS Kastrioti

Klubi Sportiv Kastrioti Kruja () – albański klub piłkarski z miasta Kruja, założony w roku 1926. Występuje w Kategoria Superiore. Swoje mecze rozgrywa na stadionie Stadiumi Kastrioti.
Kadra 2019/2020.
Stan na 28 czerwca 2020

</doc>
<doc id="1236525" url="https://pl.wikipedia.org/wiki?curid=1236525" title="Statecznik (lotnictwo)">
Statecznik (lotnictwo)

Statecznik (brzechwa) – nieruchoma lub nastawna część usterzenia samolotu, rakiety lub pocisku rakietowego. Wyróżnia się stateczniki poziome i pionowe. Wykorzystywane do stabilizowania lotu. Konstrukcja statecznika zbliżona jest do konstrukcji skrzydła.
W aerodynach.
Za pomocą sterów w stateczniku pionowym pilot może korygować kierunek lotu w prawo lub lewo.
Statecznik poziomy odpowiada za stabilność lotu w poziomie (równolegle do powierzchni ziemi). Za pomocą sterów w stateczniku poziomym możliwe jest korygowanie pochylenia lotu w górę lub w dół.
Wyróżnia się różne rodzaje stateczników pionowych, najczęściej spotykaną konfiguracją jest statecznik pojedynczy, w niektórych samolotach wojskowych pojawiają się również stateczniki podwójne. Inne konfiguracje stateczników są spotykane dość rzadko np. usterzenie motylkowe, gdzie na ogonie samolotu występują tylko dwa stateczniki ustawione względem siebie na wzór litery "V" pełnią jednocześnie role stateczników pionowych i poziomych.
W broni.
Zwykle element tylnej części bomb lotniczych lub pocisków rakietowych, stabilizujące kierunek ich lotu.
W strzałach i bełtach rolę brzechw spełniają lotki lub pierzysko.

</doc>
<doc id="1236535" url="https://pl.wikipedia.org/wiki?curid=1236535" title="Kienesa w Symferopolu">
Kienesa w Symferopolu

Kienesa w Symferopolu (, , "Simfieropolskaja kienassa") – dom modlitewny symferopolskich karaimów z końca XIX wieku. 
Kienesa powstała w latach 1891–1896 obok starego domu modlitewnego karaimów – pierwotnie mieściła się przy ul. Karaimskiej (w latach 1955–1990 Parchomienki). 
Zbudowano ją za pieniądze lokalnej gminy karaimskiej, największy wkład finansowy wnieśli A.J. Prik, A.I. Pastak, D.S. Czerkies, Karakos, D.E. Sariban, J. Hadżi, J. Szapszał. 
Architekt nadał budynkowi kształt eklektyczny łącząc style bizantyński i gotycki. 
W 1930 roku władze RFSRR zadecydowały o zamknięciu kienesy, w latach 1934–1935 nastąpiła jej przebudowa, przez co zatraciła religijny wystrój wnętrz. Od tego czasu w bóżnicy znajduje się redakcja radia "Krym", jednak lokalna społeczność karaimów wystąpiła w latach dziewięćdziesiątych z żądaniem zwrotu obiektu. 

</doc>
<doc id="1236538" url="https://pl.wikipedia.org/wiki?curid=1236538" title="Wiesław Haładaj">
Wiesław Haładaj

Wiesław Haładaj (ur. 1959 roku w Piotrkowie Trybunalskim) – polski malarz i grafik.
Ukończył studia w PWSSP w Łodzi na Wydziale Grafiki. Dyplom w 1984 w Pracowni Wklęsłodruku. Członek jury nagród na 14 International Print Biennale w Warnie w 2007. Uczestniczył w wielu międzynarodowych wystawach grafiki o największym światowym prestiżu np. International Print Triennial w Kanagawie, gdzie graficy z 79 krajów nadesłali prawie 7 tys. prac. Wiesław Haładaj otrzymał I nagrodę, Millenium Grafica, Global Matrix II etc. Trzykrotnie z rzędu otrzymał Grand Prix na ważnych międzynarodowych konkursach grafiki: Bhopal, Ufa, Warna. Od lat zapraszany jest do udziału w innych wystawach na świecie tego typu.

</doc>
<doc id="1236539" url="https://pl.wikipedia.org/wiki?curid=1236539" title="Karłowata galaktyka sferoidalna">
Karłowata galaktyka sferoidalna

Karłowata galaktyka sferoidalna (typ "dSph" z ang. "dwarf spheroidal") – galaktyka należąca do podgrupy galaktyk eliptycznych.
Karłowate galaktyki sferoidalne są galaktykami o wyraźnie symetrycznym, sferoidalnym kształcie. Obserwuje się je głównie w Grupie Lokalnej, gdzie stanowią większość wśród galaktyk karłowatych. Pozbawione są one międzygwiezdnego gazu i . Galaktyki sferoidalne są najprawdopodobniej obiektami o największym stosunku ilości ciemnej materii do gwiazd wśród wszystkich galaktyk, przez co, z powodu małych jasności, są trudne w obserwacji. Uważa się, że sferoidalne galaktyki karłowate najprawdopodobniej powstają przez silne oddziaływania pływowe z większą galaktyką, wokół której orbitują.
Sferoidalne galaktyki karłowate, podobnie jak galaktyki eliptyczne, charakteryzują się prostą dynamiką. Gwiazdy poruszają się po z grubsza izotropowych orbitach z gaussowskim rozkładem prędkości, przez co pomiar ich mas jest względnie prosty. Dzięki łatwości modelowania ich dynamiki karłowate galaktyki sferoidalne są w chwili obecnej dobrym narzędziem do badań rozkładu ciemnej materii.

</doc>
<doc id="1236540" url="https://pl.wikipedia.org/wiki?curid=1236540" title="Galaktyka sferoidalna">
Galaktyka sferoidalna



</doc>
<doc id="1236541" url="https://pl.wikipedia.org/wiki?curid=1236541" title="Kienesa w Sewastopolu">
Kienesa w Sewastopolu

Kienesa w Sewastopolu (ros. "Севастопольская кенасса" / "Siewastopolskaja kienassa") - kienesa karaimska znajdująca się w Sewastopolu, przy ulicy Wielkiej Morskiej (ros. "Bolszaja Morskaja").
Kienesa została zbudowana w latach 1896-1908, obok starego budynku z lat 1891-1896. Budowa drugiego domu modlitewnego - tak jak w Symferopolu - miała swą przyczynę w znacznym rozroście społeczności karaimskiej na Krymie. Na początku lat 30. XX wieku została przejęta przez państwo, mieściła salę sportową towarzystwa "Spartak". 
W czasie II wojny światowej uszkodzona, odbudowana według projektu A. Bobkowa w 1953 roku - od tego czasu główne wejście znajduje się od strony południowej (wcześniej - północnej). 

</doc>
<doc id="1236548" url="https://pl.wikipedia.org/wiki?curid=1236548" title="Aashiq Banaya Aapne">
Aashiq Banaya Aapne

Aashiq Banaya Aapne (inny tytuł: "Aashiq Banaya Aapne: Love Takes Over", angielski tytuł: "You Were Made for Love") to bollywoodzki thriller miłosny z 2005 roku wyreżyserowany przez Aditya Datta, autora "Dil Diya Hai". W rolach głównych Emraan Hashmi, debiutująca Tanushree Dutta i Sonu Sood. Film opowiada historię dwóch przyjaciół zakochanych w tej samej dziewczynie. To opowieść o zaufaniu, zdradzie i "miłości", która chce swego, nie licząc się z uczuciami innych.
Fabuła.
Akcja filmu rozgrywa się w Mumbaju. Dotyczy historii uczących się w college'u młodych osób. Karan (Sonu Sood) to syn bogatych rodziców, porządny, z zasadami, niezawodny przyjaciel samotnej, niespokojnej, opuszczonej przez ojca Snehy (Tanushree Dutta). Skrycie w niej zakochany. Ona woli od niego radosnego hulakę z przeszłością, bohatera romansów, goniącego za przyjemnościami Vickiego (Emraan Hashmi). Dla niej lekkoduch gotów zmienić swoje życie, w niej chce wzbudzić zaufanie. Udaje mu się to, do czasu kiedy Sneha widzi go w niedwuznacznej sytuacji z inną dziewczyną. Stare przyzwyczajenia zwyciężyły pragnienie zmiany i wierności. Zraniona Sneha szuka pocieszenia u przyjaciela. U Karana.
Muzyka.
Twórcą muzyki, nominowanej do nagrody Filmfare, jest Himesh Reshamiya, nagrodzony nagrodą Filmfare za najlepszy playback męski (w piosence "Aashiq Banaya Aapne"). Muzyk debiutował w playbacku w tym filmie.

</doc>
<doc id="1236551" url="https://pl.wikipedia.org/wiki?curid=1236551" title="Blues Brothers">
Blues Brothers



</doc>
<doc id="1236556" url="https://pl.wikipedia.org/wiki?curid=1236556" title="Trilion">
Trilion



</doc>
<doc id="1236559" url="https://pl.wikipedia.org/wiki?curid=1236559" title="Pedro Mendes (ur. 1979)">
Pedro Mendes (ur. 1979)

Pedro Mendes , właśc. Pedro Miguel da Silva Mendes (ur. 26 lutego 1979 w Guimarães) – portugalski piłkarz grający na pozycji defensywnego pomocnika.
Kariera klubowa.
Piłkarską karierę Pedro Mendes rozpoczął w rodzinnym mieście Guimarães, w tamtejszym klubie Vitória SC. Początkowo występował w drużynie młodzieżowej, a w 1998 roku został wypożyczony do drugoligowego FC Felgueiras w celu ogrania się z dorosłą piłką. Po sezonie powrócił do Vitórii i zadebiutował w jej barwach w pierwszej lidze. Miejsce w wyjściowej jedenastce klubu wywalczył w sezonie 2001/2002, a w sezonie 2002/2003 doprowadził go do wysokiego 4. miejsca w lidze, gwarantującego start Vitórii w Pucharze UEFA. Latem 2003 roku Pedro został zawodnikiem jednego z czołowych klubów w kraju, FC Porto. W Porto również grał w pierwszym składzie i wywalczył nie tylko mistrzostwo Portugalii, ale także Puchar Mistrzów (wystąpił w wygranym 3:0 finale z AS Monaco).
W lipcu 2004 roku Mendes podpisał kontrakt z angielskim Tottenhamem Hotspur. Kosztował około 4,5 miliona euro. W Premiership zadebiutował 14 sierpnia w zremisowanym 1:1 spotkaniu z Liverpoolem. W barwach „Spurs” wystąpił łącznie w 24 spotkaniach i zdobył jedną bramkę (w wygranym 3:1 meczu z Evertonem).
Sezon 2005/2006 Pedro także rozpoczął w barwach londyńskiego zespołu, ale już w styczniu 2006 po rozegraniu 6 meczów przeszedł do Portsmouth. Tam po debiucie z Evertonem (0:1) wywalczył miejsce w podstawowym składzie i swoimi trzema zdobytymi golami przyczynił się do uniknięcia przez „Pompeys” degradacji do Football League Championship. W sezonie 2006/2007 zajął z Portsmouth 9. pozycję w lidze. W sezonie 2007/2008 stracił miejsce w składzie i był rezerwowym dla takich zawodników jak Lassana Diarra, Papa Bouba Diop Sulley Muntari.
15 sierpnia 2008 Mendes podpisał trzyletni kontrakt ze szkockim Rangers. Kosztował 3 miliony funtów, a debiut zaliczył dzień później w wygranym 2:0 meczu z Heart of Midlothian. 30 stycznia 2010 Mendes odszedł do Sportingu CP.
W 2011 roku Mendes wrócił do Vitórii Guimarães.
Kariera reprezentacyjna.
W reprezentacji Portugalii Pedro Mendes zadebiutował 20 listopada 2002 w wygranym 2:0 towarzyskim spotkaniu ze Szkocją. Od 2002 do 2010 roku rozegrał w kadrze narodowej 10 meczów.

</doc>
<doc id="1236561" url="https://pl.wikipedia.org/wiki?curid=1236561" title="Filip I Philadelphus">
Filip I Philadelphus



</doc>
<doc id="1236564" url="https://pl.wikipedia.org/wiki?curid=1236564" title="Ebora">
Ebora



</doc>
<doc id="1236566" url="https://pl.wikipedia.org/wiki?curid=1236566" title="Droga krajowa B51 (Niemcy)">
Droga krajowa B51 (Niemcy)

Droga krajowa 51 () – niemiecka droga krajowa przebiegająca na osi północ południe od skrzyżowania z drogą B6 w Brinkum na południe od Bremy w Dolnej Saksonii do granicy z Francją koło Kleinblittersdorf w Saarze.
Droga jest częściowo rozbudowana do drogi o parametrach drogi ekspresowej.
Droga fragmentami przeniesiona na autostrady.
Trasy europejskie.
Droga pomiędzy węzłem "Blankenheim/Tondorf" na autostradzie A1 a skrzyżowaniem z drogą B257 oraz pomiędzy węzłem "Dreieck Saarbrücken" na autostradzie A620 a granicą z Francją jest częścią trasy europejskiej E29.
Miejscowości leżące przy B51.
Dolna Saksonia.
Brinkum, Seckenhausen, Hallenhausen, Neukrug, Fahrenhorst, Kastendiek, Dohren, Bassum, Twistringen, Drentwede, Barnstorf, Cornau, Jacobidrebber, Felstehausen, Diepholz, Sandbrink, Bohmte, Ostercappeln, Belm, Osnabrück, Osede, Siedlung Dörenberg, Bad Iburg, Glandorf.
Nadrenia Północna-Westfalia.
Reiningen, Ostvebern, Telgte, Münster, Bochum, Hattingen, Sprockhövel, Rennebaum, Haßlinghausen, Schmiedestraße, Wuppertal, Lüttringhausen, Lennep, Remscheid-Bergisch-Born, Wermelskirchen, Tente, Unterstraße, Neuenhaus, Hilgen, Stäßchen, Blecher, Leverkusen, Kolonia, Euskirchen, Rheder, Kreuzweingarten, Iversheim, Möschemermühle, Bad Münstereifel, Eicherscheid, Holzmühlheim, Tondorf, Blankenheim, Blankenheimerdorf, Dahlem.
Nadrenia-Palatynat.
Reuth, Neuendorf, Olzheim, Dausfeld, Prüm, Bitburg, Meilbrück, Helenenberg, Windmühle, Hohensonne, Neuhaus, Trier, Konz, Könen, Ayl, Saarburg, Serring.
Saara.
Saarhölzbach, Mettlach, Besseringen, Saarlouis, Ensdorf, Bous, Völklingen, Saarbrücken, Güdingen, Bübingen, Kleinblittersdorf.

</doc>
<doc id="1236569" url="https://pl.wikipedia.org/wiki?curid=1236569" title="Torvalds">
Torvalds



</doc>
<doc id="1236571" url="https://pl.wikipedia.org/wiki?curid=1236571" title="Ilmajoki">
Ilmajoki

Ilmajoki (szw. Ilmola [ilmolɑ]) – gmina w Finlandii. Jest jedną z 26 gmin regionu Ostrobotnia Południowa w dawnej prowincji Finlandia Zachodnia. Liczba ludności (31 marca 2010) 11 717, powierzchnia - 580 km². Gmina jest jednojęzyczna (język fiński). Posiada własne lotnisko lokalne. 
Wioski należące do gminy: Ahonkylä, Huissi, Jouppila, Kiikerinkylä, Kirkonkylä, Koskenkorva, Könni, Luoma, Munakka, Nopankylä, Peltoniemi, Peräkylä, Peurala, Pojanluoma, Rengonkylä, Röyskölä, Seittunkylä, Tuomikylä, Ujaistenkylä, Varpahaiskylä.

</doc>
<doc id="1236582" url="https://pl.wikipedia.org/wiki?curid=1236582" title="Eburonowie">
Eburonowie

Eburonowie (łac. "Eburones") – lud celtycki osiadły pomiędzy Renem i Mozą, na terenach późniejszej rzymskiej prowincji "Gallia Belgica". Ich głównym ośrodkiem była Aduatuca (obecne Tongeren). W trakcie podboju Galii przez Juliusza Cezara stawiali niezwykle zaciekły opór pod wodzą Ambioryksa.
Według niektórych badaczy Eburonowie nie byli Celtami, lecz Germanami bądź związkiem plemiennym, do którego należeli zarówno Celtowie jak i Germanie.

</doc>
<doc id="1236584" url="https://pl.wikipedia.org/wiki?curid=1236584" title="Eburones">
Eburones



</doc>
<doc id="1236590" url="https://pl.wikipedia.org/wiki?curid=1236590" title="Zwód (elektryczność)">
Zwód (elektryczność)

Zwód - element instalacji odgromowej, służący bezpośredniemu przyjęciu wyładowań piorunowych i odprowadzeniu do ziemi prądu wyładowania o natężeniu rzędu kilkunastu tysięcy amperów. Zwody umieszczane są na dachach i ścianach budynków lub na masztach obok chronionych obiektów. Zwody łączy się przewodami odprowadzającymi z pozostałymi elementami instalacji odgromowej. 
Zwody dzieli się na dwa główne typy:
Zwody można podzielić również na:

</doc>
<doc id="1236592" url="https://pl.wikipedia.org/wiki?curid=1236592" title="Grzęda Smoleńsko-Moskiewska">
Grzęda Smoleńsko-Moskiewska

Grzęda Smoleńsko-Moskiewska (ros. "Смоле́нско-Моско́вская возвы́шенность" – "Smolensko-Moskowskaja wozwyszennost’") – pasmo wzgórz w północnej części Niziny Wschodnioeuropejskiej. 
Grzęda Smoleńsko-Moskiewska rozciąga się na długości około 500 km z południowego zachodu na północny zachód od górnego Dniepru koło Orszy na Białorusi do okolic Włodzimierza nad górną Klaźmą. Stanowi wschodnie przedłużenie Grzędy Białoruskiej, z którą łączy ją Brama Smoleńska. W swej zachodniej części łączy się ze wzgórzami Wałdaj. Dzieli się na część zachodnią – Wyżynę Smoleńską i wschodnią – Wyżynę Moskiewską. 
Grzęda Smoleńsko-Moskiewska stanowi pas kopulastych wzgórz pochodzenia morenowego, silnie zniszczonych przez erozję. Najwyższy punkt – 320 m n.p.m. (na północny wschód od Wiaźmy). Wzgórza pokrywa przeważnie mieszany las z przewagą świerka i brzozy na glebach darniowych i ilastych. Liczne bagna i torfowiska. 
U zbiegu Grzędy i Wałdaju znajdują się źródła Dniepru. Wschodnia część Grzędy oddziela zlewnie górnej Wołgi na północy i Oki na południu. 

</doc>
<doc id="1236594" url="https://pl.wikipedia.org/wiki?curid=1236594" title="Alexander Bade">
Alexander Bade

Alexander Bade (ur. 25 sierpnia 1970 w Berlinie) – niemiecki piłkarz grający na pozycji bramkarza.
Bade zaczynał swoją karierę w klubie Tennis Borussia Berlin, gdzie grał jako junior. W sezonie 1988/89 przeszedł do 1. FC Köln, gdzie od 1991 był w składzie pierwszej drużyny. Jednak grając jako zmiennik Bodo Illgnera nie miał zbyt wielu okazji do gry i przez 4 lata wybiegł na boisko tylko 5 razy. Następnie przeszedł do KFC Uerdingen, gdzie grał już więcej, ale nadal był tylko zmiennikiem bardziej doświadczonego zawodnika, jakim był Bernd Dreher.
W sezonie 1998/99 Bade przeniósł się do Hamburger SV, gdzie znów grał w cieniu lepszego kolegi, Hansa-Joerga Butta. Powrócił więc do Kolonii w 2000 roku, i tym razem grał już znacznie częściej.
W styczniu 2008 przeniósł się do Borussii Dortmund, jednak kontrakt z klubem obowiązywał tylko do końca czerwca. Po jego wygaśnięciu, 25 czerwca 2009 został trenerem bramkarzy w 1. FC Köln.

</doc>
<doc id="1236595" url="https://pl.wikipedia.org/wiki?curid=1236595" title="Johann Haider">
Johann Haider

Johann Haider (ur. 1916, zm. ?) – zbrodniarz hitlerowski, członek załogi obozu koncentracyjnego Mauthausen-Gusen i SS-Oberscharführer.
Austriak z pochodzenia. Członek SS o nr identyfikacyjnym 202999.Waffen-SS od 28 sierpnia 1939. Od października 1942 do 4 maja 1945 Haider pełnił służbę w obozie głównym Mauthausen jako urzędnik w sztabie "Schutzhaftlagerführera". Brał udział w masowych morderstwach więźniów jako członek komanda egzekucyjnego (dobijał wówczas rannych) oraz wielokrotnie znęcał się nad więźniami, bijąc ich biczem nieraz do nieprzytomności.
Johann Haider został osądzony w procesie załogi Mauthausen-Gusen (US vs. Johann Haider i inni) przed amerykańskim Trybunałem Wojskowym w Dachau. Skazano go na dożywotnie pozbawienie wolności.

</doc>
<doc id="1236597" url="https://pl.wikipedia.org/wiki?curid=1236597" title="Ebusus">
Ebusus



</doc>
<doc id="1236600" url="https://pl.wikipedia.org/wiki?curid=1236600" title="Gniazdo wtykowe">
Gniazdo wtykowe



</doc>
<doc id="1236604" url="https://pl.wikipedia.org/wiki?curid=1236604" title="Herbert Fullgraf">
Herbert Fullgraf

Herbert Fullgraf (ur. 2 stycznia 1908, data śmierci nieznana) – zbrodniarz nazistowski, członek załogi obozów koncentracyjnych Neuengamme (KL), Sachsenhausen i Mauthausen-Gusen oraz SS-Unterscharführer.
Członek Waffen-SS od 28 sierpnia 1939. Służbę w obozach hitlerowskich rozpoczął pod koniec grudnia 1940 w Neuengamme, gdzie pozostał do połowy 1942. Następnie od połowy 1942 do sierpnia 1943 pełnił służbę w Sachsenhausen. Wreszcie w sierpniu 1943 Fullgrafa przeniesiono do Mauthausen, gdzie pełnił funkcję blokowego ("Blockführera") i kierownika komanda więźniarskiego w obozie głównym.
Fullgraf został osądzony w procesie załogi Mauthausen-Gusen (US vs. Johann Haider i inni) przed amerykańskim Trybunałem Wojskowym w Dachau. Skazano go na dożywotnie pozbawienie wolności za znęcanie się nad więźniami obozu.

</doc>
<doc id="1236605" url="https://pl.wikipedia.org/wiki?curid=1236605" title="Antioch XII Dionysus">
Antioch XII Dionysus



</doc>
<doc id="1236614" url="https://pl.wikipedia.org/wiki?curid=1236614" title="Adel Sellimi">
Adel Sellimi

Adel Sellimi (arab. عادل السليمي, ur. 16 listopada 1972 w Tunisie) - były tunezyjski piłkarz grający na pozycji napastnika. Jego brat Samir również był piłkarzem i reprezentantem kraju.
W reprezentacji Tunezji zadebiutował w październiku 1992 w meczu z Beninem. W 1996 brał udział w Pucharze Narodów Afryki, w którym Tunezja zajęła drugie miejsce. Zdobył wówczas dwie bramki w półfinałowym meczu z Zambią. Dwukrotnie (w 1998 i w 2002) uczestniczył w finałach mistrzostw świata.

</doc>
<doc id="1236621" url="https://pl.wikipedia.org/wiki?curid=1236621" title="Franck Patrick Njambe">
Franck Patrick Njambe

Franck Patrick Njambe (ur. 24 października 1987) - kameruński piłkarz. Obecnie jest graczem klubu Borussia Dortmund. Poza tym jest reprezentantem swojego kraju w kategorii wiekowej U-23.

</doc>
<doc id="1236625" url="https://pl.wikipedia.org/wiki?curid=1236625" title="Marian Hofbauer">
Marian Hofbauer

Marian Hofbauer (ur. 20 września 1903 w Stryju, zm. 27 września 1985 w Sandomierzu) – podoficer Wojska Polskiego, kawaler Orderu Virtuti Militari.
Życiorys.
Był synem Adama i Mieczysławy. Jako absolwent Szkoły Przemysłowej Uzupełniającej w Stryju uzyskał dyplom czeladnika (1924) i przez pewien czas pracował w zakładzie ślusarsko-mechanicznym w Buczaczu; potem zatrudnił się na kolei. Powołany do zasadniczej służby wojskowej, odbył ją w Przemyślu, by pozostać następnie w Wojsku Polskim jako podoficer 2 Pułku Piechoty Legionów w Pińczowie. W sierpniu 1928 ukończył kurs majstrów rusznikarskich w warszawskiej Szkole Zbrojmistrzów, a po zdanym w 1936 uzyskał dyplom majstra wojskowego. W międzyczasie jego pułk przeniósł się do Sandomierza (1931).
W chwili wybuchu II wojny światowej pułk, w którym służył Hofbauer, wchodził w skład 2 Dywizji Piechoty Legionów (w Armii "Łódź"); Hofbauer uczestniczył w walkach na odcinku Księży Młyn-Rozprza, potem w rejonie Borowej Góry, wreszcie w obronie twierdzy Modlin. Po kapitulacji Modlina przez miesiąc przebywał w obozie w Mławie; zwolniony, powrócił do Sandomierza i otworzył zakład ślusarski na ulicy Puławiaków 3, gdzie wykorzystując umiejętności rusznikarskie zajmował się naprawą broni dla żołnierzy Armii Krajowej.
Po wojnie Hofbauer nadal prowadził zakład w Sandomierzu, a zatrudniając 15 osób był największym prywatnym pracodawcą w mieście. W latach 50., po obciążeniu wysokim domiarem podatkowym, zmuszony został do likwidacji zakładu; został wówczas kierownikiem utworzonej w jego miejsce spółdzielni inwalidów. Jeszcze raz podjął samodzielną działalność w latach 60., otwierając zakład mechaniczny, który prowadził do 72. roku życia. Był społecznym działaczem Cechu Rzemiosł.
W 1970 Marian Hofbauer został odznaczony Krzyżem Orderu Virtuti Militari V klasy, posiadał także Medal „Za udział w wojnie obronnej 1939” oraz Odznakę Pamiątkową 2 Pułku Piechoty Legionów. Z małżeństwa z Heleną Baniszewską miał dwoje dzieci. Zmarł we wrześniu 1985, pochowany został na sandomierskim cmentarzu na Krukowie.

</doc>
<doc id="1236631" url="https://pl.wikipedia.org/wiki?curid=1236631" title="Jisra’el Galili">
Jisra’el Galili

Jisra’el Galili (hebr.: ישראל גלילי, ang.: "Israel Galili" ur. 10 lutego 1911, zm. 8 lutego 1986) – izraelski polityki, minister rządu i członek Knesetu. Przed uzyskaniem przez państwo żydowskie niepodległości, był szefem sztabu "Hagany".
Życiorys.
Młodość.
Urodził się jako Jisra’el Bierczenko w miejscowości Brajłów w ówczesnym Imperium Rosyjskim (obecnie Ukraina). Gdy miał trzy lata, jego rodzina wyemigrowała do Palestyny, będącej wówczas w Imperium osmańskim. Zamieszkali w Tel Awiwie, gdzie Jisra’el ukończył szkołę podstawową i zdobył zawód drukarza.
Kariera wojskowa.
W 1927 wstąpił do żydowskiej organizacji paramilitarnej Hagana. W 1935 znalazł się w komitecie dowództwa Hagany, a rok później objął kierownictwo nad sekcją zakupów uzbrojenia. Gdy w czasie II wojny światowej pojawiło się zagrożenie przełamania przez Niemców brytyjskich linii obrony w Egipcie, Galili był zaangażowany w opracowywanie planów obrony społeczności żydowskiej w Mandacie Palestyny.
W 1946 został szefem sztabu Hagany. Podczas wojny domowej w Mandacie Palestyny włożył olbrzymi wkład w budowę podwalin przyszłych Sił Powietrznych Izraela. Równocześnie pozyskiwał nowe uzbrojenie dla artylerii i piechoty. W dniu 3 maja 1948 doszło między nim a Dawidem Ben Gurionem do różnicy zdań odnośnie do organizacji przyszłych sił zbrojnych. Wydarzenia te przeszły do historii pod nazwą „Rewolty Generałów”. W jej trakcie, w czerwcu Jisra’el Galili stracił swoje stanowisko dowódcze w Haganie. Pomimo to, nie wycofał się on z działalności wojskowej i podczas wojny o niepodległość odegrał bardzo ważną rolę. Między innymi uczestniczył w negocjacjach z przedstawicielami żydowskich organizacji paramilitarnych Irgun i Lechi na temat ich przystąpienia do Sił Obronnych Izraela. Pomagał także w realizacji zagranicznych zakupów broni i amunicji.
Kariera polityczna.
Galili był założycielem grupy młodzieżowej "HaNoar HaOved" ("Pracująca Młodzież") i kibucu Na’an, w którym mieszkał aż do swojej śmierci.
Był deputowanym do Knesetu w latach 1949–1951 i 1955-1977, z ramienia partii politycznej Mapam, a następnie Achdut ha-Awoda i Koalicji Pracy. Przez krótki czas był ministrem informacji, jak również – w kilku gabinetach – ministrem bez teki. Później pełnił funkcję jednego z głównych doradców premier Goldy Meir, był także członkiem prestiżowego parlamentarnego Komitetu Spraw Zagranicznych i Obrony.

</doc>
<doc id="1236633" url="https://pl.wikipedia.org/wiki?curid=1236633" title="Wybory prezydenckie w Rosji w 1996 roku">
Wybory prezydenckie w Rosji w 1996 roku

Wybory prezydenckie w Rosji w 1996 roku zostały przeprowadzone w dwóch turach 16 czerwca i 3 lipca. W pierwszej turze wystartowało 11 kandydatów. Najwięcej głosów w pierwszej turze zdobył urzędujący prezydent Borys Jelcyn. Drugie miejsce zajął kandydat Komunistycznej Partii Federacji Rosyjskiej Giennadij Ziuganow. W pierwszej turze głosowało około 69% uprawnionych w drugiej zaś 68,88%. Wybory zakończyły się zwycięstwem Borysa Jelcyna.

</doc>
<doc id="1236635" url="https://pl.wikipedia.org/wiki?curid=1236635" title="Artiom Timofiejew (szachista)">
Artiom Timofiejew (szachista)

Artiom Timofiejew ros. Артём Тимофеев (ur. 6 stycznia 1985 w Kazaniu) – rosyjski szachista, arcymistrz od 2003 roku.
Kariera szachowa.
Wielokrotnie reprezentował Rosję na mistrzostwach świata i Europy w różnych kategoriach wiekowych, zdobywając trzy medale: złoty (2000, MŚ do lat 18, Chalkidiki) oraz dwa srebrne (1999, MŚ do lat 14, Oropesa del Mar; 2001, MŚ do lat 18, Oropesa del Mar), natomiast w 2002 r. był czwartym juniorem świata w kategorii do lat 20. Oprócz tego, w 2000 r. zdobył dwa złote medale (wraz z drużyną oraz za indywidualny wynik na III szachownicy) na olimpiadzie juniorów (do lat 16) w Arteku.
Do indywidualnych sukcesów Artioma Timofiejewa należą:
Najwyższy ranking w dotychczasowej karierze osiągnął 1 lipca 2010 r., z wynikiem 2690 punktów zajmował wówczas 45. miejsce na światowej liście FIDE, jednocześnie zajmując 12. miejsce wśród rosyjskich szachistów.

</doc>
<doc id="1236638" url="https://pl.wikipedia.org/wiki?curid=1236638" title="Synanceia verrucosa">
Synanceia verrucosa



</doc>
<doc id="1236644" url="https://pl.wikipedia.org/wiki?curid=1236644" title="Peter Kürten">
Peter Kürten

Peter Kürten (ur. 26 maja 1883 w Kolonii, zm. 2 lipca 1931 tamże) – niemiecki seryjny morderca, zwany Wampirem z Düsseldorfu. Sprawca 9 morderstw.
Życiorys.
Był trzecim z trzynaściorga dzieci; jego rodzina żyła w biedzie przez ojca alkoholika. Dzieci często bywały świadkami stosunków seksualnych swych rodziców, zdarzały się też kazirodcze stosunki ojca z córkami i pomiędzy rodzeństwem. 
Zbrodnie.
Kürten twierdził, że zabijania nauczył go sąsiad – hycel. Ten pokazał mu jak się maltretuje i zabija psy. Wtedy zabijanie bardzo go zafascynowało. Niedługo potem Kürten popełnił prawdopodobnie swe pierwsze morderstwo, spychając dwóch rówieśników z tratwy, którą pływali po Renie. Zbrodni tej nigdy mu nie udowodniono.
Gdy Kürten miał 13 lat, rodzina przeprowadziła się do Düsseldorfu. Tam uciekł z domu i żył z napadów rabunkowych. W wieku 15 lat został aresztowany za kradzież i wkrótce otrzymał pierwszy z 17 wyroków, jakie miały złożyć się na 27 lat jego życia. Do roku 1904 Kürten częściej przebywał w więzieniu niż na wolności.
25 maja 1913 roku włamał się do gospody pod nieobecność właścicieli i zamordował ich 13-letnią córkę. Kürten udusił ją i dla pewności, że nie żyje, poderżnął jej gardło scyzorykiem. Niedługo po tej zbrodni został przyłapany na kradzieży i następne 8 lat spędził w więzieniu.
Powróciwszy do Düsseldorfu w 1921 roku, Kürten rozpoczął uczciwe życie. Ożenił się i znalazł pracę w lokalnej fabryce. Jednak w 1929 jego mordercze skłonności powróciły. Do lipca 1929 Kürten dokonał dwóch morderstw i trzech napadów, których ofiary cudem przeżyły. W sierpniu 1929 znaleziono ciała dwóch dziewczynek (5 i 14-latki), obie zostały bestialsko uduszone. I tak do listopada liczba ofiar Petera wzrosła o 4 zamordowane kobiety. Doszło też do 5 napadów, jedna z ofiar podała opis sprawcy napadu.
Zatrzymanie i proces.
W maju 1930 roku Kürten wyznał żonie, że to on jest poszukiwanym mordercą i polecił jej, by ta opowiedziała o tym policji. 24 maja 1930 roku Kürtena aresztowano. Wszystkie ocalałe ofiary napaści rozpoznały go jako sprawcę. 
Proces Kürtena rozpoczął się 13 kwietnia 1931 roku i trwał 10 dni. Peter Kürten został dziewięciokrotnie skazany na śmierć za dziewięć morderstw, które mu udowodniono. Wyrok przez dekapitację wykonano 2 lipca 1931 roku o godz. 6 rano.

</doc>
<doc id="1236645" url="https://pl.wikipedia.org/wiki?curid=1236645" title="Wyżyna Smoleńska">
Wyżyna Smoleńska

Wyżyna Smoleńska (ros. Смоленская возвышенность, "Smolenskaja wozwyszennost’") – wyżyna w północnej części Niziny Wschodnioeuropejskiej. 
Wyżyna Smoleńska stanowi zachodnią część Grzędy Smoleńsko-Moskiewskiej, ograniczoną od zachodu przez górny Dniepr w okolicach Orszy na Białorusi, a na wschodzie – przez źródłowe odcinki rzek Gżat’ i Woria na wschód od Wiaźmy. Wysokość do 314 m n.p.m. (na południowy zachód od Wiaźmy). 
Wyżyna Smoleńska jest zbudowana głównie z dewońskich dolomitów i wapieni w części zachodniej, a na wschód od Smoleńska z karbońskich wapieni, glin i margli. Rzeźba przeważnie morenowa, zerodowana, na wschodzie kopulaste pagórki i wały. Pokryta lasami mieszanymi na glebach darniowych i ilastych. 

</doc>
<doc id="1236647" url="https://pl.wikipedia.org/wiki?curid=1236647" title="Kōda Aya">
Kōda Aya



</doc>
<doc id="1236648" url="https://pl.wikipedia.org/wiki?curid=1236648" title="Weitek">
Weitek



</doc>
<doc id="1236650" url="https://pl.wikipedia.org/wiki?curid=1236650" title="Kaczogród (komiks)">
Kaczogród (komiks)

Kaczogród – wydawana nieregularnie od 2004 do 2009 roku kolekcja komiksów Disneya tworzonych przez znanych rysowników i scenarzystów komiksowych. W każdym tomie można znaleźć komiksy oraz artykuły o każdym z twórców i o jego dziełach. Serię cechuje niespotykane dotychczas na polskim rynku komiksów Disneya wydanie – twarda okładka i papier kredowy. W 2010 roku podjęto decyzję o zawieszeniu serii, jednak zagraniczne odpowiedniki "Kaczogrodu" ukazywać się będą w piśmie Komiksy z Kaczogrodu.

</doc>
<doc id="1236651" url="https://pl.wikipedia.org/wiki?curid=1236651" title="Dochodząc do TAK">
Dochodząc do TAK

Dochodząc do TAK. Negocjowanie bez poddawania się (ang. – "Getting to YES – Negotiating Agreement Without Giving In") – wydana w 1981 książka poświęcona negocjacjom, która stała się jedną z najważniejszych pozycji na ten temat. Drugie, poszerzone wydanie "Dochodząc do TAK" ukazało się w 1991. Polskie wydania ukazały się w 1990 (przekład pierwszego) i w 1994 (przekład drugiego; wznawiany wielokrotnie w latach następnych).
Autorami książki byli Roger Fisher, profesor z Uniwersytetu Harvarda, szef Harvard Negotiation Project oraz William Ury. W drugim wydaniu współautorem został Bruce Patton.
Treść książki.
Dochodząc do TAK opisuje metodę negocjacji opartą na zasadach oraz idei „Win-to-win” (każdy wygrywa).
W pierwszym rozdziale: „Problem”, autorzy podkreślają małą efektywność targowania się o stanowiska, czyli o własne żądania względem przedmiotu negocjacji. Zamiast nich, zalecają skupić się na interesach, czyli niewidzialnych motywacjach, które doprowadziły do sformułowania takiego właśnie stanowiska.
Drugi rozdział: „Metoda” jest główną częścią książki i przedstawia metodę składającą się z czterech kroków:
Autorzy ilustrują swoje tezy przykładami z amerykańskiej polityki i gospodarki, m.in. z porozumienia w Camp David.
Trzeci rozdział: „Tak, ale...” przedstawia sposoby radzenia sobie w trudnych sytuacjach negocjacyjnych. W sytuacjach, gdy partnerzy negocjacyjni są silniejsi, autorzy proponują opracowanie tzw. BATNA, czyli najlepszej alternatywy dla negocjowanego porozumienia.
Ostatni rozdział dodany w drugim wydaniu zawiera odpowiedzi autorów na dziesięć częstych pytań czytelników pierwszego wydania.
Do pozycji "Dochodząc do TAK" nawiązuje książka Williama Ury’ego z 1991 pt. "Odchodząc od NIE", która skupia się na sytuacjach konfrontacyjnych i przełamywaniu impasów w negocjacjach.

</doc>
<doc id="1236655" url="https://pl.wikipedia.org/wiki?curid=1236655" title="Anarchia bez przymiotników">
Anarchia bez przymiotników



</doc>
<doc id="1236656" url="https://pl.wikipedia.org/wiki?curid=1236656" title="Aduatuca">
Aduatuca



</doc>
<doc id="1236657" url="https://pl.wikipedia.org/wiki?curid=1236657" title="Wetiweria pachnąca">
Wetiweria pachnąca

Wetiweria pachnąca ("Chrysopogon zizanioides") – gatunek trawy pochodzącej z Azji Południowo-Wschodniej, poza tym szeroko rozpowszechniony w tropikach w uprawie, miejscami dziczejący.
Morfologia.
Tworząca zwarte kępki trawa o rozgałęzionym kłączu.

</doc>
<doc id="1236658" url="https://pl.wikipedia.org/wiki?curid=1236658" title="Volvo Penta">
Volvo Penta

Volvo Penta – producent silników morskich należący do Volvo AB.
Historia.
Volvo Penta została założona w 1907, w związku z projektem produkcji pierwszego silnika morskiego ochrzczonego symbolem B1. Penta, bo taką nazwę nosiło założone przedsiębiorstwo, szybko stało się powszechnie uznanym producentem silników, który między innymi w 1927 dostarczył silnik do pierwszego samochodu pasażerskiego Volvo. Volvo przejęła Pentę w 1935 i od tego momentu Volvo Penta stanowi część Grupy Volvo.
Działalność.
Volvo Penta jest częścią Grupy Volvo. Dostarcza silniki oraz kompletne systemy napędowe dla łodzi turystycznych, jednostek komercyjnych i roboczych oraz zestawy prądotwórcze do zastosowań zarówno morskich, jak i przemysłowych na lądzie.
Volvo Penta działa na całym świecie i posiada jedną z najsilniejszych marek oraz największą sieć dealerską z ponad 4 tysiącami dealerów. Program produkcyjny silników zawiera zarówno jednostki wysokoprężne, jak i benzynowe z mocami maksymalnymi od 10 do 800 KM.
Volvo Penta jest pionierem i twórcą wielu innowacyjnych rozwiązań dla przemysłu morskiego, jak np. pędnik pawężowy typu Z, czy też zastosowanie dwóch przeciwbieżnych śrub napędowych. Oba wynalazki uważa się za jedne z najważniejszych w historii przemysłu turystyki wodnej. W ostatnich latach Volvo Penta zaprezentował nowy system napędowy łodzi ze skierowanymi do przodu śrubami napędowymi, sterowany dżojstikiem.

</doc>
<doc id="1236661" url="https://pl.wikipedia.org/wiki?curid=1236661" title="Oliver Russell (baron)">
Oliver Russell (baron)

Oliver Russel, właśc. (Arthur) Oliver Villiers Russell, 2. baron Ampthill (ur. 19 lutego 1869 w Rzymie, zm. 7 lipca 1935) – brytyjski administrator kolonialny i polityk, w 1904 pełnił krótko funkcję tymczasowego wicekróla Indii.
Jako student Uniwersytetu Oksfordzkiego odziedziczył po ojcu tytuł barona, co z chwilą ukończenia 21 lat dało mu prawo zasiadania w Izbie Lordów. W roku 1894 był jednym z członków założycieli Międzynarodowego Komitetu Olimpijskiego, w którym zasiadał do 1898. W latach 1895-1900 był sekretarzem osobistym ministra kolonii. Następnie otrzymał nominację na gubernatora Madrasu. Pełnił to stanowisko przez 6 lat. W 1904, pod nieobecność lorda Curzona, był też krótko p.o. wicekróla Indii.
Po powrocie do kraju walczył jeszcze na frontach I wojny światowej, był także jednym z założycieli Partii Narodowej. Zmarł w 1935 w wieku 66 lat.

</doc>
<doc id="1236663" url="https://pl.wikipedia.org/wiki?curid=1236663" title="Acrobat (utwór U2)">
Acrobat (utwór U2)

Acrobat to piosenka rockowej grupy U2, pochodząca z jej wydanego w 1991 roku albumu, "Achtung Baby". Mimo iż zyskała ona dużą popularność wśród fanów, po raz pierwszy została wykonana na żywo dopiero 2 maja 2018 roku, podczas trasy koncertowej Experience + Innocence Tour. Można ją także usłyszeć na nagraniach "Zoo TV: Outside Broadcast Tour", podczas prób w Hershey.
W specjalnym wywiadzie dla telewizji HBO, Bono powiedział, że piosenka opowiada o byciu hipokrytą. Jako potwierdzenie swego zdania przytoczył fragment utworu: "I must be an acrobat, to talk like this and act like that...", który według niego jest także doskonałym opisem hipokryty.
Grupa Kane nagrała cover piosenki, który następnie został wydany na jej albumie CD/DVD "With or Without You", w pełni poświęconym U2.

</doc>
<doc id="1236664" url="https://pl.wikipedia.org/wiki?curid=1236664" title="Obnuntiatio">
Obnuntiatio

Obnuntiatio – orzeczenie o niepomyślności auspicjów przeprowadzonych przez augura, wydawane przez wyższych urzędników, a także trybunów ludowych. Stwierdzenie takie mogło być np. istotnym powodem odroczenia komicjów. 

</doc>
<doc id="1236665" url="https://pl.wikipedia.org/wiki?curid=1236665" title="Christopher Nöthe">
Christopher Nöthe

Christopher Nöthe (ur. 3 stycznia 1988 w Castrop-Rauxel) − niemiecki piłkarz występujący na pozycji napastnika w Arminii Bielefeld.
Kariera.
Nöthe jest wychowankiem FC Schalke 04. W czasie kariery juniorskiej występował także w VfL Bochum i Borussii Dortmund. W 2007 roku dołączył do kadry rezerw Dortmundu. W rozgrywkach Bundesligi zadebiutował 29 września 2007 roku w meczu przeciwko Karlsruher SC (1:3). W sezonie 2008/2009 przebywał na wypożyczeniu w Rot-Weiß Oberhausen. W lipcu 2009 roku odszedł za około 100 tysięcy euro do SpVgg Greuther Fürth. Od sezonu 2015/2016 występuje w Arminii Bielefeld.
Statystyki klubowe.
"Aktualne na 22 maja 2018:"

</doc>
<doc id="1236668" url="https://pl.wikipedia.org/wiki?curid=1236668" title="Ecetra">
Ecetra

Ecerta – miasto w starożytnej Italii.
Stanowiło główny ośrodek plemienia Wolsków, zostało zniszczone przez Rzymian.

</doc>
<doc id="1236669" url="https://pl.wikipedia.org/wiki?curid=1236669" title="Zielonka Bankowa">
Zielonka Bankowa

Zielonka Bankowa – przystanek osobowy Polskich Kolei Państwowych obsługiwany przez Koleje Mazowieckie. Położony jest przy ulicy Bankowej, na osiedlu Zielonka Bankowa, w mieście Zielonka w województwie mazowieckim. W 2013 roku został zamknięty i zmodernizowany na potrzeby Polskich Kolei Państwowych. 1 sierpnia 2016 roku został otwarty.
W roku 2017 przystanek obsługiwał 100–149 pasażerów na dobę.
Opis przystanku.
Peron.
Po modernizacji przystanek składa się z dwóch peronów, przy czym każdy z nich posiada jedną krawędź peronową.
Przejścia przez tory.
Przejścia naziemne.
Przejścia naziemne, po torach znajdują się na północnej i południowej głowicy peronu. Są zabezpieczone zaporami, które zamykają się, gdy nadjeżdża pociąg.
Po obu przejściach (po modernizacji tylko dwa wejścia po obu stronach ulicy Bankowej) znajdują się schody oraz płaskie przejścia na wózki i rowery)
Połączenia.
1 sierpnia 2016 r. zakończył się remont tej linii kolejowej. Obecnie stację obsługują pociągi Kolei Mazowieckich.

</doc>
<doc id="1236672" url="https://pl.wikipedia.org/wiki?curid=1236672" title="Eugenia Żmijewska">
Eugenia Żmijewska

Eugenia Żmijewska, także Eugenia Szreniawa Żmijewska (ur. 1865 pod Humaniem, zm. 14 czerwca 1923 w Warszawie) – polska publicystka, powieściopisarka i tłumaczka literatury angielsko- i francuskojęzycznej.
Życiorys.
Była członkinią redakcji „Słowa” i prowadziła wiadomości zagraniczne pt. "Rozmaitości". Od roku 1899 pracowała w „Kurierze Polskim”, w którym była redaktorką dodatku miesięcznego „Ognisko”. Od 1914 w „Świecie Kobiecym”, zaś od 1915 do 1916 przebywała w Kijowie, redagując kontynuację tego pisma, pt. „Świt”. Współpracowała również z „Bluszczem” jako felietonistka.
Była jedną z założycielek Towarzystwa Literatów i Dziennikarzy Polskich.
Ważniejsze prace.
Przełożyła (po raz pierwszy) na język polski m.in. powieści detektywistyczne Arthura Conana Doyle’a "Znamię czterech" (I wyd. tł. 1898) i "Tajemnica Baskerville’ów. Dziwne przygody Sherlocka Holmes" (I wyd. tł. 1902).

</doc>
<doc id="1236673" url="https://pl.wikipedia.org/wiki?curid=1236673" title="Szemu’el Dajan">
Szemu’el Dajan

Szemu’el Dajan (hebr. שמואל דיין, ur. 8 sierpnia 1891, zm. 11 sierpnia 1968) – żydowski i izraelski aktywista syjonistyczny i polityk, poseł do Knesetu I, II i III kadencji.
Życiorys.
Urodził się w mieście Żaszków na Ukrainie. Jako chłopiec przyłączył się do ruchu syjonistycznego i wyemigrował do Palestyny, znajdującej się wówczas pod panowaniem Imperium Osmańskiego w 1908 roku. Zatrudnił się jako pracownik rolny w osiedlach Petach Tikwa, Rechowot, Jawne’el i Kinneret. W 1911 roku rozpoczął swą działalność polityczną, wiążąc się z ruchem centrolewicowym. Był również jednym z pierwszych osadników w Deganji, pionierskim kibucu w Palestynie. W 1921 roku pomagał zakładać moszaw Nahalal. W tym czasie kilkakrotnie jeździł do USA i Polski, jako emisariusz syjonistyczny.
W 1949 roku został wybrany na posła do Knesetu, z ramienia partii Mapai. Objął funkcję zastępcy przewodniczącego parlamentu. Był także wybierany posłem w kolejnych kadencjach parlamentu, aż do 1955 roku.
Życie prywatne.
Był ojcem generała i polityka Moszego oraz dziadkiem polityk Ja’el i reżysera Assiego.

</doc>
<doc id="1236677" url="https://pl.wikipedia.org/wiki?curid=1236677" title="Wyżyna Moskiewska">
Wyżyna Moskiewska

Wyżyna Moskiewska (ros. "Моско́вская возвы́шенность" - "Moskowskaja wozwyszennost’") – wyżyna w północnej części Niziny Wschodnioeuropejskiej. 
Wyżyna Moskiewska stanowi wschodnią część Grzędy Smoleńsko-Moskiewskiej, na wschód od źródłowych dolin rzek Gżat’ i Woria. Stanowi pasmo moren zniszczonych erozyjnie. Porośnięta lasami mieszanymi z przewagą świerka, brzozy i osiki.
Znajduje się tu Park Narodowy „Zawidowo”.

</doc>
<doc id="1236682" url="https://pl.wikipedia.org/wiki?curid=1236682" title="Kościół św. Rafała Kalinowskiego w Mrągowie">
Kościół św. Rafała Kalinowskiego w Mrągowie

Kościół pod wezwaniem św. Rafała Kalinowskiego w Mrągowie – jeden z kościołów rzymskokatolickich w mieście.
Historia.
Parafia św. Rafała Kalinowskiego została erygowana w dniu 1 lipca 1990 roku. Świątynia została wybudowana przez pierwszego proboszcza parafii, księdza Mieczysława Tereszewskiego. Wykonawcą była firma Ekomelbud z Mrągowa. W dniu 19 października 1990 roku rozpoczęto budowę kościoła. W dniu 18 listopada 1990 został poświęcony kamień węgielny. W dniu 5 kwietnia 1994 roku zakończono konstrukcję więźby dachowej kościoła. W dniu 20 listopada 1998 roku, w uroczystość św. Rafała Kalinowskiego, budowla została konsekrowana. Projektantem świątyni jest białostocki architekt, Antoni Makarewicz.

</doc>
<doc id="1236691" url="https://pl.wikipedia.org/wiki?curid=1236691" title="Kathy Garver">
Kathy Garver

Kathy Garver, właśc. Kathleen Marie Allison Garver (ur. 13 grudnia 1945 w Long Beach, stan Kalifornia) – amerykańska aktorka.

</doc>
<doc id="1236692" url="https://pl.wikipedia.org/wiki?curid=1236692" title="Out of the Dust">
Out of the Dust

Out of the Dust to jedyny album wydany przez grający rocka chrześcijańskiego zespół Human. Ukazał się on 28 kwietnia 1998 roku nakładem wytwórni Organic Records.
Album zawierał ukrytą ścieżkę, cover piosenki U2, "Bullet the Blue Sky". Nie była ona wymieniona w spisie utworów, jednak na płycie zajmuje miejsce tuż po piątej piosence, "Hand Me Down".

</doc>
<doc id="1236693" url="https://pl.wikipedia.org/wiki?curid=1236693" title="Adi Shankara">
Adi Shankara



</doc>
<doc id="1236697" url="https://pl.wikipedia.org/wiki?curid=1236697" title="Echiny">
Echiny



</doc>
<doc id="1236702" url="https://pl.wikipedia.org/wiki?curid=1236702" title="Breno Borges">
Breno Borges

Breno Vinicius Rodrigues Borges (ur. 13 października 1989 w Cruzeiro) – brazylijski piłkarz występujący na pozycji obrońcy w brazylijskim klubie São Paulo FC.
Kariera.
Breno był kapitanem drużyny Brazylii do lat 23. Gdy stał się podstawowym graczem São Paulo FC, w lipcu 2007 podpisał z tym klubem 4-letni kontrakt.
W grudniu 2007 został zatrudniony przez niemiecki klub Bayern Monachium za sumę 18 milionów dolarów, podpisując z nim czteroipółletni kontrakt. Zadebiutował w jego barwach 4 maja 2008, wchodząc z ławki rezerwowych, w meczu z Wolfsburgiem, pamiętnym dla Bayernu. Zdobyli wtedy tytuł mistrza Niemiec. Poza Bayernem również Real Madryt i A.C. Milan były poważnie zainteresowane zatrudnieniem brazylijskiego talentu. Breno odmówił Realowi Madryt, ponieważ hiszpański klub zażyczył sobie badań kości młodego zawodnika.
Zawodnik był rekomendowany Bayernowi przez ich byłego gracza Giovane Elbera, który po zakończeniu piłkarskiej kariery został zatrudniony na stanowisku skauta bawarskiego klubu w Brazylii.
W styczniu 2010 został wypożyczony do 1. FC Nürnberg. Rozegrał tam do końca sezonu osiem spotkań.
W 2008 roku został powołany do kadry U-23 prowadzonej przez Dungę na Igrzyska Olimpijskie w Pekinie, gdzie z reprezentacją Brazylii zdobył brązowy medal.
20 września 2011 dokonał podpalenia wynajmowanej przez siebie willi, za co został przez niemiecki sąd skazany na trzy lata i dziewięć miesięcy pozbawienia wolności. Z zakładu karnego wyszedł po 2 latach i 5 miesiącach (przebywał tam od lipca 2012 do grudnia 2014). Wcześniej, w sierpniu 2013, otrzymał zgodę na odbywanie kary w systemie półotwartym, co pozwoliło mu na podjęcie pracy (4 godziny dziennie) jako trener młodzieży w Bayernie Monachium.
W grudniu 2012 - jeszcze jako więzień - został zakontraktowany przez São Paulo FC. W styczniu 2015 dołączył do drużyny, a na boisko powrócił 9 sierpnia 2015 w derbowym meczu przeciwko Corinthians Paulista.

</doc>
<doc id="1236704" url="https://pl.wikipedia.org/wiki?curid=1236704" title="Accelerator">
Accelerator

Accelerator – debiutancki album brytyjskiej grupy elektronicznej i ambientowej The Future Sound of London.

</doc>
<doc id="1236705" url="https://pl.wikipedia.org/wiki?curid=1236705" title="Teresa Socha-Lisowska">
Teresa Socha-Lisowska

Teresa Socha-Lisowska (ur. 16 kwietnia 1928 we Lwowie, zm. 10 lutego 2010 w Krakowie) – poetka, córka Stanisława Sochy, inżyniera kopalnictwa naftowego i Marii Walter, nauczycielki.
W związku z pracą ojca dzieciństwo spędziła w Brelikowie koło Ustrzyk Dolnych, gdzie przebywała również podczas radzieckiej i niemieckiej okupacji. Po wkroczeniu wojsk radzieckich w 1944 r., udała się wraz z rodziną do Lwowa, skąd w ramach tzw. akcji repatriacyjnej wyjechała do Krakowa. W 1946 r. zdała maturę w Liceum Ogólnokształcącym im. Świętej Rodziny w Krakowie i rozpoczęła studia na Wydziale Matematyczno-Przyrodniczym Uniwersytetu Jagiellońskiego. W 1947 r. przeniosła się na Wydział Lekarski Uniwersytetu Jagiellońskiego. W latach 1952-1957 pracowała w szpitalu im. Gabriela Narutowicza w Krakowie, gdzie uzyskała specjalizację w ginekologii. Następnie pracowała w lecznictwie otwartym w Nowej Hucie. W latach 1965-1969 studiowała zaocznie filozofię i teologię na Katolickim Uniwersytecie Lubelskim. W 1974 r. wyjechała do Paryża.
Była członkiem grupy Muszyna, współzałożycielką grupy literackiej Barbarus oraz fundowanej przez tę grupę nagrody im. Andrzeja Bursy. 
Debiutowała na łamach Młodej Rzeczpospolitej oraz w Dzienniku Polskim (1947). Wiersze publikowała m.in. w Dzienniku Polskim, Kamenie, Kulturze, Poezji, Świecie Młodych, Tygodniku Powszechnym, Twórczości, Zebrze, Współczesności, Życiu Literackim.
Pochowana jest na cmentarzu Rakowickim w Krakowie w kwaterze CC rząd 1 miejsce 8.
Publikacje książkowe.
Publikacje w edycjach zbiorowych.
Wiersze, w: 

</doc>
<doc id="1236707" url="https://pl.wikipedia.org/wiki?curid=1236707" title="Peter Paige">
Peter Paige

Peter Michael Paige (ur. 20 czerwca 1969 w West Hartford w Connecticut) – amerykański aktor filmowy i telewizyjny, reżyser i dramaturg, który pracował przy niezliczonych produkcjach teatralnych w Nowym Jorku i teatrach regionalnych w całym kraju.
Życiorys.
Zaczął grać w wieku sześciu lat. Przed ukończeniem szkoły średniej, Paige mieszkał w siedmiu różnych stanach. Uczęszczał do School of Theatre Arts przy Uniwersytecie Bostońskim, gdzie otrzymał stypendium.
Po ukończeniu studiów, Paige wyjechał do Nowego Jorku. Odbył tournée z komedią "Świętoszek" Moliera (w dwóch językach). Ostatecznie przeniósł się do Portland w stanie Oregon, gdzie przez dwa lata pracował na scenie. Następnie został odkryty przez menedżera i przeprowadził się do Los Angeles. Wkrótce trafił do serialu Lawrence’a Hertzoga "Bez przeszłości" (1996) z udziałem Bruce’a Greenwooda. Po castingu, przyjął rolę Neila Pomeratza, nerwowy przedsiębiorcy, w sitcomie NBC "A teraz Susan" (1997) z Brooke Shields.
Grał na scenie La Jolla Playhouse, Portland Center Stage i Playwrights Horizons, m.in. w komedii szekspirowskiej "Sen nocy letniej" i komedii obyczajowej Richarda Brinsleya Sheridana "The Rivals".
Występował też gościnnie w serialach: "Karolina w mieście" (1998) w roli Roberta, "Will &amp; Grace" (1999) jako Roger O'Neil, "A życie kołem się toczy" (2000) jako asystent i "Przyjaciółki" (2002) jako Zellner, "" (2009) jako Glenn Wagner, "Podkomisarz Brenda Johnson" (2010) jako Ricky i "Kości" (2011) jako Darren Hargrove.
W serialu LGBT "Queer as Folk" (2000–2005) grał postać homoseksualnego Emmetta Honeycutta. Pojawił się w jednym z odcinków serialu ABC "Chirurdzy" (2006) jako Benjamin O'Leary. W animowanym serialu stacji Logo pt. "Najszczęśliwsi geje pod słońcem" ("Rick &amp; Steve: The Happiest Gay Couple in All the World", 2007–2009) użyczył głosu jednej z tytułowych postaci jako gej Steve. W trzech odcinkach serialu animowanego "Amerykański tata" (2006–2009) podstawiał głos Jasonowi.
W 2005 ukazał się jego autorski debiut, czarna komedia "Say Uncle" (pl. "Przyszywany wujek"), do której napisał scenariusz, a następnie go wyprodukował i wyreżyserował. Był twórcą, scenarzystą i producentem wykonawczym serialu ABC Family "The Fosters" (2013) i "Good Trouble" (2018). Napisał scenariusz do miniserialu "Tutanchamon" (2015).
Dokonał w mediach coming outu jako osoba homoseksualna. Jak twierdził na łamach czasopisma „The Advocate”, nie miał problemów z coming outem.

</doc>
<doc id="1236708" url="https://pl.wikipedia.org/wiki?curid=1236708" title="DynamoL">
DynamoL

DynamoL – drugi producencki album polskiego rapera i producenta muzycznego Rahima, znanego między innymi z występów w takich grupach jak 3-X-Klan, Paktofonika i Pokahontaz. Wydawnictwo ukazało się 5 listopada 2007 roku nakładem wytwórni muzycznej MaxFloRec. W ramach promocji zostały zrealizowane teledyski do utworów "Pod paznokciem", "Cyfroni", "SinuSoida" oraz "To samo".
Na płycie znalazło się 20 utworów, których produkcją zajął się właśnie Rahim. Zaprosił on na swój album wielu gości, głównie przedstawicieli śląskiej sceny. Najbardziej znani z nich to Śliwka Tuitam, Lilu, Abradab, Miuosh, Fokus i Grubson. Na albumie nie ma żadnych skitów, za to pierwszy track to intro wykonane techniką beatboxu. Płyta jest bardzo zróżnicowana pod względem tekstowym, co zawdzięcza zaproszonym gościom.
Lista utworów.
Opracowano na podstawie materiału źródłowego.

</doc>
<doc id="1236710" url="https://pl.wikipedia.org/wiki?curid=1236710" title="Dynamol">
Dynamol



</doc>
<doc id="1236713" url="https://pl.wikipedia.org/wiki?curid=1236713" title="Asynchronous Transfer Mode">
Asynchronous Transfer Mode

Asynchronous Transfer Mode (ATM) – szerokopasmowy standard komunikacji, realizujący przesył pakietów poprzez łącza wirtualne. Wybór drogi (routing) jest dokonywany tylko raz, przy zestawianiu łącza. Wszystkie pakiety należące do jednego połączenia wirtualnego są wysyłane tą samą trasą. Jest stosowany w sieciach MAN i WAN. Informacja w tym standardzie przesyłana jest w postaci komórek składających się z nagłówka 5 bajtów i pola informacyjnego: 48 bajtów.
Interfejsy w sieci ATM.
W standardzie ATM zdefiniowane są dwa podstawowe rodzaje styków (interfejsów) UNI i NNI.
Kanały i ścieżki wirtualne.
Pomiędzy stacją źródłową a docelową zostaje zestawione logiczne połączenie zwane kanałem wirtualnym VCC (ang. "Virtual Channel Connection"). Kanały o tym samym węźle docelowym tworzą tzw. wirtualną ścieżkę VPC (ang. "Virtual Path Connection"). W komutatorze ATM ma miejsce multipleksacja statystyczna poszczególnych kanałów. Kanały i ścieżki wirtualne są rozróżniane przez części nagłówka ATM – pole VPI (ang. "Virtual Path Identifier") i pole VCI (ang. "Virtual Channel Identifier").
Użycie ścieżek wirtualnych znacznie upraszcza zarządzanie całą siecią. Wynika to z faktu, że liczba ścieżek wirtualnych jest mniejsza od liczby kanałów wirtualnych. Dzięki temu zestawienie połączenia w węźle pośrednim, przez który przebiega dana ścieżka, wpływa na przyspieszenie zestawiania nowego połączenia, wykorzystującego ścieżki wirtualne.
Kanały wirtualne, które należą do jednej ścieżki wirtualnej muszą charakteryzować się jednakowym poziomem wymaganej jakości usługi QoS.
Budowa komórki w standardzie ATM.
Struktura komórki w standardzie ATM dla styku UNI i NNI przedstawione zostały na rysunku obok.
Poniżej została przedstawiona zawartość poszczególnych pól nagłówka:
Pole informacyjne jest przeznaczone na informacje użytkownika, ma długość 48 bajtów. Wielkość pola przeznaczonego w rzeczywistości na przesyłanie informacji właściwej użytkownika zależy od zastosowanej wersji warstwy AAL.
Architektura ATM.
Model protokołu ATM składa się z trzech warstw: warstwy fizycznej, warstwy ATM i warstwy adaptacji ATM. W modelu można także wyróżnić "płaszczyzny" o budowie warstwowej: płaszczyznę użytkownika, płaszczyznę sterowania oraz płaszczyznę zarządzania.
Warstwa fizyczna.
Warstwa fizyczna dzieli się na dwie podwarstwy:
Warstwa ATM.
Warstwa ATM jest zespołem funkcji niezależnych od medium transmisyjnego, dostarczających możliwości przeźroczystego transferu informacji użytkownika. Pomiędzy warstwą adaptacji ATM a warstwą ATM są przesyłane pola informacyjne pakietów tj. ciągi 48-bitowe. Podstawowymi funkcjami tej warstwy jest multipleksacja i demultipleksacja pakietów w komutatorach, tworzenie i rozpakowywanie nagłówka pakietu, realizacja doboru trasy dla pakietu, realizacja procedur sterowania przepływem.
Warstwa adaptacji ATM.
Warstwa adaptacji ATM (ang. "ATM Adaptation Layer") stanowi warstwę pośrednią pomiędzy warstwami wyższymi protokołu ATM a warstwą ATM. Wyróżnia się dwie podwarstwy:
Ze względu na różnorodność charakterystyk przepływu danych zostały wydzielone klasy usług, z każdą z klas związana jedna z warstw adaptacji AAL. W tabeli przedstawione są podstawowe parametry opisujące klasy usług realizowanych w środowisku szerokopasmowym przy wykorzystaniu techniki ATM.Przeprowadzenie takiej klasyfikacji jest podstawowym warunkiem realizacji połączeń w technice ATM dla usług dowolnego typu. Warstwa AAL stanowi rodzaj "filtru", który na podstawie typu pochodzącego zgłoszenia, pomaga określić możliwości jego realizacji przy aktualnym stanie zasobów sieci oraz dostosowuje jednostki informacyjne warstw wyższych do sposobu przesyłania informacji w standardzie ATM tzn. w postaci krótkich pakietów.
Nie wszystkie kombinacje cech mają znaczenie w środowisku telekomunikacyjnym (np. usługi realizowane w trybie bezpołączeniowym nie wymagają istnienia zależności czasowych pomiędzy komunikującymi się terminalami).
Powstała także (niezdefiniowana w tabeli) klasa X o zasadniczo różnym charakterze w stosunku do poprzednich klas usług. Klasa X jest definiowana przez użytkownika i oznacza prostą transmisję komórek.
Płaszczyzny.
W modelu protokołu ATM można wyróżnić następujące płaszczyzny:

</doc>
<doc id="1236716" url="https://pl.wikipedia.org/wiki?curid=1236716" title="Cassirer">
Cassirer



</doc>
<doc id="1236718" url="https://pl.wikipedia.org/wiki?curid=1236718" title="Earthbeat">
Earthbeat

Earthbeat – album kompilacyjny brytyjskiej grupy elektronicznej i ambientowej The Future Sound of London.

</doc>
<doc id="1236719" url="https://pl.wikipedia.org/wiki?curid=1236719" title="West Hartford">
West Hartford

West Hartford – miejscowość w Stanach Zjednoczonych, w stanie Connecticut.
Leży w centrum stanu, na zachód od jego stolicy Hartford. W jego bezpośrednim sąsiedztwie znajdują się Bloomfield, Newington, Farmington oraz Avon. West Hartford jest położone w odległości mniej więcej 160 km na pd-zach od Bostonu i ok. 160 km na pn-wsch od Nowego Jorku.

</doc>
<doc id="1236727" url="https://pl.wikipedia.org/wiki?curid=1236727" title="Rzeżucha trójlistkowa">
Rzeżucha trójlistkowa

Rzeżucha trójlistkowa ("Cardamine trifolia" L.) – gatunek rośliny z rodziny kapustowatych. W Polsce występuje w Sudetach i Karpatach, głównie w reglu dolnym.
Biologia i ekologia.
Bylina, geofit. Kwitnie od kwietnia do maja. Siedlisko: roślina ubogich siedlisk, zasiedla lasy bukowe rzadziej jodłowe i świerkowe. Preferuje stanowiska umiarkowanie zacienione, chłodne o glebach świeżych, obojętnych, umiarkowanie ubogich, zasobnych w wodę.

</doc>
<doc id="1236732" url="https://pl.wikipedia.org/wiki?curid=1236732" title="Droga krajowa B52 (Niemcy)">
Droga krajowa B52 (Niemcy)

Droga krajowa 52 () – niemiecka droga krajowa przebiegająca północnego zachodu na południowy wschód od skrzyżowania z autostradą A64 koło Trewiru do węzła "Reinsfeld" na autostradzie A1 w Nadrenii-Palatynacie.
Droga jest częściowo rozbudowana do drogi o parametrach drogi ekspresowej.
Trasy europejskie.
Droga pomiędzy węzłem "Trier-Ehrang" na autostradzie A64 a skrzyżowaniem z autostradą A602 jest częścią trasy europejskiej E44.

</doc>
<doc id="1236733" url="https://pl.wikipedia.org/wiki?curid=1236733" title="Chomiąża Księża (osada leśna)">
Chomiąża Księża (osada leśna)

Chomiąża Księża – osada leśna w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego.

</doc>
<doc id="1236735" url="https://pl.wikipedia.org/wiki?curid=1236735" title="Oddział Polskiego Towarzystwa Ludoznawczego w Opolu">
Oddział Polskiego Towarzystwa Ludoznawczego w Opolu

Oddział Polskiego Towarzystwa Ludoznawczego w Opolu – powstał 2 grudnia 1955 r. Prezesem Oddziału w Opolu był Kazimierz Różanowski, a od maja 1972 r. Stanisław Michalak. Siedziba Oddziału znajdowała się przy Małym Rynku nr 7, w budynku Muzeum Śląska Opolskiego. Posiedzenia Zarządu oraz Walne Zgromadzenia odbywały się w budynku Archiwum Państwowego w Opolu. Działalność Oddziału koncentrowała się wokół zbierania materiałów dotyczących kultury i sztuki ludowej, folkloru muzycznego na Śląsku, pieśni i wspomnień powstańczych. Członkowie towarzystwa wygłaszali referaty, corocznie przygotowywali Dni Ludowej Twórczości Artystycznej na Śląsku Opolskim (od 1962 r.), brali udział w konferencjach popularnonaukowych, współpracowali z Towarzystwem Rozwoju Ziem Zachodnich, Towarzystwem Przyjaciół Opola, Towarzystwem Wiedzy Powszechnej, Muzeum Śląska Opolskiego, Towarzystwem Archeologicznym. Obecnie Towarzystwo działa na podstawie statutu uchwalonego na 75 Walnym Zgromadzeniu Delegatów w Ciechanowie we wrześniu 1999 r., a jego celem statutowym jest "...kształtowanie warunków do pogłębiania i rozwijania ludoznawczych (etnograficznych) zainteresowań swoich członków, popierania rozwoju tej wiedzy oraz jej krzewienia i popularyzacji wśród ogółu społeczeństwa."

</doc>
<doc id="1236736" url="https://pl.wikipedia.org/wiki?curid=1236736" title="Daronice">
Daronice

Daronice – osada w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego.

</doc>
<doc id="1236740" url="https://pl.wikipedia.org/wiki?curid=1236740" title="Sony Ericsson W710">
Sony Ericsson W710



</doc>
<doc id="1236742" url="https://pl.wikipedia.org/wiki?curid=1236742" title="Tryin’ to Throw Your Arms Around the World">
Tryin’ to Throw Your Arms Around the World

Tryin’ to Throw Your Arms Around the World – piosenka rockowej grupy U2, pochodząca z jej wydanego w 1991 roku albumu, "Achtung Baby".
Podczas jednego z koncertów trasy Zoo TV Tour, w trakcie wykonywania utworu, Bono otworzył butelkę szampana i spryskał nim publiczność. W sumie piosenka była grana na 136 ze 159 występów grupy w ramach tej trasy, ale od tego czasu nigdy nie została ponownie wykonana. „Tryin’ to Throw Your Arms Around the World” została usunięta z nagranego na żywo widea "". Część ludzi podejrzewała, że spowodowane było to tym, iż dziewczyna, z którą tańczył Bono była nieletnia. Dopiero po jakimś czasie zdementowano tę informację, podając, że wycięcie piosenki z filmu było konieczne, ponieważ jego długość przekraczała dwie godziny.
Wers „A woman needs a man like a fish needs a bicycle” był początkowo błędnie rozumiany, jako słowa ikony amerykańskiego feminizmu, dziennikarki Glorii Steinem. W rzeczywistości fragment ten odnosił się do australijskiej pisarki Iriny Dunn.

</doc>
<doc id="1236747" url="https://pl.wikipedia.org/wiki?curid=1236747" title="Kępa (powiat żniński)">
Kępa (powiat żniński)

Kępa – osada w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego.

</doc>
<doc id="1236749" url="https://pl.wikipedia.org/wiki?curid=1236749" title="Cukrownia „Wieluń”">
Cukrownia „Wieluń”

Cukrownia 'Wieluń – zakład funkcjonujący w Wieluniu w latach 1912–2004.
W 1910 powstało Towarzystwo Akcyjne Cukrowni „Wieluń” (większość udziałów należała do braci Przeworskich), które wykupiło część majątku Niedzielsko i wybudowało na tym terenie w latach 1911–1912 cukrownię. W latach I wojny światowej do cukrowni doprowadzono tory kolejki wąskotorowej Wieluń-Praszka, w 1929 roku wybudowano bocznicę kolei normalnotorowej do linii nr 181. Po II wojnie światowej cukrownię „Wieluń” należącą do Maurycego Przeworskiego znacjonalizowano. W 1997 cukrownia weszła w skład holdingu Śląska Spółka Cukrowa w Łosiowie.
Hala i budynek administracyjny cukrowni „Wieluń” oraz były młyn „Amerykanka” objętymi są opieką konserwatorską, ale nieujętymi w rejestrze zabytków. W skład zabytkowego kompleksu cukrowni „Wieluń” wchodzi: budynek biurowy, część hali produkcyjnej, jeden z magazynów, część budynków mieszkalnych. W przeciwieństwie do „Amerykanki” kompleks cukrowni znajduje się na uboczu (z dala od centrum) w dzielnicy Niedzielsko.

</doc>
<doc id="1236750" url="https://pl.wikipedia.org/wiki?curid=1236750" title="Cieśnina Foveaux">
Cieśnina Foveaux

Cieśnina Foveaux (, ) – cieśnina morska znajdująca się pomiędzy trzema nowozelandzkimi wyspami – na północy Wyspą Południową z trzema dużymi zatokami Te Waewae Bay, Oreti Beach i Toetoes Bay, i na południu Wyspą Stewarta oraz Wyspą Ruapuke. Cieśnina ma około 130 km długości (od Wyspy Ruapuke do Wyspy Little Solander) i do 50 km szerokości (od 14 km przy Wyspie Ruapuke do 50 km przy zatoce Te Waewae Bay).

</doc>
<doc id="1236751" url="https://pl.wikipedia.org/wiki?curid=1236751" title="Przyszywany wujek">
Przyszywany wujek

Say Uncle (w Polsce prezentowany również jako Przyszywany wujek) – amerykański film fabularny z 2005 roku. Debiut reżyserski aktora Petera Paige'a. Film opowiada o młodym opiekunie do dzieci, imieniem Paul, który jest podejrzewany przez swoich sąsiadów o skłonności pedofilskie.

</doc>
<doc id="1236752" url="https://pl.wikipedia.org/wiki?curid=1236752" title="Nowiny (osada leśna w powiecie żnińskim)">
Nowiny (osada leśna w powiecie żnińskim)

Nowiny – osada leśna w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego.

</doc>
<doc id="1236753" url="https://pl.wikipedia.org/wiki?curid=1236753" title="Probostwo (województwo kujawsko-pomorskie)">
Probostwo (województwo kujawsko-pomorskie)

Probostwo – osada w Polsce położona w województwie kujawsko-pomorskim, w powiecie żnińskim, w gminie Żnin.
W zestawieniu miejscowości PRNG miejscowość opisano jako niestandaryzowaną osadę wsi Wenecja.
W latach 1975–1998 miejscowość administracyjnie należała do województwa bydgoskiego.

</doc>
<doc id="1236754" url="https://pl.wikipedia.org/wiki?curid=1236754" title="Zdzisław Zambrzycki">
Zdzisław Zambrzycki

Zdzisław Zambrzycki (ur. 4 lipca 1935 w Kazimierowie) – polski polityk, urzędnik państwowy, poseł na Sejm X kadencji.
Życiorys.
Ukończył w 1962 studia na Akademii Rolniczej w Szczecinie, uzyskał następnie stopień naukowy doktora. Pracował w zakładzie mleczarskim w Michałowie. Był sekretarzem zespołu przysposobienia rolniczego w zarządzie wojewódzkim Związku Młodzieży Wiejskiej w Szczecinie, później asystentem i adiunktem na Akademii Rolniczej. Od 1973 związany z Krajowym Związkiem Rolników, Kółek i Organizacji Rolniczych, pełnił funkcję jego prezesa. Powołany w skład Naczelnej Rady Spółdzielczej.
Sprawował mandat posła na Sejm kontraktowy z ramienia Zjednoczonego Stronnictwa Ludowego, wybranego w okręgu chełmskim. W trakcie kadencji pełnił funkcję zastępcy przewodniczącego Komisji Systemu Gospodarczego, Przemysłu i Budownictwa oraz Komisji Systemu Gospodarczego i Polityki Przemysłowej. Był członkiem prezydium Naczelnego Komitetu ZSL, po rozwiązaniu partii działał w Polskim Stronnictwie Ludowym „Odrodzenie” i Polskim Stronnictwie Ludowym. Pracował w Najwyższej Izbie Kontroli. PSL opuścił w 2006 wraz z Januszem Wojciechowskim. Zatrudniony również w firmie J&amp;S Energy. Był członkiem Komitetu Techniki Rolniczej Polskiej Akademii Nauk.
W 1984 odznaczony Złotym Krzyżem Zasługi.

</doc>
<doc id="1236756" url="https://pl.wikipedia.org/wiki?curid=1236756" title="Valentin Eck">
Valentin Eck

Valentin Eck (Ecchius) (ur. ok. 1494 w Lindau (Bodensee), zm. przed 28 września w 1556 w Bardiowie) - szwajcarski wędrowny humanista, poeta neołaciński i uczony. Powiązany z Akademią Krakowską i krakowskim środowiskiem wczesnohumanistycznym.
Pochodził z Lindau (Bodensee). Studiował wpierw w Lipsku, a w latach 1511-1517 w Krakowie. W 1513 otrzymał bakalaureat w Akademii Krakowskiej. 
W 1517 przeniósł się na Węgry, obejmując rektorat szkoły w Bardiowie. Stale utrzymywał jednak kontakty z Polską. W roku 1520-21, a być może również 1537-1539, wykładał w Krakowie. Tam też drukował większość swoich prac. Do jego przyjaciół należeli Rufolf Agricola (Młodszy), Jan Dantyszek, Jan z Wiślicy, Ludwik Decjusz, Leonard Coxe.
Głównym dziełem Ecka jest podręcznik sztuki wierszowania "De versificandi arte opusculum", wydany w 1515, 1521 i 1539. Eck jest ponadto autorem wierszy i dzieł prozą, przeważnie o treści publicystycznej - np. panegiryku o zwycięstwie Zygmunta I pod Orszą z 1514. Utwór polityczny "De Reipublicae administratione dialogus" (1520) opierając się na Platońskiej filozofii państwa kreśli wzorzec renesansowego władcy jako osoby o rozległej wiedzy i wysokich standardach moralnych. 
Prowadził także działalność edytorską - razem z Rudolfem Agricolą wydawał teksty autorów klasycznych.

</doc>
<doc id="1236757" url="https://pl.wikipedia.org/wiki?curid=1236757" title="Rixtalar">
Rixtalar

Rixtalar – nazwa odnosząca się do talarów dwóch krajów skandynawskich – Danii i Szwecji.

</doc>
<doc id="1236759" url="https://pl.wikipedia.org/wiki?curid=1236759" title="Walenty Eck">
Walenty Eck



</doc>
<doc id="1236764" url="https://pl.wikipedia.org/wiki?curid=1236764" title="Starodub (roślina)">
Starodub (roślina)

Starodub ("Ostericum" ) – rodzaj roślin z rodziny selerowatych. Obejmuje 11 gatunków. Ze względu na podobieństwa morfologiczne bywają one włączane do rodzaju dzięgiel "Angelica", aczkolwiek badania molekularne potwierdzają odrębność tych rodzajów. Zasięg rodzaju obejmuje strefę umiarkowaną Eurazji – Europę Środkową i Wschodnią, azjatycką część Rosji, Kazachstan, Mongolię, Chiny, Półwysep Koreański i Japonię. Do flory Polski należy jeden gatunek – starodub łąkowy "Ostericum palustre".
Użytkowe znaczenie ma "O. citriodorum" wykorzystywany w tradycyjnej medycynie chińskiej. Jako źródło do pozyskania olejków eterycznych stosowane są też "O. grosseserratum" i "O. maximowiczii".
Systematyka.
Z powodu podobieństwa wielu cech morfologicznych, gatunki tu zaliczane bywają w niektórych ujęciach systematycznych włączane do rodzaju dzięgiel "Angelica". Jednak badania molekularne nie potwierdzają pokrewieństwa tych rodzajów. "Angelica" należy do plemienia "Selineae", podczas gdy "Ostericum" wchodzi w skład kladu wspólnego z rodzajem "Acronema" i do niego nazywanym. W jego obrębie jest rodzajem siostrzanym względem rodzaju "Pternopetalum" (morfologicznie z kolei dość odrębnym...). Podobieństwa morfologiczne z rodzajem "Angelica" tłumaczone są jako skutek konwergencji i niekompletnego sortowania haplotypów ("incomplete lineage sorting" – ILS).
Rodzaj z podrodziny "Apioideae" i rodziny selerowatych "Apiaceae", tradycyjnie klasyfikowany do plemienia "Selineae". Badania molekularne wskazują na przynależność tego rodzaju do odrębnej „grupy "Acronema"”.

</doc>
<doc id="1236766" url="https://pl.wikipedia.org/wiki?curid=1236766" title="Wrodzony mechanizm wyzwalający">
Wrodzony mechanizm wyzwalający

Wrodzony mechanizm wyzwalający (ang. "innate releasing mechanism") – wyzwalana przez bodziec kluczowy neurofizjologiczna reakcja ośrodkowego układu nerwowego uwalniająca zachowanie instynktowe. Wrodzony mechanizm wyzwalający odblokowuje mechanizmy hamujące wykonywanie czynności instynktowych. Może być
modyfikowany przez doświadczenie.

</doc>
<doc id="1236769" url="https://pl.wikipedia.org/wiki?curid=1236769" title="Droga krajowa B53 (Niemcy)">
Droga krajowa B53 (Niemcy)

Droga krajowa 53 () – niemiecka droga krajowa przebiegająca północnego zachodu na południowy wschód od skrzyżowania z drogą B49 w Trewirze do skrzyżowania z drogą B49 w Alf w Nadrenii-Palatynacie.
Droga biegnie wzdłuż rzeki Mozeli
Trasy europejskie.
Droga pomiędzy skrzyżowaniami z drogą B50 w Kues i Zeltingen jest częścią trasy europejskiej E42.

</doc>
<doc id="1236777" url="https://pl.wikipedia.org/wiki?curid=1236777" title="International Falls">
International Falls

International Falls – miasto w Stanach Zjednoczonych, w stanie Minnesota, hrabstwie Koochiching. Ponad 6000 mieszkańców (2000 rok).
Znane jako najzimniejsze miasto w "kontynentalnych" Stanach Zjednoczonych.

</doc>
<doc id="1236780" url="https://pl.wikipedia.org/wiki?curid=1236780" title="Coromandel (półwysep)">
Coromandel (półwysep)

Coromandel Peninsula (maor. "Moehau") () – półwysep położony na Wyspie Północnej w Nowej Zelandii. Jest częścią regionu Waikato. W najszerszym odcinku, ma 40 km szerokości. Pokryty jest wzgórzami i w dużej części porośnięty subtropikalnymi lasami deszczowymi.

</doc>
<doc id="1236781" url="https://pl.wikipedia.org/wiki?curid=1236781" title="Nikołaj Pawliszczew">
Nikołaj Pawliszczew

Nikołaj Iwanowicz Pawliszczew (ros. Николай Иванович Павлищев; ur. 28 maja 1802 w Spiczyńcach na Podolu – zm. 8 grudnia 1879 w Petersburgu) – rosyjski historyk, podsekretarz stanu, członek Rady Stanu Królestwa Kongresowego w 1834 roku.
Jego pierwszą żoną była siostra Puszkina Olga. 
Od 1827 pracował w kolegium spraw zagranicznych w Petersburgu jako tłumacz z języków włoskiego, francuskiego i polskiego. Później oddelegowany do przełożenia polskich akt w komisji śledczej senatu. Mianowany kierownikiem biblioteki departamentu ds. Azji. 
W czasie powstania listopadowego przybył w 1831 do Warszawy wraz z wojskami rosyjskimi pod dowództwem feldmarszałka Iwana Paskiewicza. Pełnił funkcję szefa kancelarii generalnego intendenta armii. Został pomocnikiem sekretarza Rady Stanu Królestwa Polskiego. Jednocześnie był od 1838 członkiem Rady Oświecenia Publicznego i wykładowcą historii, geografii i statystyki w warszawskim liceum gubernialnym. W 1848 przeprowadził lustrację 96 szkół guberni warszawskiej i radomskiej.
W 1843 napisał podręcznik historii Polski, obowiązujący we wszystkich szkołach średnich. W 1845 wydał "Historyczny atlas Rosji", w którym uwzględnione zostały kolejne rozbiory Polski.
Równocześnie zatrudniony był na etacie policyjnym jako śledczy i brał udział w wymuszaniu zeznań oskarżonych o działalność spiskową. W 1849 w uznaniu zasług mianowany nadprokuratorem w Radzie Stanu, od 1858 jej członek z departamentu warszawskiego. 
Był współautorem ustawy o szlachectwie, wprowadzenie której miało na celu pozbawienie szlachectwa jak największej liczby szlachty i strącenie jej do stanu włościaństwa. W 1854 wydał "Herbarz rodzin Królestwa", będący podsumowaniem jego badań, w wyniku których jak sam twierdził "ponad sto tysięcy szlachty znalazło się wśród chłopów, a ponad dziesięciu magnatów utraciło tytuły hrabiowskie".
Od 1861 był autorem cotygodniowych raportów wysyłanych do cara Aleksandra II, w których kreślił obraz sytuacji politycznej w Królestwie Polskim. 
Po wybuchu powstania styczniowego został mianowany kierownikiem Biura Cenzury. Na polecenie namiestnika Fiodora Berga został redaktorem naczelnym "Dziennika Powszechnego". W czerwcu 1864 stanął na czele nowo utworzonego "Dziennika Warszawskiego" w języku rosyjskim, na którego łamach sieć kontrolowanych przez niego korespondentów zagranicznych zamieszczała swoje korespondencje kompromitujące i szkalujące działaczy polskiej emigracji. Całkowicie kontrolował korespondencję emigrantów w Paryżu – wszystkie listy wysyłane do kraju przekazywane były najpierw do wglądu ambasadzie rosyjskiej. Powstańczy Rząd Narodowy wydał na niego wyrok śmierci, którego wprawdzie nie wykonał.
Linki zewnętrzne.
Dzieła N. Pawliszczewa - wersja cyfrowa na Polona.pl

</doc>
<doc id="1236787" url="https://pl.wikipedia.org/wiki?curid=1236787" title="Niezwykłe przygody Mister Westa w krainie bolszewików">
Niezwykłe przygody Mister Westa w krainie bolszewików

Niezwykłe przygody Mister Westa w kraju bolszewików (ros. Необычайные приключения мистера Веста в стране большевиков, "Nieobyczajnyje prikluczenija mistiera Wiesta w stranie bolszewikow") – radziecka czarno-biała komedia z 1924 roku w reżyserii Lwa Kuleszowa. Parodia amerykańskich filmów przygodowych przedstawiająca przygody Amerykanina w scenerii starej części Moskwy.
Fabuła.
Amerykański senator – Mister John West (Porfirij Podobied) przyjeżdża do Moskwy. Nastraszony bredniami na temat brodatych bolszewików, zostaje ofiarą Żbana (Wsiewołod Pudowkin) – awanturnika i kryminalisty. Członkowie jego gangu (m.in. Aleksandra Chochłowa, Siergiej Komarow i Leonid Obolenski) przedstawiają Amerykaninowi życie w Moskwie, w taki sposób jakiego ten się spodziewał. Dopiero wkroczenie organów milicyjnych kończy z propagandą i powoduje prezentację właściwego oblicza państwa radzieckiego.

</doc>
<doc id="1236788" url="https://pl.wikipedia.org/wiki?curid=1236788" title="Valentinus Eck">
Valentinus Eck



</doc>
<doc id="1236791" url="https://pl.wikipedia.org/wiki?curid=1236791" title="Łomnicki Staw">
Łomnicki Staw

Łomnicki Staw (błędnie Kamienny Staw, słow. "Skalnaté pleso", dawniej "Lomnické pleso", niem. "Steinbachsee", węg. "Kőpataki-tó") – jezioro polodowcowe (słow. "pleso") w słowackich Tatrach Wysokich, położone w Dolinie Łomnickiej, pod południowymi stokami Łomnicy.
Opis i historia.
Łomnicki Staw położony jest na wysokości 1751 m n.p.m. (według innych źródeł 1754), zajmuje powierzchnię 1,23 ha (212 metrów długości i 85 metrów szerokości), a maksymalna głębokość wynosi 2 metry (według innych źródeł nawet 4,2 metra. Wskutek czynników klimatycznych, a także działalności człowieka (prowadzonej w pobliżu budowy), zaczął wysychać. W latach 30. i 50. XX wieku przeprowadzono próby przeciwdziałania temu (uszczelnianie), nie przyniosły jednak one na razie rezultatu. Woda pojawia się w stawie okresowo – szczególnie wiosną i po obfitych opadach. Wody dostarcza także potok Łomnica ("Skalnatý potok"), ale on również często wysycha. Wahania poziomu wody i wielkości stawu są zatem częste, a podane dane na temat wielkości stawu mogą być jedynie orientacyjne. Dla przykładu, w 2021, staw wysechł zupełnie 2 listopada.
Dawniej w okolicach Łomnickiego Stawu licznie występowały kozice i świstaki; Georg Buchholtz młodszy nazywał go zatem „Kozim Stawem”, a Bronisław Rajchman pisał w 1879, że w żadnej innej dolinie w Tatrach nie ma tylu świstaków, jak tutaj.
Obok jeziora powstały stacje kolejki: górna stacja kolejki linowej na Łomnicę z Tatrzańskiej Łomnicy na szczyt Łomnicy (wybudowana w latach 1936–1940) oraz wyciągu krzesełkowego na Łomnicką Przełęcz (2190 m n.p.m.). Ruch turystyczny obsługuje bufet, restauracja i hotel „Encián”. W pobliżu, na wysokości 1751 m n.p.m., funkcjonuje całoroczne Schronisko Łomnickie ("Skalnatá chata"). Pierwszy murowany obiekt powstał w miejscu schronu turystycznego w 1914 r. Obecny wygląd schroniska znacznie różni się od pierwotnego wyglądu. W schronisku dla turystów są tylko 4 miejsca noclegowe.
Powyżej jeziora, na zboczu Huncowskiego Szczytu (1783 m), działa obserwatorium nad Łomnickim Stawem, założone w 1943. W okolicach stawu istnieją dwie naturalne koleby, które dawały schronienie pierwszym turystom.
Nazwa.
Nazwa Łomnickiego Stawu pochodzi od przepływającego przez niego Łomnickiego Potoku, zwanego dawniej po prostu Łomnicą (od niego też wzięły się nazwy szczytu Łomnicy, Doliny Łomnickiej i miejscowości Wielka Łomnica i innych). Sam potok wziął swą nazwę od dawnego słowa „łomy”, oznaczającego bloki kamienne zrzucane z łoskotem przez rwącą wodę. Nazwy "Kamienny Potok", "Kamienny Staw" oraz słowackie "Skalnaté pleso", "Skalnatý potok" są dosłownymi tłumaczeniami spiskoniemieckiej nazwy "Steinbach" – a ta z kolei według Witolda Henryka Paryskiego jest kalką wczesnych nazw słowiańskich. Słowacki znawca Tatr Ivan Bohuš uważał zaś, że "Steinbach" to zniekształcone słowo "Steinbock", oznaczające kozicę. Dawni przewodnicy, m.in. Maciej Sieczka nazywali jeziorko Czerwonym Stawem (od barwy kamieni na jego dnie).

</doc>
<doc id="1236792" url="https://pl.wikipedia.org/wiki?curid=1236792" title="Hajka">
Hajka

 
Hajka – jezioro zaporowe na rzece Radew w woj. zachodniopomorskim, w powiecie koszalińskim, w gminach Manowo i Świeszyno, leżące na terenie Równiny Białogardzkiej.
Wody jeziora są spiętrzone na wysokość 9,1 metra, zasilając zabytkową elektrownię wodną (rok budowy 1912), wyposażoną w trzy turbiny o mocy 1,27 MW. Jezioro pełni też funkcję zbiornika wyrównawczego hydroelektrowni w Rosnowie.
Na Hajce w okresie od 1 kwietnia do 30 września obowiązuje całodobowy zakaz używania jednostek pływających o napędzie spalinowym. Zakaz nie dotyczy jednostek pływających, których użycie jest konieczne do celów bezpieczeństwa publicznego lub utrzymania jeziora.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Hajka". W różnych publikacjach i na mapach topograficznych jezioro to występuje pod nazwą "Jezioro Niedalińskie".

</doc>
<doc id="1236796" url="https://pl.wikipedia.org/wiki?curid=1236796" title="Timan">
Timan

Timan, Grzbiet Timański (822; ros. "Тиманский кряж" - "Timanskij kriaż") - pasmo wzgórz w północnej części Niziny Wschodnioeuropejskiej. 
Timan rozciąga się od wybrzeża Zatoki Czoskiej Morza Barentsa na północnym zachodzie do górnego biegu Wyczegdy na południowym wschodzie. Oddziela dolinę Peczory na wschodzie od dolin Mezenia i Wyczegdy na zachodzie. Na południowym skraju łączy się z Uwałami Północnymi i zachodnimi podnóżami Uralu Północnego. 
Długość pasma wynosi około 900 km. Doliny rzek Peczorskiej Piżmy i Mezeńskiej Piżmy dzielą pasmo na część północną, środkową i południową. Część północna składa się z łańcuchów niskich wzgórz - Czaicyński Kamień (Bolszaja Kowriga, 303 m n.p.m.), Kosmiński Kamień, Wyżyna Tobyska. Część środkową stanowią wzgórza nieco wyższe - Czetłaski Kamień (463 m n.p.m.), Grzęda Górnowymska. Południowa część pasma ma charakter płaskowyżu, pociętego dolinami rzek na oddzielne wzniesienia ("parmy") - Oczparma (Otczurk, 324 m n.p.m.), Żezymparma. 
Timan stanowi zerodowane pasmo starych gór orogenezy kaledońskiej. Zbudowany jest głównie ze starych skał osadowych z udziałem skał przeobrażonych i z intruzjami granitów i sjenitów. Północną część pasma pokrywa tundra, południową - tajga. 
Timan i dolina Peczory stanowią zagłębie bogactw mineralnych - rud tytanu, boksytów i węglowodorów.

</doc>
<doc id="1236799" url="https://pl.wikipedia.org/wiki?curid=1236799" title="KPSW">
KPSW



</doc>
<doc id="1236800" url="https://pl.wikipedia.org/wiki?curid=1236800" title="Ecchius">
Ecchius



</doc>
<doc id="1236803" url="https://pl.wikipedia.org/wiki?curid=1236803" title="Rhys Coiro">
Rhys Coiro

John Rhys Coiro (ur. 12 marca 1979 w Santo Stefano in Aspromonte) – amerykański aktor.
Życiorys.
Urodził się w Santo Stefano in Aspromonte w regionie Kalabria jako syn Ann Baynes Coiro i Davida Coiro. Jego rodzina miała pochodzenie włoskie i irlandzkie. Wychowywał się w Princeton w New Jersey. W 2002 ukończył szkołę aktorską przy Carnegie Mellon University w Pittsburghu w Pensylwanii. 
W 2002 debiutował na Broadwayu w roli gońca hotelowego Eddiego w komedii "Kolacja o ósmej" u boku Kevina Conwaya. Jego rola Billa Walsha wraz z obsadą serialu HBO "Ekipa" ("Entourage", 2004–2007) była nominowana do nagrody Screen Actors Guild. W serialu ABC "Brzydula Betty" ("Ugly Betty", 2006) został obsadzony w roli Vincenta Bianchi. W 2008 wystąpił jako Jack w produkcji off–broadwayowskiej "Chłopięcy świat" z Jasonem Biggsem. 

</doc>
<doc id="1236804" url="https://pl.wikipedia.org/wiki?curid=1236804" title="Nowa Synagoga w Cieplicach">
Nowa Synagoga w Cieplicach

Nowa Synagoga w Cieplicach (, ) – nieistniejąca synagoga w czeskich Cieplicach, usytuowana pomiędzy ulicami Chelčického i Hálkovou.
Pierwotny jej projekt wykonał architekt Wilhelm Stiassny. W 1875 jego plany przygotował do realizacji architekt Hermann Rudolph, przybyły do Cieplic z Drezna dla dokończenia budowy teatru.
Kamień węgielny położono 11 marca 1880 roku. W 1881 budowę przerwano, gdy wynikła konieczność zburzenia czterech słupów nośnych, na których miała opierać się konstrukcja kopuły. Za radą architekta Josefa Mockera ich fundamenty pogłębiono. Poświęcenie nastąpiło 10 września 1882 roku. Styl świątyni był mieszaniną neorenesansowego i mauretańskiego. Ściany jej fasady wyposażono w symetryczne wysokie okna wypełnione neorenesansowymi elementami. Budowla miała główną kopułę podobną do synagogi we Florencji. W narożnikach znajdowały się cztery mniejsze kopuły. Synagoga miała 41 metrów długości, 25 metrów szerokości i 42 metry wysokości.
W nocy 14/15 marca 1939 świątynia została podpalona. Wkrótce jej ruiny wyburzono. Dziś na jej miejscu znajduje się park, w którym postawiono w 1955 niewielki pomnik upamiętniający zniszczoną budowlę.

</doc>
<doc id="1236809" url="https://pl.wikipedia.org/wiki?curid=1236809" title="Lista postaci serii Straszny film">
Lista postaci serii Straszny film

Lista fikcyjnych postaci z parodii Keenena Ivory’ego Wayansa pt. "Straszny film" (2000):

</doc>
<doc id="1236810" url="https://pl.wikipedia.org/wiki?curid=1236810" title="Nowa synagoga w Teplicach">
Nowa synagoga w Teplicach



</doc>
<doc id="1236812" url="https://pl.wikipedia.org/wiki?curid=1236812" title="Boško Janković">
Boško Janković

Boško Janković (cyr. Бошко Јанковић, ur. 1 marca 1984 w Belgradzie) – piłkarz serbski grający na pozycji ofensywnego pomocnika.
Kariera klubowa.
Janković urodził się w Belgradzie i tam też stawiał pierwsze piłkarskie kroki w klubie FK Crvena zvezda. W 2002 roku zadebiutował w lidze serbskiej za trenerskiej kadencji Zorana Filipovicia. Liczył sobie wówczas 18 lat. Latem 2003 wypożyczono go jednak do drugoligowego FK Jedinstvo Ub, w którym to zdobył 21 goli w 28 meczach i w 2004 roku wrócił do Crvenej Zvezdy. Nowy trener zespołu Ljupko Petrović zdecydowanie postawił na młodego Boško. W sezonie 2004/2005 był on podstawowym zawodnikiem „Czerwonej Gwiazdy”. Zdobył 9 goli w lidze, a w Pucharze UEFA zasłynął bramką z rzutu wolnego w meczu z PSV Eindhoven. W 2005 roku został wicemistrzem Serbii, a w sezonie 2005/2006 wywalczył mistrzostwo kraju (w całym sezonie zaliczył 12 trafień). Za sezon 2005/2006 został wybrany Piłkarzem Roku w Serbii i Czarnogórze.
Latem 2006 za 3 miliony euro Janković przeszedł do hiszpańskiego zespołu RCD Mallorca. W Primera División zadebiutował 27 sierpnia w zremisowanym 1:1 spotkaniu z Recreativo Huelva. W 5. kolejce ligowej zdobył gola w meczu z Villarrealem, ale Mallorca przegrała 1:2. W lidze strzelił łącznie 9 bramek i wzbudził zainteresowanie menedżerów silniejszych europejskich klubów.
28 czerwca 2007 Janković podpisał kontrakt z US Palermo. Włoski klub zapłacił za niego 8 milionów euro. W Serie A zadebiutował 26 sierpnia w przegranym 0:2 domowym meczu z AS Roma. 1 września 2008 został wypożyczony do drużyny Genoa CFC. Przez cały sezon 2008/2009 rozegrał w tym klubie 25 ligowych spotkań i Genoa postanowiła wykupić Serba na stałe. W kolejnych rozgrywkach z powodu kontuzji zagrał tylko w 3 meczach. W 2013 roku odszedł z Genoi do Hellasu Werona.
Kariera reprezentacyjna.
W latach 2004–2007 Janković występował w młodzieżowej reprezentacji Serbii i Czarnogóry U-21. W 2007 roku wystąpił na Mistrzostwach Europy U-21, na których zdobył gola w meczu z Czechami (1:0). Wraz z rodakami dotarł do finału i wywalczył srebrny medal. Mianowano go do najlepszej jedenastki turnieju.
W pierwszej reprezentacji Serbii zadebiutował 15 listopada 2006 roku w zremisowanym 1:1 towarzyskim spotkaniu z Norwegią. Pierwszego gola w kadrze zdobył 8 marca 2007, a Serbowie zremisowali 1:1 z Portugalią.
Wraz z reprezentacją Janković awansował na mundial 2010.

</doc>
<doc id="1236813" url="https://pl.wikipedia.org/wiki?curid=1236813" title="No Remorse">
No Remorse



</doc>
<doc id="1236814" url="https://pl.wikipedia.org/wiki?curid=1236814" title="Bosko Jankovic">
Bosko Jankovic



</doc>
<doc id="1236820" url="https://pl.wikipedia.org/wiki?curid=1236820" title="Sattwa">
Sattwa

Sattwa lub guna satwy (dewanagari सत्त्वगुण, transkrypcja sattwaguna) – "guna dobroci". Efektem jej wpływu jest rozwijanie cechy dobroci, także osiągnięcie mądrości.
Wpływ.
Na człowieka w gunie dobroci nie oddziałują nieszczęścia i posiada on świadomość postępu. Typowym przykładem takiego człowieka jest bramin, który powinien być usytuowany w gunie dobroci. Uczucie szczęścia odczuwane przez tego rodzaju ludzi jest wynikiem zrozumienia, że w gunie dobroci jest się bardziej lub mniej wolnym od następstw naszych uczynków. Literatura wedyjska mówi, że guna dobroci oznacza większą wiedzę i większe odczucie szczęścia.
Osoba kontrolowana przez gunę dobroci jest zadowolona ze swojej pracy czy też zajęcia intelektualnego; przykładem może być filozof czy naukowiec zajmujący się określoną dziedziną wiedzy i czerpiący z tego przyjemność.
Zła strona wpływu siły dobroci (guny) jest taka, że kiedy dusza znajdując się pod wpływem tej guny ma skłonność do uważania się za zaawansowaną w wiedzy i lepszą od innych. I w ten sposób jest ona uwarunkowana.
Według Bhagavadgity osoba będąca w gunie dobroci osiąga po śmierci wyższe systemy planetarne (niebo duchowe, loka).

</doc>
<doc id="1236821" url="https://pl.wikipedia.org/wiki?curid=1236821" title="Rafał Piotrowski">
Rafał Piotrowski

Rafał Piotrowski (ur. 14 kwietnia 1974 w Szczecinie), polski piłkarz występujący na pozycji pomocnika.
Życiorys.
Jest wychowankiem Kotwicy Kołobrzeg, skąd przeszedł do Pogoni Szczecin. Z morskim klubem był związany przez większość swojej kariery, występując w nim w latach 1991–2002 (z krótkimi przerwami na grę w Stali Mielec, Lechu Poznań i Flocie Świnoujście).
Po odejściu z Pogoni kontynuował karierę w Zorzy Dobrzany, niemieckim FSV Wacker 90 Nordhausen, KP Police i Victorii 95 Przecław, gdzie po rundzie jesiennej 2006/2007 zakończył karierę.
W I lidze zadebiutował jako piłkarz Pogoni 17 kwietnia 1993 w meczu z Szombierkami Bytom (0-0).
W sumie w ekstraklasie rozegrał 153 mecze i strzelił 8 goli.
Obecnie jest trenerem klubu KS Wołczkowo-Bezrzecze, występującego w szczecińskiej A-klasie.

</doc>
<doc id="1236822" url="https://pl.wikipedia.org/wiki?curid=1236822" title="Skalny Staw">
Skalny Staw



</doc>
<doc id="1236823" url="https://pl.wikipedia.org/wiki?curid=1236823" title="Skalnaté pleso">
Skalnaté pleso



</doc>
<doc id="1236826" url="https://pl.wikipedia.org/wiki?curid=1236826" title="Kienesy w Eupatorii">
Kienesy w Eupatorii

Kienesy w Eupatorii (ros. "Караимские кенасы в Евпатории") – zespół kienes karaimskich położonych przy ulicy Karaimskiej w Eupatorii.
Na zespół zabudowań karaimskich w Eupatorii składa się Wielka i Mała kienesa, szkoła religijna ("midrasz"), charytatywna jadłodajnia, podwórko gospodarcze i kilka dziedzińców (winny, marmurowy, rytualny, pamięci i oczekiwania na modlitwę). Od XVIII wieku eupatoryjski kompleks pozostaje centrum życia religijnego rosyjskich, a obecnie ukraińskich karaimów. (Eupatoria jest od 1837 r. siedzibą hachana).
Historia zabudowań.
Kompleks karaimski został zbudowany na początku XIX wieku według projektu Samuela i Salomona Babowiczów. W latach 1804-1807 r. na mocy przywileju cara Aleksandra I wzniesiono Wielką Kienesę Zgromadzeń, dziesięć lat później – na miejscu gmachu modlitewnego z XVI wieku – budynek Małej kienesy.
W 1927 r. oba ośrodki kultu zostały przez władze komunistyczne zamknięte, w latach 1942-1959 funkcjonowała jedynie Mała kienesa (w Wielkiej w czasie II wojny światowej powstało muzeum). W czasach radzieckich eupatoryjskie budynki mieściły muzeum ateistyczne, szkołę pielęgniarek, kluby sportowe, przedszkole, muzeum krajoznawcze. W okresie pieriestrojki za miejsce religijnych zgromadzeń służyło jedno z pomieszczeń karaimskiej szkoły wyznaniowej tzw. "midrasz". Tam też znalazła się w 1994 r. część wyposażenia z rozebranej przez władze komunistyczne kienesy w Haliczu.
Wielka kienesa.
Stanowi niewielki, stosunkowo wysoki, prostokątny budynek w stylu mauretańskim, z niewielkimi oknami u góry i dużymi, osłoniętymi kratami, na dole. Cały budynek wzniesiony jest z białego, inkermańskiego kamienia. Do świątyni prowadzą dwa wejścia z północnej i wschodniej strony. Ich półokrągłe, ostro zakończone arkady są zdobione delikatną rzeźbą w kamieniu. Przy wschodnim wejściu po obydwu stronach dwie wysokie marmurowe płyty upamiętniające zwolnienie Karaimów w 1827 r. z obowiązku przymusowego poboru do wojska.
Podstawą planu Kienesy Zgromadzeń była świątynia Salomona, rekonstrukcja której przedstawiona jest na belce stropowej nad ołtarzem. Kienesa jest również kopią najstarszej na Krymie Wielkiej Kienesy Zgromadzeń w Czufut-Kale koło Bakczysaraju. Tyle że ta ostatnia jest zdecydowanie mniejsza i mniej okazała.
Wnętrze Wielkiej kienesy początkowo nosiło charakter persko-arabski, jako że kultura materialna dawnych Karaimów ściśle związana była z tymi dwoma narodami. Ściany, sufit i belki stropowe zdobione były misternymi ornamentami. Podłoga wyściełana była perskimi dywanami i chodnikami. Ołtarz zdobiły przepiękne zasłony i kapy. Wiele z nich przywieziono ze zlikwidowanej, starożytnej kienesy w Damaszku. Bogate naczynia świątynne wykonano głównie z ręcznie kutego srebra. Ściany ozdobiono kinkietami i lampami, a z sufitu spływały kryształowe żyrandole. Zniszczenia w XIX wieku (m.in. wojna krymska), a zwłaszcza dewastacja w okresie komunizmu, zmieniły ten pierwotny wystrój.
Po kilkudziesięcioletniej przerwie i gruntownej restauracji została otwarta we wrześniu 2005 r. Odbywają się tu uroczyste nabożeństwa świąteczne.
Mała kienesa.
Ołtarz małej kienesy pierwotnie zdobił świątynię w Haliczu, został stamtąd wyniesiony wraz z innymi przedmiotami (zwój Tory, tkaniny ołtarzowe tzw. parochety, świecznik i godło karaimskie) przed jej zniszczeniem w 1970 r. Resztę ocalonego wyposażenie przewieziono w latach 90. do kienesy w Wilnie.
Mała kienesa działa po długiej przerwie od września 1999 r. Sprawuje się tu nabożeństwa w dni powszednie oraz soboty. Zachowały się kamienne schodki, po których karaimskie kobiety wchodziły na przeznaczoną dla nich galerię na piętrze, tzw. babiniec.
Dziedzińce.
Między domami modlitewnymi znajdują się trzy dziedzińce (na wzór biblijnej świątyni w Jerozolimie), na których odbywają się zebrania społeczności. Pierwszy z nich zaczyna się zaraz za neorenesansowym wejściem z żeliwną bramą z 1900 r., obudowany jest arkadami, formę zadaszenia stanowi metalowa konstrukcja obrośnięta winną latoroślą. Na kolumnach wyryte są cytaty z Pisma świętego, a w jednej z nisz znajduje się fontanna do rytualnego obmycia dłoni.
Następny dziedziniec ma kształt kwadratu, jest otoczony marmurową arkadą z kolumnami i pokryty marmurowymi płytami. Na środku dziedzińca stoi masywny pomnik z białego marmuru. Postawiony został w 1851 r. na pamiątkę wizyty w kienesach 1 października 1825 r. cara Aleksandra I.
Tuż za nim znajduje się dziedziniec dla czekających na modlitwę ze specjalnymi ławeczkami. Przy dobrej pogodzie na tzw. dziedzińcu oczekiwania wspólnota karaimska rozpoczynała modlitwy, tu też podejmowano decyzje dotyczące społeczności. Przy brzydkiej pogodzie narady odbywały się w krytym pomieszczeniu (a obecnie zaszklonym) portyku Kienesy Zgromadzeń, nazywanym "azara". W azara odbywały się również wybory, rozstrzygano spory i nieporozumienia. Było to też miejsce posiedzeń Sądu Duchownego.
Dopełnieniem zespołu jest niewielki ogród, gdzie rosną granaty uważane przez karaimów za święte owoce, ponieważ w każdy z nich zawiera 613 nasion, co odpowiada 613 przykazaniom Tory. Za ogrodzeniem znajduje się niewielka sześciokątna konstrukcja z ostro zwieńczoną kopułą. To altana służąca do obchodów jesiennych tzw. świąt namiotów "Chydży Ałłaczychłarnyn". Kształtem swym przypomina letnią jurtę koczowniczych narodów Krymu. Przed świętem boki altany zdobione są dywanami, nad którymi zawiesza się warzywa, a sufit zdobi owocami. Przez siedem kolejnych dni, po modlitwie zachodzą do niej wierni. W środku błogosławione są zbiory, które potem rozdawane są dzieciom.

</doc>
<doc id="1236827" url="https://pl.wikipedia.org/wiki?curid=1236827" title="Mięszaniec">
Mięszaniec

Mięszaniec ("Mieszaniec, Media Aquilea") — polski herb szlachecki z okresu Piastów. Rok powstania 1333-1370.
Opis herbu.
W słup, w polu czerwonym połu orła srebrnego, w złotej koronie i o takiż szponach, w polu czerwonym dwie srebrne róże w słup. Klejnot: trzy pióra strusie.
Pochodzenie.
Istnieje legenda, iż herb ten pochodzi od nieprawych synów króla Kazimierza III Wielkiego. Wiadomo natomiast, że jeden z nich - Pełka, używał pieczęci przedstawiającej brodatego mężczyznę w kapturze, najprawdopodobniej swojego ojca. 

</doc>
<doc id="1236828" url="https://pl.wikipedia.org/wiki?curid=1236828" title="Aksar">
Aksar

Aksar (hindi: अक्सर, urdu: اَکثر, tłumaczenie: "Często") – bollywoodzki thriller miłosny wyreżyserowany w 2006 roku przez Anant Mahadevana, autora "Dil Maange More". W rolach głównych Emraan Hashmi, Dino Morea i Udita Goswami. W filmie można usłyszeć hit śpiewany przez Himesh Reshammiya „Jhalak Dikhlaja”. Tematem filmu opowiadającego historię miłosnego trójkąta jest pieniądz, seks, manipulowanie drugą osoba, zdrada, bawienie się cudzymi uczuciami, wykorzystanie kogoś i zniszczenie.
Fabuła.
Ricky Sharma (Emraan Hashmi) z pasją fotografuje kobiety. Aby uzyskać w fotografiach prawdę o nich, zdobywa je, rozpala, rozkochuje i...porzuca. Pewnego dnia w jego życiu pojawia się tajemniczy NRI (Indus żyjący za granicą) Rajveer Singh (Dino Morea). Płaci mu miliony wykupując wszystkie zdjęcia kobiet z wystawy i zleca Rickiemu zadanie. Ma on przyjechać do jego domu w Londynie, aby rozkochać w sobie...żonę Rajveera Sheenę (Udita Goswami). Rajveer liczy, ze da mu to szanse na uzyskanie rozwodu od żony. Między trójką osób zaczyna się niebezpieczna gra.
Muzyka.
Twórcą nominowanej do nagrody Filmfare muzyki jest Himesh Reshammiya.

</doc>
<doc id="1236829" url="https://pl.wikipedia.org/wiki?curid=1236829" title="Józef Stecki">
Józef Stecki

Józef Stecki (ur. 8 marca 1820, zm. 10 sierpnia 1880 w Kostromie) – polski ksiądz katolicki, zesłaniec syberyjski.
W 1861 członek Delegacji Miejskiej, brał udział w pogrzebie pięciu poległych w Warszawie. 19 października 1861 osadzony w X Pawilonie Cytadeli Warszawskiej, a w lutym 1862 zesłany do guberni tobolskiej.

</doc>
<doc id="1236831" url="https://pl.wikipedia.org/wiki?curid=1236831" title="Czarna Perła (statek)">
Czarna Perła (statek)



</doc>
<doc id="1236833" url="https://pl.wikipedia.org/wiki?curid=1236833" title="Józef Rawicz">
Józef Rawicz

Józef Rawicz, Joseph Rawicz (ur. 15 maja 1829 w Warszawie – zm. 11 lipca 1901 w Warszawie) – polski bankier żydowskiego pochodzenia, amerykański urzędnik konsularny.
Urodził się jako syn Aleksandra (bankiera i dziedzica dóbr Grochów, 1800-1865) i Marii Gutman (1807-1877). Żonaty z Melanią Jastrzębską (1838-1905), z którą miał syna Józefa Aleksandra (ur. 1874, pułkownika kawalerii Wojska Polskiego). Był współwłaścicielem domu bankowego Aleksander Rawicz i S-ka, w latach 1865-1901 jego dyrektorem, dyrektorem Warszawskiego Towarzystwa Ubezpieczeń od Ognia, prezesem Towarzystwa Ratowania Tonących, wiceprezesem Towarzystwa Opieki nad Zwierzętami. Od 1873 był sędzią handlowym. Pełnił funkcję konsula Stanów Zjednoczonych w Warszawie (1875-1899). Pochowany na cmentarzu Powązkowskim.

</doc>
<doc id="1236834" url="https://pl.wikipedia.org/wiki?curid=1236834" title="Dino Morea">
Dino Morea

Dino Morea (hindi: दीनो मोरिया; ur. 9 grudnia 1975 w Bangalore, Indie z ojca Włocha) - indyjski model i aktor, znany z ról w "Kandukondain Kandukondain" i "Raaz". Chrześcijanin. Był związany z Bipashą Basu).

</doc>
<doc id="1236835" url="https://pl.wikipedia.org/wiki?curid=1236835" title="Ostericum">
Ostericum



</doc>
<doc id="1236837" url="https://pl.wikipedia.org/wiki?curid=1236837" title="Tamas">
Tamas

Tamas (lub "guna tamas", dewanagari तमोगुण, transkrypcja tamoguna) – guna, siła ignorancji, jest przeciwieństwem guny dobroci - sattwa guny. W gunie dobroci, przez kultywowanie wiedzy, można zrozumieć prawdziwą postać rzeczy, natomiast guna ignorancji jest jej całkowitym zaprzeczeniem. Wszystko cokolwiek robi osoba w gunie ignorancji, nie jest dobre ani dla niej samej, ani dla innych.
Cytaty.
 Rezultat pobożnego działania jest czysty i jest w gunie dobroci.
 Działanie w gunie pasji kończy się niedolą,
 natomiast głupota jest rezultatem czynu spełnionego w ignorancji.
 Z guny dobroci rozwija się prawdziwa wiedza,
 guna pasji rozwija chciwość.
 Guna ignorancji natomiast prowadzi do głupoty, szaleństwa i ułudy.
 Kiedy guna ignorancji wzrasta przejawia się szaleństwo, ułuda, bierność i ciemnota.
 Osoba, która mogąc całkowicie zaspokoić swoje potrzeby mlekiem, pragnie zabić krowę,
 znajduje się w najciemniejszej ignorancji.
 Zabijanie krów jest czynem ignorancji najgorszego rodzaju.
 (gobhih prinita-matsaram).
Linki zewnętrzne.
Bhagavad-Gita 14:16

</doc>
<doc id="1236840" url="https://pl.wikipedia.org/wiki?curid=1236840" title="King Diamond (zespół muzyczny)">
King Diamond (zespół muzyczny)

King Diamond – duńska grupa muzyczna powstała 1985 roku w Kopenhadze z inicjatywy instrumentalisty i wokalisty występującego pod pseudonimem King Diamond.
Historia.
Zespół powstał w 1985 roku z inicjatywy wokalisty i instrumentalisty Kima Benedix Petersena znanego pod pseudonimem King Diamond. Diamond zdecydował się na założenie zespołu tuż po rozwiązaniu Mercyful Fate, którego był współzałożycielem. Do współpracy zaprosił Michaela Denera i Timi'ego Hansena. Następnie dołączyli perkusista Mikkey Dee oraz gitarzysta Floyd Konstantin. Jednakże wkrótce Konstantin został zastąpiony przez Andy LaRocque.
Jeszcze w 1985 roku ukazał się debiutancki singel pt. "No Presents for Christmas", który poprzedził album "Fatal Portrait" wydany w 1986 roku. Rok później został nagrany drugi album zatytułowany "Abigail". Po nagraniach zespół opuścił Michael Denner, a zastąpił go Mike Moon, który wspierał zespół podczas koncertów. Wkrótce Moon i Timi Hansen odeszli z zespołu, a zastąpili ich Pete Blakk i Hal Patino. W ramach promocji albumu został zrealizowany teledysk do utworu „The Family Ghost”. W 1988 roku w odnowionym składzie grupa nagrała album pt. "Them". Promowany teledyskiem do utworu „Welcome Home”. Wkrótce potem zespół opuścił Mikkey Dee, którego zastąpił Chris Whitemier. Jednakże Dee tego samego roku powrócił do zespołu.
W 1989 roku ukazał się czwarty album King Diamond pt. "Conspiracy" oraz promujący go teledysk „Sleepless Nights”. Po nagraniach Dee ostatecznie odszedł z zespołu. Muzyka zastąpił Snowy Shaw. Również w 1989 z zespołem zakończyli współpracę gitarzysta Pete Blakk i basista Hal Patino w związku z nadużywaniem narkotyków. Zastąpili ich odpowiednio Mike Wead oraz Sharlee D’Angelo. W 1990 roku ukazał się pierwszy album koncertowy pt. "". Natomiast w 1992 roku została wydana kompilacja nagrań "A Dangerous Meeting". Tego samego roku zespół Mercyful Fate wznowił działalność co opóźniło realizację kolejnego wydawnictwa King Diamond do 1995 roku.

</doc>
<doc id="1236841" url="https://pl.wikipedia.org/wiki?curid=1236841" title="Brama Oławska">
Brama Oławska

Brama Oławska (niem. "Ohlauer Tor") – zespół bram miejskich we wschodniej części umocnień fortecznych Wrocławia. Ponadto „nową zewnętrzną bramą Oławską” (niem. "Neues Äußeres Ohlauer Tor") nazywano w XIX wieku rogatki miejskie u zbiegu ulic gen. Romualda Traugutta i Tadeusza Kościuszki, nazywane także "Ohlauer Barriere". Zburzona na początku XIX wieku.
Historia.
Brama wewnętrzna.
Brama została wzniesiona na początku II połowy XIII wieku w linii fortyfikacji wewnętrznych miasta na trakcie prowadzącym na wschód, w kierunku Oławy. Zlokalizowana była w miejscu, gdzie dziś znajdują się posesje nr 29–31 przy ulicy Oławskiej (obok gmachu Urzędu Statystycznego). Składała się z wieży bramnej o podstawie prostokąta zbliżonego do kwadratu oraz przedbramia. Zlikwidowana została w 1792, pozostawiono jedynie łuk nad ulicą, który później został również usunięty.
Brama zewnętrzna.
Wzniesiona wkrótce po bramie wewnętrznej, na linii nowych, zewnętrznych fortyfikacji (obok miejsca, gdzie dziś stoi Galeria Dominikańska, około stu metrów na wschód od skrzyżowania ulic Oławskiej i ks. Piotra Skargi). Pierwszy raz wzmiankowana w 1299 w związku z zapłatą dla kamieniarza Albericusa za wykonane prace budowlane. Pierwotnie podobna była do bramy wewnętrznej; w połowie XV wieku powiększone zostało przedbramie, wzniesiono nową wieżę. Później dodano barbakan (na przełomie XV i XVI w.), w 1576 zastąpiony basteją. W 1588 mury bastei przysypano ziemią tworząc nowy bastion: wieża bramna została zastąpiona wieżą o podstawie półkolistej z działobitnią na szczycie. W latach 1638–1642 dodano na podstawie projektu Walentego von Säbischa rawelin, który uzupełniono w latach 70. XVIII wieku dodatkowo usypanym płaszczem osłonowym.
Podczas oblężenia miasta przez wojska napoleońskie (1806) brama Oławska nie ucierpiała nadmiernie, ale zburzona została już w 1807, w pierwszej fazie zarządzonej przez Francuzów likwidacji fortyfikacji miejskich Wrocławia.
Wykopaliska.
Podczas budowy, w latach 1975–1977, trasy W-Z i podziemnych przejść z nią związanych odkryto na placu Dominikańskim pozostałości fundamentów bramy Oławskiej. Zostały one w czasie robót budowlanych w znacznej części zniszczone, a niektóre zachowane pozostałości gruntownie przemurowano i zaadaptowano w latach 1977–1978 na potrzeby przejścia podziemnego, gdzie zostały wyeksponowane. Obok przejścia ustawiono makietę bramy i sąsiadującego z nią fragmentu fortyfikacji.

</doc>
<doc id="1236842" url="https://pl.wikipedia.org/wiki?curid=1236842" title="Abraham Woyna">
Abraham Woyna

Abraham Woyna lub Wojna herbu Trąby (ur. 1569, zm. 14 kwietnia 1649 w Wilnie) – kanonik kapituły katedralnej wileńskiej w 1599 roku, kanclerz Akademii i Uniwersytetu Wileńskiego Towarzystwa Jezusowego w latach 1631-1649.
Życiorys.
Syn Szymona kasztelana mścisławskiego.
Od 25 maja 1611 biskup tytularny metoneński i sufragan wileński, od 20 lipca 1626 biskup żmudzki. W 1631 roku został biskupem wileńskim. Był członkiem konfederacji generalnej zawiązanej 16 lipca 1632 roku.
Był elektorem Władysława IV Wazy z województwa wileńskiego w 1632 roku. W 1633 roku został wyznaczony senatorem rezydentem. W 1635 roku został wyznaczony senatorem rezydentem. W 1641 roku wyznaczony został senatorem rezydentem.
W 1643 roku wyznaczony został senatorem rezydentem.

</doc>
<doc id="1236846" url="https://pl.wikipedia.org/wiki?curid=1236846" title="Udita Goswami">
Udita Goswami

Udita Goswami (ur. 2 września 1984) - to indyjska modelka i aktorka pochodząca z północno-wschodniego stanu Indii z Asamu (Dehra Dun - stolica Uttarkhand u stóp Himalajów. Nominowana do nagrody za najlepszy debiut za role w filmie "Paap". Przełomowa rola w "Zeher".

</doc>
<doc id="1236847" url="https://pl.wikipedia.org/wiki?curid=1236847" title="Egeria">
Egeria



</doc>
<doc id="1236848" url="https://pl.wikipedia.org/wiki?curid=1236848" title="Leopold Zelner">
Leopold Zelner

Leopold Zelner (zm. 30 września 1863) – rzemieślnik, członek żandarmerii narodowej w powstaniu styczniowym. Rozstrzelany na Placu Trzech Krzyży w Warszawie w ramach represji rosyjskich za zamachy wykonywane przez sztyletników na szpiegów i oficerów policji. 

</doc>
<doc id="1236849" url="https://pl.wikipedia.org/wiki?curid=1236849" title="Benedykt Woyna">
Benedykt Woyna

Benedykt Woyna lub Wojna herbu Trąby (zm. 22 października 1615 w Padwie) – biskup wileński, kustosz kapituły katedralnej wileńskiej w latach 1576-1600, kanclerz Akademii i Uniwersytetu Wileńskiego Towarzystwa Jezusowego w latach 1600-1615.
Życiorys.
Syn Macieja kasztelana mścisławskiego. Był kanonikiem wileńskim i sekretarzem króla Stefana Batorego. W 1587 roku podpisał elekcję Maksymiliana III Habsburga. Od 1594 roku administrował diecezją wileńską, a 31 lipca 1600 został jej biskupem. W 1613 roku został wyznaczony do Trybunału Skarbowego Wielkiego Księstwa Litewskiego.
Pochowany w katedrze Św. Stanisława i Św. Władysława w Wilnie.

</doc>
<doc id="1236850" url="https://pl.wikipedia.org/wiki?curid=1236850" title="Policja Polityczna">
Policja Polityczna

Policja Polityczna – popularna nazwa komórki organizacyjnej Policji Państwowej, która zajmowała się walką ze szpiegostwem, propagandą komunistyczną oraz akcją antypaństwową (służba specjalna). W okresie dwudziestolecia międzywojennego ta część PP w zmieniających się strukturach przybierała różne nazwy: Defensywa Polityczna, Wydział IV-D, Służba Informacyjna, Policja Polityczna, Służba Śledcza.
W okresie PRL stworzono negatywną opinię Policji Politycznej, gdyż zwalczała nielegalną, antypaństwową działalność członków partii komunistycznych m.in. KPP, którzy w tzw. Polsce Ludowej pełnili władzę.
Początki.
Po utworzeniu w lipcu 1919 r. Policji Państwowej przystąpiono do organizacji policji politycznej, pozyskując doświadczenia wcześniejszych tego typu organizacji. Struktura osobowa Inspektoratu Defensywy Politycznej (IDP) składała się prawdopodobnie z kadry Wydziału Informacyjnego MSW. Inspektorat podlegał ogólnie KG PP w Warszawie, a w sprawach fachowych – szefowi Sekcji Bezpieczeństwa Publicznego i Prasy MSW. Do głównym zadań należała walka ze szpiegostwem i komunizmem oraz akcją antypaństwową (kontrwywiad). W okresie od października 1919 do sierpnia 1920 r. zadania IDP w terenie wykonywali funkcjonariusze policji śledczej w ramach urzędów i ekspozytur śledczych.
Utworzenie Wydziału IV-D.
W ramach struktury Policji Państwowej tworzono struktury policji politycznej. Nie ma pełnej zgodności, co do dokładnego określenia, kiedy taka struktura została powołana jako wyspecjalizowana jednostka policji. Andrzej Pepłoński wskazuje na początek 1920 r., kiedy wyodrębnił się podział Policji Państwowej na trzy podstawowe służby: Policję Kryminalną (Służbę Śledczą), Policję Ogólną i Policję Polityczną. Józef Ławnik uważa, że autonomiczną jednostkę policyjną pod kryptonimem „Wydział IV D” podlegającą bezpośrednio komendantowi głównemu utworzono w 1921 r. na podstawie instrukcji dodatkowej do przepisów o organizacji urzędów śledczych w Komendzie Głównej PP. Należy jednak przypomnieć, że już w 1918 r. na mocy dekretu Rady Regencyjnej z 3 stycznia 1918 r. powołano Departament Spraw Wewnętrznych, na którego czele stał minister spraw wewnętrznych. W strukturze departamentu znajdowała się Sekcja Administracyjna, w której z kolei utworzono referat informacyjno-polityczny kierowany przez ppor. dr Mieczysława Skrudlika. Zadaniem referatu było rozpracowywanie i zwalczanie ruchu rewolucyjnego. W październiku 1918 r. rozszerzono zakres zadań dla referatu i podniesiono jego rangę przekształcając w Biuro Wywiadowcze MSW. Jednostce tej podporządkowane były nowo zorganizowane komórki wywiadowcze w Warszawie, Łodzi, Lublinie i Zagłębiu Dąbrowskim. Na początku 1919 r. Biuro zatrudniało 35 osób. Do zadań Biura należało: dostarczanie ministrowi spraw wewnętrznych informacji o ruchach społecznych i politycznych w kraju, obserwacja ugrupowań politycznych zdradzających tendencje do prowadzenia działalności antypaństwowej i stanowiące zagrożenie dla bezpieczeństwa państwa (komuniści), przygotowywanie i szkolenie kadr policji politycznej. Okólnik KG PP z 16.10.1919 r. określa, że sprawy natury politycznej należeć będą do kompetencji inspektoratu Defensywy Politycznej, a wszystkie sprawy tego typu kierowane do Wydziału V i Ic należy kierować do KG PP Inspektorat DP. Komórki organizacyjne Wydz. V i Wydz. Ic prawdopodobnie zajmowały się tą problematyką. Możliwe, że działały jednocześnie, ale brak bliższych danych nie pozwala ściśle sprecyzować ich kompetencji, poza tą, natury politycznej, sformułowaną w okólniku. Czesław Brzoza i Andrzej Sowa ujmują, że proces tworzenia policji politycznej trwał od 1919 do 1921 roku oraz że korpus policji składał się z trzech rodzajów służb: mundurowej, śledczej i politycznej. Kiedy Defensywie Politycznej PP nadano w 1920 r. kryptonim Wydział IV D KG PP posiadał on już wcześniej powołane agendy na szczeblach organizacyjnych policji. Centrala znajdowała się w Warszawie, w okręgach (16) działały ekspozytury, mniejsze jednostki podległe ekspozyturom, agentury (76), posterunki i stacje kontrolne. Strukturę wewnętrzną tworzyły trzy działy: rejestracyjny, gromadzenie materiałów dotyczących przestępstw natury politycznej; informacyjny, podzielony na - referat a – gromadzący wszelkie informację o działalności antypaństwowej dostarczane przez wszystkie ekspozytury w kraju, - referat b - zbierał dane o cudzoziemcach przebywających na terenie Polski; organizacyjno – personalny, sprawy kadrowe i logistyka. Na czele Wydziału IV D stał Marian Swolkień.
Centrala do Spraw Niemieckich.
Szczególne miejsce w działalności policji politycznej zajmowały sprawy mniejszości narodowych. Wykorzystanie osób narodowości niemieckiej do działań szpiegowskich i sabotażowych na rzecz Niemiec spowodowało, że organy policyjnej defensywy kładły duży nacisk na wykrywanie tego rodzaju przestępstw. W związku z tym 23 września 1922 r. zgodnie z rozporządzeniem komendanta głównego PP w Warszawie utworzono w Toruniu Centralę do Spraw Niemieckich, której kierownikiem został komisarz Mieczysław Lissowski. Centrala obejmowała swym zasięgiem sześć województw (pomorskie, łódzkie, poznańskie, krakowskie, śląskie i warszawskie).
Likwidacja Wydziału IV-D i utworzenie Służby Informacyjnej.
W 1923 r. miała miejsce pierwsza gruntowna reorganizacja pionu politycznego cywilnej służby bezpieczeństwa. Minister spraw wewnętrznych i premier gen. dyw. Władysław Sikorski, w dniu 26 kwietnia 1923 r. wydał przepisy dotyczące organizacji nowej formacji policyjnej pod nazwą Służba Informacyjna. Na podstawie tych uregulowań Ekspozytury Wydziału IV-D przemianowano na Oddziały Informacyjne, które stały się częścią składową wydziałów bezpieczeństwa publicznego urzędów wojewódzkich. Natomiast dotychczasowe Agentury Wydziału IV-D przydzielone zostały do starostw powiatowych, jako agentury Wojewódzkiego Oddziału Informacyjnego. Tym samym organy policji politycznej zostały odsunięte od rzeczywistych działań wywiadowczych. Korpus Służby Informacyjnej składał się z funkcjonariuszy działającego wcześniej pionu IV-D.
Utworzenie Policji Politycznej.
W dniu 16 czerwca 1924 r. zlikwidowano Służbę Informacyjną, powołując na jej miejsce pion Policji Politycznej. Kadry oraz kompetencje Oddziału Informacyjnego MSW przejął w Warszawie Wydział V Komendy Głównej PP w Warszawie. W województwach zadania Wojewódzkich Oddziałów Informacyjnych przejęły Okręgowe Urzędy Policji Politycznej (OUPP) utworzone przy okręgowych komendach PP. Z kolei funkcjonariusze Agentur Informacyjnych delegowani zostali do tworzonych Ekspozytur Policji Politycznej, które działały na terenie powiatu.
Służba Śledcza.
Wprowadzone w 1925 r. nowe zasady dotyczące funkcjonowania Policji Politycznej nie rozwiązały problemów związanych z organizacją tego rodzaju służby. Wobec takiej sytuacji władze centralne postanowiły zlikwidować policyjną defensywę w tym kształcie. Pierwszym efektem tych posunięć był Okólnik MSW nr 32 z 17 marca 1926 r., na podstawie którego z dniem 1 kwietnia uległy likwidacji wszystkie EPP. W dniu 14 lipca 1926 r. ukazało się zarządzenie likwidujące Wydział V w KGPP w Warszawie. Zgodnie z rozporządzeniem MSW z 8 października 1926 r. zniesiona została odrębna organizacja Policji Politycznej.
Likwidacja OUPP zbiegła się z likwidacją Urzędów i Ekspozytur Policji śledczej, zapoczątkowaną rozporządzeniem ministra spraw wewnętrznych z 21 lipca 1926 r. Utworzone nowe urzędy śledcze na podstawie rozporządzenia MSW z 7 sierpnia 1926 r. wchłonęły organizacyjnie miejscowe ekspozytury OUPP wraz z ich agenturami. Przy komendach powiatowych PP, komendach PP w miastach, komisariatach oraz innych jednostkach wykonawczych PP miały być w miarę potrzeby tworzone urzędy śledcze.
Wspomniane przepisy stanowiły swego rodzaju formę przejściową wobec zasadniczych zmian, jakie zaszły w służbie śledczej w 1927 r. Po wprowadzeniu nowych uregulowań generalne założenia dotyczące służby śledczej pozostały niezmienione do 1939 r. Wyjątkiem było zniesienie przepisów z 1927 r. rozporządzeniem MSW z 7 kwietnia 1930 r. o Wydziałach i Urzędach Śledczych, jednak nie naruszono dotychczasowej tym struktury organizacyjnej. Rozporządzeniem MSW z 8 kwietnia 1927 r. zmieniono nazwę Wydziałowi IV KG PP w Warszawie na Centralę Służby Śledczej.

</doc>
<doc id="1236852" url="https://pl.wikipedia.org/wiki?curid=1236852" title="Jan Abramski">
Jan Abramski

Jan Abramski (ur. 1 czerwca 1922 we wsi Łaś (powiat makowski), zm. 23 lutego 2003 w Szczecinie) – polski duchowny katolicki, od 1978 kanonik gremialny Kapituły Katedralnej a także prałat honorowy Jego Świątobliwości Ojca Świętego, restaurator obiektów sakralnych, członek Komisji ds. Duchowieństwa Synodu Archidiecezji szczecińsko-kamieńskiej. Wieloletni proboszcz parafii pw. Narodzenia Najświętszej Marii Panny w Choszcznie.
Droga do kapłaństwa.
Pochodził z licznej rodziny z Łasi. Razem z nim rodzice mieli 6 synów i 3 córki. Ojciec Stanisław i matka Marcjanna zajmowali się rolnictwem i wychowaniem dzieci. Do szkoły podstawowej, Jan uczęszczał w swej rodzinnej miejscowości. Następnie podjął naukę w gimnazjum w Pułtusku. Jednak wybuch wojny nie pozwolił na jej ukończenie. Gdy trwała okupacja podjął się tajnego nauczania dzieci w Łasi, sam natomiast poznawał literaturę polską oraz doskonalił znajomość języka niemieckiego. Ponadto swoją wiedzę uzupełniał pobierając naukę od Mirosławy Jurczyńskiej - nauczycielki. Około dwóch lat spędził na robotach w Niemczech, gdzie pracował w fabryce w Größoblingen k. Weimaru. Następnie uciekł do Polski, do swej rodzinnej miejscowości. Po powrocie zasilił oddziały partyzanckie AK, jako "Drwniak". Czas wojny stał się dla niego powodem migracji po Polsce. Po wojnie przez dwa lata pracował jako nauczyciel w Małej Turze k. Płośnicy. W tym właśnie czasie postanowił, iż poświęci się pracy duszpasterskiej. W rezultacie trafił do Gorzowa, gdzie 31 maja 1953 ukończył Wyższe Seminarium Duchowne. Święceń kapłańskich udzielił mu abp Walenty Dymek.
Praca duszpasterska.
Swą posługę pełnił w wielu miejscach, jednak od 3 września 1967 w sposób szczególny związany był z Choszcznem, gdzie pracował przez 31 lat. Był inicjatorem powstania nowych parafii na terenie powiatu choszczeńskiego i odbudowy świątyń. Napływ ludności na te tereny z różnych stron Polski stawiał przed kapłanem nowe wyzwania. Między innymi dążył on do zintegrowania ludności napływowej. Działania te utrudniane były przez ówczesne władze, które represjonowały Kościół. 
W uroczystościach pogrzebowych ks. Jana Abramskiego uczestniczył arcybiskup metropolita szczecińsko-kamieński dr Zygmunt Kamiński i ponad 140 księży. 
Dla upamiętnienia jego osoby i zasług, władze Choszczna podjęły uchwałę o nadaniu nazwy ulicy Księdza Prałata Jana Abramskiego.

</doc>
<doc id="1236854" url="https://pl.wikipedia.org/wiki?curid=1236854" title="Paweł Algimunt Holszański">
Paweł Algimunt Holszański

Paweł Algimunt Holszański herbu Hippocentaurus (ur. 1490, zm. 4 września 1555 w Wilnie) – książę litewski, od 1507 roku biskup łucki, od 1536 roku wileński, archidiakon wileński, prepozyt płockiej kapituły katedralnej w 1536 roku.
Studiował w Krakowie i Rzymie. Był aktywnym przeciwnikiem reformacji. Uczestniczył w V Soborze Laterańskim w 1512 roku, przeprowadził cztery synody diecezjalne, majątek rodowy przekazał diecezji.

</doc>
<doc id="1236858" url="https://pl.wikipedia.org/wiki?curid=1236858" title="Aleksander Zwierzchowski">
Aleksander Zwierzchowski

Aleksander Zwierzchowski (ur. ok. 1845) – członek organizacji miejskiej, po aresztowaniu przeszedł na służbę policji rosyjskiej. Wziął udział w prowokacji generał-policmajstra Fiodora Fiodorowicza Trepowa, który za pośrednictwem Zwierzchowskiego, udającego członka nieistniejącego nowego Rządu Narodowego ściągnął z Paryża i oddał w ręce rosyjskiej policji emigrantów m.in. Władysława Daniłowskiego.

</doc>
<doc id="1236861" url="https://pl.wikipedia.org/wiki?curid=1236861" title="Jaskółcze Gniazdo">
Jaskółcze Gniazdo

Jaskółcze Gniazdo (ukr. "Ластівчине гніздо", ros. "Ласточкино гнездо") – pomnik architektury na Krymie, położony na skale Aj-Todor w miejscowości Haspra koło Jałty. Neogotycki zamek według projektu rosyjskiego architekta, Leonida Sherwooda, został wybudowany w 1911 lub 1912 r., na szczycie wysokiego na 40 m klifu Aurora. Jaskółcze Gniazdo należy do najchętniej odwiedzanych atrakcji turystycznych Krymu. W 1985 r. zamek pojawił się w filmie Podróże pana Kleksa.

</doc>
<doc id="1236864" url="https://pl.wikipedia.org/wiki?curid=1236864" title="École française d'Athènes">
École française d'Athènes

École française d'Athènes – francuska szkoła archeologiczna mieszcząca się w Atenach przy ulicy Didou 6. Powołana do życia dekretem króla Francuzów Ludwika Filipa I z 11 września 1846 roku.
Szkoła powstała jako efekt XIX-wiecznego filhellenizmu i zainteresowania Francji ekspansją na Wschód. Prowadzi badania obejmujące całość kultury materialnej w Grecji od III tysiąclecia p.n.e. (Malia) do XV wieku (Mistra). Prace wykopaliskowe prowadzi na terenie Grecji kontynentalnej i wysp oraz Azji Mniejszej. Dekretem z dnia 26 września otrzymała status "établissement public à caractère scientifique, culturel et professionnel". Od roku 2011 dyrektorem szkoły jest Alexandre Farnoux. 
Badania.
Delfy.
Wykopaliska prowadzone w Delfach w latach 1800–1903 stały się fundamentem wiedzy o delfickiej świątyni Apollina i jej okręgu kultowym. Do bezcennych zabytków kultury odkrytych w Delfach przez archeologów francuskich należą Skarbiec Syfnijczyków, Skarbiec Ateńczyków, teatr, stadion, buleuterion, palestra i świątynia Apollina. Odkryto także ok. 700 inskrypcji o znacznej wartości dla historii starożytnej na murze poligonalnym świątyni. Szczupłą wiedzę o muzyce greckiej znacznie wzbogaciło odkrycie pochodzących ze 138 i 128 r. p.n.e. hymnów na cześć Apollina.
Ptoion.
Prace wykopaliskowe w beockim Ptoionie były prowadzone w latach 1884–1907. W tamtejszym sanktuarium Apollina odkryto 34 marmurowe posągi kurosów (Apollinów archaicznych).
Gla.
Prowadzone w 1893 roku badania na dawnej wyspie Gla wyschniętego beockiego jeziora Kopais są ważnym źródłem wiedzy o architekturze militarnej kultur przedgreckich. Odkryte tam pochodzące z XIII w. p.n.e. fortyfikacje przypisywane są kulturze Miniów.
Delos.
Podobnie jak wykopaliska w Delfach, wykopaliska na Delos należą do najważniejszych badań archeologicznych w historii. Prace prowadzono w latach 1903–1914. Do najistotniejszych znalezisk należą dzieła sztuki, z których najcenniejsze to posąg wotywny Nikandry, Nike Achermosa i wczesnorzymska kopia Diadumenosa Polikleta o dużej wartości artystycznej. Datowane zabytki sztuki, np. reliefy Emiliusa Paulusa, stanowią ważne narzędzie badawcze służące klasyfikacji i poznaniu dzieł niedatowanych.
Wielkie znaczenie wykopalisk na Delos polega na tym, że dały one obraz hellenistycznego miasta Delos i drugiej po Delfach świątyni Apollina. Stan zachowania Delos jest dobry – odkryto ulice, domy, sklepy, freski, mozaiki, budynki publiczne, sprzęt domowy oraz setki inskrypcji.
Malia.
Wykopaliska w Malii prowadzone przez Francuzów od 1922 roku doprowadziły do odkrycia ważnych zabytków cywilizacji minojskiej. Do najważniejszych należy odkrycie mniejszego niż w Knossos "pałacu". W Malii odkryto także oryginalny zespół urbanistyczny koncentrujący się wokół pałacu, z ciekawym rozplanowaniem i systemem kanalizacyjnym.
Inne wykopaliska.
Badania w Tegei przyniosły odkrycie oryginalnych dzieł Skopasa. Duże znaczenie miały także badania na wyspie Thasos, w Mantinei i w Gortynie, gdzie w 1941 odkryto podobny do zespołu w Epidauros zespół kultowy Asklepiosa. W Mirynie odkryto wiele figurek terakotowych o wartości artystycznej zbliżonej do figurek z Tangary. 
W macedońskim Filippi francuscy archeolodzy odnaleźli bizantyjskie bazyliki z V i VI w. – odkrycie to znacznie poszerzyło wiedzę o architekturze wczesnobizantyjskiej. Archeolodzy z "École française" odkopali, częściowo zakonserwowali i opracowali naukowo tzw. „średniowieczne Pompeje”, jak określa się ruiny zamku i miasta Mistra w górach Tajget.

</doc>
<doc id="1236865" url="https://pl.wikipedia.org/wiki?curid=1236865" title="Pezoporikos Larnaka">
Pezoporikos Larnaka

Pezoporikos Omilos Larnacas (gr. "Πεζοπορικός Όμιλος Λάρνακας") - cypryjski klub piłkarski z siedzibą w mieście Larnaka.
Czasami można spotkać się ze skróconą nazwą: POL ("ΠΟΛ").
Historia.
"Pezoporikos" założony został w 1927 roku. W 1938 roku przystąpił do rozgrywek o mistrzostwo Cypru, będąc przez lata czołowym klubem na wyspie. Klub dwa razy zdobył mistrzostwo Cypru i raz Puchar Cypru. W 1994 roku "Pezoporikos" połączył się z EPA Larnaka tworząc nowy klub AEK Larnaka (Αθλητική Ένωση Κιτίου).

</doc>
<doc id="1236866" url="https://pl.wikipedia.org/wiki?curid=1236866" title="École Française d'Athènes">
École Française d'Athènes



</doc>
<doc id="1236869" url="https://pl.wikipedia.org/wiki?curid=1236869" title="Wojciech Tomasiewicz">
Wojciech Tomasiewicz

Wojciech Tomasiewicz (ur. 18 czerwca 1969 w Ostródzie) – polski piłkarz występujący na pozycji bramkarza.
Jest wychowankiem klubu Sokół Ostróda, skąd w 1986 r. przeniósł się do Stomilu Olsztyn.
W 1988 r. przeszedł do Pogoni Szczecin, w której występował prawie 14 lat (z krótkimi przerwami na grę w amerykańskim Bostonie Faialance i Energetyku Gryfino). Następnie reprezentował barwy niemieckiego FSV Wacker 90 Nordhausen, Arkonii Szczecin (jako grający trener), KKS Koluszki oraz klubu Orzeł Parzęczew, w którym wiosną 2006 zakończył karierę.
Tomasiewicz przez prawie 14 lat pobytu w Pogoni był numerem 3 wśród bramkarzy, na boisku pojawiając się jedynie w przypadku kontuzji innych golkiperów. Świadczy o tym fakt, iż przez całą karierę rozegrał jedynie 30 spotkań w ekstraklasie (wszystkie w barwach Pogoni). Debiut zaliczył 8 maja 1993.
Wobec kontuzji Radosława Majdana i Siergieja Szypowskiego wystąpił w rewanżowym meczu I rundy eliminacyjnej Pucharu UEFA z Fylkir, 23 sierpnia 2001 (1-1). Wielu obserwatorów tego meczu obwinia go o sprokurowanie bramki w 90 min. meczu (przy stanie 1-0 dla Pogoni), która pozbawiła zespół awansu do dalszej fazy rozgrywek (2-1 dla Fylkiru w pierwszym spotkaniu). 

</doc>
<doc id="1236871" url="https://pl.wikipedia.org/wiki?curid=1236871" title="Józef Wagner">
Józef Wagner

Józef Bogdan Wagner ps. "Małpa" (ur. 22 kwietnia 1815 w Warszawie, zm. 1882 w Szwajcarii) – dziennikarz i drukarz, kierownik tajnych drukarni organizacji miejskiej w Warszawie, wyemigrował w końcu 1863.

</doc>
<doc id="1236872" url="https://pl.wikipedia.org/wiki?curid=1236872" title="Kutry rakietowe typu 143">
Kutry rakietowe typu 143

Kutry rakietowe typu 143 - niemieckie kutry rakietowe, wprowadzone do służby w 1976. Zbudowano 10 okrętów typu 143, które znane były także jako typ Albatros. W 1982 do służby weszła pierwsza jednostka ulepszonego typu 143A, znanego od pierwszej jednostki serii jako typ Gepard, których zbudowano również 10 sztuk. Służyły w marynarce Niemiec do 2016 roku. Służyły następnie również w Tunezji i Ghanie. 
Historia.
Bazując na doświadczeniach zdobytych przez niemieckie stocznie przy budowie kutrów torpedowych w połowie lat 60. XX w. opracowano projekt szybkich kutrów rakietowych przystosowanych do działania na wodach Bałtyku i Morza Północnego. Finalny projekt zatwierdzono 18 czerwca 1969 roku. Stępkę pod budowę pierwszej jednostki położono 4 maja 1972 roku, jeszcze przed formalnym zamówieniem serii (13 lipca 1972 roku). Pierwszy okręt serii S61 („Albatros”) wszedł do służby 1 listopada 1976. Ostatnia 10 jednostka serii weszła do służby 23 grudnia 1977. Początkowo okręty nie nosiły nazw, a jedynie oznaczenia z literą S ("Schnelboot" – ścigacz) i dwucyfrowym numerem oraz numery burtowe według standardu NATO z literą P i czterocyfrowym numerem, lecz od 1982 roku, na prośbę załóg, nadano im także nazwy – w przypadku typu 143 ptaków, a w przypadku typu 143A drapieżników.
W wyniku doświadczeń z eksploatacji tych jednostek opracowano ulepszenia, które zastosowano przy budowie nowej serii okrętów oznaczonej jako typ 143A. Główną zmianą było zastąpienie rufowej armaty 76 mm przez wyrzutnię pocisków przeciwlotniczych obrony bezpośredniej RIM-116 RAM. Pierwszą jednostką typu był oddany do eksploatacji 7 grudnia 1982 „Gepard” (S-71). Zbudowano 10 okrętów tego typu.
Jednym z wymagań marynarki było ograniczenie pola magnetycznego jednostek, stąd kadłub ma budowę kompozytową – szkielet jest aluminiowy, a poszycie warstwowe drewniane, głównie z klepek mahoniowych. Aluminiowa jest też nadbudówka, a udział stali w konstrukcji kadłuba ograniczono do fundamentów silników i wzdłużników. Kadłub dzieli się aluminiowymi grodziami na 12 przedziałów wodoszczelnych (11 przedziałów w typie 143A).
Do grudnia 2005 ze służby w Bundesmarine wycofano wszystkie okręty typu "143". Sześć z nich sprzedano marynarce wojennej Tunezji.
Okręty typu "143A" od 2008 mają być uzupełnione przez korwety rakietowe "typu 130".
Wycofanie okrętów typu "143A" planowane było na rok 2015, kiedy to do służby ma wejść nowy typ korwet rakietowych.
W listopadzie 2016 roku w bazie morskiej w Warnemünde odbyła się uroczystość opuszczenia bandery na czterech ostatnich ścigaczach rakietowych typu 143A.

</doc>
<doc id="1236876" url="https://pl.wikipedia.org/wiki?curid=1236876" title="Man in the Mirror">
Man in the Mirror

Man in the Mirror – wydany w 1988 singel z albumu Michaela Jacksona zatytułowanego "Bad" z 1987 roku.
Był to kolejny singel, który dotarł do miejsca pierwszego. Znajdował się przez dwa tygodnie na liście Billboard Hot 100 i został nominowany do statuetki Grammy w kategorii Record of the Year (Nagranie Roku). Na gali wręczenia nagród Jackson wykonał ten utwór oraz „The Way You Make Me Feel”.
Informacje o utworze.
Utwór został napisany przez duet Glena Ballarda i Siedah Garrett (Garret śpiewa wokale w tle, śpiewa także główny wokal żeński w utworze „I Just Can't Stop Loving You”). Udział w nagraniu wziął też chór Andrae Crouch Choir, który nadarł utworowi patetyczny wydźwięk.
Oprócz wykonania podczas ceremonii wręczenia nagród Grammy w 1988 roku, „Man in the Mirror” było wykonywane przez drugi etap Bad World Tour, a także regularnie przez całą trasę Dangerous World Tour. 16 lipca 1996 Jackson wykonał utwór na koncercie w Brunei.
"Man in the Mirror” jest stałym gościem wszelkich składanek z największymi przebojami artysty, jednak nie znalazło się w boksie „”.
Teledysk do piosenki nie zawiera żadnych nowych ujęć Michaela Jacksona tańczącego na scenie. Ukazane są w nim obrazy przemocy, zwieńczone eksplozją bomby atomowej, natomiast druga część wyraża więcej nadziei na pokój na świecie. Oto lista niektórych ujęć użytych w teledysku:
Pozycje na listach.
"Man In The Mirror” to czwarty singel z albumu, który dotarł do miejsca pierwszego w Stanach Zjednoczonych. Zadebiutował 6 lutego 1988 roku na miejscu 48, docierając po ośmiu tygodniach na miejsce pierwsze 26 marca 1988 roku, gdzie znajdował się przez dwa tygodnie.

</doc>
<doc id="1236878" url="https://pl.wikipedia.org/wiki?curid=1236878" title="Krasnokwiat białokwiatowy">
Krasnokwiat białokwiatowy

Krasnokwiat białokwiatowy (łac. "Haemanthus albiflos") – zimozielony gatunek roślin z rodziny amarylkowatych. W naturalnym środowisku występuje nad Oceanem Indyjskim w Afryce Południowej. Jest uprawiany jako doniczkowa roślina ozdobna.
Biologia i ekologia.
Bylina. Siedlisko: wschodnie wybrzeża południowej Afryki, gleba przepuszczalna, stanowisko mocno zacienione (pod drzewami lub krzewami). Rozmnażanie: z nasion lub wegetatywnie z cebul. Roślina jest bardzo żywotna i długowieczna. W środowisku naturalnym kwitnie od kwietnia do lipca, uprawiana w mieszkaniach zwykle wiosna lub latem.
Uprawa.
Wymaga silnego, ale rozproszonego światła, bezpośrednie oświetlenie powoduje żółknięcie liści. Podłoże powinno być żyzne, próchniczne. Na dnie doniczki konieczny jest drenaż. Roślina lubi wilgoć, korzystne jest dla niej spryskiwanie liści wodą. Od wiosny do jesieni podlewa się intensywnie, tak, by ziemia była stale wilgotna. Zimą roślina przechodzi w okres spoczynku i wówczas podlewanie należy ograniczyć. Przez lato nawozi się rozcieńczonym nawozem wieloskładnikowym. W czasie kwitnienia roślinę zacienia się, co przedłuża jej okres kwitnienia. Po przekwitnieniu kwiatostany usuwa się (jeżeli nie zależy nam na nasionach). Rozmnaża się roślinę z nasion, które wysiewa się zaraz po zbiorze, gdyż szybko tracą zdolność kiełkowania. Zakwita po 3 -4 latach od wysiewu nasion. Najłatwiej jednak rozmnażać przez cebule przybyszowe. Roślina źle toleruje przesadzanie, najlepiej jest co roku zebrać tylko górną warstwę ziemi i roślinę wraz z całą bryłą korzeniową przenieść do większej doniczki i uzupełnić nową ziemią.

</doc>
<doc id="1236879" url="https://pl.wikipedia.org/wiki?curid=1236879" title="Haemanthus albiflos">
Haemanthus albiflos



</doc>
<doc id="1236881" url="https://pl.wikipedia.org/wiki?curid=1236881" title="Andrej Toszew">
Andrej Toszew

Andrej Sławow Toszew (bułg. "Андрей Славов Тошев"; ur. 16 kwietnia 1867 w Starej Zagorze, zm. 10 stycznia 1944 w Sofii) – bułgarski dyplomata, polityk i publicysta. Członek rzeczywisty Bułgarskiej Akademii Nauk. Premier Bułgarii od kwietnia do listopada 1935.
Życiorys.
Podstawowe wykształcenie zdobył w Edirne, następnie studiował nauki przyrodnicze w Genewie i w Brukseli. W 1891 ukończył edukację, po czym pracował jako nauczyciel w gimnazjum męskim w Salonikach, w Starej Zagorze, w Warnie i jako wykładowca w Uczelni Wojskowej w Sofii. W 1903 objął posadę przedstawiciela handlowego w Bitoli, tę samą funkcję przez krótki czas pełnił również w Stambule. Następnie był ambasadorem w Czarnogórze (1905–1906), Grecji (1906–1908), Serbii (1908–1913), Imperium Osmańskim (1913–1914), Szwajcarii (1915–1916), Austro-Węgrzech (1917–1919) i Austrii (1919–1920). Po objęciu władzy w kraju przez Bułgarski Ludowy Związek Chłopski zrezygnował z działalności dyplomatycznej i poświęcił się publicystyce.
W 1935, po odsunięciu od władzy działaczy Związku Wojskowego, którzy rok wcześniej dokonali zamachu stanu i sprawowali rządy autorytarne, car Borys III zaproponował Toszewowi objęcie funkcji premiera kraju. Mimo podeszłego wieku (68 lat) Toszew zgodził się i 21 kwietnia 1935 stanął na czele bezpartyjnego gabinetu. Tego samego dnia car wydał manifest, w którym zobowiązał nowy rząd do kontynuowania polityki zapoczątkowanej przez dwóch poprzednich premierów oraz do rozpoczęcia pracy nad nową konstytucją.
Brak zgody Borysa III na wybory do Zgromadzenia Narodowego (rozwiązanego w 1934 przez rząd Georgijewa) i próba utrwalenia przez niego porządku zaistniałego po odsunięciu od władzy gen. Złatewa doprowadziły do wzrostu niezadowolenia opozycji. W celu złagodzenia napięcia jeszcze przed końcem 1935 car zdymisjonował premiera i powołał na jego miejsce Kjoseiwanowa, który w rządzie Toszewa był ministrem spraw zagranicznych.
Przez ostatnie lata życia Toszew ponownie pracował jako publicysta. Napisał m.in. "Поглед върху икономическото положение на Сърбия" (w tłum. "Spojrzenie na sytuację gospodarczą Serbii"; 1911), "Балканските войни" (w tłum. "Wojny bałkańskie"; 1929–1931, w dwóch tomach), "Сръбско-българската разпра" (w tłum. "Spór serbsko-bułgarski"; 1932).

</doc>
<doc id="1236885" url="https://pl.wikipedia.org/wiki?curid=1236885" title="Man In The Mirror">
Man In The Mirror



</doc>
<doc id="1236889" url="https://pl.wikipedia.org/wiki?curid=1236889" title="Leszczany-Kolonia">
Leszczany-Kolonia

Leszczany-Kolonia – część wsi Leszczany w Polsce położona w województwie lubelskim, w powiecie chełmskim, w gminie Żmudź. Do końca 2017 roku samodzielna kolonia.
W latach 1975–1998 miejscowość należała administracyjnie do województwa chełmskiego.

</doc>
<doc id="1236890" url="https://pl.wikipedia.org/wiki?curid=1236890" title="I Just Can’t Stop Loving You">
I Just Can’t Stop Loving You

I Just Can’t Stop Loving You – duet wokalny pomiędzy Michaelem Jacksonem a Siedah Garrett, singel z albumu "Bad" z 1987 roku, wydany w lipcu tego samego roku. Singel stał się pierwszym numerem jeden spośród następnych czterech singli, które dotarły do tego samego miejsca. Utwór nie doczekał się teledysku. W pierwszej wersji płyty zarówno winylowej, jak i CD utwór zawierał mówione intro z muzyką w tle. W późniejszych kompilacjach i remikasach zrezygnowano z tego.
Utwór wykonywany na żywo na trasach Bad World Tour, Dangerous World Tour, a także pojawił się w filmie This Is It.
Równocześnie nagrano hiszpańską wersję utworu zatytułowaną „Todo Mi Amor Eres Tu” oraz francuską „Je Ne Veux Pas La Fin De Nous”, ale zamieszczono je oficjalnie dopiero na edycji specjalnej albumu wydanej w 2012 roku.
W 2012 w ramach promocji 25 lecia płyty Bad, piosenka została ponownie wydana w postaci singla. CD zostało wydane 5 czerwca 2012, natomiast wersja analogowa ukazała się 26 czerwca 2012. Na krążku oprócz tytułowego utworu znalazło się także, wcześniej niewydane demo piosenki Don't Be Messin' 'Round.
Pozycje na listach.
I Just Can’t Stop Loving You” to pierwszy singel z albumu Jacksona "Bad". Zadebiutował na miejscu 37 na Billboard Hot 100 8 sierpnia 1987, docierając do miejsca pierwszego 19 września 1987 roku.

</doc>
<doc id="1236891" url="https://pl.wikipedia.org/wiki?curid=1236891" title="Summa cum laude">
Summa cum laude



</doc>
<doc id="1236892" url="https://pl.wikipedia.org/wiki?curid=1236892" title="Fornirowanie">
Fornirowanie

Fornirowanie – pokrywanie materiału, najczęściej drewnianego lub drewnopodobnego, warstwą drewna o wyższej jakości – forniru, dzięki czemu przy obniżonym koszcie można zbudować dany produkt (np. front mebli, drzwi), tak aby wyglądał jak zbudowany z litego i cenniejszego drewna.
Na okleinę stosowano odmiany drewna twardego o pięknej barwie lub rysunku słojów np. heban, mahoń, palisander. Wykorzystywano także drewno o nieprawidłowym przebiegu włókien jak: falistość (jesion, brzoza), czeczotowatość (brzoza, topola), pączki śpiące (brzoza, jawor), plamy barwne (orzech).
Metodę okleinowania znano już w starożytnej Grecji i Egipcie. 
W wiekach średnich potrafiono uzyskać tylko niewielkie kawałki okleiny, stąd można było stosować ją do intarsji, certosiny. W XVIII wieku potrafiono już wykonać większe arkusze i do meblarstwa wprowadzono fornirowanie dużych powierzchni. Technika ta rozpowszechniła się w Niderlandach, Niemczech, Francji, a w XIX wieku taki sposób zdobienia wprowadzono na skalę przemysłową w wielu krajach Europy. 
W związku z mechanizacją produkcji drewno zaczęto okleinować z obu stron. Zewnętrzną stronę deski cenniejszym gatunkiem, wewnętrzną, spodnią (zwaną blintem lub kontrą) oklejano pospolitym gatunkiem, jednak o zbliżonej wytrzymałości na rozciąganie.

</doc>
<doc id="1236900" url="https://pl.wikipedia.org/wiki?curid=1236900" title="Majdan (gmina Żmudź)">
Majdan (gmina Żmudź)

Majdan – osada leśna w Polsce położona w województwie lubelskim, w powiecie chełmskim, w gminie Żmudź.
W latach 1975–1998 miejscowość należała administracyjnie do województwa chełmskiego.
Etymologia nazwy.
Majdan, wyraz turecki, oznaczający zamknięty, czworoboczny obszar, służący za rynek targowy, plac ćwiczeń wojennych, miejsce zgromadzeń. W obozach polskich nazywano majdanem wolny obszar środkowy, na którym gromadziło się rycerstwo dla równego podziału łupów. Stąd przeszła ta nazwa na obozowiska robotników leśnych, którzy ustawiali swe budy w czworobok zamknięty. Obozowiska te stawały się często zawiązkami wsi, zakładanych na wyciętych obszarach leśnych. Nazwa pierwotna majdan przechodziła i na wieś. Majdany tym się różnią od Bud, że stanowiły zbiorowisko znacznej liczby robotników, co pociągało konieczność urządzenia w nich władzy administracyjnej i sądowej, podczas gdy budy były to pojedyncze przeważnie osady leśne. Majdany zakładano w celu wyzyskiwania zawartych w lesie bogactw przez wytapianie smoły, wypalanie węgla itp. Zwykle przybierały one nazwę od dóbr, do których należały lasy. Majdan odgrywa też samą rolę w obszarach leśnych na prawym brzegu Wisły aż do Bugu i Karwi, co Huta na obszarach leśnych lewego brzegu.

</doc>
<doc id="1236901" url="https://pl.wikipedia.org/wiki?curid=1236901" title="Gabriel Woyna">
Gabriel Woyna

Gabriel Woyna lub Wojna herbu Trąby (zm. 1 stycznia 1615 roku) – sekretarz króla Stefana Batorego, od 1585 roku pisarz wielki litewski, od 1589 roku podkanclerzy litewski, starosta merecki, pieniański i opeski.
Był synem kasztelana mścisławskiego Macieja.

</doc>
<doc id="1236902" url="https://pl.wikipedia.org/wiki?curid=1236902" title="Durban (RPA)">
Durban (RPA)



</doc>
<doc id="1236904" url="https://pl.wikipedia.org/wiki?curid=1236904" title="Podlaski (województwo lubelskie)">
Podlaski (województwo lubelskie)

Podlaski – osada leśna w Polsce położona w województwie lubelskim, w powiecie chełmskim, w gminie Żmudź.
W latach 1975–1998 miejscowość należała administracyjnie do województwa chełmskiego.

</doc>
<doc id="1236905" url="https://pl.wikipedia.org/wiki?curid=1236905" title="Mitoksantron">
Mitoksantron

Mitoksantron – organiczny związek chemiczny, syntetyczny antybiotyk antracyklinowy, pochodna antrachinonu, wykazująca silne działanie przeciwnowotworowe.
Mechanizm działania.
Mitoksantron wiążąc się z DNA, zaburza transkrypcję i translację. Hamuje aktywność topoizomerazy II. "In vitro" hamuje proliferację limfocytów T, limfocytów B, makrofagów, prezentację antygenów, wydzielanie interferonu γ, TNFα i IL-2.
Wskazania.
W chorobach nowotworowych:
Stosowany w leczeniu wtórnie postępującej (przewlekłej), postępująco-nawracającej lub pogarszającej się nawracająco-zwalniającej postaci stwardnienia rozsianego.
Interakcje.
Działa synergistycznie z cytarabiną, cisplatyną, cyklofosfamidem, 5-fluorouracylem, metotreksatem, winkrystyną, dakarbazyną.
Działania niepożądane.
Mitoksantron charakteryzuje się słabszym działaniem kardiotoksycznym niż doksorubicyna, ma jednak dużo innych działań niepożądanych.
Przedawkowanie.
Przedawkowanie przyspiesza i nasila działania niepożądane. Chorzy, którzy otrzymali pojedynczą dawkę 140–180 mg/m² powierzchni ciała "i.v." zmarli w ciężkiej leukopenii i sepsie. Nie ma swoistego antidotum, w przypadku przedawkowania zaleca się leczenie objawowe i podtrzymujące. Hemodializa i dializa otrzewnowa są nieskuteczne w usuwaniu mitoksantronu z organizmu.
Ciąża i laktacja.
Kategoria X. Nie wolno stosować mitoksantronu w ciąży. W trakcie leczenia i co najmniej pół roku po zakończeniu terapii zaleca się stosowanie skutecznych metod antykoncepcji. Ponieważ mitoksantron przenika do pokarmu kobiecego, podczas leczenia należy przerwać karmienie piersią.

</doc>
<doc id="1236906" url="https://pl.wikipedia.org/wiki?curid=1236906" title="Mitoxantrone">
Mitoxantrone



</doc>
<doc id="1236908" url="https://pl.wikipedia.org/wiki?curid=1236908" title="Roztoka-Kolonia">
Roztoka-Kolonia

Roztoka-Kolonia – kolonia wsi Roztoka w Polsce położona w województwie lubelskim, w powiecie chełmskim, w gminie Żmudź.
W latach 1975–1998 kolonia należała administracyjnie do województwa chełmskiego.

</doc>
<doc id="1236910" url="https://pl.wikipedia.org/wiki?curid=1236910" title="Żmudź-Kolonia">
Żmudź-Kolonia

Żmudź-Kolonia – kolonia wsi Żmudź w Polsce położona w województwie lubelskim, w powiecie chełmskim, w gminie Żmudź.
W latach 1975–1998 kolonia należała administracyjnie do województwa chełmskiego.

</doc>
<doc id="1236912" url="https://pl.wikipedia.org/wiki?curid=1236912" title="Aletes (syn Ajgistosa)">
Aletes (syn Ajgistosa)

Aletes – w mitologii greckiej król Myken. 
Był synem Ajgistosa i Klitajmnestry, żony Agamemnona. Był bratem Erigone i przyrodnim bratem Elektry i Orestesa. Jego rodzice zostali zabici przez Orestesa i Elektrę w zemście za zabicie ich ojca Agamemnona. Królem Myken został Orestes, ale według niektórych wersji mitu, kiedy przebywał w Taurydzie, Aletes przejął tron Myken. Kiedy Orestes powrócił, zabił Aletesa i odzyskał tron.

</doc>
<doc id="1236913" url="https://pl.wikipedia.org/wiki?curid=1236913" title="Teresin (Stanisławów)">
Teresin (Stanisławów)

Teresin – kolonia wsi Stanisławów w Polsce położona w województwie lubelskim, w powiecie chełmskim, w gminie Żmudź.
W latach 1975–1998 kolonia należała administracyjnie do województwa chełmskiego.

</doc>
<doc id="1236916" url="https://pl.wikipedia.org/wiki?curid=1236916" title="Zygmunt Czarnecki (ornitolog)">
Zygmunt Czarnecki (ornitolog)

Zygmunt Michał Marian Czarnecki (ur. 30 lipca 1930, zm. 26 października 1982 w Poznaniu) – polski ornitolog, jeden z założycieli Sekcji Ornitologicznej Polskiego Towarzystwa Zoologicznego i jej przewodniczący w latach 1972–1975.
Zygmunt Czarnecki uzyskał stopień doktora na Uniwersytecie im. Adama Mickiewicza w Poznaniu. Był redaktorem przewodnika "Ptaki Europy", wydanego w 1982 przez Państwowe Wydawnictwo Naukowe.

</doc>
<doc id="1236920" url="https://pl.wikipedia.org/wiki?curid=1236920" title="Bizony">
Bizony

Bizony – polski zespół instrumentalny, powstały w styczniu 1968 roku w Warszawie.
Działalność zespołu.
Pierwszy skład formacji tworzyli byli muzycy zespołu Tajfuny oraz muzycy jazzowi, wywodzący się z Akwarel i Big Bandu „Stodoła”. Bizony rozpoczęły działalność jako grupa towarzysząca Stanowi Borysowi (ex- Blackout i epizod w Pesymistach). Wykonawcy ci oficjalnie zadebiutowali 12 marca 1968 roku w konkursie programu „Telewizyjna Giełda Piosenki”, gdzie otrzymali I nagrodę za wykonanie piosenki, pt. „Lepiej późno niż wcale”. Utwór ten stał się pierwszym przebojem grupy, a nazwa zespołu została zaczerpnięta od nazwiska współzałożyciela i kierownika muzycznego grupy, Zbigniewa Bizonia.
Następnie formacja wystąpiła w telewizyjnym programie „Tele Variete” (soliści: S. Borys, Alibabki, Andrzej Bychowski) i w „Telewizyjnym Ekranie Młodych” (soliści: S. Borys, Maciej Kossowski), zaś 24 maja 1968 wzięła udział w V Ogólnopolskim Festiwalu Zespołów Estradowych w Olsztynie, w efekcie zdobywając trzy nagrody. W lipcu zespół wystąpił w programie telewizyjnym poświęconym laureatom festiwalu olsztyńskiego, w sierpniu towarzyszył piosenkarce Marcie Martelińskiej podczas I Festiwalu Zespołów Młodzieżowych o „Złotą Kotwicę Sopockiego Lata 1968” oraz na Międzynarodowym Festiwalu Piosenki Sopot '68. We wrześniu nastąpiła zmiana w składzie na stanowisku puzonisty. W styczniu 1969 roku po występach w Warszawie i w Gdańsku, Bizony z solistą Stanem Borysem przystąpiły do nagrywania swojego jedynego longplaya "To ziemia". Na płycie znalazły się wszystkie przeboje grupy, włącznie z „Radiowymi Piosenkami Miesiąca”: czerwca („Spacer dziką plażą”) i września („Na wierchach wieje wiatr”), skomponowane kolejno przez: B. Kendelewicza i Z. Bizonia. Na krążku znalazło się także kilka premierowych utworów: „Nasze wędrowanie”, „Wiatr od Klimczoka”, „Kto odpowie mi”. W sesji wzięły udział Alibabki.
Bizony brały udział w imprezach estradowych w kraju i za granicą. Zespół wyjechał na ośmiotygodniową trasę po ZSRR. W jego historii trzeba odnotować także występy w Czechosłowacji, Austrii, NRD i RFN. Latem w jego składzie zaszły kolejne zmiany personalne. Po powrocie z ZSRR grupa wzięła udział w VII KFPP w Opolu (1969) i z powodzeniem wystąpiła na XII Festiwalu Jazz Jamboree (1969) z wokalistką jazzową Marianną Wróblewską, brawurowo wykonując, m.in. „Respect”, „Won’t Be Long”, czy „Save me”.
Brak powodzenia kolejnych lansowanych piosenek spowodował spadek popularności zespołu. Na II Festiwalu Zespołów Młodzieżowych o „Złotą Kotwicę Sopockiego lata 1969” formacja zajęła VII miejsce. Również w 1969 roku z zespołem występował odbywający wówczas tournée po Polsce (występował, m.in. obok Czesława Niemena) australijski muzyk folkowy Dempsey Knight – razem z Bizonami nagrał singla, pt. "Annabelle", który ukazał się we wrześniu tego samego roku. W sesji wziął udział także skrzypek Henryk Kowalski. W styczniu 1970 roku z grupą rozstaje się Stan Borys, który postanawia rozpocząć karierę solową. Do momentu rozpoczęcia współpracy ze Zdzisławą Sośnicką, funkcję wokalisty zespołu przejął Z. Bizoń. W marcu 1970 Bizony wzięły udział w „Poznańskich Muzykaliach”, występując obok Maryli Rodowicz, Marka Grechuty i zespołu Tropicale Thaiti Granda Banda. Następnie formacja po raz drugi wyjechała do ZSRR i akompaniowała Z. Sośnickiej podczas VIII KFPP w Opolu (1970), wówczas z formacją występuje gościnnie Janusz Stefański.
Latem 1970 roku zespół został rozwiązany.

</doc>
<doc id="1236921" url="https://pl.wikipedia.org/wiki?curid=1236921" title="Erigone (córka Ikariosa)">
Erigone (córka Ikariosa)

Erigone (także Erigona; gr. Ērigónē, łac. Erigone) – w mitologii greckiej ukochana Dionizosa.
Uchodziła za córkę Ikariosa. Z bogiem Dionizosem miała syna Stafylosa. Po śmierci została przemieniona w gwiazdozbiór Panny.
Mit.
Ateńczyk Ikarios, pierwszy hodowca winorośli winnej, poczęstował swoich sąsiadów winem, które otrzymał w darze od boga Dionizosa. Pijani pasterze, nie znając działania wina, uznali, że Ikarios podał im truciznę i zamordowali go. Gdy Erigone znalazła ciało ojca, powiesiła się. Dionizos za karę zesłał na Ateńczyków plagę: ich córki w szale wieszały się. Aby przebłagać boga, ustanowiono święto, znane później także w Rzymie, a zwane "oscilla".

</doc>
<doc id="1236922" url="https://pl.wikipedia.org/wiki?curid=1236922" title="Erigone (córka Ajgistosa)">
Erigone (córka Ajgistosa)

Erigone – postać w mitologii greckiej. Była córką Ajgistosa i Klitajmestry, żony Agamemnona. Była siostrą Aletesa oraz przyrodnią siostrą Elektry i Orestesa.
Według niektórych wersji mitu zażądała postawienia Orestesa przed Areopagiem za zabójstwo swoich rodziców, a po przegranym procesie powiesiła się. Inna wersja mitu podaje że, Orestes chciał zabić ją wraz z jej rodzicami, ale Artemida ją ocaliła. Według jeszcze innej wersji, Erigone została żoną albo kochanką Orestesa i urodziła mu syna Pentilosa.

</doc>
<doc id="1236926" url="https://pl.wikipedia.org/wiki?curid=1236926" title="Próba Queckenstedta">
Próba Queckenstedta

Próba Queckenstedta (ang. "Queckenstedt's phenomenon", "Queckenstedt's test") – test polegający na uciśnięciu żyły szyjnej zewnętrznej podczas wykonywania punkcji lędźwiowej. Jeśli wypływ płynu mózgowo-rdzeniowego zwiększa się po ucisku (wzrasta ciśnienie płynu mózgowo-rdzeniowego) i spada od razu po zaprzestaniu ucisku żył, oznacza to, że nie ma przeszkody w kanale kręgowym. Wprowadzenie tego testu do diagnostyki wiązane jest z nazwiskiem Hansa Heinricha Georga Queckenstedta, jednakże przed nim podstawy zjawiska opisał brytyjski anatom John Hilton w 1863.

</doc>
<doc id="1236927" url="https://pl.wikipedia.org/wiki?curid=1236927" title="General Dynamics Electric Boat Division">
General Dynamics Electric Boat Division

General Dynamics Electric Boat Division (GD/EB) – amerykańska stocznia Marynarki Wojennej w Groton w stanie Connecticut, stanowiąca samodzielną część koncernu General Dynamics. Główny amerykański konstruktor i producent okrętów podwodnych o napędzie jądrowym. Obok Northrop Grumman Shipbuilding (NGNN), jest jedną z dwóch amerykańskich stoczni dysponujących odpowiednim czynnym zapleczem, technologiami i certyfikatem na produkcję i wyposażanie okrętów o napędzie jądrowym.
Stocznia Electric Boat jest stocznią wyspecjalizowana w produkcji okrętów podwodnych. Powstało w niej większość wyprodukowanych w USA okrętów tego typu. Pierwsze okręty podwodne były budowane przez należącą do Johna Hollanda Holland Torpedo Boat Company. W roku 1899, John Holland został jednak zmuszony do poszukiwania środków finansowych na pokrycie kosztów testowania i ulepszania Holland VI, w związku z czym Holland Torpedo Boat Company stało się spółką zależną utworzonej w tym celu przez Isaaca Rice’a Electric Boat Company.
W 1952 roku, Electric Boat Company została przekształcona w spółkę zależną General Dynamics.

</doc>
<doc id="1236928" url="https://pl.wikipedia.org/wiki?curid=1236928" title="Chrysotemis">
Chrysotemis



</doc>
<doc id="1236930" url="https://pl.wikipedia.org/wiki?curid=1236930" title="Newport News Shipyard">
Newport News Shipyard



</doc>
<doc id="1236932" url="https://pl.wikipedia.org/wiki?curid=1236932" title="Tippi Hedren">
Tippi Hedren

Tippi Hedren (właśc. Nathalie Kay Hedren; ur. 19 stycznia 1930 w New Ulm) – amerykańska aktorka filmowa i telewizyjna, najbardziej znana z roli Melanie Daniels w filmie Alfreda Hitchcocka "Ptaki" (1963). Matka aktorki Melanie Griffith.
Życiorys.
Przyszła na świat jako młodsza córka imigrantów ze Szwecji – Bernarda Carla Hedrena (1893-1979) oraz Dorothei Henrietty Eckhardt (1899-1994), ma starszą siostrę Patricię (ur. 1926). W dzieciństwie chciała zostać łyżwiarką. Mając 18 lat, rozpoczęła karierę modelki w miejscowym domu towarowym w Nowym Jorku. Potem występowała na kolejnych wybiegach, podróżowała po świecie. Zadebiutowała na kinowym ekranie epizodem w biograficznej komedii muzycznej "The Petty Girl" (1951).
W 1961 w telewizji NBC została dostrzeżona przez Alfreda Hitchcocka w reklamie napoju Sego. Hitchcock zaoferował jej kontrakt na 7 lat. W jednym z najbardziej przerażających hollywoodzkich dreszczowców ukazującym oblicze natury wpadającej w szał Hitchcocka "Ptaki" (1963) zagrała postać atrakcyjnej blondynki Melanie Daniels. A za tę kreację została uhonorowana Złotym Globem. W 1964 została laureatką nagrody Złotego Lauru jako Nowa Twarz. W thrillerze psychologicznym Hitchcocka "Marnie" (1964) wystąpiła jako tytułowa Marnie Edgar, kleptomanka i nałogowa oszustka, która próbuje okraść swojego pracodawcę (Sean Connery).
Następnie pojawiła się w komedii romantycznej Charlesa Chaplina "Hrabina z Hongkongu" (1967) u boku Marlona Brando i Sophii Loren. Gościła potem na szklanym ekranie w serialach: ABC "Hart dla Hart" ("Hart to Hart", 1983) z Robertem Wagnerem i Stefanie Powers, operze mydlanej ABC "Hotel" (1988) z Jamesem Brolinem i Connie Selleccą, sitcomie NBC "Baby Boom" (1988) z Kate Jackson, operze mydlanej CBS "Moda na sukces" ("The Bold and the Beautiful", 1990–1993) jako projektantka mody Helen MacClaine, NBC "Powrót do Providence" ("Providence", 2000), "4400" (2006) z Joelem Gretschem i Fox "Dom mody" ("Fashion House", 2006) z Bo Derek i Morgan Fairchild.
Zagrała także u boku córki Melanie Griffith w thrillerze "Wzgórza Pacyfiku" (1990), komedio-dramacie "Złe i gorsze" (1996) z Laurą Dern, Swoosie Kurtz, Kelly Preston i Burtem Reynoldsem oraz komedii "Jak być sobą" (2004) u boku Dustina Hoffmana, Jasona Schwartzmana, Isabelle Huppert, Jude’a Law, Lily Tomlin, Naomi Watts i Marka Wahlberga.
Życie prywatne.
Była 3-krotnie mężatką; z aktorem i producentem filmowym Peterem Griffithem (1952–1961), z którym ma córkę Melanie Griffith (ur. 9 sierpnia 1957), agentem Noelem Marshallem (1964–1982), biznesemenem Luisem Barrenechą (1985–1995). Jest wyznawczynią kabały. Założyła w Acton w stanie Kalifornia rezerwat Shambala, w którym grupa fachowców opiekuje się półdzikimi zwierzętami. W 2003 z jej inicjatywy uchwalono ustawę zabraniającą w USA handlu egzotycznymi kotami przez osoby prywatne.
Wybrana filmografia.
Filmy:
Seriale TV:

</doc>
<doc id="1236933" url="https://pl.wikipedia.org/wiki?curid=1236933" title="Chrysotemis (córka Agamemnona)">
Chrysotemis (córka Agamemnona)

Chrysotemis – w mitologii greckiej królewna mykeńska.
Uchodziła za córkę króla Agamemnona i Klitajmestry oraz siostrę Ifigenii, Elektry i Orestesa.
W odróżnieniu od Elektry, nie protestowała przeciw małżeństwu matki z Ajgistosem, który brał udział w zabójstwie jej ojca. Starała się o dobre stosunki zarówno z matką i ojczymem, jak i z siostrą.
Postać Chrysotemis znana jest przede wszystkim z tragedii Sofoklesa "Elektra", gdzie odgrywa rolę podobną do roli Ismeny w dramacie "Antygona" tegoż autora.

</doc>
<doc id="1236934" url="https://pl.wikipedia.org/wiki?curid=1236934" title="Hida">
Hida

 – miasto w prefekturze Gifu, na wyspie Honsiu ("Honshū"), w Japonii.
Położenie.
Miasto leży w północnej części prefektury Gifu. Graniczy od południa z Takayamą w prefekturze Gifu, a od północy z Nanto i Toyamą w prefekturze Toyama. Otaczają je wysokie na 3000 metrów góry pasma Hida (inaczej: Północne Alpy Japońskie).
Opis.
Mieszkańcy miasta pielęgnują odrębną kulturę, różniącą się od wielu części Japonii. Przez setki lat obszar ten był odizolowany, a dostęp do niego był możliwy jedynie przez przełęcze wysokogórskie.
Obszar Hida, znany z zimnego klimatu w miesiącach zimowych, stworzył dogodne środowisko do produkcji smacznych warzyw, owoców i ryżu. Sake z miejscowej wody źródlanej jest również uważane za przysmak.
Ze względu na obfite zasoby leśne miasto i jego otoczenie były znane ze swoich cieśli i stolarzy. Poczynając już od okresu Nara (710–784) udawali się oni do dużych miast, aby budować pałace, świątynie i chramy. Powracając do siebie przywozili nowe zwyczaje, kulturę i wiedzę wykorzystywane z pożytkiem dla tworzenia własnej kultury w Hida. 

</doc>
<doc id="1236935" url="https://pl.wikipedia.org/wiki?curid=1236935" title="Huntington Ingalls Industries">
Huntington Ingalls Industries

Huntington Ingalls Industries – amerykańska korporacja stoczniowa należąca do koncernu Northrop Grumman powstała z połączenia Northrop Grumman Ship Systems z Newport News Shipbuilding. Największa stocznia koncernu mieści się w Newport News w stanie Wirginia, przy ujściu rzeki James do zatoki Chesapeake i buduje jednostki pływające na potrzeby cywilne oraz marynarki wojennej Stanów Zjednoczonych.

</doc>
<doc id="1236936" url="https://pl.wikipedia.org/wiki?curid=1236936" title="Dainius Adomaitis">
Dainius Adomaitis

Dainius Adomaitis (ur. 19 stycznia 1974 w Szakach) – litewski koszykarz grający na pozycji rzucającego obrońcy lub niskiego skrzydłowego, olimpijczyk, od zakończenia kariery zawodniczej trener koszykarski.
W latach 2007-2009 był zawodnikiem łotewskiego Barons Ryga. 
W 2009 Adomaitis rozpoczął karierę trenerską. Pierwsze stanowisko szkoleniowe objął w Enerdze Czarnych Słupsk, gdzie został asystentem pierwszego trenera Igorsa Miglinieksa. 22 marca 2010 po zdymisjonowaniu Łotysza, Adomaitis został pierwszym szkoleniowcem drużyny Czarnych. Po zakończeniu sezonu, kontrakt przedłużono na następne 2 lata. W sezonie 2010/11 zdobył z drużyną Energi Czarnych Słupsk brązowy medal mistrzostw Polski. 19 czerwca 2012 podpisał kontrakt z Anwilem Włocławek na sezon 2012/2013 z opcją przedłużenia go na kolejny. Zwolniony kilka miesięcy później, 30 października tego samego roku
Po zakończeniu współpracy z Anwilem został asystentem trenera Dariusa Maskoliunasa w klubie Lietuvos Rytas Wilno.
Po sezonie 2008/2009 zakończył karierę zawodnika.

</doc>
<doc id="1236937" url="https://pl.wikipedia.org/wiki?curid=1236937" title="Chrysotemis (córka Karmanora)">
Chrysotemis (córka Karmanora)

Chrysotemis – postać z mitologii greckiej. Była córką kapłana Karmanora oraz matką muzyka Filammona. Pochodziła z Krety. Utalentowana muzycznie, miała jako pierwsza wprowadzić do Grecji konkursy muzyczne i jako pierwsza też w nich zwyciężać.

</doc>
<doc id="1236938" url="https://pl.wikipedia.org/wiki?curid=1236938" title="Komaje (Białoruś)">
Komaje (Białoruś)

Komaje (biał. "Камаі") – wieś na Białorusi w rejonie postawskim obwodu witebskiego. Położona 16 km na południowy zachód od Postaw i 10 km na południe od Hoduciszek. Siedziba sielsowietu Komaje.
Historia.
Prywatne miasto szlacheckie położone było w końcu XVIII wieku w powiecie oszmiańskim województwa wileńskiego.
Przed II wojną światową miejscowość należała do powiatu święciańskiego województwa wileńskiego. Od początku lat 20. do września 1939 siedziba wiejskiej gminy Komaje w województwie wileńskim II Rzeczypospolitej.
W Komajach urodził się polski muzyk Bronisław Rutkowski oraz Salomea Prauzińska.
Parafia rzymskokatolicka.
Kościół św. Jana Chrzciciela.
We wsi znajduje się cenny zabytek sakralny - kościół obronny pod wezwaniem Jana Chrzciciela z 1603-1607 roku, ufundowany przez Jana Rudominę-Dusiackiego. Jest to jeden z przykładów najdalszego na wschodzie Europy zastosowania stylu gotyckiego w architekturze. W ołtarzu głównym znajduje się XVII-wieczny obraz Matki Bożej z Dzieciątkiem. 
Koło kościoła stoi kamienny krzyż z XV-XVI w., wysokości 2,5 m, z krótkimi ramionami poprzecznymi.

</doc>
<doc id="1236940" url="https://pl.wikipedia.org/wiki?curid=1236940" title="Newport News">
Newport News

Newport News – miasto w Stanach Zjednoczonych, w stanie Wirginia, przy ujściu rzeki James do zatoki Chesapeake. Należy do obszaru metropolitalnego Virginia Beach i liczy 180 tys. mieszkańców. 
Ośrodek przemysłu stoczniowego, w tym siedziba Newport News Shipbuilding – największej stoczni należącej do koncernu Northropa Grummana korporacji Huntington Ingalls Industries – jedynego na świecie producenta lotniskowców z napędem jądrowym, a także jednego z dwóch współczesnych amerykańskich producentów okrętów podwodnych. Ponadto w mieście rozwinął się przemysł włókienniczy, papierniczy, elektroniczny, petrochemiczny oraz lotniczy.
Demografia.
Ponad 40% mieszkańców stanowią osoby czarnoskóre.

</doc>
<doc id="1236942" url="https://pl.wikipedia.org/wiki?curid=1236942" title="Brodawnica brodawkowana">
Brodawnica brodawkowana

Brodawnica brodawkowana, brodawnica ("Bryodemella tuberculatum") – owad z rodziny szarańczowatych (Acrididae), występujący w północnej Eurazji.
Duży owad, gatunek reliktowy, w czasie lotu wydaje głośne dźwięki.
Żyje na terenach otwartych, na północy preferuje miejsca piaszczyste, na południu zasiedla doliny rzek w górach.
Jaja brodawnicy przetrzymują zimę w ootekach, larwy wylęgają się na wiosnę. W lipcu przekształcają się w dorosłe osobniki.
Gatunek ginący, w Polsce wymarły. Ostatnie osobniki zauważono w latach 50. XX wieku. Przyczyny wymierania nie są znane, choć za główne powody uważa się turystykę i regulację rzek. Gatunek występuje w Polskiej Czerwonej Księdze Zwierząt w kategorii EX (gatunki wymarłe), ale nie jest prawnie chroniony.

</doc>
<doc id="1236950" url="https://pl.wikipedia.org/wiki?curid=1236950" title="Bolszoje Gołoustnoje">
Bolszoje Gołoustnoje

Bolszoje Gołoustnoje (ros. Большое Голоустное) – wieś położona w obwodzie irkuckim w Rosji, na zachodnim brzegu jeziora Bajkał, w delcie rzeki Gołoustnaja. Oddalona jest ona od Irkucka o ok. 120 km.
W 1701 r. powstała w miejscowości pierwsza kaplica. W XIX wieku wybudowano cerkiew św. Mikołaja. W 1937 r. cerkiew zlikwidowano, a w budynku zorganizowano klub.
W 1988 r. dawną cerkwią zainteresowali się Amerykanie i w ramach programu „Rozwój Międzynarodowy” rozpoczęli jej restaurację. W 1998 r. w wyniku pożaru odnowiona cerkiew uległa zniszczeniu. W 2004 r. świątynia została ponownie odbudowana z funduszy amerykańskich organizacji pozarządowych.
Oprócz sfinansowania budowy cerkwi Amerykanie częściowo dołożyli się do rekultywacji wybrzeża, które zostało zniszczone przez przedsiębiorstwo leśne mające na tym terenie składnicę drewna. Przedsiębiorstwo obecnie już nie funkcjonuje.
We wsi mieści się bar, kilka sklepów, szkoła, poczta, biblioteka, dom kultury i cmentarz. Występuje tam zabudowa przeważnie parterowa i drewniana. Drogi są nieutwardzone. Teren porastają starodrzewia. Wiek niektórych limb ocenia się na ok. 400 lat.
Przy rzece Gołoustnaja (6 km od Bajkału) znajduje się ośrodek turystyczny zabudowany buriackimi jurtami. We wsi mieści się także polska osada „Vilimówka” położona w Nadbajkalskim Parku Narodowym.
7 km od wsi, przy brzegu Bajkału znajduje się wąwóz Uszkania. Zlokalizowana jest tam leśniczówka oraz prowadzona hodowla łajek wschodniosyberyjskich.
Około 25 km od wsi znajduje się skała Bakłani Kamień (Kormorani Kamień).
Kiedyś była tam największa nad Bajkałem kolonia kormoranów. W latach 60. XX wieku ptaki wyginęły na tym terenie.

</doc>
<doc id="1236951" url="https://pl.wikipedia.org/wiki?curid=1236951" title="John Marshall Butler">
John Marshall Butler

John Marshall Butler (ur. 21 lipca 1897 w Baltimore, Maryland, zm. 14 marca 1978 w Rocky Mount, Karolina Północna) – amerykański polityk i prawnik związany z Partią Republikańską.
W latach 1951–1963 był przedstawicielem stanu Maryland w Senacie Stanów Zjednoczonych. Nie ubiegał się o reelekcję w 1962 roku.

</doc>
<doc id="1236952" url="https://pl.wikipedia.org/wiki?curid=1236952" title="Józef Musioł (polityk)">
Józef Musioł (polityk)

Józef Musioł (Joseph Musiol) (ur. 22 czerwca 1865 w Mikołowie na Górnym Śląsku, zm. ?) – działacz społeczny i związkowy, polityk śląski, sekretarz robotniczy, sekretarz Katolickich Związków Zawodowych w Bytomiu, członek zarządu Katolickiej Partii Ludowej (Katholische Volkspartei) Górnego Śląska w latach 1918-1921, radny miasta Bytom, poseł pruskiego Landtagu w latach 1919-1922, sekretarz i kierownik propagandy, a następnie sekretarz generalny Związku Górnoślązaków-Bund der Oberschlesier.
Życiorys.
Do zakończenia I wojny światowej.
Przyszedł na świat w rodzinie robotniczej. Po ukończeniu szkoły ludowej został robotnikiem w kopalni, następnie był kolejarzem, ostatecznie objął posadę mierniczego w górnictwie, gdzie zajął się również działalnością związkową. Równolegle zamieszkał w Bytomiu, gdzie został sekretarzem robotniczym oraz sekretarzem katolickich związków zawodowych. Działał także w katolickiej partii Centrum (Zentrum), z której ramienia został wybrany radnym miasta Bytom.
W Związku Górnoślązaków.
W styczniu roku 1919 liderzy Komitetu Górnośląskiego (Oberschlesische Komitee) – Ewald Latacz i bracia Tomasz i Jan Reginkowie założyli ponadpartyjny Związek Górnoślązaków-Bund der Oberschlesier, zrzeszający członków KVP, SPD, partii „Katolika” i bezpartyjnych, działających na rzecz niepodległości Górnego Śląska. Pośród jego współzałożycieli nie zabrakło centrowych działaczy z Bytomia, który stał się główną siedzibą tej organizacji. Czołowym działaczem tej organizacji został więc sekretarz katolickich związków zawodowych i członek zarządu Katolickiej Partii Ludowej (KVP) – Józef Musioł, który 26 stycznia 1919 roku został wybrany posłem pruskiego Landtagu z ramienia KVP w okręgu 10 – Opole, obejmującym całą Rejencję Opolską ("Regirungsbezirk Oppeln"), czyli pruski Górny Śląsk. Po secesji braci Reginków do obozu polskiego na przełomie 1919 i 1920 roku, poseł Józef Musioł jako sekretarz i kierownik propagandy Związku Górnoślązaków stał się wiceliderem obozu „wolnokrajowców” – osobą nr 2 po Ewaldzie Lataczu, którego zastępował, gdy sytuacja wymagała przemawiania w języku polskim.
Jego działalność spowodowała, że zwolennicy niepodległości Górnego Śląska stanowili większość wśród działaczy bytomskiej grupy miejscowej Katolickiej Partii Ludowej (Katholische Volkspartei). W wyniku tego działacze grupy miejscowej Bytom, będący w opozycji do posła Józefa Musioła, utworzyli Niemiecką Katolicką Partię Ludową (Deutsche Katholische Volkspartei). Na czele tego lokalnego, bytomskiego ugrupowania stanął Galluschek, który zdecydowanie odciął się od ks. prałata Carla Ulitzki, tolerującego działalność „wolnokrajowców”. Ogłosił on postulat utrzymania państwowego status quo Prowincji Górnośląskiej oraz agresywnie skrytykował ks. Carla Ulitzkę i jego partyjnych kolegów, ogłaszając ich „zdrajcami niemczyzny”. W wyniku tego zdarzenia zarząd KVP na swym posiedzeniu 26 maja 1920 roku, w którym uczestniczył także Józef Musioł, podjął sprawę i zawnioskował ustalenie obowiązującej interpretacji Rezolucji Kędzierzyńskiej: „dążymy do samostanowienia w formie autonomii Górnego Śląska, jako członu państwa niemieckiego”. W sierpniu 1920 roku niemiecka prasa i konkurencyjne partie polityczne (SPD, DDP, DNVP) oskarżały KVP o separatyzm. W odpowiedzi sekretarz generalny Erhardt wyjaśniał, że poglądy członka zarządu partii, posła Józefa Musioła – równocześnie lidera Związku Górnoślązaków, pozostającego na stanowisku prawdopodobnego oderwania się Wolnego Państwa Górnośląskiego, są odmienne od oficjalnego stanowiska zarządu KVP, próbującego ujednolicić wszystkich stronników partii, kierując ich w kierunku autonomii, jednocześnie odwodząc od innych kursów. Gliwicki „Volksstimme” – organ kierownictwa partii zadeklarował, że „zwolennicy Wolnego Państwa – Musioł i Skowronek otrzymali wprawdzie w przeszłości niewielkie przyzwolenie na głoszenie tej idei, lecz obecnie cierpliwość dla ich „poprzecznej polityki” (Quertreiberpolitik) się wyczerpała, więc partia omijając wszystkie takie działania, ludzi pokroju Musioła ze swych szeregów wyeliminuje”. Stanowisko zarządu partii stało się jasne. Działalność „wolnokrajowców” naruszała jedność partii i narażała ją na oskarżenia niemieckich nacjonalistów i socjaldemokratów o separatyzm. Z drugiej strony działalność Związku Górnoślązaków hamowała wzrost popularności obozu Wojciecha Korfantego.
18 sierpnia 1920 roku w Bytomiu odbyła się konferencja zastępców Związku Górnoślązaków-Bund der Oberschlesier, na którą przybyło 68 delegatów. Wybrano wówczas zarząd biura: przewodniczącego Józefa Musioła z Bytomia, sekretarza Hugona Kotułę (Hugo Kotullę) z Tarnowskich Gór i ławników Matonię (Mathonię) z Bytomia i Maczingę z Mikulczyc (dziś dzielnica Zabrza). Podczas zebrania w Królewskiej Hucie (dziś Chorzów-Centrum) w styczniu 1921 roku, ustosunkowując się do konfliktów pomiędzy mieszkańcami terenów plebiscytowych, spowodowanych dwoma polskimi powstaniami, Józef Musioł powiedział: „Pojednanie Górnoślązaków jest głównym zadaniem Związku”. Zadanie to znacznie utrudniał organ prasowy antypolskiego Górnośląskiego Komitetu Plebiscytowego (Das Oberschlesische Plebiszit-komitee) „Wola Ludu-Der Wille des Volkes”, który równolegle z hasłem „Górny Śląsk dla Górnoślązaków” od listopada 1920 roku, namawiał do krwawej zemsty na Polakach za zamordowanie swego założyciela Teofila Kupki.
W lutym 1921 roku kierownik propagandy Związku Górnoślązaków-Bund der Oberschlesier – Józef Musioł, równolegle poseł Katolickiej Partii Ludowej został wykluczony z jej zarządu, właśnie z powodu działalności niepodległościowej. Jego partyjni przeciwnicy powołując się na fakt, iż działa on na rzecz oderwania Górnego Śląska od Rzeszy, już latem roku 1920 stwierdzili, iż sprzedał się Polakom, a prasa niemiecka domagała się od niego zrzeczenia się mandatu poselskiego. Józef Musioł natychmiast zripostował, iż nie został wybrany przez gazety, lecz przez katolickich Górnoślązaków, w tym tysiące „wolnokrajowców” i tylko oni mogą pozbawić go mandatu. „Bund-Związek” zdecydowanie stanął wówczas w obronie swego posła Józefa Musioła, atakowanego przez prasę niemiecką. W artykule „Kto kręci? Poseł Musioł czy jego przeciwnicy” stwierdził, że poseł do parlamentu Franciszek (Franz) Erhardt z Katowic pisze w „Oberschlesische Voksstimme” (nr 203 z sierpnia): „[…] Katolicka partia ludowa nie jest partią niemiecką w tym rozumieniu jak niektóre partie niemieckie tego chcą […] Aż do ogłoszenia traktatu pokojowego była myśl wolnego państwa zrozumiałą”. Dalej „Bund-Związek” komentował, że poseł Musioł został wybrany w styczniu, a traktat pokojowy ogłoszono dopiero w maju. Górnośląscy wyborcy nie pozbawili Józefa Musioła mandatu, a wręcz przeciwnie w roku 1921 wybrali kierownika propagandy Związku Górnoślązaków-Bund der Oberschlesier na kolejną kadencję do pruskiego Landtagu w okręgu wyborczym 9 – Górny Śląsk.
13 lutego 1921 roku w Gliwicach odbyła się III Konferencja delegatów Związku Górnoślązaków-Bund der Oberschlesier, w której wzięło udział 337 delegatów, reprezentujących 198 grup miejscowych. Konferencji przewodniczył sekretarz związkowy – poseł Józef Musioł, pod którego przewodnictwem grupa miejscowa Bytom urosła do 12 tys. członków (dane z 19.09.1920.), stając się najliczniejszą w szeregach całego ugrupowania „wolnokrajowców”. W imieniu zjazdu delegatów Związku Górnoślązaków-Bund der Oberschlesier „przyjęto z pogardą” wiadomość o usunięciu posła Musioła z zarządu Katolickiej Partii Ludowej (Katholische Volkpartei), a jednocześnie w imieniu tysięcy jego wyborców wyrażono mu wotum zaufania.
Plebiscyt.
W marcu roku 1921 działacze Związku Górnoślązaków-Bund der Oberschlesier wysłali swoją delegację, najpierw 14 marca do Warszawy, a następnie 16 marca do Berlina, w celu zorientowania się u władz obydwu państw, jakie stanowiska prezentują wobec niepodzielności i autonomii Górnego Śląska w ramach tych państw. Ostatecznie na kilka dni przed plebiscytem Józef Musioł, jako kierownik propagandy Związku Górnoślązaków-Bund der Oberschlesier, publicznie poparł opcję niemiecką, nie narzucając jednak tego stanowiska swoim członkom i sympatykom oraz akcentując przy tym bardzo wyraźnie niepodzielność Górnego Śląska, niezależnie od tego, kto zwycięży w plebiscycie. 17 marca propolska „Oberschlesische Grenzzeitung”, opublikowała oświadczenie posła Musioła, które było wymuszone jego równoległą przynależnością do Katolickiej Partii Ludowej (Katholische Volkspartei), dążącej do autonomii Górnego Śląska w ramach Rzeszy, marginalizując skrzydło separatystów w swych szeregach. Tym sposobem Józef Musioł wykazał absurdalność oskarżeń niemieckiej prasy, twierdzącej iż sprzedał się on Polakom oraz separatystycznej, choć wyraźnie proniemieckiej „Woli Ludu – der Wille des Volkes”, która wymieniała Związek Górnoślązaków-Bund der Oberschlesier, obok „Górnośląskiej Partii Narodowej (Oberschlesische Volkspartei)” pośród organizacji stworzonych przez Polaków w celach plebiscytowych. Popieranie dążeń Niemiec do zachowania status quo nie było celem „wolnokrajowców”, więc jego sekretarz Józef Musioł nawet nie opublikował tego oświadczenia na łamach „Bund-Związek”. Z pewnością publiczne oświadczenie sekretarza Związku Górnoślązaków-Bund der Oberschlesier przyczyniło się do ukierunkowania na opcję niemiecką, jakiejś nieznacznej grupy niezdecydowanych, lecz jakiekolwiek próby oszacowania jej liczebności bez jakichkolwiek przesłanek merytorycznych są niemożliwe. Natomiast „Bund-Związek” do końca (13 i 20 marca) w odezwach Pobudka do głosowania namawiał swych czytelników do wzięcia udziału w plebiscycie i głosowania zgodnie z własnymi przekonaniami, by wymieszanie głosów uniemożliwiło podział Górnego Śląska.
Plebiscyt, który odbył się 21 marca 1921 roku wygrali Niemcy (59,6% głosów), zażądali zatem pozostawienia całego terytorium plebiscytowego w ich państwie. W kwietniu dwaj liderzy bytomskiej grupy miejscowej Katolickiej Partii Ludowej (Katholische Volkspartei): poseł Józef Musioł – sekretarz Związku Górnoślązaków-Bund der Oberschlesier i adwokat Henryk Skowronek (Heinrich Skowronek) oraz tarnogórski redaktor naczelny „Bund-Związek” – ks. Wiktor Durynek, wydali oświadczenie, domagając się od przedstawicieli mocarstw zgody na utworzenie niepodległej Republiki Górnośląskiej, argumentując to sporym wymieszaniem głosów polskich i niemieckich. Jednak z taką argumentacją nie zgodziła się strona francuska, popierająca roszczenia Polski, więc alianci postanowili dokonać podziału terytorium plebiscytowego pomiędzy Polskę i Niemcy. W kwietniu 1921 roku agencja East Express Telegraph donosiła z Bytomia, że sprawę niepodległości Górnego Śląska prowadzą Skowronek, Musioł, Durynek i Napieralski, a ten ostatni uczestniczy we wszystkich konferencjach wielkiego przemysłu z niepodległościowcami i podjął się rokowań z rządem polskim na ten temat. 12 kwietnia na łamach „Katolika” Adam Napieralski wydał oświadczenie, w którym wyparł się uczestnictwa w takich konferencjach. Potwierdził natomiast, że na prywatną prośbę tych trzech zwolenników wolnego państwa górnośląskiego, podjął się mediacji pomiędzy nimi a władzami Polski. W tym momencie Carl Ulitzka uznał, iż należy zlikwidować wewnątrzpartyjne podziały i szarganie wizerunku KVP wśród niemieckiej opinii publicznej przez niepotrzebnych już po plebiscycie bytomskich separatystów. Jak donosiła „Germania” nr 228 (2.05.1921), uchwałą zarządu KVP z kwietnia 1921 roku, Musioła i Skowronka (Skowronnka) usunięto z szeregów partii, a nową grupę miejscową Bytom, miał utworzyć, wywodzący się z Raciborza, poseł Reichstagu – Konstantin Zawadski, jako tymczasowy przewodniczący grupy. Wskutek III powstania śląskiego w granice Polski wcielono część terenów, gdzie opcja polska przegrała (powiat lubliniecki 47%, Katowice 15%, Królewska Huta 25%, Tarnowskie Góry 15%, większość innych miast), choć z drugiej strony również w granicach Niemiec pozostały terytoria, gdzie zwolennicy Polski znaleźli się w większości (powiat strzelecki 50,7%).
Po podziale Ślaska.
W październiku 1921 roku ks. Wiktor Durynek zrezygnował z funkcji redaktora naczelnego „Bund-Związek”. Jego obowiązki przejęli Józef Musioł i bytomski architekt Bruno Petzel – były członek poznańskiej NRL, który opuścił obóz polski i zasilił szeregi górnośląskich „wolnokrajowców”. Wskutek problemów finansowych Związku Górnoślązaków-Bund der Oberschlesier od marca 1922 roku, jego organ prasowy ukazywał się nieregularnie, by ostatecznie ulec likwidacji w maju tego samego roku. Po rezygnacji Ewalda Latacza, prawdopodobnie podczas zjazdu, odbytego w grudniu 1921, Józef Musioł przejął kierownictwo nad całym ugrupowaniem „wolnokrajowców” i po podziale Górnego Śląska stał na jego czele w granicach niemieckiej Prowincji Górnośląskiej, do której terenu działalność ta się ograniczała. Podczas kampanii referendalnej Związek Górnoślązaków-Bund der Oberschlesier nie miał możliwości do propagowania swego zdania. Dzięki temu obóz polski stał się jedyną siłą polityczną, publicznie opowiadającą się za pełną autonomizacją Górnego Śląska w ramach Rzeszy. W październiku 1922 roku odbyły się wybory do pruskiego Landtagu, wskutek których swój mandat poselski utracił Józef Musioł oraz do górnośląskiego Sejmu Prowincjonalnego, którego posłem został Adam Napieralski. Ten ostatni utworzył przy „Katoliku” biuro ochrony prawnej. Jego kierownikiem został Józef Musioł, który rozsyłał kwestionariusze w sprawie dyskryminowania polskojęzycznych Górnoślązaków w kopertach z nadrukiem Związku Górnoślązaków-Bund der Oberschlesier, w którym do jego rozwiązania w roku 1924, pełnił funkcję sekretarza generalnego. Po wycofaniu się z polityki nadal zajmował się działalnością społeczną, nie tylko jako kierownik biura obrony prawnej „Katolika”, lecz również był członkiem Związku Ochrony Lokatorów i doradcą kółek rolniczych.

</doc>
<doc id="1236953" url="https://pl.wikipedia.org/wiki?curid=1236953" title="Millard Evelyn Tydings">
Millard Evelyn Tydings

Millard Evelyn Tydings (ur. 6 kwietnia 1890, zm. 9 lutego 1961) – amerykański polityk związany z Partią Demokratyczną.
W latach 1923–1927 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych, a w latach 1927–1951 reprezentował ten stan w Senacie Stanów Zjednoczonych.
Jego syn, Joseph Davies Tydings, również został wybrany senatorem Stanów Zjednoczonych z Maryland.

</doc>
<doc id="1236956" url="https://pl.wikipedia.org/wiki?curid=1236956" title="Just Cause 2">
Just Cause 2

Just Cause 2 – komputerowa gra akcji, której premiera odbyła się 23 marca 2010 roku na platformy Microsoft Windows, PlayStation 3 i Xbox 360. Została wyprodukowana przez Avalanche Studios i wydana przez Eidos Interactive, jej polskim wydawcą jest Cenega Poland.
Fabuła.
Akcja "Just Cause 2" toczy się na fikcyjnej wyspie nazwanej Panau w południowo-wschodniej Azji. Agent wywiadu CIA, Rico Rodriguez, wyrusza z misją odnalezienia swojego przyjaciela i obalenia dyktatury na wyspie.
Rozgrywka.
Gracz kieruje postacią Rico Rodrigueza z perspektywy trzeciej osoby po otwartym świecie wyspy Panau. Obszar gry obejmuje 1024 km² i zawiera ponad 350 lokacji – wiosek, portów, lotnisk czy baz wojskowych.
W grze występują dwa rodzaje misji: zlecane przez przełożonych z agencji CIA, które rozwijają główny wątek fabularny oraz dodatkowe misje zlecane przez jedną z trzech partyzanckich frakcji, starających się przejąć władzę nad wyspą. Poza wykonywaniem głównego wątku fabularnego dostępne są zadania poboczne takie jak wyścigi samochodem. Gracz może niszczyć niektóre budynki, za które dostaje tzw. „punkty chaosu”. Za wykonywanie misji można zakupić lub ulepszyć bronie oraz pojazdy.
Produkcja i wydanie.
Data premiery była przekładana kilkukrotnie, gra miała zostać wydana pod koniec 2008 roku, następnie w marcu 2009, krótko po tym ogłoszono, że przewidywana data premiery to wrzesień 2009, na targach E3, które odbyły się w czerwcu 2009 roku, zaprezentowano pierwszy zwiastun.
"Just Cause 2: Multiplayer Mod".
16 grudnia 2013 roku na platformie Steam ukazała się fanowska modyfikacja o nazwie "Just Cause 2: Multiplayer Mod", która oferuje rozgrywkę wieloosobową. Jest ona darmowa dla posiadaczy podstawowej wersji gry. Zajęła pierwsze miejsce w konkursie „Mod Of The Year 2013” serwisu Mod DB zarówno w głosowaniu użytkowników, jak i wyborze redakcji.

</doc>
<doc id="1236957" url="https://pl.wikipedia.org/wiki?curid=1236957" title="Bolszyje Koty">
Bolszyje Koty

Bolszyje Koty (ros. Большие коты) – wieś położona w obwodzie irkuckim w Rosji, na zachodnim brzegu jeziora Bajkał. 
Miejscowość ma charakter rybacki i letniskowy. Położona jest ok. 20 km od Listwianki i 54 km od Bolszoje Gołoustnoje.
W osadzie zlokalizowane jest Muzeum Przyrodnicze, którego założycielem był prof. M. M. Kożow (obrońca przyrody Bajkału). Można w nim zobaczyć w nim m.in. obszerną kolekcję owadów. 
We wsi znajduje się także stacja naukowo-dydaktyczna Uniwersytetu Irkuckiego.
Nieopodal wsi zlokalizowane są pozostałości po kopalni złota, resztki drewnianych urządzeń do płukania złota ze żwirów przepływającej przez wieś rzeki Bolszaja Katinka, oraz hałdy przepłukanego żwiru.
Miejscowość otoczona jest wzgórzami. W jej pobliżu znajduje się m.in. góra Skripier zbudowana ze zlepieńców jurajskich, w której na wysokości ok. 200 m mieści się wejście do jaskini. W jaskini znaleziono m.in.:
Kilkanaście kilometrów od osady znajduje się cypel Soboli oraz wąwóz Bolszaja Kadilnaja w okolicy którego zlokalizowana jest strażnica Nadbajkalskiego Parku Narodowego.

</doc>
<doc id="1236962" url="https://pl.wikipedia.org/wiki?curid=1236962" title="Colosseum">
Colosseum

Colosseum – brytyjska grupa jazzrockowa istniejąca od 1968 do 1971 r.; ze względu na to, że wszyscy muzycy grali już uprzednio w różnych zespołach i osiągali sukcesy, trzeba ją rozpatrywać także jako supergrupę. Była to pierwsza w pełni jazzrockowa grupa na świecie.
Historia zespołu.
Za początek istnienia zespołu uważa się sierpień 1968 r., czyli moment, w którym pierwszy skład Colosseum rozpoczął próby. Ideę grupy wymyślił perkusista Jon Hiseman i wraz z trójką muzyków: gitarzystą basowym Tonym Reevesem, klawiszowcem i wibrafonistą Dave'em Greenslade'em i saksofonistą Dickiem Heckstallem-Smithem stanowli trzon zespołu. Do nich dołączyli dwaj gitarzyści James Litherland, który został także wokalistą oraz Jim Roche.
Jon Hiseman i Tony Reeves grali bezpośrednio, bo do lipca 1968 r., w grupie Johna Mayalla Bluesbreakers, w składzie, który nagrał znakomity album Bare Wires. Płyta ta dotarła do 3 miejsca w Wielkiej Brytanii i 59 w USA. Dave Greenslade grał uprzednio w zespole Ram Jam. Dick Heckstall-Smith – także członek tej samej formacji Johna Mayalla, która nagrała "Bare Wires" – przed wstąpieniem do Colosseum nagrał z Jackiem Bruce'em album "Things We Like", zagrał w zespole Pete'a Browna Battered Ornaments, a potem w grupie Victora Broxa Sweet Pain.
Ten skład prowadził próby w sierpniu i wrześniu, i we wrześniu grupa jednorazowo wystąpiła. Po kilku tygodniach z zespołu odszedł Jim Roche i grupa stała się kwintetem.
Kwintet ten istniał przez równy rok – do września 1969 r. Początkowo zespół podpisał kontrakt nagraniowy (w 1969 r.) z firmą Fontana jednak wkrótce przeszedł do nowej, prężnej firmy Vertigo. Zimą 1968/1969 rozpoczęły się sesje do pierwszego albumu grupy.
Pierwszy album zatytułowany "Those Who Are About to Die Salute You" lub w wersji łacińskiej "Morituri te Salutant" został nagrany w ciągu trzech dni. Mimo tego iż prezentował nowatorską muzykę, dotarł do 15 miejsca na brytyjskiej liście najpopularniejszych albumów.
Wiosną i latem zespół przygotowywał się do nagrania drugiego albumu grupy "The Valentyne Suite", który został nagrany pomiędzy 16 a 18 czerwca 1969 r.
We wrześniu 1969 r. odszedł z grupy gitarzysta i wokalista James Litherland. Założył zespół James Litherland's Brotherhood, w którym na gitarze basowej grał John Wetton, a później właściwie zmieniają nazwę na Mogul Trash. Organistą w tym zespole był Brian Auger.
Za Litherlanda do Colosseum wchodzi znakomity bluesowy gitarzysta Dave "Clem" Clempson, który uprzednio grał w grupie Bakerloo.
W listopadzie ukazuje się drugi album zespołu nagrany jeszcze z Litherlandem – "The Valentyne Suite".
Podczas tury koncertowej latem 1969 r. zespół wystąpił 21 i 22 czerwca na Festival de Jazz de Montreux w Szwajcarii, a 28 czerwca na Bath Festival of Blues and Progressive Music w Anglii.
Mniej więcej w połowie sierpnia tego samego roku rozpoczęło się miesięczne tournée po Stanach Zjednoczonych. 15, 16 i 17 sierpnia Colosseum wystąpiło w słynnej hali widowiskowej Fillmore West w San Francisco.
W listopadzie 1969 r. koncertem w Pradze rozpoczęło się europejskie tournée zespołu, a w styczniu i lutym grupa koncertowała znów w USA, występując także Fillmore East w Nowym Jorku.
W czerwcu 1970 r. z zespołu odszedł basista Tony Reeves i na jego miejsce został przyjęty Louis Cennamo, grający przedtem m.in. w takich zespołach jak The Five Dimensions, The Herd i Renaissance.
Zespół wystąpił m.in. na Hamburg Big Gig Festival (20–22 czerwca) i The Bath Festival of Blues and Progressive Music (26 i 27 czerwca).
W tym samym okresie zespół przystąpił do przygotowywania i nagrywania swojego kolejnego albumu "Daughter of Time". Jednak tuż po występie w lipcu 1970 r. w Royall Albert Hall w Londynie odchodzi z grupy Louis Cennamo. W jego miejsce zostaje przyjęty Mark Clarke.
Po odejściu Litherlanda z zespołu funkcję wokalisty pełnił Clem Clempson. Jednak oczywiste było, iż zespół potrzebuje nowego, wyjątkowego wokalisty. W czerwcu 1970 r. Greenslade zaproponował kandydaturę znakomitego bluesowego i rhythmandbluesowego wokalisty – Chrisa Farlowe'a. Sesje do albumu kontynuowane były już razem z nowym wokalistą. Na części utworów basistą jest jeszcze Cennamo, a na nowszych – Mark Clarke.
8 i 9 sierpnia 1970 r. grupa Colosseum wystąpiła na 10th National Jazz &amp; BLues Festival na Plumpton Race Track.
W marcu 1971 r. zespół wystąpił na Manchester University oraz w Big Apple w Brighton. Z tych koncertów zestawiony został album "Colosseum Live".
Po kolejnych turach koncertowych i sesjach nagraniowych, Jon Hiseman podjął decyzję o rozwiązaniu zespołu. Zarówno według krytyków, fanów jak i samych muzyków, decyzja ta była zdecydowanie przedwczesna.
Okres 1971–1994.
Po rozpadzie zespołu Jon Hiseman założył z basistą Markiem Clarkiem grupę Tempest. Dave Greenslade założył razem z Tonym Reevesem zespół Greenslade. Chris Farlowe dołączył do Atomic Rooster, a Dick Heckstall-Smith rozpoczął karierę solową. Clem Clempson dołączył do grupy Humble Pie.
W 1975 roku Hiseman z gitarzystą Garym Moore’em założył kolejną grupę – Colosseum II, z silniejszą orientacją na jazz fusion rock. Na klawiszach grał Don Airey, a na basie najpierw Neil Murray, a potem John Mole. Wydali trzy albumy: "Strange New Flesh" (1976), "Electric Savage" (1977) i "War Dance"(1978), zanim rozpadli się w 1978 roku.
Odrodzenie zespołu. Okres: 1994–2015.
Colosseum ponownie zjednoczyło się w 1994 roku w tym samym składzie, jak ten gdy się rozstali w 1971 roku.
Pierwszy koncert odbył się 24 czerwca 1994 roku na Freiburg Zelt Musik Festival, a następnie, kilka miesięcy później, 28 października, zagrali koncert w Kolonii. Z koncertu tego wydano w 1995 roku płytę CD i DVD. Odrodzony zespół zagrał długą trasę koncertową, głównie w Niemczech. Druga trasa miała miejsce w 1997 roku, promowano ich nowy album studyjny "Bread and Circuses". Pojawiali się także na większych festiwalach muzycznych w 1998, 1999 i 2000 roku.
W 2003 i 2004 roku koncertowali z programem promującym ich płytę "Tomorrow's Blues". Do zespołu dołączyła żona Hisemana, saksofonistka Barbara Thompson, zastępując chorego Dicka Heckstall-Smitha. Po jego śmierci w grudniu 2004 roku, została stałym członkiem zespołu.
Colosseum odbyło trasę „Lato 2011” obejmującą 22 koncerty w Niemczech, Włoszech, Austrii, Finlandii i Polsce. Trasa rozpoczęła się w czerwcu i zakończyła się 20 sierpnia w Niemczech, w okolicach Rostocka, na festiwalu w Bad Doberan „Zappanale”. Lider zespołu Jon Hiseman ogłosił, że ze względu na jego pogarszający się stan zdrowia, występ w Bad Doberan był ostatnim koncertem zespołu. Wcześniej taki „ostatni” koncert odbył się w Polsce 13 sierpnia 2011 r. w Słupsku, w Dolinie Charlotty na Festiwalu Legend Rocka, a jeszcze wcześniej w Finlandii, w Äänekoski, na festiwalu „Keitelejazz” 23 lipca 2011 r. Zapowiedzi Hisemana o końcu koncertowania były spowodowane postępującą chorobą Parkinsona, która utrudniała mu grę. Jednak wraz z pojawieniem się nowych leków jego zdolność gry została utrzymana, a zapowiedzi okazały się przedwczesne i zespół kontynuował koncertowanie do 2015 roku.
Od roku 2011 Colosseum stopniowo nagrywało swój ostatni album zatytułowany "Time on our Side", który ostatecznie ukazał się pod koniec 2014 roku, zbiegając się z ostatnią trasą 24 koncertów w Niemczech, Włoszech i Wielkiej Brytanii. 28 lutego 2015 r. w Shepherd's Bush Empire w Londynie odbył się ostatni koncert z udziałem Hisemana. Specjalnym gościem była Ana Gracey, córka Jona Hisemana i Barbary Thompson. Zaśpiewała z Chrisem Farlowe własną kompozycję „Blues to Music”, która znalazła się również na ostatniej płycie Colosseum.
Jon Hiseman zmarł 12 czerwca 2018 w Sutton.
Colosseum ponownie zjednoczyło się po śmierci Jona Hisemana, aby koncertować w 2020 roku. W składzie zespołu jest Chris Farlowe, Clem Clempson i Mark Clarke. Dołączyli do nich Kim Nishikawara (saksofon), Adrian Askew (klawisze, organy) i Malcolm Mortimore (perkusja).
Muzycy.
Uwaga: wokaliści zmieniali się, zastępując siebie nawzajem.
Po śmierci Dicka Heckstalla-Smitha 19 grudnia 2004 r. na raka, jego obowiązki w grupie przejęła znana saksofonistka brytyjska Barbara Thompson, żona Jona Hisemana:

</doc>
<doc id="1236963" url="https://pl.wikipedia.org/wiki?curid=1236963" title="Bania (łaźnia)">
Bania (łaźnia)

Bania – rosyjska odmiana sauny. Poza funkcją higieniczną jest ona także miejscem zbiorowych kąpieli będących formą wspólnego spędzania czasu. W dawnej obyczajowości chłopskiej koedukacyjne kąpiele w bani dawały okazję do bliższego poznania się przyszłych małżonków. Bania jest też motywem wierzeń ludowych, jako miejsce, w którym mogło dochodzić do kontaktu człowieka z duchem opiekuńczym Domownikiem. Często bania ulokowana jest nad rzeką lub jeziorem, co ułatwia kąpiele w zimnej wodzie po wyjściu z niej.
Najczęściej mieści się w drewnianym domku, gdzie znajduje się piec opalany drewnem. Nagrzewa się na nim kamienie.
Do bani przychodzi się podczas rozpalania ognia w piecu. Czekając na kąpiel, pije się gorące ziołowe herbaty z miodem lub innymi dodatkami. Gdy kamienie rozgrzeją się, zostają polane wodą. Następnie ciało chłoszcze się witkami (najczęściej brzozowymi, pokrzywowymi lub jałowcowymi). Po wyjściu ciało powinno zostać schłodzone zimną wodą.
Bania jest popularna wśród ludności mieszkającej na Syberii.
W Polsce tradycyjne banie można spotkać na Suwalszczyźnie. Rozpowszechniły się tam prawdopodobnie pod wpływem rosyjskich staroobrzędowców, osiedlających się na Suwalszczyźnie od XVIII w.

</doc>
<doc id="1236964" url="https://pl.wikipedia.org/wiki?curid=1236964" title="Colosseum (grupa)">
Colosseum (grupa)



</doc>
<doc id="1236965" url="https://pl.wikipedia.org/wiki?curid=1236965" title="Kyrien">
Kyrien

Kyrien – wieś (ros. село, trb. sieło) w Rosji (Buriacja), siedziba władz rejonu tunkińskiego, licząca ok. 6 tys. mieszkańców.
Znajduje się w niej dyrekcja Tunkińskiego Parku Narodowego. Mieści się tu także główna świątynia buddyjska Doliny Tunkińskiej (dacan).
W odległości ok. 1 km od miejscowości znajduje się cywilne lotnisko.

</doc>
<doc id="1236966" url="https://pl.wikipedia.org/wiki?curid=1236966" title="Ovington Eugene Weller">
Ovington Eugene Weller

Ovington Eugene Weller (ur. 23 stycznia 1862, zm. 5 stycznia 1947 w Baltimore, Maryland) – amerykański polityk i prawnik związany z Partią Republikańską.
W latach 1921–1927 był przedstawicielem stanu Maryland w Senacie Stanów Zjednoczonych.
Jego ciało pochowane jest na Narodowym Cmentarzu w Arlington.

</doc>
<doc id="1236970" url="https://pl.wikipedia.org/wiki?curid=1236970" title="Just cause 2">
Just cause 2



</doc>
<doc id="1236972" url="https://pl.wikipedia.org/wiki?curid=1236972" title="Desery">
Desery



</doc>
<doc id="1236976" url="https://pl.wikipedia.org/wiki?curid=1236976" title="Stefan Majchrowski">
Stefan Majchrowski

Stefan Majchrowski pseudonim literacki „Stefan Kos”, „Tomasz Grabiec” (ur. 13 marca 1908 w Grodzisku Mazowieckim, zm. 22 lutego 1988 w Warszawie) – polski pisarz, rotmistrz Wojska Polskiego II Rzeczypospolitej.
Życiorys.
Uczęszczał do warszawskiego Gimnazjum Rontalera, a następnie do Korpusu Kadetów Nr 1 we Lwowie, w którym złożył maturę. W 1927 roku został podchorążym Oficerskiej Szkoły Kawalerii w Grudziądzu. 15 sierpnia 1929 roku Prezydent RP mianował go podporucznikiem ze starszeństwem z dniem 15 sierpnia 1929 roku i 33. lokatą w korpusie oficerów kawalerii, a Minister Spraw Wojskowych wcielił do 7 pułku Ułanów Lubelskich w Mińsku Mazowieckim. 17 grudnia 1931 roku awansował na porucznika ze starszeństwem z dniem 1 stycznia 1932 roku i 37. lokatą w korpusie oficerów kawalerii. W latach 1938–1939 był słuchaczem XIX Kursu Wyższej Szkoły Wojennej w Warszawie. Na stopień rotmistrza został mianowany ze starszeństwem z 19 marca 1939 i 35. lokatą w korpusie oficerów kawalerii. W tym samym miesiącu zadebiutował na łamach prasy.
W kampanii wrześniowej 1939 roku walczył, jako oficer informacyjny w sztabie Podlaskiej Brygady Kawalerii. Wziął udział bitwie pod Kockiem. Po kapitulacji w niewoli niemieckiej, którą spędził w Oflagu VII A w Murnau w Bawarii. Udzielał się tam w działalności samokształceniowej i artystycznej (m.in. tłumacząc z angielskiego sztukę G.B. Shawa dla teatru obozowego). Na temat życia w obozie napisał później książkę "Za drutami Murnau".
Po wyzwoleniu obozu przez wojska amerykańskie w 1945 służył w 2 Korpusie Polskim. Dalsze kształcenie wojskowe w Macerata, Włochy 1945. Jednocześnie prowadził m.in. działalność wydawniczą, w ramach wydawnictwa Rodło. W 1946 roku we Włoszech, pod pseudonimem „Stefan Kos”, wydał książkę "Polska Droga". W tym samym roku, wraz z 2 Korpusem Polskim, został przeniesiony do Szkocji.
W 1947 roku wrócił do kraju i został tłumaczem z języka angielskiego, francuskiego i niemieckiego w agencji wydawniczej API. Podjął także współpracę z „Tygodnikiem Powszechnym”, publikując szereg artykułów na temat Gilberta K. Chestertona, G.B. Shawa i Thomasa More’a. Wkrótce potem zwolniony z pracy z agencji API, otrzymał tzw. „wilczy bilet”. Inwigilowany przez Urząd Bezpieczeństwa.
W końcu lat 40 XX w. rozpoczął pisanie słuchowisk i audycji dla Polskiego Radia, głównie dla dzieci i młodzieży, oraz artykułów o starej Warszawie do tygodnika „Stolica”.
Po „odwilży” 1956 zaczął pisać regularnie książki, które ukazywały się drukiem od 1957. Został członkiem Związku Literatów Polskich oraz Związku Autorów i Kompozytorów ZAiKS. Nie należał do partii politycznej.
Pochowany na cmentarzu Powązkowskim (kwatera 327-6-15).

</doc>
<doc id="1236977" url="https://pl.wikipedia.org/wiki?curid=1236977" title="Johann Heinrich Voß">
Johann Heinrich Voß

Johann Heinrich Voß (ur. 20 lutego 1751 w Sommersdorfie, w Meklemburgii-Strelitz, zm. 29 marca 1826 w Heidelbergu) – niemiecki poeta i tłumacz. Identyfikował się jako potomek Słowian połabskich z gałęzi obodrzyckiej.
Jego ojciec był rolnikiem. W latach 1766–1769 uczył się w Gimnazjum w Neubrandenburgu. W 1772 przeniósł się do Getyngi, gdzie studiował filologię.

</doc>
<doc id="1236978" url="https://pl.wikipedia.org/wiki?curid=1236978" title="Wierzba laurowa">
Wierzba laurowa



</doc>
<doc id="1236979" url="https://pl.wikipedia.org/wiki?curid=1236979" title="William Preston Lane Jr. Memorial Bridge">
William Preston Lane Jr. Memorial Bridge

William Preston Lane Jr. Memorial Bridge, potocznie Chesapeake Bay Bridge lub po prostu Bay Bridge – most nad zatoką Chesapeake w amerykańskim stanie Maryland. Mierzący niemal 7 kilometrów długości most w momencie otwarcia w 1952 roku był najdłuższą ciągłą konstrukcją stalową nad wodą na świecie.
Budowa mostu rozpoczęła się w styczniu 1949 roku i kosztowała 45 milionów dolarów. Oficjalnie oddano go do użytku 30 lipca 1952 roku. W 1961 roku skorzystało z niego około 1,5 miliona pojazdów.
9 listopada 1967 roku most został oficjalnie nazwany imieniem Williama Prestona Lane’a, Jr., który jako gubernator Maryland przyczynił się do jego powstania.
Ze względu na rosnący ruch motoryzacyjny, pod koniec lat 60. XX wieku podjęto decyzję o zwiększeniu przepustowości przeprawy poprzez wybudowanie drugiego mostu, zaprojektowanego równolegle do wcześniej wybudowanej konstrukcji. Prace rozpoczęły się 19 maja 1969 roku. Budowę ukończono 28 czerwca 1973 roku kosztem 148 milionów dolarów.
Obecnie ruch w kierunku wschodnim odbywa się po dwupasmowej drodze prowadzącej po starym moście, a ruch w kierunku zachodnim po nowym moście, na trzypasmowej drodze. W niektórych okresach, w celu minimalizacji zatorów, jeden z trzech pasów mostu jest odwracany i prowadzony jest wówczas na nim ruch w kierunku wschodnim. Z obu mostów korzysta około 25,5 miliona pojazdów rocznie. Za przejazd mostem pobierana jest opłata w wysokości 4 USD (za samochód osobowy). Opłata pobierana jest jedynie za przejazd w kierunku wschodnim (w kierunku stanu Delaware), przejazd w kierunku zachodnim (w kierunku Waszyngtonu) jest bezpłatny.

</doc>
<doc id="1236987" url="https://pl.wikipedia.org/wiki?curid=1236987" title="Bokuseki">
Bokuseki

 – japoński termin oznaczający „ślad tuszu”, odnosi się do formy kaligrafii japońskiej, praktykowanej przez mnichów zen. 
"Bokuseki" często charakteryzują grube, stanowcze, a często abstrakcyjne pociągnięcia pędzlem, które odzwierciedlać mają czysty stan umysłu kaligrafa (zob. samadhi).
Celem "bokuseki" jest zaprezentowanie jednoupunktowionej przytomności artysty poprzez malowanie każdego słowa lub ustępu w trakcie pojedynczego oddechu, ostatecznie urzeczywistniając "zen" oraz manifestując własną praktykę zazen w formie fizycznego i artystycznego działania. Zasadniczo, "bokuseki" jest odzwierciedleniem spontanicznego aktu (zob. Natura Buddy; katsu) wolnego od powierzchownego, czy też racjonalnie ukierunkowanego umysłu.

</doc>
<doc id="1236988" url="https://pl.wikipedia.org/wiki?curid=1236988" title="Handley Page 0/400">
Handley Page 0/400



</doc>
<doc id="1236989" url="https://pl.wikipedia.org/wiki?curid=1236989" title="Dragutin Šahović">
Dragutin Šahović

Dragutin Šahović, cyr. Драгутин Шаховић (ur. 8 sierpnia 1940 w Kraljevie, zm. 12 listopada 2005 w Belgradzie) – serbski szachista, arcymistrz od 1978 roku.
Kariera szachowa.
W 1980 r. wystąpił w drużynowych mistrzostwach Europy w Skarze, gdzie szachiści jugosłowiańscy zajęli IV miejsce. W czasie swojej kariery wystąpił w niezliczonej liczbie turniejów, w prawie 100 z nich zwyciężając bądź dzieląc I miejsca, m.in. w: Warnie (1975, I-II), Biel (1976, turniej otwarty, z Radovanem Govedaricą), Lone Pine (1977, z Jurijem Bałaszowem, Oscarem Panno i Noną Gaprindaszwili), Niszu (1977, I-II), Somborze (1978), Trsteniku (1978, I-II), Dubnej (1979, z Igorem Zajcewem, Jurijem Razuwajewem i Aleksiejem Suetinem), Kladovie (1980, z Giennadijem Kuźminem), Zurychu (1981, I-III), Vrnjackiej Banji (1984, z Zivoslavem Nikoliciem), Montpellier (1988, z Zlatko Klariciem i Radoslavem Simiciem), Belgradzie (1993, z Maratem Makarowem, Andriejem Zontachem i Goranem Arsoviciem) oraz w Bjeljinie (2000, z Dejanem Nestoroviciem).
Najwyższy ranking w karierze osiągnął 1 stycznia 1979 r., z wynikiem 2520 punktów dzielił wówczas 66-71. miejsce na światowej liście FIDE, jednocześnie zajmując 5. miejsce wśród jugosłowiańskich szachistów.

</doc>
<doc id="1236990" url="https://pl.wikipedia.org/wiki?curid=1236990" title="Hubert Wilkins">
Hubert Wilkins



</doc>
<doc id="1236991" url="https://pl.wikipedia.org/wiki?curid=1236991" title="Dragutin Sahović">
Dragutin Sahović



</doc>
<doc id="1236992" url="https://pl.wikipedia.org/wiki?curid=1236992" title="Franciszek Malanowski">
Franciszek Malanowski

Franciszek Malanowski, ps. „Kruta” (ur. 2 kwietnia 1902 w Wierzycach, zm. 2 października 1962 w Małomicach) – starszy sierżant Wojska Polskiego.
Życiorys.
Urodził się 2 kwietnia 1902 roku w Wierzycach, w powiecie gnieźnieńskim, w rodzinie Jana (zm. 1916) i Antoniny z Królaków (zm. 1917). Po śmierci rodziców terminował u majstra kowalskiego Franciszka Dropika w Środzie Wielkopolskiej przy ulicy Wrzesińskiej 22.
W wieku 16 lat, jako ochotnik, wziął udział w powstaniu wielkopolskim. 24 lipca 1920 wstąpił do Wojska Polskiego. W latach 30. XX wieku służył w Korpusie Ochrony Pogranicza. Początkowo w kompanii granicznej „Raków” należącej do 6 Batalionu Ochrony Pogranicza w Iwieńcu, a następnie w 9 Batalionie Ochrony Pogranicza w Klecku, w Strażnicy KOP „Połowkowicze”.
W maju 1944 roku został dowódcą 1 drużyny w 202 plutonie ciężkich karabinów maszynowych Zgrupowania AK „Żaglowiec” (od 9 sierpnia 1944 roku - 21 pułk piechoty AK „Dzieci Warszawy”). "„Jako dowódca rkm w walkach na Zdobyczy Robotniczej oraz Żoliborzu wykazał dużą inicjatywę i odwagę. Widząc zbliżający się samochód npla [nieprzyjaciela] podpuścił go na bardzo bliską odległość i zniszczył swoim ogniem. Zdobył samochód, 1 pm, 2 kb i 7 granatów”". Za powyższy czyn bojowy dowódca Sił Zbrojnych w Kraju, rozkazem z dnia 26 sierpnia 1944 roku, odznaczył go Krzyżem Walecznych.
To samo zdarzenie tak opisał podporucznik Tadeusz Magier, dowódca 202 plutonu "„(...) otrzymuję rozkaz obsadzenia swym plutonem ul. Słowackiego na wysokości ul. Krechowieckiej. Wszędzie trwa wytężona praca przy budowie barykad. Około południa likwidujemy 2 zbłąkane samochody niemieckie, przy okazji zdobywamy 1 pm, 2 kb, 1 pistolet i trochę amunicji (...)”".
23 września 1944 roku powrócił ze szpitala do macierzystego plutonu. Po kapitulacji powstania dostał się do niemieckiej niewoli. W 1945, po wyzwoleniu, wcielony do Polskich Kompanii Wartowniczych. 6 kwietnia 1946 roku powrócił z Niemiec i zarejestrował się w Punkcie Przyjęcia Państwowego Urzędu Repatriacyjnego w Szczecinie. Zmarł 2 października 1962 w Małomicach i został pochowany na tamtejszym cmentarzu komunalnym.
Był żonaty z Bronisławą z Matusewiczów, z którą miał troje dzieci: Jerzego (1932–2000), podpułkownika Wojska Polskiego, Zofię (ur. 1935) i Tadeusza (ur. 1938).

</doc>
<doc id="1237009" url="https://pl.wikipedia.org/wiki?curid=1237009" title="No Problems">
No Problems

No Problems' to wydany w 2000 singel rapera Billy'ego Raya. W "No Problems" wystąpili gościnnie Mysonne i DMX.
B-Sidem jest "Got Your Back Niggas". Wystąpił na nim gościnnie Shyne.
Lista utworów.
Dysk 1

</doc>
<doc id="1237018" url="https://pl.wikipedia.org/wiki?curid=1237018" title="Komputer Świat Gry">
Komputer Świat Gry

Komputer Świat Gry – nieistniejące czasopismo o tematyce gier komputerowych wydawane przez Axel Springer Polska od 2000 roku jako miesięcznik, a od 2008 jako dwumiesięcznik. 11 grudnia 2012 roku do kiosków trafił ostatni numer czasopisma z powodu zachodzących zmian na rynku wydawniczym. Było polskojęzycznym odpowiednikiem niemieckiego czasopisma .
Nakład.
Rozpowszechnianie płatne (kolor zielony), średni nakład jednorazowy (kolor zielony + niebieski).

</doc>
<doc id="1237022" url="https://pl.wikipedia.org/wiki?curid=1237022" title="Jan Thullie">
Jan Thullie

Jan Thullie herbu Prawdzic (ur. 20 października 1876 w Złoczowie, zm. 22 października 1927 we Lwowie) – generał dywizji Wojska Polskiego, kawaler Orderu Virtuti Militari.
Życiorys.
Urodził się 20 października 1876 w Borkach Wielkich, w ówczesnym powiecie tarnopolskim Królestwa Galicji i Lodomerii, w rodzinie Wiktora i Marii z Czeżowskich. Pochodził ze spolonizowanej rodziny francuskiej.
W 1895, po ukończeniu Szkoły Kadetów Piechoty w Łobzowie, został powołany do zawodowej służby wojskowej w c. i k. armii i wcielony do czeskiego pułku piechoty nr 76 w Pradze. W latach 1899–1901 był słuchaczem Szkoły Wojennej w Wiedniu. Po ukończeniu nauki wrócił do macierzystego pułku w Pradze. W 1902 otrzymał tytuł oficera przydzielonego do Sztabu Generalnego oraz został przydzielony do Komendy 43 Dywizji Piechoty Obrony Krajowej we Lwowie, pozostając oficerem nadetatowym IR 73. W następnym roku został przydzielony do Komendy 86 Brygady Piechoty Obrony Krajowej w Czerniowcach, w dalszym ciągu pozostając oficerem nadetatowym IR 73. W 1904 został przeniesiony do pułku piechoty Obrony Krajowej Stryj nr 33 w Stryju. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach.
W 1918 wchodził w skład sztabu generalnego gubernatora w Lublinie. Pozostawał wówczas oficerem nadetatowym pułku strzelców nr 33. W czasie służby w c. i k. armii oraz c. k. OK awansował kolejno na stopnie: kadeta–zastępcy oficera (1 września 1895), podporucznika (1 listopada 1896), porucznika (1 listopada 1900), kapitana (1 listopada 1904), majora (1 listopada 1914) i podpułkownika (1 sierpnia 1916).
23 listopada 1918 został przyjęty do Wojska Polskiego w stopniu pułkownika i mianowany szefem sztabu Naczelnego Dowództwa Wojsk Polskich na Galicję Wschodnią. 17 grudnia objął szefostwo Oddziału I Sztabu Generalnego WP. Jego podkomendnymi byli przyszli generałowie: Julian Stachiewicz, Tadeusz Kutrzeba i Henryk Bobkowski. W marcu 1919 po reorganizacji sztabu został szefem Oddziału I Operacyjnego, a także – razem z Julianem Stachiewiczem – członkiem komisji kwalifikacyjnej do nowo ustanowionego korpusu oficerów Sztabu Generalnego. 22 kwietnia przekazał obowiązki szefa oddziału Julianowi Stachiewiczowi, a sam został mianowany szefem sztabu Frontu Litewsko-Białoruskiego, dowodzonego przez gen. Stanisława Szeptyckiego. Jesienią 1919 objął stanowisko szefa sztabu Dowództwa Okręgu Generalnego „Lwów”. Od 23 sierpnia 1920 kierował sztabem Frontu Południowego. W latach 1920–1921 był szefem Biura Najwyższej Wojskowej Komisji Opiniującej.
Według Piotra Staweckiego, od 9 marca 1921 zajmował stanowisko szefa sztabu Inspektoratu Armii Nr IV i był autorem pierwszego planu wojny z Niemcami. 25 września 1921 objął dowództwo 5 Dywizji Piechoty we Lwowie. 3 maja 1922 został zweryfikowany w stopniu generała brygady ze starszeństwem z dniem 1 czerwca 1919 i 35. lokatą w korpusie generałów. 1 grudnia 1924 Prezydent RP Stanisław Wojciechowski na wniosek ministra spraw wojskowych, gen. dyw. Władysława Sikorskiego, awansował go na generała dywizji ze starszeństwem z dniem 15 sierpnia 1924 i 11. lokatą w korpusie generałów. 3 listopada 1926 Prezydent RP zwolnił go ze stanowiska dowódcy 5 Dywizji Piechoty i mianował komendantem Centrum Wyższych Studiów Wojskowych w Warszawie. Zmarł 22 października 1927 we Lwowie. 24 października 1927 został pochowany na Cmentarzu Obrońców Lwowa.
Jan Thullie był żonaty z Walerią z Capińskich, z którą miał dwóch synów: Aleksandra (ur. 1906) i Andrzeja (ur. 1910).
Opinia Józefa Piłsudskiego o generale Thulliem.
W grudniu 1922 ówczesny Szef Sztabu Generalnego WP i przewodniczący Biura Ścisłej Rady Wojennej, Pierwszy Marszałek Polski Józef Piłsudski, sporządził opinie 95 generałów pozostających w służbie czynnej, w tym o gen. bryg. Janie Thulliem, którego zaliczył do grupy II – generałów brygady: "na których chcę zwrócić uwagę, jako na oficerów stojących wyżej niż przeciętna miara i zatem zdatnych do wyzyskania zgodnie z ich zdolnościami" oraz scharakteryzował go w sposób następujący: "Człowiek o prawym charakterze, wykształconej głowie, miły i spokojny w obejściu, trochę leniwy i zanadto względny dla słabości swoich i innych. W dowodzeniu bałbym się jego słabych nerwów, przewidywania ciągłych nieszczęść i trudności psychicznej we wzięciu na siebie ryzyka. Lepszy byłby w sztabach, gdzie nie robiłby nigdy kaneraw, kłótni i sporów. Ciągle mi go rekomendują jako kierownika szkolenia wojska, nie mogę poradzić, jaki by był pod tym względem. Jeden ze zdolniejszych oficerów naszej armii, dla którego dotąd właściwego użytku nie znalazłem".

</doc>
<doc id="1237029" url="https://pl.wikipedia.org/wiki?curid=1237029" title="Podraczki">
Podraczki



</doc>
<doc id="1237030" url="https://pl.wikipedia.org/wiki?curid=1237030" title="Entomostraca">
Entomostraca



</doc>
<doc id="1237034" url="https://pl.wikipedia.org/wiki?curid=1237034" title="Marian Kowalewski">
Marian Kowalewski

Marian Kowalewski (ur. 5 maja 1951) – specjalista w zakresie zarządzania strategicznego; zarządzania turystyką i rekreacją,do 31 sierpnia 2009 r. rektor Wyższej Szkoły Zarządzania Personelem w Warszawie, profesor w Zakładzie Organizacji i Zarządzania Instytutu Turystyki i Rekreacji Akademii Wychowania Fizycznego Józefa Piłsudskiego, a wcześniej m.in. szef Biura Konwojów i Pomocy Humanitarnej Centrum Operacyjnego Kwatery Głównej UNPROFOR; dyrektor Departamentu Bezpieczeństwa Międzynarodowego Ministerstwa Obrony Narodowej; radca ministra w Ministerstwie Obrony Narodowej; prorektor ds. dydaktycznych Prywatnej Wyższej Szkoły Zarządzania i Biznesu; Prorektor ds.dydaktycznych Akademii Obrony Narodowej.
Kariera akademicka.
Jest absolwentem Akademii Sztabu Generalnego (1982). Bezpośrednio po studiach przyjął propozycję asystentury w Instytucie Badań Strategiczno-Obronnych. W tym samym roku rozpoczął studia na Podyplomowym Studium Dydaktyki oraz zaocznych studiach doktoranckich w ASG. Stopień naukowy doktora uzyskał w 1985 r. w ASG na podstawie rozprawy "Metody Heurystyczne w procesie podejmowania decyzji"; doktora habilitowanego 1990 r. w Akademii Obrony Narodowej, na podstawie rozprawy "Podstawy teorii obrony powietrznej".
W 1994 roku ukończył studia podyplomowe w George C. Marshall European Center for Security Studies w College Of Strategic Studies and Defence Economics.
W latach 1999-2004 prorektor do spraw dydaktycznych w Prywatnej Wyższej Szkole Biznesu i Administracji. Prorektor do spraw dydaktycznych Akademii Obrony Narodowej (2004).
W latach 2005-2009 rektor Wyższej Szkoły Zarządzania Personelem w Warszawie.
W 1995 roku został polskim członkiem Pugwash.
Od 2005 r. do chwili obecnej profesor Akademii Wychowania Fizycznego Józefa Piłsudskiego.
Do roku 2016 Dziekan Wydziału Turystyki i Rekreacji przez okres dwóch ustawowych kadencji.
Kariera zawodowa.
W latach 1993–1994 pełnił funkcję Szefa Biura Konwojów i Pomocy Humanitarnej Centrum Operacyjnego Kwatery Głównej UNPROFOR. Od 1995 do sierpnia 1999 roku był dyrektorem Departamentu Bezpieczeństwa Międzynarodowego Ministerstwa Obrony Narodowej i jednym z negocjatorów członkostwa Polski w NATO. W sierpniu 1999 roku został mianowany Radcą Ministra Obrony Narodowej.
Dorobek naukowy.
Kierował szeregiem prac naukowo-badawczych dotyczących bezpieczeństwa państwa, promował kolejnych doktorantów, prowadził wykłady głównie w Instytucie Dziennikarstwa Zagranicznego i Instytucie Spraw Międzynarodowych Uniwersytetu Jagiellońskiego, Studium Bezpieczeństwa Narodowego Uniwersytetu Warszawskiego, Krajowej Szkole Administracji Publicznej oraz w Wydziale Strategiczno-Obronnym Akademii Obrony Narodowej.
Od 1990 do lutego 2016 opublikował 39 artykułów, siedem monografii/raportów z badań prowadzonych w ramach projektów dofinansowanych przez Unię Europejską.

</doc>
<doc id="1237038" url="https://pl.wikipedia.org/wiki?curid=1237038" title="Dil Diya Hai">
Dil Diya Hai

Dil Diya Hai (hindi: दिल दिया है, urdu: دل دیا ہے, inny tytuł: "Dil Diya Hai: Love Happens...") to bollywoodzki thriller miłosny wyreżyserowany w 2006 roku przez Aditya Datt, autora Aashiq Banaya Aapne. W rolach głównych Mithun Chakraborty, Emraan Hashmi i Ashmit Patel.
Fabuła.
Londyn. Indus Sahil Khanna (Emraan Hashmi), urodzony w Delhi mieszka tu od 12 roku życia. Prowadzi biuro podróży dla Indusów. Zawiedziony w miłości, opuszczony po śmierci ojca, zaniepokojony ciężką choroba matki, zadłużony. Aby mieć pieniądze na leczenie matki oszukuje klientów. Jednak kolejna oszukana indyjska rodzina, oburzona umieszczeniem jej w hotelu wynajmującym pokoje prostytutkom na godziny, grozi zgłoszeniem oszustwa na policji. Chcąc udobruchać rodzinę, Sahil sam osobiście obwozi ją po mieście, uatrakcyjnia pobyt dwóm dorosłym córkom, a nawet (mimo że cały czas ma głowę zajętą myślami, skąd zdobyć pieniądze na operację ratującą życie matki) odwozi jedną z córek, która nie zdążyła na pociąg, samochodem aż do Szkocji. Po drodze Neha (Geeta Basra) zakochuje się w broniącym się przed miłością Sahilu. Nagle zostaje jednak wyrwana brutalnie z niewinnego marzenia o ukochanym. Bezwzględny stręczyciel Kunal Malik (Ashmit Patel) upatrzywszy sobie dziewczynę w dyskotece, każe porwać ją do "pracy" w swojej agencji towarzyskiej. Przerażona dziewczyna obudziwszy się z odurzenia środkiem nasennym, widzi wokół siebie umięśnionych bandytów i twarz Kunala ostrzegającego ją z zimnym uśmiechem: "kupiłem twoje imię, twoją tożsamość, twoje ciało i twoją wolę".
Muzyka.
Twórcą muzyki jest Himesh Reshammiya (piosenki do słów Sameera), autor kompozycji do takich filmów jak: "Dla ciebie wszystko", "Aitraaz", "Dil Maange More", "Main Aisa Hi Hoon", "Aashiq Banaya Aapne", "Maine Pyaar Kyun Kiya?", "Kyon Ki", "Namastey London", "Ahista Ahista", "Cicho sza!", "36 China Town", "Banaras – A Mystic Love Story", "Yakeen", "Vaada" czy "Aksar".

</doc>
<doc id="1237041" url="https://pl.wikipedia.org/wiki?curid=1237041" title="Pezoporicos Larnaka">
Pezoporicos Larnaka



</doc>
<doc id="1237043" url="https://pl.wikipedia.org/wiki?curid=1237043" title="Pezoporicos Larnaca">
Pezoporicos Larnaca



</doc>
<doc id="1237044" url="https://pl.wikipedia.org/wiki?curid=1237044" title="Pezoporikos Larnaca">
Pezoporikos Larnaca



</doc>
<doc id="1237045" url="https://pl.wikipedia.org/wiki?curid=1237045" title="Rejestrator cyfrowy">
Rejestrator cyfrowy

Rejestrator cyfrowy () – urządzenie, którego zadaniem jest zapisywanie w postaci cyfrowej mierzonych wielkości, obrazu, dźwięku itp. danych. Zapis dokonywany jest przeważnie na dysku magnetycznym, płycie DVD, Blu-ray, pamięci flash lub innym nośniku danych. Wcześniej używana była także taśma magnetyczna, a czasem i taśma perforowana. 
Określenie „rejestrator cyfrowy” jest używane najczęściej w znaczeniu: 
Rejestratorem cyfrowym nazywa się także element telewizji przemysłowej (dozorowej) pozwalający nie tylko na zapis wideo, ale także na jego odtwarzanie oraz podgląd na żywo (tryb „triplex”).

</doc>
<doc id="1237049" url="https://pl.wikipedia.org/wiki?curid=1237049" title="M108 SPH">
M108 SPH

M108 SPH – 105-milimetrowa amerykańska haubica samobieżna, zbudowana we wczesnych latach 60. XX wieku.
M108 napędzany był 8-cylindrowym silnikiem 8V-71T o mocy 405 KM, produkowanym w zakładach Cadillaca. W M108 wykorzystano wieżyczkę i nadwozie z haubicy samobieżnej M109, a także elementy z transportera opancerzonego M113. Haubice M108 brały udział w wojnie w Wietnamie, a krótko po jej zakończeniu zostały całkowicie wyparte przez M109, które charakteryzował większy kaliber działa (155 mm).
M108 były też wykorzystywane w niektórych krajach NATO.

</doc>
<doc id="1237052" url="https://pl.wikipedia.org/wiki?curid=1237052" title="Pezoporikos Omilos Larnacas">
Pezoporikos Omilos Larnacas



</doc>
<doc id="1237058" url="https://pl.wikipedia.org/wiki?curid=1237058" title="Nikołaj Fomin">
Nikołaj Fomin

Nikołaj Gieorgijewicz Fomin, ros. Николай Георгиевич Фомин (ur. 8 grudnia 1888, zm. 3 sierpnia 1964 w Australii) – rosyjski wojskowy sił morskich (kapitan), dowódca rosyjskiego oddziału wojskowego w składzie Szanghajskiego Korpusu Ochotniczego w okresie międzywojennym, emigracyjny antykomunistyczny działacz społeczno-kulturalny, kombatancki i polityczny.
Życiorys.
W 1909 r. ukończył morski korpus kadetów. Od listopada 1911 r. służył jako starszy flag-oficer w 1 dywizjonie minowym, zaś od maja 1913 r. jako szturman w sztabie dowodzącego oddziałem okrętów na Bałtyku. Brał udział w I wojnie światowej. Do 1916 r. był starszym flag-oficerem w sztabie dywizjonu minowego na Bałtyku. Od 23 sierpnia 1916 r. służył jako flag-kapitan w oddziale operacyjnym sztabu dowodzącego flotą czarnomorską. W lipcu 1917 r. stanął na czele tego oddziału. W marcu 1918 r. został odesłany do rezerwy. W lipcu tego roku przystąpił do białych. Został szefem sztabu flotylli rzecznej na Wołdze. W październiku objął funkcję szefa operacyjnego wydziału morskiego ministerstwa syberyjskiego dyrektoriatu. W marcu 1919 r. zgodnie z rozkazem admirała Aleksandra W. Kołczaka stworzył flotyllę rzeczną na rzece Kamie. W kwietniu tego roku awansował na kapitana 1 rangi. Na przełomie października i listopada wyjechał do Japonii. W listopadzie powrócił na Syberię, gdzie objął dowodzenie okrętami na jeziorze Bajkał w okresie odwrotu wojsk białych. W lutym 1920 r. wyemigrował do Harbinu. W maju 1921 r. uczestniczył w przygotowaniach do wybuchu powstania antybolszewickiego we Władywostoku. Następnie został szefem sztabu syberyjskiej flotylli wojennej kontradmirała Gieorgija K. Starka. Pod koniec października 1922 r. znalazł się wraz z flotyllą i ewakuowanymi z Władywostoku resztkami wojsk białych na Filipinach. Przeniósł się do Szanghaju, gdzie działał w rosyjskich emigracyjnych organizacjach kombatanckich i społeczno-kulturalnych. Aktywnie współuczestniczył w utworzeniu rosyjskiej szkoły, cerkwi, szpitala i teatru. W styczniu 1927 r. sformował z białych emigrantów rosyjskich w ramach Szanghajskiego Korpusu Ochotniczego oddział wojskowy w sile pułku dla ochrony międzynarodowej dzielnicy Szanghaju i stanął na jego czele. W 1940 r. oddział został rozwiązany przez Japończyków. W 1949 r. N. G. Fomin wyjechał na Filipiny w związku z ofensywą chińskich wojsk komunistycznych. Przebywał w obozie dla rosyjskich uchodźców na wyspie Tubabao. W 1950 r. zamieszkał w Australii, gdzie współzakładał Wszechrosyjskie Centrum Antykomunistyczne. W 1960 r. stanął na czele australijskiego okręgu Korpusu Imperatorskich Armii i Floty Wojennej.
Linki zewnętrzne.
Biografia Nikołaja G. Fomina (jęz. rosyjski)

</doc>
<doc id="1237059" url="https://pl.wikipedia.org/wiki?curid=1237059" title="Beschuit met muisjes">
Beschuit met muisjes

Beschuit met muisjes (dosłowne tłumaczenie z nid. "sucharki z myszkami") – tradycyjna przekąska serwowana w Holandii z okazji narodzin dziecka.
Beschuit to przekąska a'la polskie suchary, ale okrągła i mniej twarda. Muisjes ("myszki") to nasionka anyżu w słodkiej polewie. Nazywane są myszkami, bo niektóre z nich wciąż mają ogonek.
Sucharki smaruje się masłem i posypuje "myszkami". "Myszki" sprzedawane są w dwóch rodzajach mieszanek: biało-różowe i biało-niebieskie, w zależności od płci urodzonego dziecka. Jeśli urodziła się córka, serwuje się "myszki" różowe. Jeśli syn – niebieskie.
Specjalne beschuit met muisjes serwuje się z okazji narodzin potomka w rodzinie królewskiej. Wtedy serwuje się "myszki" pomarańczowe – na cześć koloru monarchii.
Historia.
Spożywanie sucharków z "myszkami" z okazji narodzin dziecka, to stara tradycja, która stała się popularna w ciągu XIX wieku. Wcześniej narodziny świętowało się częstując rodzeństwo oraz dzieci z sąsiedztwa grubo pocukrzonymi sucharami i mówiąc, że zostały przyniesione przez nowo narodzone dziecko. Celem było pozyskanie sympatii starszych dzieci dla nowego członka rodziny. Początkowo "myszki" były dostępne w dwóch kolorach: różowe, gdy na świat przyszła dziewczynka i białe, gdy urodził się chłopiec. Dawniej tylko zamożne rodziny częstowały sucharkami posypanymi "myszkami". Ubodzy jedli biały chleb z cukrem, aby uczcić narodziny dziecka. Zastosowanie nasion anyżu do wyrobu "myszek" tłumaczy się działaniem mlekopędnym anyżu (łac. "lactagoga"). Pochodzenie nazwy "myszki" jest najprawdopodobniej związane z wyglądem nasion anyżu pokrytych wieloma warstwami cukru. Przypominają one myszki, tym bardziej, że niektóre mają wystające ogonki. Nazwa może też odwoływać się do wysokiej płodności myszy. "Myszkami" nie tylko posypuje się sucharki, ale także wypełnia miniaturowe butelki do karmienia niemowląt, z których dzieci w formie zabawy wyjadają "myszki". Po raz pierwszy pomarańczowe "myszki" do posypywania sucharków pojawiły się 31 stycznia 1938 roku z okazji narodzin Beatrycze – córki królowej Juliany i księcia Bernharda.

</doc>
<doc id="1237069" url="https://pl.wikipedia.org/wiki?curid=1237069" title="Epione">
Epione

Epione (gr. Epiónē, łac. Epione) – w mitologii greckiej bogini ukojenia bólu.
Uchodziła za małżonkę boga Asklepiosa, z którym zrodziła córki Iaso, Panakeję, Ajgle i Akeso. Była czczona wraz z Asklepiosem w Epidauros. Według niektórych źródeł, zwłaszcza według tradycji z wyspy Kos, była nie małżonką, ale córką Asklepiosa.

</doc>
<doc id="1237071" url="https://pl.wikipedia.org/wiki?curid=1237071" title="Piotr ze Zboisk">
Piotr ze Zboisk

Piotr ze Zboisk, "Petrus de Boyska", "Petrus de Tyrawa" herbu Gozdawa – w latach 1434-1465 chorąży sanocki, od 1435 właściciel Zboisk, Wolicy, Bukowska, Bełchówki i Zahoczewia (następnie dobra te zostały skasowane za opieszałości wojenne), syn Matjasza, ożeniony z Małgorzatą.
Odziedziczył po ojcu żupy solne w Tyrawie. Córki: Zuzanna za Jana Felsztyńskiego, Ewa za Mikołaja Żabę. Procesy sądowe z Janem Czeszykiem z Rytarowiec i Sanoka oraz Fryderykiem Jaćmirskim z Jaćmierza.

</doc>
<doc id="1237079" url="https://pl.wikipedia.org/wiki?curid=1237079" title="Klimene (okeanida)">
Klimene (okeanida)

Klimene (także Klymene; gr. Klyménē, łac. Clymene) – w mitologii greckiej jedna z okeanid.
Była córką Okeanosa i Tetydy. Pochodziła z pierwszego pokolenia bogów greckich. Jako małżonka Japeta była matką Atlasa, Menojtiosa, Prometeusza i Epimeteusza. Niektóre wersje mitu uważały Klimene nie za matkę, ale za żonę Prometeusza. Byłaby ona wtedy matką Deukaliona oraz Hellena, protoplasty wszystkich Greków. W innych wersjach mitu uchodzi ona za małżonkę boga słońca, Heliosa, matkę Faetona i córek zwanych Heliadami.

</doc>
<doc id="1237083" url="https://pl.wikipedia.org/wiki?curid=1237083" title="Stanisławice (przystanek kolejowy)">
Stanisławice (przystanek kolejowy)

Stanisławice – przystanek kolejowy w Stanisławicach, w województwie małopolskim, w Polsce.
W roku 2017 przystanek obsługiwał 200–299 pasażerów na dobę.

</doc>
<doc id="1237084" url="https://pl.wikipedia.org/wiki?curid=1237084" title="Duda (piłkarz)">
Duda (piłkarz)

Duda, właśc. Sergio Paulo Barbosa Valente (ur. 27 czerwca 1980 w Porto) – portugalski piłkarz, grający na pozycji pomocnika.
Kariera klubowa.
Duda urodził się w Porto, ale piłkarską karierę rozpoczął w Guimarães, w tamtejszym klubie Vitória SC. W jego barwach nie zadebiutował jednak w Superlidze i występował jedynie w drużynach młodzieżowych i rezerwach. W 1999 roku Sergio wyjechał do Hiszpanii i został zawodnikiem drugoligowego Cádizu. Tam grał przez dwa lata, a w sezonie 2000/2001 strzelił 13 goli w lidze.
Dobra gra w zespole z Kadyksu zaowocowała latem 2001 roku transferem Dudy do pierwszoligowej Málagi. W ekstraklasie Hiszpanii zawodnik zadebiutował 29 września w przegranym 1:2 spotkaniu z Athletic Bilbao. W Máladze nie wywalczył jednak miejsca w podstawowym składzie i w 2002 roku został wypożyczony do Levante UD z Segunda División. W sezonie 2003/2004 znów grał w drużynie „Boquerones”. W dwóch kolejnych sezonach zajął z nią 10. miejsce w La Liga, ale w sezonie 2005/2006 spadł do drugiej ligi.
Latem 2006 dość nieoczekiwanie Duda podpisał kontrakt z czołowym zespołem kraju, Sevillą. Swój pierwszy mecz w jej barwach rozegrał 17 września, a Sevilla pokonała w derbach Real Betis 3:2. W zespole Sevilli został rezerwowym dla Brazylijczyka Adriano. W 2007 roku wywalczył Puchar UEFA, Puchar Hiszpanii, a także 3. pozycję w lidze. Latem 2008 roku został wypożyczony do beniaminka Primera Division, Málagi. Stał się jego podstawowym piłkarzem, a po zakończeniu rozgrywek działacze Málagi wykupili go z Sevilli na stałe.
Kariera reprezentacyjna.
W 1999 roku wraz z młodzieżową reprezentacją Portugalii U-18 Duda wywalczył mistrzostwo Europy U-18. W pierwszej reprezentacji zadebiutował 2 czerwca 2007 w wygranym 2:1 wyjazdowym meczu z Belgią, rozegranym w ramach eliminacji do Euro 2008. W 86. minucie meczu zmienił Naniego.

</doc>
<doc id="1237091" url="https://pl.wikipedia.org/wiki?curid=1237091" title="Port lotniczy Gandża">
Port lotniczy Gandża

Port lotniczy Gandża (IATA: KVD, ICAO:
UBBG) – międzynarodowy port lotniczy położony w Gandży, w Azerbejdżanie.
Port lotniczy został zbombardowany i zniszczony w roku 2020.

</doc>
<doc id="1237092" url="https://pl.wikipedia.org/wiki?curid=1237092" title="Wojciech Szczawiński">
Wojciech Szczawiński

Wojciech Szczawiński (ur. 1967 w Katowicach) – dziennikarz, publicysta, filozof.
Życiorys.
Absolwent filozofii na Wydziale Nauk Społecznych Uniwersytetu Śląskiego.
Jego wywiady, reportaże i felietony ukazywały się w „Sporcie”, „Sporcie Śląskim”, „Budo Karate”, „Sport Review”, „Rodni”, „World Karate Magazine”, „Panoramie”, „Trybunie Śląskiej”, „Zwierciadle”, „Gazecie Wyborczej”. W latach 2011-2014 felietonista kobiecego portalu Agaty Młynarskiej www.onaonaona.com. Pracował m.in. jako rzecznik prasowy Polskiej Federacji Sportu "Gwardia" oraz Polskiego Związku Karate. W 1998 r. dla dziennika „Sport (gazeta)” spisał wspomnienia mistrza olimpijskiego w skokach narciarskich Wojciecha Fortuny zatytułowane „Skok donikąd”. Od 2005 roku pracuje w Fundacji Anny Dymnej "Mimo Wszystko", jako redaktor i administrator serwisów internetowych. Jest m.in. autorem książkowych wywiadów rzek.

</doc>
<doc id="1237099" url="https://pl.wikipedia.org/wiki?curid=1237099" title="Iaitō">
Iaitō

 - nazwa ogólna treningowych mieczy samurajskich (broń ćwiczebna) do iaidō (najczęściej wakizashi, katana, tanto, ale także odachi, kodachi, naginata itp.). Wykonane czasami podobnie jak prawdziwe miecze, ze stali, lecz najczęściej ze stopów aluminium i cynku. Od prawdziwych mieczy odróżnia je tępa głownia (aby zwiększyć bezpieczeństwo ich używania) oraz mniej ozdobne "koshirae" (elementy ozdobne miecza).

</doc>
<doc id="1237103" url="https://pl.wikipedia.org/wiki?curid=1237103" title="Kottos">
Kottos

Kottos (gr. Kóttos, łac. Cottus) – w mitologii greckiej jeden z hekatonchejrów. Był synem Gai i Uranosa. Wraz z braćmi został strącony do Tartaru przez Uranosa i uwolniony przez Zeusa, by wziąć udział w tytanomachii. Uważany był za przodka – eponima ludu Kottyjczyków z Tracji.

</doc>
<doc id="1237105" url="https://pl.wikipedia.org/wiki?curid=1237105" title="Lockheed L-1011 TriStar">
Lockheed L-1011 TriStar

Lockheed L-1011 TriStar – szerokokadłubowy samolot pasażerski dalekiego zasięgu, produkowany przez Lockheed Corporation, mający konkurować z samolotami takimi jak Boeing 747 czy McDonnell Douglas DC-10. Podobnie jak DC-10 Tristar miał trzy silniki turbowentylatorowe. W latach 1968–1984 Lockheed wyprodukował 250 TriStarów. Samolot nie odniósł wielkiego sukcesu, przez co po zakończeniu jego produkcji Lockheed wycofał się z rynku odrzutowych samolotów komunikacyjnych. W chwili wejścia na rynek była to najbardziej zaawansowana technicznie maszyna pasażerska na świecie. Był to również pierwszy i zarazem ostatni cywilny odrzutowy samolot pasażerski Lockheeda.
Historia.
Projekt.
W drugiej połowie lat 60. XX wieku dalekodystansowe trasy przewozów lotniczych zdominowane były przez samoloty Douglas DC-8 i Boeing 707. Wprowadzenie na rynek obydwu modeli przyczyniło się do gwałtownego rozwoju linii lotniczych i wzrostu liczby przewozów pasażerskich. W tych warunkach linie lotnicze zaczęły poszukiwać maszyn o większym zasięgu, zdolnych do zabrania na pokład większej liczby pasażerów. Jedną z wytwórni, która odpowiedziała na zapotrzebowanie przewoźników, był Lockheed, który pod koniec lat 60. opracował dwa nowe projekty samolotów oznaczonych jako CL-1011-28 i CL-1011-30/31/32/33. Samoloty różniły się liczbą silników. Model -28 napędzany był dwoma jednostkami a wersje -30/31/32/33, trzema. Stałą praktyką wśród wytwórców samolotów komunikacyjnych jest konsultowanie projektów z potencjalnymi, przyszłymi ich użytkownikami. W wyniku takich konsultacji do dalszej realizacji wybrano projekt trzysilnikowy. Wiązało się to głównie z większym bezpieczeństwem lotu, jakie dawała maszyna z trzema jednostkami napędowymi. Za taką opcją były zwłaszcza te linie, których trasy wiodły nad dużymi obszarami wodnymi. Trzy silniki umożliwiały również zwiększenie masy startowej samolotu, tym samym zwiększenie masy zabieranego paliwa, a w konsekwencji – zasięgu. W 1967 roku pojawił się pierwszy projekt oznaczony jako CL-1011-365 dla 227 pasażerów, rok później jego powiększona wersja CL-1011-385 dla 250 pasażerów. Wstępne zainteresowanie samolotem wyraziły American Airlines, które jednak ostatecznie wybrały maszynę McDonnell Douglas DC-10. Kontynuując tendencję zwiększania pojemności w swoich projektach, Lockheed opracował wersję międzykontynentalną nazwaną TriStar. Duży wpływ na podjętą decyzję miała rywalizacja pomiędzy Lockheedem a McDonnell Douglasem i ich DC-10 który „podebrał” Lockheedowi zamówienie American Airlines. Wytwórnia nie mogła sobie pozwolić na kolejną porażkę, tym bardziej że w kolejce po nowe samoloty ustawiły się Trans World Airlines (TWA) i Eastern Air Lines. Obydwie linie były w komfortowej sytuacji, negocjując jak najlepsze warunki dla siebie z obydwoma producentami. Lockheed przedstawił model TriStar, który miał zabierać na pokład maksymalnie 345 pasażerów i charakteryzować się zasięgiem na poziomie 5300 km. Ostatecznie z rywalizacji zwycięsko wyszedł Lockheed, u którego Eastern zamówił 25 samolotów z opcją na kolejne 25 sztuk, a TWA 33 samoloty z opcją na kolejne 11. Do grona klientów szybko dołączały następne linie lotnicze i do kwietnia 1968 roku firma miała zamówienia na 176 sztuk.
Budowa.
W toku negocjacji z przewoźnikami wybrano dwie konfiguracje pasażerskie samolotu, z 270 i 300 miejscami. W marcu 1968 roku podjęto decyzję, że samolot napędzany będzie silnikami Rolls-Royce RB211. Było to o tyle ryzykowne, że jednostka była dopiero w stadium opracowywania. Specjalnie na potrzeby budowy samolotu Lockheed postawił w Palmdale w Kalifornii nowy zakład. Tam miał się odbywać ostateczny montaż samolotu i obloty maszyn. 1 marca 1969 roku uroczyście rozpoczęto budowę pierwszego egzemplarza, a 1 września 1970 roku zaprezentowano gotowy samolot. Obok latających prototypów zbudowano kolejne dwa służące tylko do prób na ziemi. Do swojego dziewiczego lotu maszyna wzbiła się 16 listopada 1970 roku. Lot trwał dwie i pół godziny, a załogą dowodził kapitan Hank Dees. Łącznie wylatano 1695 godzin, a w badaniach w locie łącznie wykorzystano pięć samolotów prototypowych. Pomyślny rozwój programu TriStar zakłóciło bankructwo producenta silników RB211, firmy Rolls-Royce, 4 lutego 1971 roku. Do upadłości przyczyniły się między innymi koszty związane z opracowywaniem silników dla Lockheeda. Upaństwowienie firmy przez brytyjski rząd zaradziło sytuacji, aczkolwiek pojawił się problem w dalszym finansowaniu rozwoju RB21. Koszty prac były na tyle duże, iż Lockheed nie mógł sobie pozwolić na wzięcie ich tylko na swoje barki. Była to tym trudniejsza sytuacja dla amerykańskiej firmy, że w tym samym momencie jego programy wojskowe zamiast przynosić zyski generowały straty, m.in. śmigłowiec Lockheed AH-56 Cheyenne – awangardowa konstrukcja, która nie weszła do produkcji seryjnej a koszty jej opracowania były bardzo duże. Sytuacji zaradziła decyzja rządu brytyjskiego, który zgodził się partycypować w kosztach rozwoju silnika RB211. Perturbacje finansowe Lockheeda, pomimo pożyczki amerykańskiego rządu i podniesienia ceny za samolot przez producenta, nie pozostały bez wpływu na zamówienia. Między innymi Delta Air Lines zamówiła DC-10 zamiast konstrukcji Lockheeda, bojąc się, iż nie wywiąże się on ze zobowiązań. Pomimo trudności wytwórnia kontynuowała próby. 15 lutego 1971 do badań dołączył drugi prototyp w swoim dziewiczym locie, 17 maja tego samego roku kolejny, 24 października i 2 grudnia następne. Jedną z unikatowych cech TriStara była możliwość wykonania w pełni automatycznego lądowania. Doszło do tego 27 kwietnia 1971 roku, kiedy to samolot wykonał pierwszy tego typu manewr. W czerwcu 1971 roku samolot został zaprezentowany w Paryżu na Międzynarodowym Salonie Lotniczym. 27 grudnia tego samego roku Federalna Administracja Lotnictwa (FAA) wydała tymczasowy certyfikat typu. 22 marca 1972 roku swój certyfikat uzyskały silniki RB211. 15 kwietnia tego samego roku ostateczny certyfikat typu dla samolotu wydała FAA, a w lipcu zrobiła to brytyjska administracja lotnicza.
Eksploatacja.
Pierwszy seryjny L-1011 został dostarczony do odbiorcy, którym były linie Eastern Air Lines 5 kwietnia 1972 roku. Maszyna zastąpiła DC-8 na linii z Miami do Nowego Jorku. W maju tego samego roku swój pierwszy samolot otrzymały TWA, ale w związku z pracami wykończeniowymi maszyna zainaugurowała swoją działalność dopiero 25 czerwca, kiedy to wyruszyła w lot pomiędzy Saint Louis a Los Angeles. Kryzys naftowy lat 70. wstrzymał tempo produkcji samolotów, ale kolejne zamówienia ze strony All Nippon Airways (ANA), TWA i Delty przywróciły pożądaną przez wytwórnie prędkość produkcji. Sprzedaż samolotów japońskim liniom lotniczym ANA miała swoje polityczne reperkusje. W zamian za dofinansowanie sprzedaży ze strony japońskiego rządu, Lockheed zaproponował prowizję jego członkom. W konsekwencji, gdy sprawa ujrzała światło dzienne, japoński premier Kakuei Tanaka musiał ustąpić ze swego stanowiska, co również uczyniło dwóch członków zarządu Lockheeda. 12 stycznia 1975 roku British Airways rozpoczęły loty na trasie Londyn – Paryż. Kolejne zachwianie portfela zamówień na L-1011 miało miejsce w drugiej połowie lat 70., kiedy to w związku z kryzysem paliwowym linie TWA, Eastern i Pacific Southwest Airlines wycofały część maszyn, oferując je do sprzedaży. Z okazji skorzystały linie LTU International, Cathay Pacific i Saudi Arabian Airlines, redukując tym samym własne zamówienia u Lockheeda. Wraz z wprowadzeniem na rynek wersji dalekodystansowej L-1011-500 wzrosło zainteresowanie przewoźników. Wśród użytkowników nowej wersji znalazły się British Airways, Delta, Pan Am, BWIA West Indies Airways, Air Canada, Royal Jordanian, SriLankan Airlines i TAP Portugal. Linia portugalska złożyła ostatnie zamówienie na samolot L-1011 w jego historii. Rok 1981 był przełomowym w karierze L-1011. Pierwszy kwartał przyniósł straty sięgające 36 mln dolarów, a udało się pozyskać w ciągu całego roku zamówienia na jedynie trzy egzemplarze. W zaistniałej sytuacji w grudniu 1981 roku podjęto decyzje o zaprzestaniu produkcji L-1011, dokończonych miało być jedynie 21 egzemplarzy już zamówionych. Trwało to do 1984 roku, kiedy Lockheed ogłosił zakończenie całego programu. W powietrze w styczniu tego samego roku wzbił się ostatni nowy L-1011 przeznaczony dla TAP Portugal. Lockheed nie wykluczał ponownego uruchomienia linii montażowej o ile pojawiłyby się nowe zamówienia, ale na rynek wchodziły nowe konstrukcje Airbusa i Boeinga, samoloty Boeing 767 oraz Airbus A300 oraz jego kolejne modyfikacje. Były to maszyny dwusilnikowe, ekonomiczniejsze, przewożące większą liczbę pasażerów na dłuższe dystanse. Tym samym program L-1011, który przyniósł Lockheedowi w ogólnym rozrachunku 2,5 mld dolarów strat, stał się przyczyną upadku firmy jako samodzielnej jednostki. Największym użytkownikiem TriStarów były amerykańskie linie Delta Air Lines, które w sumie w swojej flocie posiadały 71 maszyn tego typu (nowych i przejętych od innych przewoźników). Ostatni lot TriStara w barwach Delty odbył się 31 lipca 2001 roku na trasie z Orlando do Atlanty. Drugimi w kolejności liczby egzemplarzy były również amerykańskie TWA – 57 sztuk i kolejno Eastern – 48. Poza Ameryką, największą liczbę TriStarów (29 maszyn) posiadały British Airways.

</doc>
<doc id="1237109" url="https://pl.wikipedia.org/wiki?curid=1237109" title="Melia">
Melia

Melia – w mitologii greckiej jedna z okeanid.
Była córką Okeanosa. Została kochanką boga Apollina, z którym spłodziła Ismeniosa i Temerosa. Czczono ją wraz z Apollinem w świątyni koło Tebami. Jej imieniem nazwano też źródło w samych Tebach. Niektóre źródła podają, że wśród okeanid była też inna Melia, małżonka boga rzeki Inachos.

</doc>
<doc id="1237111" url="https://pl.wikipedia.org/wiki?curid=1237111" title="Mithun Chakraborty">
Mithun Chakraborty

Mithun Chakraborty (bengalski: মিঠুন চক্রবর্তী, hindi: मिथुन चक्रवर्ती) (ur. jako Gouranga Chakraborty 16 czerwca 1950 w Kolkacie) – wykształcony w Kalkucie (Scottish Church College – mgr chemii i w Film and Television Institute of India) – indyjski aktor i działacz społeczny nagrodzony National Film Award za role w filmach: Jallad, Agneepath, Mrigaaya, Tahader Katha, czy Swami Vivekananda. W latach 80. jeden z najpopularniejszych aktorów bollywoodzkich i bengalskich (wystąpił w ponad 200 filmach słynąc jako "dancing star"). Jest właścicielem sieci hoteli nazywanych "Monarch Hotels".
W młodości należał do naksalitów. Wstrząśniety śmiercią brata opuścił naksalitów, narażając swoje życie (przynależność do nich wykluczała opuszczenie ich szeregów).
Żonaty z indyjską aktorka Yogita Bali. Ma czterech synów i dwie córki. Najstarszy z synów Mimoh Chakraborty zadebiutował w filmie w 2007 roku.
Chakraborty od 1986 do 1987 związany był z bollywoodzką aktorką Sridevi.

</doc>
<doc id="1237113" url="https://pl.wikipedia.org/wiki?curid=1237113" title="Koleś z Postala">
Koleś z Postala

Koleś z Postala (ang. The Postal Dude) – główny bohater serii gier komputerowych "Postal", jak również filmu o tym samym tytule. Z powodu jego brutalnej natury, Koleś z Postala jest uznawany za jednego z najbardziej kontrowersyjnych bohaterów gier.
Postać.
Koleś z Postala mieszka w małym miasteczku Paradise w stanie Arizona ze swoją żoną znaną tylko jako Zdzira Kolesia z Postala. Vince Desi, szef zespołu Running with Scissors, który stworzył postać Kolesia, wyjawił w wywiadzie, że poczynania bohatera są całkowicie zależne od gracza. Jeśli gracz chce, może ukończyć grę bez zabijania nawet jednej osoby. Przebieg gry zależy od tego, czy gracz wybierze przemoc, czy pokojowe rozwiązania. W grze "Postal²" Koleś mieszka w przyczepie campingowej niedaleko wejścia do jaskiń Tora Bora. Jest pracownikiem firmy Running with Scissors, jednakże w poniedziałek zostaje zwolniony z niewiadomej przyczyny. Bohater angażuje się w politykę, co zmusza go do oddania głosu w wyborach i obchodzenia miasteczka w celu zebrania odpowiedniej ilości podpisów pod petycją.
Rodzina Kolesia najprawdopodobniej ogranicza się do Zdziry i jego wujka Dave’a, który zamieszkuje obszar zamknięty w Paradise. Jego ojciec, Koleś z Postala senior, nie żyje, ale odwiedzamy go na cmentarzu w jednym z zadań Kolesia, aby „podlać” jego nagrobek.
Koleś z Postala jest wyznania rzymskokatolickiego. We wtorkowym poziomie "Postala²" jednym z jego zadań jest się wyspowiadać. Podczas jego spowiedzi kościół atakuje Al-Ka’ida. Następnego dnia idąc na cmentarz, gracz może zobaczyć zmieniony kościół: z daleka widać, że strzeliste wieże zamieniono na kopuły przypominające islamskie meczety. Po wejściu do środka można też zobaczyć zrzuconą figurę anioła oraz przewrócony krzyż. Kościół jest ponadto wypełniony brodatymi, ubranymi w białe fartuchy, uzbrojonymi fanatykami.
Historia bohatera.
Tworząc w 1995 roku pierwszego "Postala", główny grafik, Randy Briley, wykreował postać Kolesia jako ciemnego typa, mroczną postać, która pasowałaby do stylu rozgrywki. Od początku założeniem było, aby postać nie miała żadnej przeszłości, co dałoby graczowi możliwość wyobrażenia sobie wcześniejszych wydarzeń w życiu bohatera.
"Postal²" wydany został w 2003 roku jako strzelanka pierwszoosobowa. Ulepszona grafika pozwoliła ukazać Kolesia bardziej szczegółowo. Ostateczny wygląd postaci w 2001 roku wykreował grafik Josh Leichliter. Kolejną różnicą w stosunku do pierwszej części gry jest to, że Koleś ma głos. Osobą podkładającą jego głos został Rick Hunter. Głos Huntera usłyszeć można było również w dodatku "" (2005), który zawierał drobne poprawki w wyglądzie Kolesia.
Koleś z Postala wystąpił także jako bohater trzeciej części, gdzie trafił do innego miasta. W czwartej części protagonista pojawi się w mieście Edensin.
Film.
W filmie "Postal" w rolę Kolesia z Postala wcielił się Zack Ward. Ward opisuje tę postać jako kogoś, kto tylko chce być lubiany i akceptowany. Stwierdził również, że wzorował się na scenariuszu, a nie na grach, ponieważ nigdy w żadną grę z serii "Postal" nie grał.
Kontrowersje.
W 2006 roku w jednym z kanadyjskich college’ów doszło do strzelaniny, której sprawcą był Kimveer Gill, utożsamiający się z Kolesiem. Na swoim blogu Gill wyraził podziw dla Kolesia, twierdząc, że "Koleś z Postala był nieszczęśliwy, nim został wściekłym psycholem; tego nigdy nie usłyszeliśmy w grze. Był normalnym człowiekiem, dopóki świat tak go nie zmienił". "Postal²" został jedną z ulubionych gier Gilla.

</doc>
<doc id="1237114" url="https://pl.wikipedia.org/wiki?curid=1237114" title="Fobetor">
Fobetor

Fobetor (także Ikelos; gr. Phobḗtōr, Íkelos, łac. Phobetor, Icelus) – w mitologii greckiej bóg snów. 
Był synem Hypnosa oraz bratem Morfeusza. Fobetor był personifikacją nocnych koszmarów. Pojawiał się w złych snach w postaci potwora, zwierzęcia, lub jakiegokolwiek obiektu nieożywionego.

</doc>
<doc id="1237115" url="https://pl.wikipedia.org/wiki?curid=1237115" title="Phobetor">
Phobetor



</doc>
<doc id="1237120" url="https://pl.wikipedia.org/wiki?curid=1237120" title="Antoni Podraza">
Antoni Podraza

 
Antoni Podraza (ur. 15 października 1920 w Rzeszowie, zm. 28 stycznia 2008 w Krakowie) – polski historyk, działacz ruchu ludowego i laickiego, profesor Uniwersytetu Jagiellońskiego, dyrektor Instytutu Historii UJ (w latach 1972–1978 oraz 1981–1987).
Życiorys.
Dzieciństwo spędził w Słobudce Koszyłowieckiej, do liceum uczęszczał w Żółkwi. W roku akademickim 1938/1939 rozpoczął studia historyczne na Uniwersytecie Lwowskim im. Jana Kazimierza, kontynuował je podczas okupacji na tajnych kompletach i na Uniwersytecie Lwowskim im. Iwana Franki ukończył po przyjeździe do Krakowa w 1946 na Uniwersytecie Jagiellońskim. W tym samym roku podjął pracę jako asystent w Katedrze Historii Rolnictwa na Wydziale Rolnym UJ u prof. Stefana Inglota. W 1951 przeniesiony został do Katedry Historii Polski Feudalnej kierowanej przez prof. Romana Grodeckiego. W latach 1954–1969 pracował w Katedrze Historii Narodów ZSRR. W 1959 uzyskał doktorat z nauk humanistycznych, w 1961 rada wydziału nadała mu stopień doktora habilitowanego. W latach 1969–1991 był kierownikiem Zakładu Historii Polski Nowożytnej UJ. Nominację profesorską uzyskał w 1975. W 1983 wybrany został do Krajowej Rady Towarzystwa Przyjaźni Polsko-Radzieckiej.
W latach 1945–1949 członek PSL mikołajczykowskiego, w latach 1946–1947 członek Zarządu Grodzkiego PSL w Krakowie i członek redakcji ludowego miesięcznika ideowo-wychowawczego „Wieś i Państwo”. Kandydat do Sejmu Ustawodawczego z listy PSL w Okręgu nr 46 (Kraków) w wyborach 19 stycznia 1947. Udział w kampanii wyborczej przypłacił aresztowaniem. Od 1949 członek Zjednoczonego Stronnictwa Ludowego. W latach 1980–1983 członek Naczelnego Komitetu ZSL, a w latach 1989–1990 wiceprezes Rady Naczelnej PSL Odrodzenie. Od 2004 do śmierci w 2008 honorowy prezes Polskiego Stronnictwa Ludowego. W latach 1994–2006 był prezesem Rady Wojewódzkiej Towarzystwa Kultury Świeckiej w Krakowie. Otrzymał również godność honorowego prezesa TKŚ w Krakowie, którą nosił aż do śmierci. Ostatni raz publicznie wystąpił 19 stycznia 2008 na spotkaniu małopolskich ludowców zorganizowanym w Teatrze im. Juliusza Słowackiego. Pogrzeb profesora odbył się 2 lutego 2008 urna z prochami spoczęła w Alei Zasłużonych Cmentarza Rakowickiego (kwatera LXIX pas B-2-26), nad mogiłą ustawiono w październiku 2008 nagrobek z popiersiem dłuta Mariana Koniecznego.
Według materiałów zgromadzonych w archiwum Instytutu Pamięci Narodowej był w latach 1960–1969 tajnym współpracownikiem Służby Bezpieczeństwa PRL o pseudonimie „Stanisław”.

</doc>
<doc id="1237122" url="https://pl.wikipedia.org/wiki?curid=1237122" title="Wydział Orientalistyki Uniwersytetu Warszawskiego">
Wydział Orientalistyki Uniwersytetu Warszawskiego



</doc>
<doc id="1237123" url="https://pl.wikipedia.org/wiki?curid=1237123" title="Dębinki (Klesztów)">
Dębinki (Klesztów)

Dębinki – przysiółek wsi Klesztów w Polsce, położony w województwie lubelskim, w powiecie chełmskim, w gminie Żmudź.
W latach 1975–1998 przysiółek należał administracyjnie do województwa chełmskiego.

</doc>
<doc id="1237124" url="https://pl.wikipedia.org/wiki?curid=1237124" title="Wyższa Szkoła Rolnicza w Krakowie">
Wyższa Szkoła Rolnicza w Krakowie



</doc>
<doc id="1237125" url="https://pl.wikipedia.org/wiki?curid=1237125" title="Giotto">
Giotto



</doc>
<doc id="1237128" url="https://pl.wikipedia.org/wiki?curid=1237128" title="Kolonia (Klesztów)">
Kolonia (Klesztów)

Kolonia – kolonia wsi Klesztów w Polsce, położona w województwie lubelskim, w powiecie chełmskim, w gminie Żmudź.
W latach 1975–1998 kolonia należała administracyjnie do województwa chełmskiego.

</doc>
<doc id="1237129" url="https://pl.wikipedia.org/wiki?curid=1237129" title="Sabazjos">
Sabazjos

Sabazjos, Sabasios (gr. , łac. "Sabazius") – chtoniczne bóstwo synkretyczne świata starożytnego, pochodzenia frygijskiego; znane w wierzeniach Traków, czczone w starożytnej Grecji i Rzymie. 
Kult jego najwcześniej rozwinięty był w Tracji (szczególną cześć odbierał na ziemiach Bessów), gdzie podobnie jak potem we Frygii uważano go za bóstwo sił natury, roślinności, upraw (rolnictwa) i lecznictwa (medycyny). Miał też przynosić pomoc w nieszczęściu i przy porodzie. W późniejszym czasie Tracy uważali go (podobnie jak Dionizosa) za jedno z wcieleń niezwykle popularnego bóstwa, zwanego Herosem (inaczej Jeźdźca trackiego), co odzwierciedlało ich religijne przekonanie, iż wszystkie bóstwa męskie mają cechy konnych myśliwych. 
Obrzędy kultu Sabazjosa miały charakter orgiastyczny (m.in. wykonywany taniec "sikinnis"), a poświęconym mu zwierzęciem był wąż, odgrywający istotną rolę w misteriach ku czci bóstwa. W V w. p.n.e. przeniesiony z Tracji kult przyjął się w Grecji, gdzie bóstwo to utożsamiono z Dionizosem-Zagreusem – skąd następnie przeniknął do Rzymu, gdzie Sabazjosa łączono z Jowiszem.
W wierzeniach Traków był synem Zbelsurda i Bendidy. Włączony do mitologii greckiej miał być synem Persefony i Zeusa, który spłodził go przyjąwszy postać węża; on sam również często przyjmował postać tego stworzenia odgrywającego rolę w jego obrzędach. W ikonografii przedstawiano go jako brodatego mężczyznę w czapce frygijskiej. Poza wężami do jego zwierzęcych atrybutów należały jaszczurki, żółwie, żaby, a także szyszka pinii. W grecko-rzymskim ceremoniale kultowym charakterystycznym elementem była prawa dłoń wzniesiona w geście błogosławieństwa.
W synkretyzmie okresu hellenistycznego i cesarstwa rzymskiego utożsamiano go z wieloma bóstwami, m.in. z bogiem Żydów (na podstawie imiennego podobieństwa "Kyrios Sabaoth" z Septuaginty), kreując judeopogańskie bóstwo nazywane niekiedy "Theos Hypsistos" (, dosł. „Bóg Najwyższy”). Z misteriami Sabazjosa łączą się ścienne malowidła zachowane w komorze Wincencjusza znajdującej się w obrębie rzymskich katakumb Pretekstata.
W wierzeniach grecko-rzymskich nie jest znany żaden poświęcony mu mit, nawet o charakterze ezoterycznym.

</doc>
<doc id="1237130" url="https://pl.wikipedia.org/wiki?curid=1237130" title="Poczekajka">
Poczekajka



</doc>
<doc id="1237133" url="https://pl.wikipedia.org/wiki?curid=1237133" title="RKS">
RKS

Robotnicze Kluby Sportoweː
Kluby sportowe mające dawniej w nazwie skrót RKS lub RTSː
Kluby sportowe mające w nazwie skrót RKS, nie będące klubami robotniczymiː

</doc>
<doc id="1237137" url="https://pl.wikipedia.org/wiki?curid=1237137" title="Poczekajka (Leszczany)">
Poczekajka (Leszczany)

Poczekajka – kolonia wsi Leszczany w Polsce położona w województwie lubelskim, w powiecie chełmskim, w gminie Żmudź.
W latach 1975–1998 miejscowość należała administracyjnie do województwa chełmskiego.

</doc>
<doc id="1237139" url="https://pl.wikipedia.org/wiki?curid=1237139" title="Komitety Niewiast">
Komitety Niewiast

Komitety Niewiast – organizacje kobiece niosące pomoc i opiekę rannym i aresztowanym powstańcom w czasie powstania styczniowego. Prowadziły działalność w trzech sekcjach: opieki nad rannymi, opieki nad aresztowanymi i opieki nad rodzinami zabitych i rannych. 18 czerwca 1863 Rząd Narodowy wydał specjalną instrukcję, normującą ich działalność.

</doc>
<doc id="1237140" url="https://pl.wikipedia.org/wiki?curid=1237140" title="Pacówka">
Pacówka

Pacówka – przysiółek wsi Pobołowice-Kolonia w Polsce położony w województwie lubelskim, w powiecie chełmskim, w gminie Żmudź.
W latach 1975–1998 przysiółek należał administracyjnie do województwa chełmskiego.

</doc>
<doc id="1237146" url="https://pl.wikipedia.org/wiki?curid=1237146" title="Joe Taylor">
Joe Taylor

Joseph L. Taylor (ur. 27 sierpnia 1939 w Miami), był zawodnikiem amerykańskiego futbolu, który grał 8 lat w NFL z drużyną Chicago Bears.

</doc>
<doc id="1237147" url="https://pl.wikipedia.org/wiki?curid=1237147" title="Poręb (Lipinki)">
Poręb (Lipinki)

Poręb – część wsi Lipinki w Polsce, położona w województwie lubelskim, w powiecie chełmskim, w gminie Żmudź.
W latach 1975–1998 Poręb należał administracyjnie do województwa chełmskiego.

</doc>
<doc id="1237150" url="https://pl.wikipedia.org/wiki?curid=1237150" title="David DeFeis">
David DeFeis

David DeFeis (ur. 4 stycznia 1961 w Nowym Jorku), to amerykański wokalista, kompozytor oraz instrumentalista klawiszowiec, znany z występów w grupie muzycznej Virgin Steele.

</doc>
<doc id="1237152" url="https://pl.wikipedia.org/wiki?curid=1237152" title="Megajra">
Megajra

Megajra, Megiera, Megera (gr. Mégaira, łac. Megaera) – w mitologii greckiej jedna z Erynii, zrodzonych z krwi Uranosa pierwotnych bogiń zemsty, siostra Alekto i Tyzyfone. Megajra, której imię znaczy "zawistna", była odpowiedzialna za wywoływanie zawiści i zazdrości, a także doprowadzanie do zdrady i niewierności małżeńskiej. Przekonana przez Atenę, przyjęła wraz z siostrami tytuł Eumenid (bogiń łaskawych). Sanktuarium Megajry i jej sióstr miało znajdować się w Kerynei w Achai, a jego założycielem miał być Orestes. Od zlatynizowanej wersji jej imienia pochodzi określenie "megiera", oznaczające złośliwą, skłonną do kłótni kobietę.

</doc>
<doc id="1237153" url="https://pl.wikipedia.org/wiki?curid=1237153" title="David Defeis">
David Defeis



</doc>
<doc id="1237154" url="https://pl.wikipedia.org/wiki?curid=1237154" title="Stara Wieś (Pobołowice)">
Stara Wieś (Pobołowice)

Stara Wieś – przysiółek wsi Pobołowice w Polsce położony w województwie lubelskim, w powiecie chełmskim, w gminie Żmudź.
W latach 1975–1998 przysiółek należał
a administracyjnie do województwa chełmskiego.

</doc>
<doc id="1237155" url="https://pl.wikipedia.org/wiki?curid=1237155" title="Oliver Hartmann">
Oliver Hartmann

Oliver Hartmann (ur. 28 czerwca 1970 roku w Rüsselsheim am Main), to niemiecki kompozytor i wokalista, poruszający się głównie w stylistyce rockowej i heavy metalowej, znany z występów w grupie muzycznej At Vance oraz Avantasia.
Ze swoim własnym składem, supportował grupę Toto podczas ich trasy po Europie w 2006 roku.

</doc>
<doc id="1237158" url="https://pl.wikipedia.org/wiki?curid=1237158" title="Timo Tolkki">
Timo Tolkki

Timo Tolkki (ur. 3 marca 1966 w Klaukkala w Finlandii) – gitarzysta, kompozytor i wokalista fińskiej grupy muzycznej Stratovarius, którą opuścił w roku 2008 zakładając nowy zespół, Revolution Renaissance.
W 2004 roku muzyk został sklasyfikowany na 84. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Tolkki dołączył do Stratovarius w 1984 roku. Przed tym grał już z zespołami Antidote, Thunder i Road Block. Na początku jego kariery z Stratovarius, usługiwał jako wokalista oraz gitarzysta. To zaprowadziło do poważnej decyzji po nagraniu trzeciej płyty, "Dreamspace", którą było przyjęcie doświadczonego i wyszkolonego wokalistę, Timo Kotipelto, w 1994. Było to głównie spowodowane chęcią Tolkkiego do rozwijania swoich muzycznych talentów oraz chęcią zmiany kierunku zespołu (które od razu pociągnęły za sobą zwolnienie Tuomo Lassila oraz Antti Ikonen).
Tego samego roku Tolkki wydał pierwszy solowy album, "Classical Variations and Themes", który swego czasu był jednym z jego długotrwałych ambicji. Album okazał się być całkiem inny niż praca wykonywana z zespołem. W roku 2002 wypuścił swój drugi solowy album, "Hymn to Life", który odsłonił znacznie więcej życia osobistego; opisujący takie emocjonalne rozterki jak jego więź z Bogiem i jego ojcem.
Styl grania.
Poprzez pierwsze trzy albumy Stratovarius można zauważyć, że styl grania gitarą Tolkkiego był odczuwalny bardziej jako progresywny i ostrzejszy niż teraz; wyjątkowe wykorzystanie power chord dało pierwszym utworom Stratovarius mroczny i odstresowujący ton/atmosferę. Kiedy jednak Kotipelto dołączył do grupy styl Tolkkiego wykreował się bardziej w stronę melodyjnej formy power metalu;

</doc>
<doc id="1237166" url="https://pl.wikipedia.org/wiki?curid=1237166" title="Halia">
Halia

Halia (gr. Halía, łac. "Halia") – bogini w mitologii greckiej. 
Była córką personifikacji morza – Pontosa i Gai oraz siostrą Telchinów. Oddawano jej cześć na Rodos. Imię jej pochodzi od słowa αλς, które może oznaczać morze lub sól, jest więc uważana za personifikację słonych wód morskich. Była kochanką Posejdona, z którym miała sześciu synów oraz córkę imieniem Rhode, od której pochodzi nazwa wyspy Rodos.
Afrodyta zesłała na synów Halii szał miłosny, w wyniku którego chcieli zgwałcić własną matkę. Ich ojciec Posejdon uderzeniem trójzębu sprawił, że zapadli się pod ziemię. Zrozpaczona po ich stracie Halia rzuciła się w morze. Na Rodos czczono ją jako boginię morską pod imieniem Leukotei.

</doc>
<doc id="1237168" url="https://pl.wikipedia.org/wiki?curid=1237168" title="The Eagles">
The Eagles



</doc>
<doc id="1237171" url="https://pl.wikipedia.org/wiki?curid=1237171" title="Kinezyka">
Kinezyka

Kinezyka – nauka zajmująca się komunikacją niewerbalną pomiędzy ludźmi. Nauka bada, w jaki sposób człowiek za pomocą gestów, mimiki itd. przekazuje informacje.
W zakres zainteresowań kinezyki wchodzą: gesty, mimika i ruchy ciała. Większość etnografów jest zgodna co do twierdzenia, że mowa niewerbalna jest uwarunkowana kulturowo, aniżeli instynktowna. Z tego właśnie przekonania kinezyka różni się przestrzennie, historycznie i etnicznie.
Historia.
Termin został wprowadzony w 1952 roku przez amerykańskiego antropologa Raya Birdwhistella, który swój dorobek naukowy poświęcił badaniu języka ciała, jednak sam temat komunikacji niewerbalnej badany był dużo wcześniej. Liczne wczesne badania w tej dziedzinie, później znanej właśnie jako kinezyka, koncentrowały się na ruchach ciała, gestach i wyrazach twarzy. W roku 1885, Francis Warner napisał "Physical Expression: its modes and principles", która była jedną z pierwszych publikacji na temat mowy ciała. W 1927 opublikowana została "Gesture - an Exceptional Usage" autorstwa Edward Z. Rowella, czyli kolejna wczesna praca dotycząca komunikacji niewerbalnej. Rowell skupiał się na socjopsychologicznym podejściu do psycholingwistyki i niewerbalnej komunikacji. W 1872 roku, w pracy "The Expression of the Emotions in Man and Animals", Charles Darwin utrzymywał, iż ludzkie emocje i gesty są połączone z ich biologiczną naturą. Z drugiej strony Margaret Mead, antropolog kulturowa pochodzenia amerykańskiego, bardziej koncentrowała się na badaniu emocji oraz gestów, które, jak uważała, były determinowane kulturowo. Zainteresowanie komunikacją niewerbalną było również tematem badań innego antropologa, Franza Boasa, postrzeganego jako ojca amerykańskiej antropologii kulturowej, który prowadził badania terenowe nad kulturami i językami ludów z rejonu północno-zachodniego wybrzeża Pacyfiku. Niektóre z jego prac koncentrowały się wokół znaczeń ukrytych w tańcu Indian Kwakiutl. Pewne tańce badacz zademonstrował podczas wystaw muzealnych ujawniając przy tym znaczenie poszczególnych gestów i ekspresji. W tym momencie, Boas zapoczątkował kultywowanie dziedziny jaką jest kinezyka i chęć dążenia do odkrycia znaczeń ludzkiej gestykulacji, wyrazów twarzy, oraz ruchów ciała. Badania w tym zakresie były kontynuowane przez Levette J. Davidsona. "Some Current Folk Gesture and Sign Languages" z 1950 roku, to pozajęzykowa etnografia niewerbalnej komunikacji charakterystyczna dla poszczególnych jednostek społecznych. Davidson opisuje komunikację niewerbalną i użycie gestów w relacjach, handlu, sporcie, wojsku i religii. Jednocześnie demonstruje i podkreśla rosnącą rolę gestykulacji w procesie komunikacji.
Kategorie.
Gou- Ming Chen i William Starosta wyodrębnili 5 kategorii podziału kinezyki:
Elementy ekspresji kinezycznej.
Mimika.
Jedna z głównych kategorii podziału komunikacji kinezycznej. Opiera się ona na przekazywaniu emocji i komunikatów poprzez wyrazy twarzy. Jest stosunkowo łatwa do zrozumienia i odczytania. Stanowi jeden z pierwszych środków komunikacji, np. pomiędzy nowo narodzonym dzieckiem a matką, gdy nie posługuje się ono jeszcze językiem. Mimika nadaje słowom wyraz i może ujawniać intencje rozmówcy. Niektóre zachowania mimiczne uznawane są przez badaczy za uniwersalne. Istnieją pewne emocje, które niezależnie od kontekstu kulturowego, są interpretowane i okazywane w bardzo zbliżony sposób. Przykładem są m.in.: szczęście, odraza, strach, gniew, smutek, zaskoczenie. Czasem jednak przekaz emocji nie jest całkowicie jednoznaczny. Mówi się wtedy o występowaniu ,blendów mimicznych". Są to bardziej złożone ekspresje twarzy, które wyrażają więcej niż jedną emocję. Twarz jest generalnie traktowana jako podstawa do odczytywania emocji i intencji. Jest bardzo ważnym narzędziem w procesie przekazywania znaczenia i źródłem cennych informacji, a także może decydować o naszej wiarygodności.
Postawa ciała.
Pozycja ciała osoby może zdradzać wiele różnych informacji. Po ustawieniu ciała można wywnioskować status osoby, jej zaangażowanie w interakcje, bądź też jego brak. Wskazuje ono również na poziom zażyłości jaki mamy z daną osobą. Postawa może też ujawniać czyjeś praktyki i intencje. Klękanie bądź pochylanie głowy w pewnych sytuacjach, wskazywać może na wyznawane przez kogoś poglądy religijne. Po pozycji ciała można też określić czy ktoś podchodzi do rozmówcy z rezerwą, czy wręcz przeciwnie ma bardziej intymne intencje. Podobnie jak w przypadku mimiki, która pomaga w określaniu emocji, co najłatwiej zauważyć po postawie osoby, która jest czymś przestraszona.
Gesty.
Ikona przedstawiająca gest tzw. ,kciuka w górę" w większości kultur oznaczającego potwierdzenie.
Gesty rozumiane są jako ruchy ciała lub jego poszczególnych części, które w komunikacji niewerbalnej międzyludzkiej, używane są w celu oddania określonych intencji czy uczuć. Można je podzielić na dwie kategorie:
Niektóre rodzaje gestów charakterystyczne są dla wybranych grup zawodowych. W niektórych profesjach (np. sędziowie sportowi), gesty wymagane są w sytuacjach, w których przekaz werbalny jest zabroniony, niemożliwy lub niewskazany.
Kinezyka w ujęciu różnic kulturowych.
Dział badań jakim jest kinezyka wykształcił się stosunkowo niedawno jednak zagadnienia z nią związane były już od połowy XIX w. poruszane przez ludzi mających częsty kontakt z kulturami innymi niż własna. Nie został do tej pory znaleziony symbol, który byłby uniwersalny w każdej kulturze, a wiele z nich posiada inne znaczenie, co może prowadzić do nieporozumień. Większość gestów i postaw ciała jest uwarunkowana tradycją, społeczną konwencją i kontekstem kulturowym. Zwłaszcza ten ostatni, jest ważnym elementem ponieważ na jego podstawie można dokonać podziału na:
Kultury, w których występuje kontekst wysoki, mogą być często postrzegane jako hermetyczne i bardzo trudne do poznania przez osoby spoza jej kręgu. W tych przypadkach perfekcyjna znajomość języka, może okazać się niewystarczająca do zrozumienia osób w z danego środowiska.
W zależności od miejsca i kultury różne gesty mogą mieć zupełnie inne znaczenia. Różnice występują do tego stopnia, że za użycie niektórych znaków człowiek może nawet być skłonny do przemocy.
Przykładem tego typu zróżnicowania może być Bliski Wschód. Znak kciuka między palcami, w Polsce interpretowany jako tzw. ,figa", oznaczająca brak, w Turcji jest gestem wulgarnym i pokazanie go jest bardzo obraźliwe. Również kółko zrobione z palca wskazującego i kciuka, powszechnie oznaczającego potwierdzenie, na Bliskim Wschodzie jest jak nazywanie kogoś nieudacznikiem i gburem. Nawet zwyczajowe w Europie podanie ręki na powitanie, może tam oznaczać zachętę do przygodnych kontaktów seksualnych.
Kinezyka w komunikacji między płciami.
Ruchy i gesty jakie wykonujemy są również zależne od identyfikacji płciowej. W zależności od płci, niewerbalnie przekazywane są specyficzne dla niej komunikaty. Jedynie u dzieci można zaobserwować gesty neutralne. Przy powitaniach między mężczyznami zazwyczaj dochodzi do uścisku ręki. Silny i zdecydowany uścisk jest wyrazem pewności i dominacji natomiast odwrotność, tzw. ,martwa ryba", może być odebrany jako niepewność lub słabość. Kobiety w powitaniach między sobą przytulają się. Jest to sposób pokazania czułości i bliskości. Mają więc skłonność do używania gestów raczej czułych i uległych (submissive-type gestures), w przeciwieństwie do mężczyzn, u których większość gestów ma wskazywać na dominację (dominant-type gestures).
Charakterystyczną kategorią gestów, są tzw. adaptory, czyli gesty kojarzone zazwyczaj z kobiecością. Od dzieciństwa są identyfikowane jako zachowania charakterystyczne dla wielu kobiet co następnie przekłada się później na specyficzne sposoby np. trzymania ołówka czy traktowania ubrań. Zachowaniami, które można określić jako adaptory są np.: bawienie się włosami, pocieranie rąk czy zbieranie ,niby-okruszków" z ubrania.
Specyficzny zestaw zachowań towarzyszy również próbom flirtu. Zainteresowana kobieta będzie odgarniać co jakiś czas włosy i przechylać głowę co ma oznaczać odsłonięcie się i zaufanie. Będzie pochylać się i wykonywać gesty rękami, które ingerują w strefę mężczyzny. Również powszechne są drobne gesty takie jak pocieranie końcówki ucha, co ma zachęcać partnera do dotyku.
Mężczyzna natomiast w podobnej sytuacji będzie próbował wygładzać noszone ubranie, poprawiać krawat, kołnierzyk, układać rękawy koszuli bądź strzepywać niewidoczny pyłek z ubrań. Popularnym gestem jest też wkładanie za pasek kciuków. Może on również, podobnie jak kobieta, ale w mniejszej intensywności, poprawiać i wygładzać nieznacznie włosy. Kilka kroków skierowanych w stronę kobiety może wyrażać z kolei większe zainteresowanie. W celu pokazania swojej sylwetki i siły fizycznej oraz wywołania wrażenia bardziej imponującej postury może kłaść ręce na biodrach.
Zachowania między płciami różnią się też podczas próby kłamstwa. Kobiety, kiedy mówią nieprawdę, delikatnie pocierają bądź stukają się w nos, patrzą w sufit lub dotykają poniżej płatka ucha. Mężczyźni natomiast pocierają oczy i wpatrują się na bok lub w podłogę. Mogą odciągać ,zbyt ciasny" kołnierzyk od koszuli, lub też drapać się po szyi chociaż to drugie zachowanie może być również charakterystyczne dla kobiet.

</doc>
<doc id="1237174" url="https://pl.wikipedia.org/wiki?curid=1237174" title="André Matos">
André Matos

Andre Coelho Matos (ur. 14 września 1971 w São Paulo, zm. 8 czerwca 2019) – brazylijski muzyk, kompozytor i wokalista. André Matos współpracował z takimi grupami muzycznymi jak: Angra, Looking-Glass-Self, Shaman, Symfonia, Viper oraz Avantasia. 
W 2001 roku Matos i Sascha Paeth powołali projekt pod nazwą Virgo. Z kolei od 2005 roku współtworzył formację HDK. Od 2006 roku prowadził także solową działalność artystyczną. Wstąpił ponadto gościnnie na płytach takich zespołów jak: Aina, Avalanch, Epica, Eyes of Shiva, Holy Sagga, Korzus, Nepal oraz Thalion.
Zmarł na zawał serca.

</doc>
<doc id="1237175" url="https://pl.wikipedia.org/wiki?curid=1237175" title="Luca Cigarini">
Luca Cigarini

Luca Cigarini (ur. 20 czerwca 1986 w Montecchio Emilia) – włoski piłkarz występujący na pozycji pomocnika we włoskim klubie FC Crotone. Były młodzieżowy reprezentant Włoch.
Kariera klubowa.
Luca Cigarini zawodową karierę rozpoczął w występującym w Serie C1 klubie Sambenedettese Calcio, który wypożyczył go z juniorskiej drużyny Parmy. W barwach Sambenedettese Cigarini występował w sezonie 2004/2005. W 33 spotkaniach zdobył cztery gole, po czym wrócił na Stadio Ennio Tardini.
18 września 2005 w wygranym 1:0 meczu z Empoli FC Cigarini zadebiutował w rozgrywkach Serie A. W sezonie 2005/2006 rozegrał łącznie 17 ligowych pojedynków, w tym 7 w podstawowym składzie. W sezonie 2006/2007 piłkarz po raz pierwszy wystąpił w Pucharze UEFA. Cigarini rozegrał w nim sześć spotkań, a jego drużyna w 1/32 finału została wyeliminowana przez portugalski SC Braga. Latem 2007 Cigarini podpisał nowy, pięcioletni kontrakt z Parmą. W sezonie 2007/2008 Włoch wystąpił w 32 meczach Serie A i strzelił 3 bramki. Pierwszą z nich zdobył 20 stycznia 2008 w przegranym 2:3 pojedynku z Interem Mediolan.
W lipcu 2008 Cigarini przeniósł się do Atalanty BC, która zapłaciła za niego pięć milionów euro. W nowym klubie Włoch zadebiutował 14 września podczas wygranego 1:0 spotkania wyjazdowego z Bologną. W sezonie 2008/2009 zanotował łącznie 23 występy w Serie A, w tym 21 w wyjściowej jedenastce i zdobył trzy gole. Strzelał bramki w pojedynkach z Cagliari Calcio (wygrana 1:0), Juventusem (remis 2:2) i Interem Mediolan (przegrana 3:4).
W czerwcu 2009 Cigarini za 9,5 miliona euro odszedł do SSC Napoli. 28 października w 93. minucie meczu z Milanem zdobył bramkę strzałem z woleja spoza pola karnego ustalając tym samym wynik spotkania na 2:2. W sezonie 2009/2010 rozegrał łącznie 27 meczów w Serie A, 11 w podstawowym składzie i 16 jako rezerwowy. 2 sierpnia 2010 Cigarini został wypożyczony za 350 tysięcy euro do Sevilli z opcją transferu definitywnego za 8 milionów euro. 31 sierpnia 2011 został wypożyczony do Atalanty BC. W pierwszym meczu ligowym sezonu 2011/2012 ponownie założył koszulkę Atalanty w zremisowanym 2:2 starciu z Genuą. 25 września, w meczu piątej kolejce z Novarą, po strzale zza pola karnego zdobywa bramkę pierwszą bramkę.
Pod koniec sezonu umowa wypożyczenia zostaje przedłużona, z możliwością nabycia praw do współwłasności zawodnika. Jednocześnie umowa z Napoli została przedłużona do 2015 roku. Po zakończeniu sezonu klub z Bergamo skorzystał z prawa do wykupu zawodnika na zasadzie współwłasności. W sezonie 2013/2014 zaliczył w sumie 33 występy i 2 gole, co poskutkowało wykupieniem pozostałej części praw do zawodnika w dniu 20 czerwca 2014 r.
20 lipca 2016 r. Sampdoria ogłosiła pozyskanie Cigarniego i podpisanie 3 letniego kontraktu. W Sampdorii zadebiutował 14 sierpnia, w wygranym 3:0 meczu Pucharu Włoch z Bassano. W tym sezonie na boisku pojawia się jednak rzadko, ze względu na to, że rywalizacje na jego pozycji wygrywa Lucas Torreira.
W dniu 30 czerwca 2017, po zaledwie jednym sezonie w Sampdorii, trafia do Cagliari, podpisując dwuletni kontrakt ważny do 2019 roku. Zadebiutował w barwach "Rossoblu" 19 sierpnia w pierwszej kolejce Serie A 2017/2018, w przegranym 3:0 meczu z Juventusem. W ciągu trzech sezonów w Cagliari, Cigraini zaliczył 77 występów i 2 gole.
8 września 2020 roku po wygaśnięciu umowy w Cagliari dołącza do zespołu beniaminka Serie A Crotone podpisując dwuletni kontrakt. 28 października zaliczył debiutanckie trafienie w Pucharze Włoch w zremisowanym 1:1 meczu ze SPAL (ostatecznie SPAL awansowało po rzutach karnych).
Kariera reprezentacyjna.
Cigarini ma za sobą występy w młodzieżowych reprezentacjach Włoch. Grał w drużynach do lat 18, 19, 20 oraz 21. Swojego pierwszego gola Włoch zdobył 7 września 2007 w meczu z młodzieżową drużyną Wysp Owczych U-21. Wystąpił między innymi na Mistrzostwach Europy U-21 2007 oraz Igrzyskach Olimpijskich w Pekinie, na których rozegrał dziewięć meczów. W 2009 znalazł się w kadrze na Mistrzostwach Europy U-21 2009.

</doc>
<doc id="1237176" url="https://pl.wikipedia.org/wiki?curid=1237176" title="Emmerson Boyce">
Emmerson Boyce

Emmerson Orlando Boyce (ur. 24 września 1979 w Aylesbury) – barbadoski piłkarz występujący na pozycji obrońcy w Blackpool. Jest reprezentantem drużyny narodowej Barbadosu.

</doc>
<doc id="1237178" url="https://pl.wikipedia.org/wiki?curid=1237178" title="Andre Matos">
Andre Matos



</doc>
<doc id="1237180" url="https://pl.wikipedia.org/wiki?curid=1237180" title="Gatunek wymarły na wolności">
Gatunek wymarły na wolności

Gatunek wymarły na wolności ("extinct in the wild" – EW) – jedna z kategorii określających stan zagrożenia wyginięciem gatunków, używanych w siedmioskalowych systemach kategorii zagrożenia Czerwonej księgi gatunków zagrożonych (CKGZ). Znajduje się między kategoriami gatunku krytycznie zagrożonego (CR) i gatunku wymarłego (EX). Odnosi się do gatunków wymarłych w stanie dzikim w obrębie ich pierwotnego zasięgu. Przedstawiciele tych gatunków żyją jednak w hodowlach lub ogrodach zoologicznych i botanicznych, ewentualnie utrzymywani są w postaci populacji dziko żyjących, ale poza pierwotnym zasięgiem gatunku. Żeby gatunek można było uznać za wymarły na wolności konieczne jest odpowiednio długotrwałe, ze względu na jego biologię, badanie wykluczające utrzymanie się dzikich populacji. Odbudowa trwałych populacji gatunku na wolności jest możliwa przez odpowiednie projekty restytucyjne. W roku 2008 do kategorii należały 33 gatunki zwierząt.
Zgodnie z zasadami Międzynarodowej Unii Ochrony Przyrody IUCN kategoria ta stosowana może być tylko w odniesieniu do gatunków w całym ich zasięgu, tzn. nie powinna być stosowana na szczeblu dotyczącym określonego obszaru (kraju, regionu, lokalnie).

</doc>
<doc id="1237185" url="https://pl.wikipedia.org/wiki?curid=1237185" title="Wacław Jagodziński">
Wacław Jagodziński

Wacław Jagodziński (ur. 14 czerwca 1938 w Lutogniewie, zm. 8 listopada 2012 w Baszkowie) – polski rolnik, działacz ruchu młodzieżowego i ludowego, poseł na Sejm PRL IV i V kadencji.
Życiorys.
Urodzony w rodzinie chłopskiej, zdobył wykształcenie średnie rolnicze, prowadził gospodarstwo rolne. W latach nauki szkolnej należał do harcerstwa. Członek Związku Młodzieży Wiejskiej w latach 1956–1976, uczestnik I Krajowego Zjazdu ZMW w 1956 oraz czterech kolejnych, w latach 1966–1974 członek Zarządu Głównego ZMW, sekretarz oraz wiceprzewodniczący ZMW w Krotoszynie (w latach 1956–1974), członek Zarządu Wojewódzkiego ZMW w Poznaniu. Od 1962 członek Zjednoczonego Stronnictwa Ludowego, delegat na IV (1964) i X (1986) Kongres ZSL, w listopadzie 1989 uczestnik Kongresu przekształcającego ZSL w Polskie Stronnictwo Ludowe „Odrodzenie”. Następnie został członkiem Polskiego Stronnictwa Ludowego. W latach 1964–1975 członek Zarządu (w tym w latach 1970–1975 członek prezydium Zarządu Wojewódzkiego) ZSL w Poznaniu, potem w latach 1975–1981 wiceprezes Zarządu Wojewódzkiego ZSL w Kaliszu. Wiceprezes (1964–1972) i prezes (1972–1975) Zarządu Powiatowego ZSL w Krotoszynie.
W latach 1965–1972 poseł na Sejm PRL IV i V kadencji. Pracował w Komisji Zdrowia i Kultury Fizycznej oraz podkomisji Kultury Fizycznej i Sportu, pełnił funkcję sekretarza Sejmu V kadencji. W latach 1971–1972 członek prezydium Klubu Poselskiego ZSL.
W latach 1992–1998 członek Zarządu Wojewódzkiego PSL w Kaliszu, potem w latach 1998–2002 członek Zarządu Powiatowego PSL w Krotoszynie.

</doc>
<doc id="1237188" url="https://pl.wikipedia.org/wiki?curid=1237188" title="Titus Bramble">
Titus Bramble

Titus Malachi Bramble (ur. 31 lipca 1981 w Ipswich) – angielski piłkarz występujący na pozycji obrońcy. Mierzy 185 cm wzrostu, waży 86 kg.
Bramble pochodzi z Ipswich i swoją karierę rozpoczynał w miejscowym zespole Ipswich Town, w której od roku 1996 występował w juniorskim zespole. Dwa lata później został włączony do pierwszej drużyny. W grudniu 1999 roku został wypożyczony do Colchester United, w którym rozegrał dwa spotkania. W Ipswich Bramble występował do roku 2002, po czym przeszedł do Newcastle United. W drużynie tej Bramble był podstawowym zawodnikiem i w trakcie pięciu lat wystąpił w ponad 100 ligowych spotkaniach. W roku 2007 podpisał kontrakt z Wigan Athletic. Potem przeniósł się do Sunderlandu.
W latach 2000–2002 Bramble zaliczył 10 występów w reprezentacji Anglii do lat 21.

</doc>
<doc id="1237189" url="https://pl.wikipedia.org/wiki?curid=1237189" title="Nykteis">
Nykteis

Nykteis ( Nyktēís, ) – w mitologii greckiej heroina tebańska.
Była córką Nikteusza i siostrą Antiopy (według innych przekazów Antiopa była jednak córką nie Nikteusza, ale Asoposa). Istnieje wiele sprzecznych przekazów dotyczących pochodzenia Nikteusza, najczęściej uważany był on za syna Hyrieusa i Klonii. Nykteis została wydana za mąż za Polidora, syna Kadmosa. Jako taka, jest uważana za matkę Labdakosa, babkę Lajosa i prababkę Edypa.

</doc>
<doc id="1237190" url="https://pl.wikipedia.org/wiki?curid=1237190" title="Wincenty Szober">
Wincenty Szober

Wincenty Franciszek Szober, ps. „Andrzej Tarnowski” (ur. 24 kwietnia 1920 w Warszawie, zm. 13 kwietnia 2009 tamże) – uczestnik powstania warszawskiego, kapral podchorąży, fotograf.
Życiorys.
Podczas okupacji działał w polskim podziemiu zbrojnym.
W czasie powstania, od 2 sierpnia 1944, należał do III Zgrupowania „Konrad” Armii Krajowej. Działał głównie na Powiślu i w Śródmieściu Południowym. Fotografował aparatem „Retina II”.
Pochowany na cmentarzu Powązki Wojskowe w Warszawie (kwatera A-5-19).

</doc>
<doc id="1237193" url="https://pl.wikipedia.org/wiki?curid=1237193" title="Edward de Bruce">
Edward de Bruce

Edward de Bruce, śr. gael. "Edubard a Briuis," gael. szk. "Eideard" a. "Iomhair Bruis", norm. "Edward de Brus" (ur. ok. 1280 w Writtle, zm. 14 października 1318 w Faughart) – król Irlandii w 1316–1318.
Był synem Roberta V (1243–1304), pana (lorda) Annandale i Małgorzaty (†1292), hrabiny Carrick. W 1313–1314 wspomagał brata Roberta I, króla Szkocji, w walce z Anglią. W 1313 zdobył 13 warowni położonych w Galloway. Wiosną tego roku, na polecenie starszego brata, obległ zamek w Stirling. Zniecierpliwiony obroną warowni, 24 czerwca 1314 uzyskał od jej komendanta poddanie się Szkotom. W 1315 Domnall O'Neill wezwał króla szkockiego do obrony Irlandii przed najazdem angielskim, obiecując mu przekazanie korony. Robert przyjął wezwanie, zrzekając się praw do Irlandii na rzecz młodszego brata, Edwarda. W 1316 opanował on Ulster i uzyskał hołd lenny wszystkich pomniejszych królestw iryjskich oraz niektórych spośród władców anglo-normandzkich. Pomimo, że Edwardowi nie udało się opanować Dublina, już w maju 1316 koronował się na króla Irlandii. Kontynuował walkę w celu umocnienia swojej władzy, pokonując znaczne siły pod dowództwem Rogera Mortimera. Od 1318 jego wojska odnosiły szereg porażek, m.in. w decydujących bitwach pod Dublinem i Athenery. Sam Edward poległ 14 października 1318 w bitwie pod Faunghart, pokonany przez wojska angielskie pod dowództwem Johna de Birningham.

</doc>
<doc id="1237195" url="https://pl.wikipedia.org/wiki?curid=1237195" title="Uniwersytet Łotwy">
Uniwersytet Łotwy

Uniwersytet Łotewski, Uniwersytet Łotwy () – łotewski uniwersytet, założony 28 września 1919 roku w Rydze na bazie zlikwidowanej w 1918 roku Politechniki Ryskiej (w dniu 28 września obchodzi się co roku "Święto LU").
Historia.
W roku 1919, po uzyskaniu przez Łotwę niepodległości, na bazie zlikwidowanej Politechniki Ryskiej powołano Uniwersytet Łotwy, gdzie językiem wykładowym stał się język łotewski. Początkowo uczelnia funkcjonowała pod nazwą Łotewska Szkoła Studiów Wyższych, a następnie oficjalnie od 1922 r. – nazwę Uniwersytet Łotewski. W czasach Związku Radzieckiego uniwersytetowi narzucono w 1958 roku nazwę Państwowy Uniwersytet im. Petera Stučki. Pierwotną nazwę uniwersytetu przywrócono w 1990 roku.
Wydziały.
Uniwersytet składa się z 13 wydziałów:
Jednostki ogólnouczelniane i międzywydziałowe.
Biblioteka Uniwersytetu Łotewskiego ma status biblioteki narodowej i jest od 1862 największą łotewską biblioteką naukową. Zbiory jej przekraczają 2 miliony druków.
Kampusy i budynki uczelniane.
Powstały w latach 1866–1869 główny budynek dawnej Politechniki, który w 1919 roku zaadaptował Uniwersytet Łotwy, cechuje się pod względem architektonicznym eklektyzmem stylistycznym. Schody prowadzące do wejścia podzielone są na trzy części, z których środkową wolno tradycyjnie wchodzić wyłącznie uczonym; pozostali mają do swej dyspozycji dwie boczne flanki schodów – tradycji tej przestrzega się do dzisiaj i nawet studenci omijają schody środkowe. Portal wejściowy zdobią herby trzech prowincji nadbałtyckich: Kurlandii, Liwonii i Estonii. Przed wejściem głównym znajduje się po drugiej stronie ulicy pas zieleni z kanałem rzecznym, przez który przerzucony jest kamienny mostek.
W 1928 architekt Kristaps Morbergs podarował Uniwersytetowi osiem kamienic, stawiając warunek, iż Uniwersytet nigdy ich nie sprzeda (wolno je jednak częściowo wynajmować). Z pieniędzy uzyskanych z najmu części pomieszczeń w tych kamienicach zaczęto w okresie przedwojennym fundować stypendia dla studentów. Tradycję tę, przerwaną w okresie okupacji sowieckiej, przywrócono po 1991 i obecnie co roku 50 studentów otrzymuje w ten właśnie sposób pozyskane Stypendia im. Kristapsa Morbergsa.
Polacy na Uniwersytecie.
W latach 1930–1935 wykładowcą na uniwersytecie był Julian Krzyżanowski.
Polacy stanowili zdecydowaną liczebnie społeczność studentów Politechniki Ryskiej, wahającą się w zależności od lat od 25 do 50% ogółu wszystkich studentów. Po jej zlikwidowaniu i powstaniu Uniwersytetu Łotewskiego liczba Polaków gwałtownie zmalała. W roku akademickim 1930/1931 studiowało w uniwersytecie 32 Polaków. W 1925 roku na uczelni utworzono Towarzystwo Studentów Polaków Uniwersytetu Łotewskiego w Rydze, na czele którego stanął Napoleon Liberys. Oprócz Towarzystwa na uniwersytecie działały polskie korporacje akademickie "Fraternitas Inflantica" i "Plateria".
W gmachu Uniwersytetu Łotewskiego, jeszcze za czasów Politechniki, powstał tzw. "karcer", który istnieje do dnia dzisiejszego. Jest to mały pokój o powierzchni około 20 m², którego ściany są pokryte napisami i rysunkami wykonanymi głównie w języku polskim. Zabytek ten po tym, jak chylił się ku ruinie po zalaniu pomieszczenia w latach 80. XX wieku, ocalał dzięki wsparciu finansowemu, które użyczyło polskie Ministerstwo Kultury i Dziedzictwa Narodowego. Dzięki pieniądzom z polskiego budżetu udało się w latach 2008–2011 objąć go konserwacją.

</doc>
<doc id="1237200" url="https://pl.wikipedia.org/wiki?curid=1237200" title="SPOTsCREEN">
SPOTsCREEN

sPOTsCREEN – system multimedialny, wykorzystywany dotychczas w zachodniej Europie jako ekran do prezentacji multimedialnych, reklamowych, jak i zestaw kina domowego, będący alternatywą dla telewizorów LCD oraz plazmowych.
W skład systemu wchodzi ekran oraz rzutnik multimedialny. Dzięki zastosowaniu specjalnej folii cyfrowej jakość i odbiór obrazu jest o wiele lepszy niż na dotychczasowych urządzeniach tego typu, takich jak ekran projekcyjny. Technologia sPOTsCREEN dała możliwość zmienienia szklanych powierzchni (np. okna lub ścianki działowej) w ekran do projekcji. Do zestawu niezbędny jest także projektor multimedialny. Jego parametry zależą od jasności pomieszczenia (minimalnie 4,500 ANSI lumenów). Ceny opisywanego systemu są konkurencją dla płaskich telewizorów nowej generacji. sPOTsCREEN pozwala na uzyskanie praktycznie dowolnej wielkości obrazu.
W Polsce dostępny poprzez firmę Simpeligent Polska.

</doc>
<doc id="1237203" url="https://pl.wikipedia.org/wiki?curid=1237203" title="Waiwaswata Manu">
Waiwaswata Manu

Waiwaswata Manu (dewanagari: वैवस्वत) – w hinduizmie syn boga Słońca Wiwaswana, którego Kryszna wprowadził w nauki Bhagawadgity, zanim później wyłożył je Ardźunie. Ludzkość to potomkowie tego Manu. Waiwaswata Manu miał dziesięciu synów: Ikszwaku, Nabhaga, Dhriszta, Śarjati, Narisjanta, Nabhaga, Diszta, Karusza, Prisadhra i Wasuman. Na początku panowania Waiwaswata Manu pojawił się Awatar Wisznu jako Matsja (gigantyczna ryba). Uczył się on zasad Bhagawadgity od swojego ojca Wiwaswana, boga Słońca, i sam następnie pouczył o nich swojego syna Maharaję Ikszwaku. Na początku Treta jugi bóg Słońca nauczył bhakti Manu, a Manu z kolei nauczył jej Ikszwaku dla dobra całego ludzkiego społeczeństwa.
Linki zewnętrzne.
Pierwsza Część Bhagawatapurany

</doc>
<doc id="1237205" url="https://pl.wikipedia.org/wiki?curid=1237205" title="Herb Warty">
Herb Warty

Herb Warty – jeden z symboli miasta Warta i gminy Warta w postaci herbu.
Wygląd i symbolika.
Herb przedstawia w polu błękitnym blankowany mur miejski czerwony z otwartą bramą i trzema równej wielkości wieżami czerwonymi, o jednym otworze strzelniczym i czterech blankach każda. Poniżej muru w podstawie tarczy orzeł srebrny o orężu i koronie złotych.
Historia.
Najstarszy znany wizerunek herbu Warty pochodzi z dokumentu datowanego na koniec XVI wieku. Wzór herbu zatwierdziło Ministerstwo Spraw Wewnętrznych RP w 1939. Historyczna wersja herbu przedstawiała orła bez korony, element ten dodano w 1990 uchwałą rady miejskiej.

</doc>
<doc id="1237207" url="https://pl.wikipedia.org/wiki?curid=1237207" title="Fenig duński">
Fenig duński

Fenig duński (duń. "penning", l.mn. "penninge") - srebrna początkowo moneta bita od końca X wieku, używana do XVIII wieku.
Historia.
Mennictwo skandynawskie, a więc także i duńskie, rozwinęło się później niż w pozostałych krajach Europy. Stało się tak przede wszystkim z powodu łupieskich wypraw wikingów, które przysparzały krajowi wielu monet. Ponieważ szczególnie dużo było angielskich pensów, stały się one wzorem dla pierwszych duńskich monet. W końcu X wieku, za panowania Swena Widłobrodego (985 - 1014) wybito pierwsze duńskie fenigi o wadze około 1 grama.
W związku z licznymi wojnami wielu władców skandynawskich ratowało swe finanse poprzez dewaluację pieniądza. Nie inaczej postąpił Kanut Wielki (1014 - 1035), który obniżył wagę feniga do około 0,9 grama. Odtąd wybijano 240 fenigów z 1 marki srebra, a nie tak jak poprzednio z jednego funta troy (marka równała się 2/3 funta troy).
Z biegiem czasu nie tylko obniżała się waga monety, ale także i próba. Za Kanuta Świętego (1080-1086) waga feniga spadła do około 0,75 grama, a w roku 1282 fenig ważył już tylko około 0,2 grama. Od połowy XIV wieku fenigi bito z miedzi.
Dewaluacja feniga sprawiła, że konieczne okazało się wprowadzenie grubszej monety. Z tego powodu za panowania królowej Małgorzaty I pojawił się w 1380 roku witen o wartości 4 fenigów. Ponieważ zawierał około 0.66 gramów czystego srebra, na jednego feniga przypadało około 0.16 gramów srebra.
W 1424 roku fenig ważył około 0,33 grama i przy próbie srebra 7 i 1/4 łuta (około 453‰) zawierał 0,15 grama czystego srebra. W połowie XV wieku zawartość srebra w fenigu spadła do 0.13 grama.
W 1514 roku szyling duński liczący 12 fenigów zawierał 0,987 grama srebra, skąd na jednego feniga przypadało 0,082 grama srebra. W 1523 szyling zawierał już tylko 0,572 grama czystego srebra - czyli na feniga wychodziło około 0,048 grama srebra. Po kolejnej dewaluacji z 1535 roku doszło do reformy monetarnej w 1541 roku, po której szyling zawierał 0,543 grama srebra - a stąd fenig około 0,045 grama. Ponieważ zawartość srebra w duńskim pieniądzu dalej malała, w 1582 roku na feniga przypadało już tylko około 0,03 grama czystego srebra.
Po reformie w 1602 roku szyling zawierał 0.344 grama srebra, przez co na feniga przypadało około 0.029 grama srebra. W XVII wieku zaprzestano bicia fenigów, które z powodu dalszej dewaluacji duńskiej waluty miały coraz mniejszą wartość i stopniowo zaczęły zanikać.

</doc>
<doc id="1237210" url="https://pl.wikipedia.org/wiki?curid=1237210" title="Herb Bisztynka">
Herb Bisztynka

Herb Bisztynka – jeden z symboli miasta Bisztynek i gminy Bisztynek w postaci herbu ustanowiony przez Radę Miejską 31 marca 2017 roku.
Wygląd i symbolika.
Herb przedstawia w polu błękitnym tarczę z herbem osobistym biskupa Henryka III Sorboma (w polu czerwonym, srebrny mur łamany w kształcie dwustronnych schodów), za nią złoty pastorał biskupi w skos na opak ze zwieszającą się z niego chustą srebrną (pannisellus) o trzech chwostach.
Historia.
Od połowy XIX w. do 2017 r. miasto używało herbu przedstawiającego w czerwonym polu złoty pastorał biskupi przepasany niebieską wstęgą. Pastorał tkwił w skale koloru srebrnego. Był to tzw. herb mówiący. Ukształtowany w XIX w., nawiązujący on do niemieckiej nazwy miasta ("Bischofstein" – "biskupi kamień"). Herb ustanowiony w 2017 roku nawiązuje do najstarszej zachowanej pieczęci miejskiej z końca XIV w.

</doc>
<doc id="1237213" url="https://pl.wikipedia.org/wiki?curid=1237213" title="Nikołaj Milutin (rosyjski polityk)">
Nikołaj Milutin (rosyjski polityk)

Nikołaj Aleksiejewicz Milutin (ros. "Николай Алексеевич Милютин") (ur. 6 czerwca 1818 w Moskwie, zm. tamże 26 stycznia 1872 roku) – rosyjski polityk, sekretarz stanu do spraw Królestwa Polskiego w latach 1864–1866, członek Komitetu Urządzającego w Królestwie Polskim od 1864 roku, brat Dmitrija (1816-1912), ministra wojny, oraz Władymira Aleksiejewicza Milutina (1826-1855), ekonomisty, dziennikarza i działacza socjalnego.
Autor reformy uwłaszczeniowej w Imperium Rosyjskim w 1861 roku, był współautorem reformy uwłaszczeniowej w Królestwie Polskim z 1864 roku.

</doc>
<doc id="1237218" url="https://pl.wikipedia.org/wiki?curid=1237218" title="Ryski Uniwersytet Techniczny">
Ryski Uniwersytet Techniczny

Ryski Uniwersytet Techniczny () – wyższa szkoła techniczna na Łotwie, wcześniej działająca pod nazwą Politechniki Ryskiej (1862–1918).
Historia.
"Polytechnikum Riga" została założona w 1862 jako pierwsza uczelnia techniczna na terenie imperium Romanowów. Kształciła przyszłych agronomów, chemików, inżynierów, mechaników, architektów i handlowców. Zajęcia odbywały się w języku niemieckim. W 1896 zmieniono nazwę uczelni na Ryski Instytut Politechniczny (ros. "„Рижский политехнический иститут”", РПИ) – od tego czasu językiem wykładowym był rosyjski. Politechnika Ryska zapoczątkowała bardzo liberalną politykę edukacyjną, nie wprowadzając żadnych ograniczeń narodowościowych. Wolność ta poskutkowała m.in. utworzeniem w 1875 niemieckiego bractwa "Rubonia", a w 1879 i 1883 odpowiednio polskich korporacji Arkonia i Welecja.
W czasie I wojny światowej szkoła była ewakuowana do Moskwy i działała tam do 1918 kiedy to została ostatecznie rozwiązana. W 1919 roku na bazie Politechniki Ryskiej powołano Uniwersytet Łotwy, który przejął też budynek politechniki.
Polacy na Politechnice Ryskiej.
Polacy od początku istnienia Politechniki do jej kresu w 1918 stanowili w różnych latach od 25% do blisko 50% słuchaczy uczelni. Gustav von Kiesieritzky, dyrektor Politechniki w latach 1875–1885 tak odniósł się do obecności Polaków na uczelni: "Politechnika bałtycka powinna właściwie nazywać się "Polentechnikum", bowiem Polacy dominują na niej nie tylko pod względem liczebności, lecz również pod względem postępów w nauce". Drugi superlatyw dotyczył faktu, że Polacy zdobywali najwięcej złotych medali za wyniki w nauce.
Polacy z Politechniki Ryskiej powołali do życia dwie wsławione w kształtowaniu patriotyzmu i postaw moralnych korporacje polskie – Arkonię i Welecję.
Wśród polskich studentów i absolwentów Politechniki były takie znakomitości jak:
Ryski Uniwersytet Techniczny.
Ryski Instytut Politechniczny został powołany 40 lat po likwidacji Politechniki Ryskiej w roku 1958 na bazie technicznych wydziałów Uniwersytetu Łotwy. W 1983 otrzymał imię Arvīdsa Pelše, które nosił do 1990, kiedy to uczelnia przyjęła obecną nazwę. Ryski Uniwersytet Techniczny określa się jako kontynuator tradycji Politechniki Ryskiej.
Składa się z ośmiu wydziałów:
W 2003 studiowało tu ponad 17 tys. osób.
Wśród innych absolwentów znajdują się: Fridrich Cander, Wilhelm Ostwald, Paul Walden, Arturs Alberings, Paul Mandelsztam, Vilhelms Munters.

</doc>
<doc id="1237220" url="https://pl.wikipedia.org/wiki?curid=1237220" title="Deixis">
Deixis

Deixis – jedna z części procesu porozumiewania się, w której znaczenie słów, gestów i mimiki nie są ściśle określone, ale zależą także od szczególnego kontekstu czasowego (np. takie słowa, jak: „tutaj”, „tam”, „teraz”, „ten”, „tamten”, „ów”).
Nazwa pochodzi od gr. δειξις – pokaz, demonstracja, odniesienie; dla oznaczenia "punktu odniesienia" we współczesnym językoznawstwie wzięte od Chryzypa.

</doc>
<doc id="1237221" url="https://pl.wikipedia.org/wiki?curid=1237221" title="Niszczyciele typu Hamburg">
Niszczyciele typu Hamburg



</doc>
<doc id="1237222" url="https://pl.wikipedia.org/wiki?curid=1237222" title="Soulahili">
Soulahili

Soulahili – debiutancki album Pauliny Przybysz wydany pod pseudonimem Pinnawela. Album ukazał się nakładem jej własnej wytwórni Penguin Records. Pierwszym singlem promującym płytę jest utwór "My man". 14 listopada 2008 ukazała się reedycja albumu Soulahili. Singlem promującym wydanie jest utwór "Indiana". Płyta została wzbogacona o książeczkę z rysunkami wrocławskiego artysty Marcina Karolewskiego.
Nagrania dotarły do 7. miejsca listy OLiS. W 2009 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop/R&amp;B".

</doc>
<doc id="1237225" url="https://pl.wikipedia.org/wiki?curid=1237225" title="Pelopia">
Pelopia

Pelopia (gr. "Pelopeia") – w mitologii greckiej królewna mykeńska.
Uchodziła za córkę króla Myken, Tiestesa z rodu Pelopidów i jego konkubiny, kobiety z Myken imieniem Lidia.
Tiestes, który szukał zemsty po tym, jak jego brat, Atreus zamordował jego synów, dowiedział się od wyroczni, że tylko syn poczęty przez niego z własną córką pomści tę zbrodnię. Udał się więc do Sykionu, gdzie na dworze króla Tesprotosa mieszkała Pelopia, będąca wówczas kapłanką Ateny. W czasie nocnych ceremonii zgwałcił dziewczynę. Zgubił jednak miecz, który Pelopia znalazła. Dziewczyna zaszła w ciążę. Już ciężarną spotkał ją Atreus, zakochał się w niej i postanowił ją poślubić. Jako żona Atreusa Pelopia urodziła Ajgistosa. Kiedy po powrocie Tiestesa do Myken i konfrontacji z nim dowiedziała się, czyim dzieckiem jest jej syn, przebiła się tym samym mieczem, który odebrała gwałcicielowi.

</doc>
<doc id="1237226" url="https://pl.wikipedia.org/wiki?curid=1237226" title="Malanowski">
Malanowski

Malanowski (forma żeńska: Malanowska, liczba mnoga: Malanowscy) – polskie nazwisko.
Według danych zawartych w internetowej wersji "Słownika nazwisk współcześnie w Polsce używanych" pod redakcją prof. Kazimierza Rymuta (wydanego w wersji tradycyjnej przez Instytut Języka Polskiego PAN w Krakowie) na początku lat 90. XX wieku nazwiskiem Malanowski posługiwało się 1897 osób żyjących, zarejestrowanych w bazie PESEL.
Telewizja.
Telewizja Polsat emituje od 2009 serial kryminalny "Malanowski i Partnerzy" z Bronisławem Cieślakiem, który gra detektywa Bronisława Malanowskiego.

</doc>
<doc id="1237230" url="https://pl.wikipedia.org/wiki?curid=1237230" title="ANSI lumen">
ANSI lumen

ANSI lumen – popularne (choć językowo nieprawidłowe) określenie jasności obrazu rzucanego przez projektor, wynikające z bezpośredniego przeniesienia terminu z angielskojęzycznej dokumentacji. Odnosi się do liczby lumenów wysyłanych przez projektor, mierzonej zgodnie z opracowaną przez ANSI procedurą mającą oznaczenie IT7.215. Procedura ta ma na celu ujednolicenie metody pomiaru wyrobów różnych producentów, aby publikowane przez nich parametry były ze sobą porównywalne.
Główne wymogi procedury to:
Oprócz tego procedura definiuje czas i temperaturę badania, wielkości punktów mierzonych, a także wielkość prostokątów wyświetlających gradację szarości, warunki oświetlenia zewnętrznego, proporcje ekranu.
Przypisy.
 

</doc>
<doc id="1237231" url="https://pl.wikipedia.org/wiki?curid=1237231" title="Szanghajski Korpus Ochotniczy">
Szanghajski Korpus Ochotniczy

Szanghajski Korpus Ochotniczy (ang. Shanghai Volunteer Corps, chiń. 萬國商團, ros. Шанхайский волонтерский корпус) – międzynarodowa formacja zbrojna w Szanghaju chroniąca międzynarodową dzielnicę miasta, istniejąca w okresie międzywojennym i pierwszych latach II wojny światowej
Od 4 kwietnia 1854 r. w Szanghaju działała Szanghajska Rada Miejska, która administrowała zagranicznymi koncesjami w mieście, zwanymi Shanghai International Settlement. Powołała ona swoje siły policyjne pod nazwą Szanghajska Policja Miejska (Shanghai Municipal Police). W 1927 r. powstała też niewielka formacja zbrojna zwana Szanghajskim Korpusem Ochotniczym (SVC) pod dowództwem Anglika płk. Gordona. Było to związane z podejściem wojsk japońskich pod Szanghaj i niebezpieczeństwem zajęcia zagranicznej dzielnicy. Zadaniem Korpusu była ochrona mienia i osób tam zamieszkujących. Liczył on ponad 1,5 tys. żołnierzy. W sytuacjach kryzysowych dochodził do liczby ok. 2,3 tys. ludzi poprzez nabór ochotników.
W latach 30. w jego skład wchodzili Amerykanie, Brytyjczycy, Chińczycy, Włosi, Żydzi, Portugalczycy, Filipińczycy i biali Rosjanie. Tworzyli oni Shanghai Russian Regiment w sile batalionu (w brytyjskich mundurach) pod dowództwem kpt. Nikołaja G. Fomina, płk. G. G. Time, a następnie płk. S. D. Iwanowa, kompanię A złożoną z Brytyjczyków, kompanię B – przedstawicieli pozostałych narodów (oprócz Chińczyków) i kompanię C – Chińczyków. Uzbrojeniem były karabiny ręczne i karabiny maszynowe, a także kilka samochodów pancernych. Największy wpływ polityczno-wojskowy na Korpus wywierały władze brytyjskie, a potem również amerykańskie.
Formacja została stopniowo rozwiązana przez Japończyków w latach 1940-1943.

</doc>
<doc id="1237233" url="https://pl.wikipedia.org/wiki?curid=1237233" title="Ekscytotoksyczność">
Ekscytotoksyczność

Ekscytotoksyczność – patologiczny proces, w którym neurony są uszkadzane i zabijane przez glutaminian i podobne związki chemiczne. Ekscytotoksyczność zachodzi, gdy dojdzie do nadmiernej aktywacji receptorów AMPA i NMDA przez ekscytotoksyczny neurotransmiter – kwas glutaminowy. Ekscytotoksyny takie jak NMDA i kwas kainowy, które wiążą się do tych receptorów, a także zbyt wysokie stężenia glutaminianu mogą wywołać ekscytotoksyczność poprzez zwiększenie liczby jonów wapnia wchodzących do komórki. Napływ jonów Ca2+ do komórek aktywuje liczne enzymy, w tym fosfolipazy, endonukleazy i proteazy, takie jak kalpaina, które uszkadzają struktury komórkowe; składniki cytoszkieletu, błon komórkowych i DNA.
Ekscytotoksyczność jest mechanizmem występującym przy udarze mózgu, urazach mózgowia oraz chorobach neurodegeneracyjnych ośrodkowego układu nerwowego, takich jak stwardnienie rozsiane, choroba Alzheimera, stwardnienie zanikowe boczne, choroba Parkinsona i choroba Huntingtona. Innymi stanami, w których może dochodzić do nadmiernej koncentracji glutaminianu wokół neuronów, są hipoglikemia i stan padaczkowy.

</doc>
<doc id="1237238" url="https://pl.wikipedia.org/wiki?curid=1237238" title="Telefassa">
Telefassa

Telefassa zwana także Agriope (gr. Τηλεφασσα) - królowa fenicka w mitologii greckiej. Przez niektóre źródła jest uznawana za córkę boga rzeki Nil (Nejlosa). Była żoną Agenora oraz matką Kadmosa, Europy, Fojniksa i Kiliksa. Wyruszyła wraz z Kadmosem na poszukiwanie Europy i w trakcie tych poszukiwań zmarła z wyczerpania. Syn pochował ją w Tracji. 

</doc>
<doc id="1237241" url="https://pl.wikipedia.org/wiki?curid=1237241" title="Daniel Wieleba">
Daniel Wieleba

Daniel Wieleba (ur. 29 stycznia 1979 w Janowie Lubelskim) – polski aktor teatralny, filmowy i telewizyjny, przedsiębiorca, polityk, działacz samorządowy, scenarzysta oraz dziennikarz i prezenter radiowy i telewizyjny, który zyskał rozpoznawalność jako Pan Lotto (zastąpił Ryszarda Rembiszewskiego), a także z gościnnego udziału w serialach telewizyjnych i prowadzenia imprez.
Życiorys.
Wczesne lata.
Urodził się w Janowie Lubelskim w rodzinie katolickiej. Już w szkole podstawowej lubił wcielać się w różne postacie. Nauczycielki nie widziały w nim potencjału na aktora ze względu na spokojne usposobienie i nie dano mu wystąpić w przedstawieniu "Romeo i Julia". Początkowo chciał zostać księdzem, do trzeciej klasy liceum był ministrantem i codziennie chodził do kościoła. Po maturze wstąpił do Wyższego Seminarium Duchownego w Sandomierzu, jednak po dwóch tygodniach zrezygnował.
Dostał się do prywatnej dwuletniej Szkoły Aktorskiej i Telewizyjnej SPOT w Krakowie (1998–2000). Otrzymał angaż w Teatrze Dzieci Zagłębia im. Jana Dormana w Będzinie (2000–2002) i małą rolę w Teatrze Wyspiańskiego. W 2002 podjął studia we wrocławskiej filii Państwowej Wyższej Szkoły Teatralnej im. Ludwika Solskiego w Krakowie, którą ukończył w 2006.
Kariera.
W 2007 zadebiutował na scenie warszawskiego Teatru Wytwórnia w sztuce "Córka Słońca". Następnie związał się z Teatrem Dramatycznym w Warszawie, gdzie wystąpił w "Opowieściach o zwyczajnym szaleństwie" (reż. Agnieszka Glińska). Od września 2011 do września 2013 na Scenie Współczesnej w Teatrze Stara ProchOFFnia grał rolę tytułową w przedstawieniu Szymona Turkiewicza "Fejs Bóg" / "„FejstuFejs z Wieleba” One Man Show monodram".
We wrześniu 2007 został prezenterem studia Totalizatora Sportowego "Studio Lotto" w telewizji Polsat, a następnie od stycznia 2010 w TVP Info. Ostatnie losowanie poprowadził 16 lipca 2011. W tym czasie występował w wielu produkcjach telewizyjnych. Od 2 października 2006 do 1 października 2007 pracował jako prezenter pogody w Superstacji. Od 1 marca 2010 z Mają Frykowską prowadził program "Lub Czasopisma" na antenie Tele 5, gdzie potem był gospodarzem programu "Remont na 5". W 2012 wyprodukował autorski program wnętrzarski "Wnętrza Daniela" emitowany w programie TVP2 "Pytanie na śniadanie"&lt;. W 2013 został wydawcą magazynu wnętrzarskiego pod tym samym tytułem, który jest dystrybuowany w Empikach w całej Polsce.
W latach 2011–2012 był ambasadorem akcji dzieci-dzieciom. Od 2012 występuje w kampanii społecznej Klubu Gaja „Jeszcze żywy karp” oraz jest wiceprezesem Stowarzyszenia Jazzowego „Melomani”. Od 2014 produkuje i prowadzi audycję radiową na 89,4FM "Design wg Gwiazd" z Anetą Zając, a od 2015 produkuje i prowadzi audycje radiową Radio Kolor "Design wg Gwiazd" z Tomaszem Jacykowem.
Wziął udział w reklamach Gillette, Ery, KFC, PKO BP, City Self-Storage i Masmix, a także teledyskach wykonawców, takich jak: Sidney Polak, Leszcze, Jarecki, Fresco, G.T.W. („Grubasss”), The Crackers czy Matt5ki („Right Here”).
Życie prywatne.
Przez jakiś czas był związany z aktorką Aleksandrą Mikołajczyk, jednak rozstali się na początku 2012.

</doc>
<doc id="1237246" url="https://pl.wikipedia.org/wiki?curid=1237246" title="Astydameja">
Astydameja



</doc>
<doc id="1237248" url="https://pl.wikipedia.org/wiki?curid=1237248" title="Patrycja Kozyra">
Patrycja Kozyra

Patrycja Kozyra-Urbaniak (ur. 8 maja 1978) – polska zawodniczka fitness sylwetkowego w kategorii pow. 168 cm.

</doc>
<doc id="1237249" url="https://pl.wikipedia.org/wiki?curid=1237249" title="The Real Thing">
The Real Thing



</doc>
<doc id="1237251" url="https://pl.wikipedia.org/wiki?curid=1237251" title="Astydameja (córka Amyntora)">
Astydameja (córka Amyntora)

Astydameja () – postać z mitologii greckiej. Była córką Amyntora oraz siostrą Fojniksa. Została kochanką Heraklesa, z którym spłodziła Ktesipposa lub Tlepolemosa. Herakles miał porwać ją po tym, jak jej ojciec odmówił mu oddania córki za żonę.

</doc>
<doc id="1237253" url="https://pl.wikipedia.org/wiki?curid=1237253" title="Białoruski Uniwersytet Państwowy">
Białoruski Uniwersytet Państwowy

Białoruski Uniwersytet Państwowy (biał. Беларускі Дзяржаўны Універсітэт, ros. Белорусский Государственный Университет) – białoruski uniwersytet państwowy z siedzibą w Mińsku, założony w 1921 r.
Historia.
Decyzja o założeniu uczelni została podjęta w lutym 1919 przez rząd Białoruskiej SRR, jednak w związku z przeciągającą się wojną polsko-bolszewicką działalność uniwersytetu rozpoczęła się jesienią 1921.
Pierwszym rektorem BUP został Uładzimir Piczeta, historyk i filolog słowiański. Kadra uczelni pochodziła z uniwersytetów w Moskwie, Kazaniu i Kijowie. Pierwsi absolwenci opuścili mury placówki w czerwcu 1925.
Początkowo uczelnia składała się z trzech wydziałów: robotniczego (dla robotników), medycznego i nauk humanistycznych, studiowało na niej ponad tysiąc studentów. W 1922 utworzono kolejny wydział: pedagogiczny.
W 1941 funkcjonowały następujące wydziały: chemii, fizyki i matematyki, biologii, historii, geografii i lingwistyki. Dalej funkcjonował specjalny departament robotniczy, oferujący wyższą edukację dla pracowników zatrudnionych na pełny etat oraz specjalne sekcje: polska i żydowska (zajęcia odbywały się w języku jidysz).
W maju 1943 uniwersytet rozpoczął działalność w miejscowości Szkodnia pod Moskwą, by w sierpniu 1944 powrócić do Mińska. Od 1949 roku do początku lat 90. nosił imię Lenina.
Po uzyskaniu przez Białoruś niepodległości w 1991 r. stał się główną uczelnią republiki.
Stacja.
Białoruski Uniwersytet Państwowy posiada stację hydrobiologiczną nad jeziorem Narocz, w której prowadzi badania obserwacyjne.

</doc>
<doc id="1237254" url="https://pl.wikipedia.org/wiki?curid=1237254" title="Get Your Gunn">
Get Your Gunn

Get Your Gunn – pierwszy singel grupy Marilyn Manson z ich debiutanckiego albumu "Portrait of an American Family". Wydany w 1994 roku.

</doc>
<doc id="1237258" url="https://pl.wikipedia.org/wiki?curid=1237258" title="Herb Fromborka">
Herb Fromborka

Herb Fromborka – jeden z symboli miasta Frombork i gminy Frombork w postaci herbu.
Wygląd i symbolika.
Herb przedstawia w polu czerwonym mury miejskie srebrne z dwoma takimiż wieżami i zamkniętymi wrotami złotymi. Nad nią, między wieżami postać Madonny od pasa w górę w płaszczu niebieskim z dzieciątkiem na ręku.
Madonna na bramie miejskiej jest godłem mówiącym. Nawiązuje do niemieckiej nazwy Fromborka – "Frauenburg" (pol. "Gród Pani").
Kolory w herbie Fromborka symbolizują: srebro – czystość, prawdę, niewinność; złoto – wiarę, stałość, mądrość, chwałę; błękit – czystość, lojalność, wierność; czerwień – umiarkowanie.
Historia.
Pierwotnie kapituła warmińska, która miała siedzibę we Fromborku na swoich pieczęciach używała albo tylko wyobrażenia Marii, albo herbu kapituły – półkrzyża i fromborskiej bramy miejskiej. Brama była zawsze przedstawiana z trzema wieżami (bez postaci Marii) i w takiej formie weszła do herbu zarówno kapituły, jak i dawnego herbu Olsztyna.
W czasach pruskich w herbie Fromborka widniała brama również z trzema wieżami (biała na czerwonym polu), a nad środkową wieżą umieszczona była postać Marii w niebieskiej szacie bez Dzieciątka i bez aureoli. Później środkowa wieża stała się niewidoczna, całkowicie zasłonięta przez postać Marii.

</doc>
<doc id="1237260" url="https://pl.wikipedia.org/wiki?curid=1237260" title="II Oddział Sztabu Generalnego Wojska Polskiego">
II Oddział Sztabu Generalnego Wojska Polskiego



</doc>
<doc id="1237261" url="https://pl.wikipedia.org/wiki?curid=1237261" title="Lunchbox">
Lunchbox

Lunchbox – drugi singel grupy Marilyn Manson z albumu "Portrait of an American Family". Wydany w 1995 roku.
Główną inspiracją do napisania tej piosenki był głośny zakaz noszenia do szkoły metalowych pudełek na śniadanie, rząd USA uznał je za zbyt niebezpieczne.

</doc>
<doc id="1237270" url="https://pl.wikipedia.org/wiki?curid=1237270" title="Ashmit Patel">
Ashmit Patel

Ashmit Patel (ur. 13 stycznia 1978 w Mumbaju, Indie) – bollywoodzki aktor. Syn aktorki Ashy Patel, młodszy brat Amishy Patel, wnuk prawnika indyjskiego Rajniego Patela.
Ukończył studia na University of Texas at Austin. Był związany z aktorkami Tanyą Singh, Amritą Arorą, Ayeshą Takią i Riyą Sen.

</doc>
<doc id="1237272" url="https://pl.wikipedia.org/wiki?curid=1237272" title="Kazimierz Thullie">
Kazimierz Thullie

Kazimierz Thullie herbu Prawdzic (ur. 29 marca 1885 we Lwowie, zm. 2 stycznia w Gdańsku 1957) – polski ksiądz katolicki.
Życiorys.
Syn Maksymiliana Thullie rektora Politechniki Lwowskiej i senatora II RP brat architekta Czesława Thullie. W 1903 w C. K. Gimnazjum im. Franciszka Józefa we Lwowie ukończył VIII klasę i zdał egzamin dojrzałości (w jego klasie byli m.in. Wawrzyniec Kubala, Jan Kanty Piętak). Studia teologiczne odbył w seminariach duchownych we Lwowie (od 1904) i w Innsbrucku (do 1908). Święcenia kapłańskie kapłańskie przyjął we Lwowie 6 września 1908. W 1910 obronił w Wiedniu doktorat z teologii. Po powrocie do Polski pracował jako wikariusz w parafii św. Antoniego we Lwowie (1910-1911), był katechetą w kilku szkołach lwowskich (1911-1934). Od października 1933 był proboszczem w Janowie Lwowskim. W latach 1927-1931 był redaktorem naczelnym pisma Stowarzyszenia Księży Prefektów "Miesięcznik Katechetyczny i Wychowawczy".
Po II wojnie światowej wyjechał początkowo do Kluczborka, a w 1947 do Gdańska, gdzie aż do śmierci pracował w parafii kościoła pw. Najświętszego Serca Jezus w dzielnicy Wrzeszcz wraz z ks. Zator-Przytockim. Był też katechetą w III Liceum Ogólnokształcącym. 
Autor pierwszego w Polsce polsko-łacińskiego mszalnika dla dzieci i dwóch podręczników szkolnych z katechezy. Wszystkie te prace wydał przed 1939. 
Pochowany na Cmentarzu Srebrzysko w Gdańsku (rejon IX, taras I wojskowy, rząd 1).

</doc>
<doc id="1237273" url="https://pl.wikipedia.org/wiki?curid=1237273" title="The Dope Show">
The Dope Show

The Dope Show – pierwszy singel Marilyn Manson z albumu "Mechanical Animals". Wydany w 1998 roku. Początek piosenki jest taki sam, jak w utworze Depeche Mode – "I Feel You" (1993).

</doc>
<doc id="1237274" url="https://pl.wikipedia.org/wiki?curid=1237274" title="Astydameja (córka Pelopsa)">
Astydameja (córka Pelopsa)

Astydameja (gr. Astydámeia, łac. Astydameia) – w mitologii greckiej królewna.
Uchodziła za córkę Pelopsa i Hippodamei oraz siostrę Atreusa, Tiestesa, Plejstenesa. Z Alkajosem, który był jej mężem, miała Amfitriona, Anakso i Perimede.

</doc>
<doc id="1237278" url="https://pl.wikipedia.org/wiki?curid=1237278" title="Net Economic Welfare">
Net Economic Welfare

Net Economic Welfare (NEW) – wskaźnik ekonomicznego dobrobytu netto; ukazuje znacznie powolniejsze tempo wzrostu niż produkt krajowy brutto. Funkcjonuje również pod nazwą Measure of Economic Welfare (MEW). Wskaźnik ten był zaproponowany w 1972 przez Williama Nordhausa i Jamesa Tobina.
Aby obliczyć NEW, do PKB należy dodać wolny czas, z którego mogą korzystać ludzie, oraz nie ujęta w PKB działalność gospodarcza, jak produkcja i handel narkotykami itp., i odjąć straty wynikłe ze szkód poniesionych przez środowisko.
Bibliografia.
Słownik Terminów Ekonomicznych

</doc>
<doc id="1237281" url="https://pl.wikipedia.org/wiki?curid=1237281" title="Adobe Soundbooth">
Adobe Soundbooth

Adobe Soundbooth – program firmy Adobe służący do łączenia dźwięku z obrazem w filmie bądź animacjami. Przeznaczony dla projektantów efektów, montażystów video, a także dla niezaawansowanych użytkowników.
Aplikacja zawiera funkcje takie jak:
Soundbooth współpracuje z innymi programami z rodziny Adobe – Adobe Premiere Pro, Adobe After Effects oraz Adobe Flash.

</doc>
<doc id="1237286" url="https://pl.wikipedia.org/wiki?curid=1237286" title="Hanseatic University">
Hanseatic University



</doc>
<doc id="1237290" url="https://pl.wikipedia.org/wiki?curid=1237290" title="Private Hanseuniversität">
Private Hanseuniversität



</doc>
<doc id="1237291" url="https://pl.wikipedia.org/wiki?curid=1237291" title="Herb Kisielic">
Herb Kisielic

Herb Kisielic – jeden z symboli miasta Kisielice i gminy Kisielice w postaci herbu.
Opis herbu.
Herb przedstawia w polu błękitnym orła srebrnego z nimbem oraz szponami złotymi, zrywającego się do lotu z wstęgi srebrnej z napisem czarnym. 
Symbolika.
Orzeł symbolizuje św. Jana Ewangelistę. Według Mariana Gumowskiego herb miasta nawiązywać miał do herbu diecezji pomezańskiej, ponieważ biskupi pomezańscy byli właścicielami miasta. W roku 2020 eksperci Komisji Heraldycznej zaproponowali interpretację, wedle której herb miasta nawiązuje do (pierwotnego) patrona kościoła parafialnego w Kisielicach.
Historia.
Na najstarszej znanej pieczęci Kisielic znajdował się półksiężyc barkiem do dołu, z gwiazdą na każdym rogu i z nieokreślonym pionowym przedmiotem pomiędzy dwoma ulistnionymi gałązkami pośrodku. Pionowy przedmiot bywał określany jako maszt zwieńczony zwierzęcą głową. Pieczęć tą odciśnięto na niedatowanym dokumencie z XV wieku. Na chronologicznie następnej pieczęci, znanej jedynie z opisu, pojawił się orzeł stojący na gałęzi drzewa z półksiężycem ponad głową. Na kolejnych pieczęciach, z XVIII-XIX wieku, orła zastąpił pelikan, który na pieczęci z 1808 roku dodatkowo miał nad głową półksiężyc. W XX wieku w herbie miasta ponownie pojawił się orzeł. Wobec zmienności symbolu miasta, jego ujednoliconą wersję zaproponowali heraldycy niemieccy (m.in. Otto Hupp), działający na przełomie XIX i XX wieku. Wówczas też po raz pierwszy zaproponowano barwy herbu - błękitne pole, srebrny orzeł. Jako pierwszy interpretację herbu Kisielic jako nawiązującego do herbu biskupstwa pomezańskiego zaproponował Marian Gumowski w 1939 roku. Badacz w związku z tą interpretacją postulował także przyjęcie dla herbu Kisielic barw herbu biskupstwa, tj. pole czerwone, orzeł złoty. W takim też schemacie barwnym herb był używany przez gminę do 2022 roku, kiedy to, zgodnie z zaleceniem Komisji Heraldycznej, zmieniono jego barwy na historyczne, z początku XX wieku. Aktualną wersję herbu opracowali Kamil Wójcikowski i Robert Fidura. Przyjęto ją Uchwałą nr XXXVIII/309/2022 Rady Miejskiej w Kisielicach z dnia 25 maja 2022 r. w sprawie ustanowienia herbu, flagi, flagi stolikowej, banera i pieczęci Gminy Kisielice.

</doc>
<doc id="1237292" url="https://pl.wikipedia.org/wiki?curid=1237292" title="Witowo (przystanek kolejowy)">
Witowo (przystanek kolejowy)

Witowo – przystanek kolejowy we wsi Witowo, w gminie Dubicze Cerkiewne, w województwie podlaskim, w Polsce.
W roku 2017 przystanek obsługiwał 0–19 pasażerów na dobę.

</doc>
<doc id="1237293" url="https://pl.wikipedia.org/wiki?curid=1237293" title="Culex">
Culex

Culex – rodzaj muchówek z rodziny komarowatych i podrodziny Culicinae. Larwy żyją w wodzie, filtrując plankton. Samce żerują tylko na płynnym pokarmie roślinnym, natomiast samice uzupełniają dietę krwią czworonogów, w tym człowieka. Wiele gatunków jest wektorami drobnoustrojów chorobotwórczych, np. wywołujących wirusowe zapalenia mózgu, gorączkę Zachodniego Nilu, filariozy czy ptasią zimnicę.
Morfologia.
Owad dorosły.
Większość gatunków ma jednolite, bure ubarwienie, ale niektóre cechują się nakrapianiem skrzydeł i odnóży, przywodzącym na myśl to u widliszków. Czułki mają okółki ciemnych włosków i białawe omszenie; od tych u rodzajów "Deinocerites" i "Galindomyia" wyróżniają się ostatnim członem biczyka znacznie krótszym niż jego człon pierwszy. U samicy czteroczłonowe głaszczki szczękowe są krótkie, długości wynoszącej od 16–24% długości kłujki. Śródtułów ma wypukłą tarczę. Odnóża mają nieząbkowane pazurki oraz wyraźnie widoczne przylgi. U większości gatunków tylna para odnóży ma goleń nie dłuższą od pierwszego członu stopy. Brak jest szczecinek przedprzetchlinkowych, a z wyjątkiem "C. postspiraculosus" nie występują także szczecinki zaprzetchlinkowe. Obecność co najwyżej kilku, a zwykle tylko jednej dolnej szczecinki mezepimeralnej wyróżnia rodzaj "Culex" od pokrewnego rodzaju "Lutzia". Odwłok ma u samicy tępy wierzchołek i niewidoczne są przysadki odwłokowe. Samiec ma szczyty paraproktów z grupami grubych kolców ustawionych w rzędzie lub w koronie oraz gonokoksyty pozbawione klaspetów.
Larwa.
Larwa ma głowę dużą i szeroką. Narządy gębowe z wachlarzami szczecin na wardze górnej typu filtrującego, żuwaczkami pozbawionymi płatów bocznych u nasady i dobrze rozwiniętymi pędzlami szczecinek na szczękach. Spośród szczecinek nadustkowych druga para zwykle jest całkiem zanikła, a trzecia przesunięta na grzbietową powierzchnię głowy lub także nieobecna. Czułki są długie i mają dobrze rozwinięty włosek czułkowy, osadzony w wierzchołkowej połowie długości. Włoski czołowe długie i rozgałęzione. Tworzą linię prostą. Tułów pozbawiony jest zastawek barkowych, a wierzch odwłoka włosków palmowatych. Pierwszy segment odwłoka ma zawsze wykształconą szczecinkę dwunastą. Syfon oddechowy zaopatrzony jest w kilka par włosków grzebieniastych na powierzchni brzusznej. Znajduje się na końcu ósmego segmentu odwłoka, po stronie grzbietowej. Zakończony przetchlinką z chitynową płytką. Z boku ósmego segmentu grupa łusek ząbkowanych i bez kolca głównego. Ostatni segment odwłoka ma zwykle dobrze rozwinięte siodło; rzadko jest ono zredukowane lub niekompletne, ale nigdy nie ulega podziałowi na dwa skleryty. Pośrodku spodu dziesiątego segmentu odwłoka znajduje pędzelek szczecin złożony z co najmniej 3 ich par. Płetwę analną tworzy od 11 do 14 włosków.
Poczwarka.
Poczwarka ma poprzeczny fałd u podstawy otwartego na szczycie syfonu oraz ruchome wyrostki listkowate na ostatnim segmencie odwłoka.
Biologia i ekologia.
Samce pobierają wyłącznie płynny pokarm roślinny, natomiast samice ponadto ssą krew zwierząt stałocieplnych (są hematofagami), która niezbędna jest im do rozwoju jaj. Aktywnie szukają swoich żywicieli, trzymając się jednak siedlisk wilgotnych z uwagi na łatwość wysychania ich ciała. Dorosłe aktywne są głównie nocą. Najczęściej związane są pokarmowo ze ssakami, w tym z człowiekiem, ale niektóre wybierają ptaki (gatunki ornitofilne), a nawet gady i płazy.
Larwy i poczwarki przechodzą rozwój w środowisku wodnym. Większość gatunków występuje w stałych lub okresowych wodach powierzchniowych, ale liczne ograniczone są w swym występowaniu do fitotelm czy wypełnionych wodą szczelin skalnych. Niektóre potrafią rozwijać się w sztucznych naczyniach z wodą. Kilka gatunków może przechodzić rozwój nawet w wodach zanieczyszczonych organicznie. Larwy żerują filtrując drobny pokarm z toni wodnej przy użyciu uformowanych w wachlarze włosków na wardze górnej. Oddychają powietrzem atmosferycznym, pobieranym za pomocą syfonu.
Rozprzestrzenienie.
Takson kosmopolityczny, znany ze wszystkich krain zoogeograficznych, rozprzestrzeniony od tropików po strefę klimatu chłodnego, jednak najliczniejszy w strefie podzwrotnikowej. W Polsce reprezentowany jest przez 5 gatunków: "C. hortensis", "C. modestus", "C. pipiens", "C. territans" i "C. torrentium" (zobacz: komarowate Polski).
Taksonomia.
Rodzaj ten wprowadzony został w 1758 roku przez Karola Linneusza. Jego gatunkiem typowym wyznaczono komara brzęczącego ("Culex pipiens").
Rodzaj "Culex" obejmuje 769 opisanych gatunków, sklasyfikowanych w 26 podrodzajach (7 gatunków nie przyporządkowano do podrodzaju):
Znaczenie medyczne i weterynaryjne.
Niektóre gatunki z podrodzajów "Culex" s.s. i "Melanoconion" mają duże znaczenie medyczne jako wektory patogenów ludzkich, zwłaszcza wirusów. W Ameryce Północnej komar brzęczący, "C. restuans", "C. nigripalpus" i "C. tarsalis" przenoszą wirusy wywołujące zapalenie mózgu. W krainie orientalnej "C. fuscocephala", "C. geldius", "C. tritaeniorhynchus" i "C. vishnui" przenoszą flawiwirusy wywołujące japońskie zapalenie mózgu. W Australii "C. annulirostris" przenosi wirusy zapalenia mózgu doliny Murray oraz wirusa rzeki Ross. W Afryce wirus Zachodniego Nilu, wywołujący gorączkę Zachodniego Nilu przenoszony jest przez "C. neavei", "C. perexiguus" i "C. univittatus", a wirus gorączki doliny Rift przez komara brzęczącego i "C. theileri". Niektóre gatunki z podrodzaju "Culex" przenosić też mogą wywołujące filariozy nicienie, np. filarię Bancrofta czy "Brugia malayi". Chociaż przedstawiciele rodzaju nie przenoszą malarii ludzkiej, są wektorami zarodźca "Plasmodium relictum" wywołującego zimnicę ptasią.

</doc>
<doc id="1237294" url="https://pl.wikipedia.org/wiki?curid=1237294" title="Ionela Stanca">
Ionela Stanca

Ionela Stanca; z domu Gâlcă (ur. 9 stycznia 1981 roku w Konstancie) - rumuńska piłkarka ręczna, reprezentantka kraju. Obecnie występuje w lidze rumuńskiej, w drużynie C.S. Oltchim RM Valcea. Gra na pozycji obrotowej. Wicemistrzyni Świata 2005 z Rosji. 
Na zakończenie MŚ 2007, rozgrywanych we Francji została wybrana do drużyny gwiazd, na pozycję kołowej, Rumunia zajęła 4. miejsce.
Sukcesy.
Mistrzostwo Rumunii:
Puchar Zdobywców Pucharów:
Puchar Rumunii:
Superpuchar Rumunii:
Liga Mistrzyń:

</doc>
<doc id="1237296" url="https://pl.wikipedia.org/wiki?curid=1237296" title="Aleksander Fijałkowski">
Aleksander Fijałkowski

Aleksander Fijałkowski – powstaniec i emigrant.
W powstaniu listopadowym w stopniu porucznika był adiutantem gen. Franciszka Morawskiego. Na emigracji został pracownikiem francuskiego ministerstwa wojny. W 1849 Adam Mickiewicz skłonił go do objęcia dowództwa nad oddziałem ochotników, podążających do Legionu Polskiego we Włoszech. W Genui bił się przez dwie doby po stronie republikanów. We Florencji połączył się z resztą legionu. Ściągnięty przez Giuseppe Mazziniego wraz ze swoim oddziałem dla obrony Rzymu przed połączonymi oddziałami francusko-neapolitańskimi. 
W 1854 wstąpił do "Kółka" lewicy emigracyjnej. Po zawarciu pokoju paryskiego w 1856 został pułkownikiem armii hiszpańskiej. W 1861 na wezwanie Józefa Wysockiego objął stanowisko dowódcy Polskiej Szkoły Wojskowej w Genui. Po przeniesieniu szkoły do Cuneo w 1862 brał udział w negocjacjach warunków jej likwidacji. Dalsze jego losy są nieznane.

</doc>
<doc id="1237298" url="https://pl.wikipedia.org/wiki?curid=1237298" title="Stripped">
Stripped



</doc>
<doc id="1237301" url="https://pl.wikipedia.org/wiki?curid=1237301" title="PHU">
PHU



</doc>
<doc id="1237306" url="https://pl.wikipedia.org/wiki?curid=1237306" title="Fiałkowscy">
Fiałkowscy



</doc>
<doc id="1237307" url="https://pl.wikipedia.org/wiki?curid=1237307" title="Dobrowoda (przystanek kolejowy)">
Dobrowoda (przystanek kolejowy)

Dobrowoda – przystanek kolejowy we wsi Dobrowoda, w gminie Kleszczele, w województwie podlaskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1237310" url="https://pl.wikipedia.org/wiki?curid=1237310" title="DOI (identyfikator cyfrowy)">
DOI (identyfikator cyfrowy)

Cyfrowy identyfikator dokumentu elektronicznego (ang. "digital object identifier", DOI) – identyfikator dokumentu elektronicznego, który w odróżnieniu od identyfikatorów URL nie zależy od fizycznej lokalizacji dokumentu, lecz jest do niego na stałe przypisany.
Twórcą tego systemu i właścicielem znaku towarowego "DOI" jest "International DOI Foundation". Instytucja ta definiuje DOI jako:
Typowym przykładem zastosowania DOI jest identyfikowanie elektronicznych wersji publikacji naukowych. Znając numer DOI publikacji, można za pomocą specjalnych baz danych łatwo znaleźć miejsce w Internecie, skąd tę publikację można aktualnie pobrać. Numer DOI może jednak otrzymać również na przykład całe czasopismo naukowe, rozdział w książce, plik multimedialny czy program komputerowy.
DOI korzysta z opracowanego przez CNRI standardu o nazwie "Handle System", który umożliwia nadawanie dowolnym obiektom unikatowego identyfikatora, skorelowanego z wpisem w bazie danych na temat tego obiektu. Identyfikatory DOI otrzymały w ramach "Handle System" przedrostek "10." W "Handle System" składowane są wszelkie metadane zarejestrowanych w tym systemie identyfikatorów DOI, choć bazy danych zbiorów identyfikatorów mogą być również rejestrowane przez inne instytucje lub firmy.
Format DOI.
Identyfikatory DOI są ciągami znaków ASCII. Składają się z dwóch części: przedrostka i końcówki.
Przykład:
gdzie:
Długość przedrostka i końcówki może być dowolna i oprócz cyfr mogą one także zawierać inne znaki ASCII.
"Publisher ID" jest przypisywany wydawcom, którzy zdecydowali się zarejestrować i korzystać z systemu DOI przez jedną z agencji mającą do tego prawo. "Item ID" – jest nadawany przez samego wydawcę, który musi zagwarantować, że będzie on unikatowy dla każdego publikowanego przez niego dzieła. "Item ID" może, ale nie musi być numerem katalogowym dzieła pochodzącym z innych systemów rejestrowania np. może to być numer ISBN, ISSN czy wewnętrzny numer katalogowy wydawcy.
Metadane i dostęp do nich.
System DOI oprócz rejestrowania i gromadzenia samych identyfikatorów umożliwia też wydawcom dodawanie do bazy wielu dodatkowych informacji, takich jak aktualny adres URL pod którym można znaleźć kopię dzieła, informacje o twórcach, cenie, dostępności, dacie wydania, krótkiego opisu zawartości dzieła itd.
Wydawcy korzystający z systemu mogą w każdej chwili zmieniać i aktualizować metadane wydanych przez siebie dzieł. Dane te są publicznie dostępne, dzięki czemu na ich podstawie można tworzyć rozmaite wtórne bazy danych, na podstawie których można oferować różnorodne usługi. Na przykład księgarnia internetowa może łatwo wykorzystać metadane DOI do automatycznej aktualizacji cen i dostępności oferowanych przez siebie e-booków.
System DOI w prosty sposób umożliwia odszukanie metadanych przypisanych do określonego identyfikatora, co jest nazywane jego „rozszyfrowywaniem”. „Rozszyfrowywanie” identyfikatorów DOI jest możliwe za pośrednictwem usługi internetowej oferowanej publicznie i bezpłatnie przez "Handle System".
Adres URL dla danego DOI (przykładowo dla 10.1000/182) ma postać https://doi.org/10.1000/182 lub https://dx.doi.org/10.1000/182 (przestarzałe). Tak utworzone adresy URL można stosować jako odnośniki do docelowych obiektów na stronach www. W ten sposób można sprawdzić, że przykładowy identyfikator DOI: 10.1000/182 kieruje do opisu "Podręcznika DOI". Ponadto na stronach WWW serwisu DOI dostępne są wyszukiwarki obiektów DOI.
Niektóre przeglądarki internetowe umożliwiają bezpośrednie „rozszyfrowywanie” identyfikatorów DOI po zainstalowaniu odpowiedniego dodatku. W polskiej Wikipedii ogólne oferują pole doi, w którym można przekazać identyfikator DOI aby móc zrealizować przekierowanie do przywoływanych dokumentów, np. kod „” wyświetla się jako „”.
"International DOI Foundation" opracowała też schemat URI umożliwiający tworzenie adresów internetowych z bezpośrednim użyciem identyfikatorów DOI bez odwoływania się do określonej, zewnętrznej strony www.
Agencje rejestrujące.
Kontrolę nad instytucjami i firmami, które uzyskały prawo do pełnienia roli "DOI Registration Agency (RA)", sprawuje "International DOI Foundation" (IDF). Podstawowym zadaniem RA jest przydzielanie "Publisher ID" wydawcom i zapewnianie infrastruktury umożliwiającej im tworzenie swoich "Item ID" oraz zarządzanie metadanymi przypisanymi identyfikatorom DOI. IDF oczekuje też od RA, że będą one aktywnie promować system DOI i stale współpracować z IDF nad rozwojem tego systemu.
Istnieje 10 serwisów RA:

</doc>
<doc id="1237311" url="https://pl.wikipedia.org/wiki?curid=1237311" title="Heidenheim (stacja kolejowa)">
Heidenheim (stacja kolejowa)

Heidenheim – stacja kolejowa w Heidenheim an der Brenz, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1237312" url="https://pl.wikipedia.org/wiki?curid=1237312" title="Wincenty Faber">
Wincenty Faber

Wincenty Faber (ur. 7 czerwca 1936 w Bielsku, zm. 27 maja 1980 w Krakowie) – polski poeta, autor tekstów piosenek (m.in. „Wędrówki” z repertuaru Marka Grechuty czy „Jaki śmieszny jesteś pod oknem” śpiewanej przez Ewę Demarczyk) i utworów dla dzieci. Pisał też lirykę refleksyjną, charakteryzującą się prostotą formy. Ukończył filologię słowiańską na Uniwersytecie Jagiellońskim. Był współtwórcą teatrzyków studenckich, autorem tekstów kabaretowych i piosenek, kierownikiem literackim Teatrzyku Piosenki „Sowizdrzał”. Pracował w redakcji tygodnika „Wieści”. Debiutował w 1955 w „Życiu Literackim”. Wydał pięć tomów wierszy oraz zbiorki wierszy dla dzieci.
Wydane tomiki:
Adam Zagajewski poświęcił mu wiersz "Wicek Faber" (tomik "Prawdziwe życie", 2019).

</doc>
<doc id="1237314" url="https://pl.wikipedia.org/wiki?curid=1237314" title="Konwencja wiedeńska w sprawie ochrony warstwy ozonowej">
Konwencja wiedeńska w sprawie ochrony warstwy ozonowej

Konwencja wiedeńska w sprawie ochrony warstwy ozonowej (ang: "Vienna Convention for the Protection of the Ozone Layer") – międzynarodowy traktat podpisany 22 marca 1985 przez państwa Wspólnoty Europejskiej, mający na celu tworzenie zarysu polityki ochrony warstwy ozonowej w krajach sygnatariuszach. Obecnie należy do niego 198 stron.
Wszedł w życie 22 września 1988 i zobowiązywał strony do prowadzenia pomiarów poziomu ozonu w atmosferze, ograniczenia emisji gazów powodujących zubażanie warstwy ozonowej oraz prowadzenia badań nad skutkami zaniku warstwy ozonowej.
Sekretarz Generalny Organizacji Narodów Zjednoczonych jest depozytariuszem (art. 20). Języki autentyczne: arabski, chiński, angielski, francuski,
rosyjski i hiszpański. Spory rozstrzyga Międzynarodowy Trybunał Sprawiedliwości, chyba że strony ustalą inny sposób (art. 11).

</doc>
<doc id="1237316" url="https://pl.wikipedia.org/wiki?curid=1237316" title="Saratów (stacja kolejowa)">
Saratów (stacja kolejowa)

Saratów – stacja kolejowa w Saratowie, w obwodzie saratowskim, w Rosji. Znajdują się tu 3 perony. Stacja jest przystosowana do obsługi do 3200 pasażerów naraz. Obecnie średni ruch to około 4000 pasażerów dziennie.

</doc>
<doc id="1237318" url="https://pl.wikipedia.org/wiki?curid=1237318" title="Objaw Baniewicza">
Objaw Baniewicza

Objaw Baniewicza – objaw neurologiczny będący fizjologiczną reakcją na drażnienie skóry okolicy mostka. Jeżeli kończyna nie jest objęta niedowładem lub objęta jest nim w małym stopniu, występuje zgięciowy odruch obronny.
Objaw opisał polski neurolog Napoleon Baniewicz.

</doc>
<doc id="1237324" url="https://pl.wikipedia.org/wiki?curid=1237324" title="Objaw Naffzigera">
Objaw Naffzigera

Objaw Naffzigera – objaw neurologiczny z grupy objawów korzeniowych. Polega na wystąpieniu reakcji bólowej w okolicy krzyżowo-lędźwiowej i w chorej kończynie dolnej po ucisku na żyły szyjne u pacjenta leżącego na wznak. Nie zaleca się wykonywania tego testu ze względu na ryzyko wywołania odruchu z zatoki żylnej bądź mobilizacji blaszki miażdżycowej z tętnicy szyjnej u chorych z miażdżycą. Opisany przez amerykańskiego neurochirurga Howarda Christiana Naffzigera.

</doc>
<doc id="1237327" url="https://pl.wikipedia.org/wiki?curid=1237327" title="Astydameja (królowa Jolkos)">
Astydameja (królowa Jolkos)

Astydameja (także Astydamea, Astydamia; gr. Astydámeia, łac. Astydameia) – w mitologii greckiej królowa Jolkos. Była żoną Akastosa.
Na dworze jej męża przebywał Peleus. Akastos oczyścił go ze zmazy po przypadkowym zabójstwie teścia, króla Eurytiona. Astydameja zakochała się w przybyszu, ale Peleus z miłości do żony, Antygony odrzucił jej względy. Z zemsty Astydameja wysłała do Antygony posłańca, informując, że mąż zamierza ją opuścić i poślubić córkę Akastosa. Antygona popełniła samobójstwo.
Potem poinformowała męża, że Peleus próbował ją zgwałcić. Akastos, który ze względów rytualnych nie mógł sam zabić Peleusa, zabrał go ze sobą na polowanie, a następnie, zabrawszy jego broń, porzucił go w lesie na pastwę atakujących centaurów. Uratowany przez Chirona, Peleus zemścił się przy pomocy Dioskurów, zabijając Akastosa i Astydameję.

</doc>
<doc id="1237328" url="https://pl.wikipedia.org/wiki?curid=1237328" title="Köln Trimbornstraße">
Köln Trimbornstraße

Köln Trimbornstraße – przystanek kolejowy w Kolonii, w kraju związkowym Nadrenia Północna-Westfalia. Znajduje się tu 1 peron.

</doc>
<doc id="1237330" url="https://pl.wikipedia.org/wiki?curid=1237330" title="Objaw Fajersztajna-Krzemickiego">
Objaw Fajersztajna-Krzemickiego

Objaw Fajersztajna-Krzemickiego – objaw neurologiczny z grupy objawów korzeniowych, będący pochodną objawu Lasègue’a. Polega na wystąpieniu bólu w chorej kończynie podczas badania objawu Lasègue’a na kończynie zdrowej. Objaw opisał lwowski neurolog Izydor Fajersztajn-Krzemicki w 1901 roku.

</doc>
<doc id="1237331" url="https://pl.wikipedia.org/wiki?curid=1237331" title="Twierdzenie Laxa-Milgrama">
Twierdzenie Laxa-Milgrama

Twierdzenie Laxa–Milgrama – twierdzenie analizy funkcjonalnej dowiedzione w 1954 roku przez Petera Laxa i Arthura Milgrama, które uogólnia twierdzenie Riesza o reprezentacji funkcjonału określonego na przestrzeni Hilberta.
Twierdzenie to, wraz z uogólnieniami zebranymi w osobnej sekcji, znalazło zastosowanie w teorii równań różniczkowych cząstkowych, gdzie dając warunki „odwracalności” funkcjonału dwuliniowego, umożliwia wykazanie istnienia i jednoznaczności słabych rozwiązań eliptycznych równań różniczkowych cząstkowych (z różnymi zagadnieniami brzegowymi), zob. "Zastosowania" i "Przykłady".
Twierdzenie.
Niech formula_1 będzie przestrzenią Hilberta nad ciałem liczb zespolonych (bądź liczb rzeczywistych) z iloczynem skalarnym formula_2 indukującym normę formula_3 zaś formula_4 będzie funkcjonałem półtoraliniowym (bądź dwuliniowym) na tej przestrzeni, który spełnia dla pewnych skalarów formula_5 oraz dowolnych wektorów formula_6 warunki:
Wówczas każdy ograniczony funkcjonał liniowy jest postaci
gdzie formula_10 jest jednoznacznie wyznaczonym przez formula_11 elementem formula_12
Dowód.
Z ograniczoności i eliptyczności formula_4 wynika, że formula_14 jest ograniczonym funkcjonałem liniowym, który z twierdzenia Riesza można zapisać w postaci
dla pewnego formula_16 przy czym element ten jest wyznaczony jednoznacznie przez formula_17 zatem może być traktowany jako funkcja zmiennej formula_18 więcej, z powyższego wzoru wynika, że zależność ta jest liniowa, co oznacza, że zbiór elementów formula_19 wskazanych w tym wzorze przy ustalonym formula_20 tworzy przestrzeń liniową.
Zdefiniowana wyżej podprzestrzeń jest domknięta. Otóż przyjmując formula_21 otrzymuje się
co przy zastosowaniu eliptyczności do lewej, a nierówności Schwarza do prawej strony tej równości i podzieleniu jej przez formula_23 daje oszacowanie
Niech formula_25 będzie ciągiem wyznaczanym przez formula_26 zaś formula_27 będzie ciągiem odpowiadającym poprzedniemu poprzez wzór
wtedy odejmowanie i półtoraliniowość (dwuliniowość) dają formula_29 co przy podanym wyżej oszacowaniu daje, iż formula_30 skąd zbieżność formula_31 pociąga, że formula_27 jest ciągiem Cauchy’ego; zupełność formula_1 daje zbieżność formula_34 Ograniczoność formula_4 zapewnia o zbieżności formula_36 zaś nierówność Schwarza prowadzi do zbieżności formula_37 (tzw. słabej zbieżności formula_38), która dowodzi już domkniętości wspomnianej podprzestrzeni.
Opisana wyżej domknięta podprzestrzeń to cała przestrzeń formula_39 gdyż w przeciwnym razie z twierdzenia o zbiorze wypukłym wynikałoby istnienie niezerowego wektora formula_40 ortogonalnego do wszystkich formula_41 Z postaci formula_14 można by wnosić, że taki formula_40 spełniałby formula_44 dla wszystkich formula_45 Jednakże przyjęcie formula_46 pociągałoby formula_47 które wraz z eliptycznością formula_4 dałoby formula_49 pozostające w sprzeczności z formula_50
Ostatecznie twierdzenie Riesza mówi, że wszystkie funkcjonały formula_51 mogą być przedstawione jako formula_52 gdzie formula_16 co w połączeniu z postacią formula_14 daje tezę, przy czym jednoznaczność wynika z eliptyczności.
Uogólnienia.
W 1971 roku Ivo Babuška podał następujące uogólnienie wyniku Laxa i Milgrama, w którym zrezygnował on wymagania, by funkcjonał dwuliniowy określony był na wspólnej przestrzeni.
Inne uogólnienie twierdzenia Laxa-Milgrama pochodzi od Jacques’a-Louisa Lions.
Powyższe twierdzenie stosuje się zwykle pod postacią następującej obserwacji, której założenia pojawiają się dość często i są względnie łatwe do sprawdzenia w zastosowaniach praktycznych.
Zastosowania.
Na pytanie o istnienie i jednoznaczność rozwiązań równań różniczkowych zwyczajnych istnieje odpowiedź w postaci twierdzenia Picarda-Lindelöfa; jego odpowiednik dla równań różniczkowych cząstkowych, twierdzenie Cauchy’ego-Kowalewskiej, mówi z kolei, że zagadnienie Cauchy’ego dowolnego równania różniczkowego cząstkowego o współczynnikach analitycznych względem poszukiwanej funkcji i jej pochodnych ma lokalnie jednoznaczne rozwiązanie analityczne. Choć wynik ten zdaje się rozwiązywać problem istnienia i jednoznaczności rozwiązań, to istnieją jednak przykłady liniowych równań różniczkowych cząstkowych o współczynnikach mających pochodne wszystkich rzędów (choć nieanalitycznych), które mimo tego nie mają rozwiązań. Jeśli nawet rozwiązanie równania różniczkowego cząstkowego istnieje i jest jednoznaczne, to może ono mieć niepożądane własności; jeżeli równanie inspirowane było naukami przyrodniczymi, to może nie mieć ono przez to satysfakcjonującego w nich zastosowania.
Właściwą odpowiedzią na bolączki teorii klasycznej okazało się osłabienie niektórych jej założeń. Jednym z najważniejszych sposobów jest przyzwolenie na to, że rozwiązania nie muszą być dobrze określonymi funkcjami w klasycznym sensie, lecz mogą być "słabymi rozwiązaniami" względem pewnych "wektorów" lub "funkcji testowych" (tzn. dystrybucjami. Zwykle należą one do pewnej przestrzeni Sobolewa), a przy tym nie muszą być wcale różniczkowalne – z punktu widzenia zastosowań brak tego wymogu jest bardzo pożądany, gdyż w modelowaniu zjawisk świata rzeczywistego nieustannie napotyka się równania, które nie mają dostatecznie gładkich rozwiązań. Wówczas wygodnie jest udowodnić najpierw istnienie słabych rozwiązań, a dopiero potem wykazać ich wystarczającą gładkość.
Niech formula_56 będzie przestrzenią Banacha; należy znaleźć rozwiązanie formula_87 równania
gdzie formula_89 oraz formula_64 jest funkcjonałem liniowym na formula_91 czyli elementem przestrzeni sprzężonej formula_92 Opierając się na metodach rachunku wariacyjnego powyższe zagadnienie można przedstawić jako poszukiwanie takiego formula_93 że dla wszystkich formula_61 zachodzi
przy czym element formula_10 nazywa się "wektorem testowym" lub "funkcją testową" (gdy formula_56 jest przestrzenią funkcji). Powyższe równanie można przedstawić w ogólnej postaci słabego sformułowania: znalezienia formula_93 które spełniałoby dla wszystkich formula_61 równanie
poprzez zadanie funkcjonału dwuliniowego wzorem formula_101 Konkretne przykłady można znaleźć w kolejnej sekcji.
Osiągnięciem Laxa i Milgrama było wskazanie warunków wystarczających na to, by dane zagadnienie w słabych sformułowaniu miało jednoznaczne rozwiązanie zależące w sposób ciągły od danych formula_102 otóż wystarczy by formula_56 było przestrzenią Hilberta, a funkcjonał formula_4 (będący często pewną modyfikacją iloczynu skalarnego) na niej określony był ograniczony, czyli ciągły, i koercywny; tezę twierdzenia uzupełnia się niekiedy o oszacowanie normy rozwiązania formula_87 równania formula_106 mianowicie formula_107 (pojawia się ono jako wiersz dowodu). Wkładem Babuški było przyjęcie, iż formula_4 jest parowaniem między przestrzeniami Hilberta (słabe rozwiązania i wektory testowe), podczas gdy Lions zakłada, iż parowanie ma miejsce między przestrzeniami Hilberta (słabe rozwiązania) i unormowaną (wektory testowe).
Przykłady.
Użycie twierdzenia Laxa–Milgrama w tym wypadku jest „strzelaniem z armaty do wróbla”, jednak przykład ten umożliwia wgląd w bardziej skomplikowane przypadki. Niech formula_109 będzie przestrzenią unitarną (tj. przestrzenią liniową z iloczynem skalarnym), a formula_110 będzie przekształceniem liniowym opisującym układ równań liniowych. Rozwiązanie równania formula_111 w słabym sformułowaniu polega na poszukiwaniu takiego formula_112 że dla wszystkich formula_113 spełnione jest równanie
gdzie formula_2 oznacza standardowy iloczyn skalarny (będący funkcjonałem dwuliniowym). Ponieważ formula_116 jest przekształceniem liniowym, to do testowania wystarczające są wektory bazowe (zob. twierdzenie), skąd otrzymuje się
Korzystając z zapisu macierzowego wektory formula_118 i formula_119 oraz przekształcenie formula_120 można przedstawić w postaci macierzy, odpowiednio formula_121 i formula_122 oraz formula_123 gdzie formula_124 zaś formula_125 daje to następującą macierzową postać problemu formula_126 Związany z tym słabym sformułowaniem funkcjonał dwuliniowy dany jest wzorem
gdzie kropka oznacza standardowy iloczyn skalarny macierzy (zdefiniowany kolejną równością), zaś formula_128 oznacza transponowanie macierzy.
Ograniczoność powyższego funkcjonału dwuliniowego wynika ze skończonego wymiaru przestrzeni formula_129 w rzeczywistości formula_130 Z kolei koercywność oznacza w istocie, że części rzeczywiste wartości własnych formula_116 nie są mniejsze od formula_132 w szczególności żadna wartość własna nie jest zerem, skąd układ jest rozwiązalny. Ponadto otrzymuje się oszacowanie formula_133 gdzie formula_134 jest najmniejszą częścią rzeczywistą wartości własnej formula_135
Poszukiwane będą rozwiązania równania Poissona,
na dziedzinie formula_137 dla której formula_138 na jej brzegu; przestrzeń rozwiązań formula_56 zostanie dookreślona w dalszej kolejności. Do wyprowadzenia słabego sformułowania wykorzystany zostanie iloczyn skalarny przestrzeni Lebesgue’a formula_140
dany za pomocą całki Lebesgue’a po zbiorze formula_142 względem miary Lebesgue’a formula_143 testowanie odbywać się będzie za pomocą funkcji różniczkowalnych formula_17 dzięki czemu słabe sformułowanie przyjmuje postać
Lewą stronę tego równania można uczynić bardziej symetryczną korzystając z całkowania przez części w oparciu o tożsamość Greena,
Powyższe równanie nazywa się zwykle słabym sformułowaniem równania Poissona; jedyne czego brakuje to przestrzeń formula_147 Wskazanie jej jest nieco kłopotliwe i dlatego zostanie ono tutaj pominięte: z pewnością musi ona nadawać sens temu równaniu, dlatego od pochodnych funkcji w tej przestrzeni powinno wymagać się całkowalności z kwadratem; własności te ma np. przestrzeń Sobolewa formula_148 funkcji o słabych pochodnych w formula_149 (przestrzeń formula_148 jest podprzestrzenią liniową formula_149) ze wskazanymi warunkami brzegowymi (tj. formula_152 na brzegu formula_153). Standardową postać słabego sformułowania otrzymuje się przyjmując
oraz
Przy powyższej propozycji wyboru formula_156 norma na tej przestrzeni zadana jest wzorem formula_157 gdzie norma po prawej stronie jest normą formula_158 na formula_142 (o poprawności tego wzoru zapewnia nierówność Poincarégo). Ponieważ formula_160 i z nierówności Cauchy’ego-Schwarza wynika, że formula_161 to dla każdego formula_162 istnieje jednoznacznie wyznaczone rozwiązanie formula_87 równania Poissona, które spełnia formula_164

</doc>
<doc id="1237332" url="https://pl.wikipedia.org/wiki?curid=1237332" title="C.S. Oltchim RM Valcea">
C.S. Oltchim RM Valcea



</doc>
<doc id="1237334" url="https://pl.wikipedia.org/wiki?curid=1237334" title="Pompa molekularna">
Pompa molekularna

Pompa molekularna - rodzaj pompy próżniowej, wynalezionej przez Gaedego około roku 1916. 
Pompa ma szybko obracający się wał (kilkadziesiąt tysięcy obrotów na minutę), na który przez wlot pompy padają cząsteczki gazu, oraz odpowiednio wyżłobiony stojan, kierujący cząsteczki w stronę wylotu pompy. Szybki ruch obrotowy wału, przekładający się na duże prędkości liniowe na jego obwodzie (do kilkuset m/s, a więc porównywalny z prędkością cząsteczek gazów w temperaturze pokojowej) nadaje padającym cząsteczkom dodatkową prędkość w kierunku wylotu pompy. 
Pierwsze pompy molekularne były niewydajne i nie znalazły szerokiego zastosowania, choć osiągane próżnie dochodziły do 10-6 Tr. 
Jedynym wydajnym typem pompy molekularnej jest pompa ze śrubowo wyżłobionym stojanem, który niejako zwiększa szybkość pompowania. Pompa molekularna wymaga próżni wstępnej rzędu 0,1 Tr. Stosuje się ją rzadko, z uwagi na lepsze parametry pomp turbomolekularnych.

</doc>
<doc id="1237338" url="https://pl.wikipedia.org/wiki?curid=1237338" title="Florin Cernat">
Florin Cernat

Florin Lucian Cernat (ur. 10 marca 1980 w Gałaczu w Rumunii) - rumuński piłkarz grający na pozycji ofensywnego pomocnika, reprezentant Rumunii.
Kariera piłkarska.
Kariera klubowa.
Piłkarską karierę Cernat rozpoczął w klubie Oţelul Galaţi wywodzącym się z jego rodzinnego miasta Gałacz. W 1998 roku został włączony do kadry pierwszej drużyny, a 29 sierpnia zadebiutował w pierwszej lidze w wygranym 1:0 wyjazdowym spotkaniu z Universitateą Craiova. W Oţelulu Cernat występował do stycznia 2000 i wtedy przeszedł do jednego z czołowych klubów w kraju, Dinama Bukareszt. W Dinamie występował w pierwszym składzie i w 2000 roku wywalczył mistrzostwo Rumunii. Miał także udział w zdobyciu wicemistrzostwa kraju w następnym sezonie, pomimo że w stołecznym klubie grał tylko przez rundę jesienną.
Na początku 2001 roku Cernat na zasadzie wolnego transferu trafił do ukraińskiego Dynama Kijów. Przez kolejne 3 lata był podstawowym zawodnikiem klubu. W swoim pierwszym sezonie wywalczy mistrzostwo kraju, a w kolejnych dwóch wicemistrzostwo (2002) i dublet (w 2003). W sezonie 2003/2004 opuścił większość meczów z powodu kontuzji, ale miał swój udział w kolejnym mistrzowskim tytule Dynama. W latach 2005-2006 zdobywał Puchar Ukrainy, a także wicemistrzostwo. W 2007 roku, już jako rezerwowy, drugi raz w karierze wywalczył dublet.
Latem 2007 Cernat został wypożyczony do chorwackiego Hajduka Split. Po zakończeniu sezonu powrócił do Dynama. W czerwcu 2009 otrzymał status wolnego agenta i przeszedł do Hajduka Split. Latem 2010 został piłkarzem tureckiego Karabükspor. Z kolei w 2013 roku został zawodnikiem klubu Çaykur Rizespor. W sezonie 2014/2015 grał w Oţelulu, a latem 2015 przeszedł do klubu Viitorul Constanţa. W 2016 roku został zawodnikiem FC Voluntari, z którym w sezonie 2016/2017 zdobył Puchar Rumunii. Po zakończeniu sezonu 2017/18 zakończył karierę piłkarza.
Kariera reprezentacyjna.
W reprezentacji Rumunii Cernat zadebiutował 27 marca 2002 roku w wygranym 4:1 meczu z reprezentacją Ukrainy. W swojej karierze występował już w eliminacjach do Euro 2004, MŚ 2002 oraz Euro 2008.

</doc>
<doc id="1237345" url="https://pl.wikipedia.org/wiki?curid=1237345" title="Monza (stacja kolejowa)">
Monza (stacja kolejowa)

Monza () – stacja kolejowa w Monzy, w regionie Lombardia, we Włoszech. Znajdują się tu 4 perony.
Historia.
Stacja została otwarta w 1840 roku jako stacja końcowa linii z Mediolanu, która była pierwszą linią kolejową zbudowaną w Lombardii, a drugą we Włoszech, po Neapol-Portici.
Pierwszy budynek został zastąpiony w 1884. Zburzony w 1901 roku na rzecz budowy mostu na Via Turati.

</doc>
<doc id="1237347" url="https://pl.wikipedia.org/wiki?curid=1237347" title="Ah Meng">
Ah Meng

Ah Meng – imię jednej z małp człekokształtnych, orangutanicy z Sumatry, mieszkanki singapurskiego zoo, która zmarła 8 lutego 2008 w wieku 48 lat. Była ona najsławniejszą mieszkanką zoo w Singapurze, twarzą kampanii na rzecz ratowania zagrożonych gatunków małp.
Ah Meng do zoo w Singapurze trafiła w 1971 odebrana rodzinie, która przetrzymywała ją nielegalnie jako zwierzę domowe. Od pierwszych dni w zoo jej opiekunem był Alagappasamy Chellaiyah.
Z czasem stała się ona największą i najbardziej znaną atrakcją singapurskiego zoo, fotografowali się z nią m.in. brytyjski książę Filip, gwiazdor pop Michael Jackson, aktorka Elizabeth Taylor i magik David Copperfield.
W 1992 w uznaniu zasług Ah Meng otrzymała jako jedyne zwierzę tytuł specjalnego ambasadora singapurskiej turystyki.
Ah Meng dożyła wieku 48 lat, co jest odpowiednikiem 95 lat u ludzi. Dochowała się 5 dzieci: 2 synów o imionach Hsing Hsing i Satria oraz trzech córek: Medan, Hong Bao i Sayang, oraz 6 wnucząt.

</doc>
<doc id="1237350" url="https://pl.wikipedia.org/wiki?curid=1237350" title="Wskaźnik ischemiczny Hachinskiego">
Wskaźnik ischemiczny Hachinskiego

Wskaźnik ischemiczny Hachinskiego () – skala punktowa służąca do pomocniczej diagnostyki stopnia niedokrwienia mózgu w przebiegu otępienia naczyniopochodnego i odróżnienia otępienia naczyniopochodnego od otępienia zwyrodnieniowego. Za otępieniem naczyniopochodnym przemawia wartość HIS ≥7 pkt, za otępieniem pierwotnie zwyrodnieniowym HIS ≤4 pkt. Maksymalna wartość wskaźnika to 18 punktów. Skalę opracował i przedstawił w 1975 roku Vladimir Hachinski i wsp.

</doc>
<doc id="1237351" url="https://pl.wikipedia.org/wiki?curid=1237351" title="Śiśumara">
Śiśumara

Śiśumara (trl. "śiśumāra"), Śimsiumara –
w hinduizmie przestrzeń bezpośrednio wokół gwiazdy Dhruwa (Gwiazdy Polarnej). Pierścień śiśumara (trl. "śiśumāracakra") przedstawiany jest jako forma delfina lub morświna.
Lokalizacja.
Według tradycji jest to Wisznu, który przyjął formę śiśumary w "siódmym niebie" jako systemie planetarnym, które znajduje się na najwyższym poziomie wszechświata. Wszystkie inne planety, począwszy od Słońca, istnieją pod ochroną systemu planetarnego śiśumara. Wielbiciele wiratpuruszy, czyli kosmicznej formy Wisznu, wyobrażają sobie ten cały obracający się system planetarny jako formę zwierzcą zwaną właśnie imieniem "Śiśumara".
Ikonografia.
Postać ta przedstawiana jest w pozycji odwróconej:
Inne gwiazdy również umieszczone są po różnych stronach systemu planetarnego śiśumary.
Tradycja.
Jogini wielbią system planetarny śiśumara, który fachowo zwany jest kundalinićakrą, w celu skoncentrowania tam umysłu.

</doc>
<doc id="1237354" url="https://pl.wikipedia.org/wiki?curid=1237354" title="Duisburg-Buchholz (przystanek kolejowy)">
Duisburg-Buchholz (przystanek kolejowy)

Duisburg-Buchholz – przystanek kolejowy w Duisburgu, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1237363" url="https://pl.wikipedia.org/wiki?curid=1237363" title="Śluza wentylacyjna">
Śluza wentylacyjna

Śluza wentylacyjna, stosowana w górnictwie śluza odcinająca część podziemną kopalni od nadszybia i atmosfery zewnętrznej. Jest zestawem dwóch tam śluzowych, mających za zadanie umożliwienie przejazdu transportu węgla (kolejka) bądź przejścia z jednej strefy do drugiej.

</doc>
<doc id="1237364" url="https://pl.wikipedia.org/wiki?curid=1237364" title="Brick &amp; Lace">
Brick &amp; Lace

Brick &amp; Lace to duet R&amp;B złożony z sióstr Nyanda i Nailah Thourborne. Zespół należy do wytwórni założonej przez Akona Kon Live oraz Geffen Records. W roku 2004 zespół działał dzięki wytwórni Jive Records. Duet zasłynął w roku 2008 dzięki utworowi "Love Is Wicked".
Dzieciństwo.
Nyanda i Nailah Thourborne urodziły się w mieście Kingston na Jamajce. Ich ojciec jest Jamajczykiem, a matka Amerykanką. Duet ukazywał się w wielu mixtapeach zanim zaczął śpiewać w 180 Entertainment.
Kariera muzyczna.
Brick &amp; Lace rozpoczęły prace nad swoim debiutanckim albumem studyjnym w 2004, jednak dopiero na początku 2005 roku dzieło nazwały "Love Is Wicked". Podczas sesji nagraniowych duet współpracował z wieloma prodeucentami m.in.: will.i.am, czy Akon. Jeden z utworów na krążek współstworzyła grupa The Clutch z Keri Hilson na czele. Pierwszym singlem promującym album stał się utwór "Never Never", który wydany został na rynek muzyczny w 2006 roku. Ze względu na niską promocję kompozycji, piosenka raz jeszcze wydana została w roku 2008 w kilku krajach europejskich. Kolejnym singlem prezentującym krążek "Love Is Wicked" stał się utwór tytułowy. "Love Is Wicked" wydany został w roku 2007, a później w roku 2008 i stał się sygnaturalną kompozycją duetu zajmując pozycje na oficjalnych listach najczęściej sprzedawanych singli w takich krajach jak Belgia, Finlandia, Francja, czy Szwajcaria.

</doc>
<doc id="1237366" url="https://pl.wikipedia.org/wiki?curid=1237366" title="Ikast-Bording Elite Håndbold">
Ikast-Bording Elite Håndbold



</doc>
<doc id="1237367" url="https://pl.wikipedia.org/wiki?curid=1237367" title="Pompka wodna">
Pompka wodna

Pompka wodna – rodzaj małej pompy próżniowej stosowanej w laboratoriach.
Elementem wytwarzającym podciśnienie jest zwężka Venturiego zasilana wodą np. wodociągową. Do zasilania pompki może być też użyta woda w obiegu zamkniętym napędzanym dodatkową pompą np. mechaniczną. Wykonywana jest z metali, tworzyw sztucznych lub szkła. Za pomocą pompek wodnych osiąga się próżnię rzędu kilkudziesięciu Tr, gdyż podciśnienie możliwe do uzyskania jest ograniczone prężnością pary wodnej w temperaturze jej pracy (np. 24 Tr w 25 °C).
Podobnie działa pompa "smoczek" i skraplacz strumienicowy, w których medium porywającym gaz jest para wodna.

</doc>
<doc id="1237372" url="https://pl.wikipedia.org/wiki?curid=1237372" title="Order Świętego Sawy">
Order Świętego Sawy

Order Świętego Sawy (, ) – odznaczenie Królestwa Serbii i Królestwa Jugosławii, nadawane za zasługi cywilne, przede wszystkim na polu nauki, sztuki i działalności kościelnej. Po roku 1945 stał się orderem domowym wygnanej dynastii Karadziordziewiciów.
Historia.
Order został ustanowiony 22 stycznia roku 1883 przez króla Serbii Milana I jednocześnie z Orderem Białego Orła i poświęcony jest największemu świętemu Serbskiego Kościoła Prawosławnego, arcybiskupowi Sawie. Posiadał od początku pięć klas według znanego schematu Legii Honorowej, od Wielkiego Krzyża do srebrnego Krzyża Kawalerskiego. Nadawany początkowo wyłącznie za zasługi cywilne, został 22 listopada roku 1914 rozszerzony o klasę wojskową. Po obaleniu dynastii Obrenowiciów w roku 1903 order został odnowiony przez nowego monarchę Piotra I Karadziordziewicia i po roku 1918 przejęty przez nowo powstałe Królestwo Serbów, Chorwatów i Słoweńców.
Podział:
Poza orderem dynastycznym istnieje obecnie (od ok. 1976) istnieje także inny, trójklasowy order św. Sawy, nadawany przez Serbski Kościół Prawosławny.
Wygląd.
Insygnia orderu to oznaka i gwiazda I i II klasy. Oznaka to emaliowany na biało krzyż maltański z szerokimi niebieskimi bordiurami. W środku na awersie oznaki znajduje się owalny medalion z portretem świętego w ornacie liturgicznym i mitrze arcybiskupiej na głowie, z pastorałem w dłoni. Między ramionami krzyża umieszczone są dwugłowe ukoronowanie orły serbskie, na piersi noszące krzyż serbski. Rewers oznaki miał w medalionie środkowym ukoronowany złoty monogram króla Milana I, który po roku 1904 wymieniono na datę ustanowienia orderu, 1883. Zawieszką orderu była złota korona królewska. Zależnie od lat nadawania i producenta oznak występują trzy modele medalionu awersu: 1883–1904 św. Sawa w czerwonym ornacie i niebieskim paliuszu, z pastorałem w lewej dłoni, w złotej mitrze, z czerwoną aureolą (ten model najstaranniej wykonany); 1904–1921 święty w czerwonym ornacie itd., z niebieską mitrą i aureolą; po 1921 święty w błękitnym ornacie i białym paliuszu, z pastorałem w prawej dłoni, z żółtą aureolą. Mimo dodania klasy wojskowej w roku 1914 nie istniały dekoracje z mieczami, nie istniał też łańcuch orderowy.
Gwiazda I i II klasy jest srebrna, ośmiopromienna, noszona na "prawej" piersi, z cyzelowaną powierzchnią naśladującą brylanty i nosi na sobie awers oznaki bez korony. Order noszony był na białej wstędze z obustronnymi niebieskimi bordiurami, przy I klasie z prawego ramienia na lewy bok, przy IV i V klasie na lewej piersi na wstążce wiązanej w trójkąt na modłę austriacką.

</doc>
<doc id="1237373" url="https://pl.wikipedia.org/wiki?curid=1237373" title="Dresden-Industriegelände">
Dresden-Industriegelände

Dresden-Industriegelände – przystanek kolejowy w Dreźnie, w kraju związkowym Saksonia, w Niemczech. Znajduje się tu 1 peron.

</doc>
<doc id="1237377" url="https://pl.wikipedia.org/wiki?curid=1237377" title="Wyrostek rylcowaty (kość skroniowa)">
Wyrostek rylcowaty (kość skroniowa)

Wyrostek rylcowaty (łac. "processus styloideus") – element kostny powierzchni dolnej części skalistej kości skroniowej, położony bocznie od dołka skalistego ("fossula petrosa").
Jest to miejsce przyczepu dla następujących struktur:

</doc>
<doc id="1237378" url="https://pl.wikipedia.org/wiki?curid=1237378" title="René Pape">
René Pape

René Pape (ur. 4 września 1964 w Dreźnie) – niemiecki bas.
Pape odbywał swoją edukację muzyczną w drezdeńskim chórze oraz w Wyższej Szkole Muzycznej im. Carla Marii von Webera w Dreźnie. W 1988 zadebiutował w berlińskiej Staatsoper Unter den Linden, a w 1995 stał się rozpoznawalny dzięki udziałowi w przedstawieniu „Czarodziejskiego fletu” Mozarta w partii Sarastra pod dyrekcją Sir Georga Soltiego.
W tym samym roku zadebiutował w Metropolitan Opera w Nowym Jorku i od tej pory występuje tam corocznie.
Jego repertuar obejmuje największe role basowe niemieckiej literatury operowej, ale także partie takie jak Ramfis w "Aidzie", Filip II w "Don Carlosie", Mefistofeles w "Fauście" oraz partię tytułową w "Borysie Godunowie".
Występuje regularnie w teatrach operowych takich jak Opera Nationale de Paris, Lyric Opera of Chicago, Royal Opera House Covent Garden, Wiener Staatsoper i mediolańska La Scala, na festiwalach (Bayreuth, Glyndebourne), salach koncertowych z najlepszymi orkiestrami świata.
W 2006 zadebiutował w filmie wcielając się w Sarastra w filmowej wersji opery "Czarodziejski flet" w reżyserii Kennetha Branagha; premiera miała miejsce na festiwalu filmowym w Wenecji.
w 2006 powstał o nim film dokumentalny zatytułowany „Der Bass René Pape - Mein Herz brennt“ (reżyseria: Sibylle Muth).
Jego matka jest fryzjerką, a ojciec kucharzem. Rozwiedli się, kiedy miał dwa lata. Przez jakiś czas mieszkał z babcią, dzięki której zaczął interesować się muzyką. Jego dziadek ze strony matki był tenorem operetkowym.

</doc>
<doc id="1237379" url="https://pl.wikipedia.org/wiki?curid=1237379" title="Daniel Narcisse">
Daniel Narcisse

Daniel Narcisse (ur. 16 grudnia 1979 w Saint-Denis) – francuski piłkarz ręczny, wielokrotny reprezentant kraju. Występuje na pozycji środkowego rozgrywającego. Obecnie występuje w Bundeslidze, w drużynie THW Kiel. W kadrze narodowej zadebiutował w 2000 roku.
Dwukrotny mistrz olimpijski 2008 oraz 2012.
W 2009 roku w Chorwacji wywalczył mistrzostwo Świata. W finale ekipa Francji pokonała Chorwację "24:19".
THW Kiel pozyskało Narcissa za 1,3 mln €, co jest transferowym rekordem świata w piłce ręcznej.
Został wybrany do najlepszej siódemki świata 2009 i 2012 roku przez magazyn "L'Équipe".
Dwukrotny mistrz Europy z 2006 r. w Szwajcarii i z 2010 r. z Austrii. Podczas ME w 2010 r. Francuzi pokonali w wielkim finale Chorwację "25:21".
8 stycznia 2013 został zawodnikiem Paris Saint-Germain Handball. Tego samego dnia został wybrany najlepszym piłkarzem ręczny na świecie roku 2012.
Życie prywatne.
Ma żonę Emmanuelle, syna Noa i córkę Aimy.
Sukcesy.
reprezentacyjne.
Mistrzostwa Świata:
Mistrzostwa Europy:
Igrzyska Olimpijskie:
klubowe.
Mistrzostwa Francji:
Puchar Francji:
Mistrzostwa Niemiec:
Superpuchar Niemiec:
Liga Mistrzów:
Puchar Niemiec:
Puchar Ligi Francuskiej:
Klubowe Mistrzostwo Świata:

</doc>
<doc id="1237380" url="https://pl.wikipedia.org/wiki?curid=1237380" title="Pompa zeolitowa">
Pompa zeolitowa

Pompa zeolitowa - rodzaj pompy próżniowej, w której czynnikiem pompującym są zeolity (sita molekularne). Pompy zeolitowe mogą być uważane za rodzaj pomp molekularnych, umożliwiających uzyskanie "czystych próżni" do ciśnienia 10-3 Tr. Ich zaletą w stosunku do pomp olejowych czy dyfuzyjnych, jest brak zanieczyszczeń w postaci pary rtęci czy oleju. 
Pompa zeolitowa ma postać naczynia wypełnionego zeolitem, które jest umieszczone w ciekłym azocie. Gdy zeolit wyczerpie się - pochłonie maksymalną możliwą ilość gazów - może być zregenerowany poprzez podgrzanie w próżni lub atmosferze. Następuje wówczas uwolnienie gazów i zeolit znów nadaje się do pracy. Pompy tego typu są stosowane obecnie rzadko.

</doc>
<doc id="1237381" url="https://pl.wikipedia.org/wiki?curid=1237381" title="Ewa Przybyło">
Ewa Przybyło

Ewa Przybyło (ur. 6 grudnia 1970 w Rabce-Zdroju) – polska działaczka samorządowa, burmistrz Rabki-Zdroju w latach 2006 - 2018, wybrana z ramienia "Komitetu Wyborczego Wyborców Ewy Przybyło", wcześniej pracownik samorządowy.
Życiorys.
W Rabce ukończyła Szkołę Podstawową nr 1 im. Obrońców Poczty Polskiej w Gdańsku oraz Liceum Ogólnokształcące im. Eugeniusza Romera (profil ogólny). Absolwentka Politechniki Krakowskiej Wydziału Inżynierii Lądowej (1996), mgr inż. budownictwa o specjalności technologii i organizacji budownictwa.
Karana wielokrotnie za bezprawne ograniczanie dostępu do informacji publicznej.
Skazana za niedopełnienie obowiązków służbowych.

</doc>
<doc id="1237383" url="https://pl.wikipedia.org/wiki?curid=1237383" title="Metamodelowanie">
Metamodelowanie

Metamodelowanie – analiza, konstrukcja i rozwój ram, reguł, ograniczeń, modeli i teorii, które są użyteczne przy procesie modelowania w pre-definiowanej grupie problemów. Metamodelowanie wraz z metamodelami występuje w wielu dziedzinach wiedzy, np. w metanauce, metafilozofii, metateorii czy też w teorii systemów. Termin ten występuje również w matematyce oraz często spotykany jest w informatyce.
W informatyce i dziedzinach jej pokrewnych metamodelowanie oznacza konstruowanie zbioru "koncepcji" (obiektów, terminów, itp.) w zakresie pewnej dziedziny. Uznając model za abstrakcję pewnego zjawiska ze świata rzeczywistego, to metamodel jest abstrakcją ukazującą właściwości owego modelu. Przykładem takiej zależności może być program komputerowy napisany w pewnym języku programowania oraz gramatyka owego języka programowania.
Metamodele w informatyce najczęściej stosowane są jako:

</doc>
<doc id="1237384" url="https://pl.wikipedia.org/wiki?curid=1237384" title="Wyrostek sutkowaty">
Wyrostek sutkowaty

Wyrostek sutkowaty () – wyrostek tworzony przez część sutkową kości skroniowej, położony w tylnej dolnej części kości. Zachowuje dużą zmienność zarówno pod względem kształtu, jak i rozmiarów.
Podczas gdy u noworodków nie zaznacza się jeszcze zbytnio, potem coraz bardziej się rozwija, stanowiąc miejsce przyczepu ważnych mięśni (mięsień mostkowo-obojczykowo-sutkowy, mięsień płatowaty głowy, mięsień najdłuższy głowy). Mięsień dwubrzuścowy przyczepiony jest w miejscu zwanym wcięciem sutkowym (), które znajduje się bocznie od bruzdy tętnicy potylicznej ().
W czaszkach mężczyzn wyrostki sutkowate są szersze i lepiej wykształcone.

</doc>
<doc id="1237386" url="https://pl.wikipedia.org/wiki?curid=1237386" title="PL.2012+">
PL.2012+

PL.2012+ Sp. z o.o. (do 31 grudnia 2012 pod nazwą PL.2012 Sp. z o.o.) – spółka celowa Skarbu Państwa (podlegająca Ministrowi Aktywów Państwowych), powołana na mocy ustawy o przygotowaniu finałowego turnieju Mistrzostw Europy w Piłce Nożnej UEFA EURO 2012 z dnia 7 września 2007 roku ().
Historia.
Spółka rozpoczęła funkcjonowanie w lutym 2008 roku. W latach 2008–2012 wykonywała działania koordynacyjne i kontrolne związane z przygotowaniami do Euro 2012, realizowanymi przez stronę publiczną, zaś od 1 stycznia 2013 zarządza Stadionem Narodowym im. Kazimierza Górskiego w Warszawie.
Spółka realizowała swoje działania w oparciu o tzw. „Mapę Drogową”, czyli precyzyjny plan działań we wszystkich obszarach przygotowań kraju do turnieju. W realizację poszczególnych projektów i zadań zaangażowanych było ponad 170 podmiotów w całym kraju, a ich działania były koordynowane w imieniu Ministra Sportu i Turystyki poprzez PL.2012. Spółka koordynowała i kontrolowała także ponad 200 projektów organizacyjnych, które miały kluczowe znaczenie dla jakości Turnieju w 2012 roku. Projekty te objęły takie obszary, jak na przykład bezpieczeństwo, opieka medyczna i ratownictwo, organizacja transportu, wolontariat oraz jakość obsługi gości. Całkowicie poza zakresem działań spółki pozostały natomiast kwestie dotyczące organizacji sportowej turnieju m.in. obsługa i zakwaterowanie piłkarzy w Polsce, przygotowanie i organizacja 15 meczów turniejowych na stadionach w Polsce. Odpowiedzialność za te działania otrzymał powołany przez PZPN na zlecenie UEFA Lokalny Komitet Organizacyjny UEFA EURO 2012 (Euro 2012 Polska).
1 stycznia 2013 nastąpiła zmiana nazwy spółki na PL.2012+. Jednocześnie tego dnia została ona oficjalnie operatorem Stadionu Narodowego w Warszawie.
Siedziba.
Siedzibą spółki PL.2012 było początkowo Centrum Olimpijskie w Warszawie. Po zakończeniu piłkarskich Mistrzostw Europy siedzibę przeniesiono na teren Stadionu Narodowego im. Kazimierza Górskiego w Warszawie, siedziba mieści się w budynku dawnych szatni Stadionu Dziesięciolecia tzw. pawilonie sportowo-administracyjnym od strony ul. Ryszarda Siwca.
Działalność PL.2012.
Przygotowania do Euro 2012 w Polsce były koordynowane przez PL.2012, spółkę celową Ministerstwa Sportu i Turystyki. W ich ramach spółka współpracowała ze 173 partnerami. Nigdy wcześniej w żadne działania przygotowawcze i organizacyjne nie była w Polsce zaangażowana tak duża liczba instytucji.
Zapewnieniu skuteczności i efektywności (w tym kosztowej) polskich przygotowań do UEFA EURO 2012TM, służył kompleksowy i szczegółowy plan działań zwany Mapą Drogową. Był to dokument określający w sposób precyzyjny projekty, zadania, kamienie milowe oraz instytucje odpowiedzialne za realizację poszczególnych elementów przygotowań kraju do Euro 2012 w ramach 8 programów:
Cały proces przygotowań był oparty o nowoczesny system zarządzania projektowego Project Portfolio Managament (PPM), będący najwyższym światowym standardem w zakresie zarządzania przygotowaniami do dużych imprez sportowych.
System pozwalał nie tylko na ciągły monitoring statusu realizacji poszczególnych projektów i zadań, ale także na precyzyjne określanie ryzyk dla każdego z działań i inwestycji prowadzonych w ramach przygotowań.
Minister sportu i turystyki poprzez Spółkę PL.2012:
Spółka PL.2012 od 2010 r. realizowała III etap przygotowań Polski do UEFA EURO 2012TM, w którym najważniejszymi elementami jest praca koordynacyjna z kilkudziesięcioma instytucjami w zakresie powyższych 8 programów przygotowań oraz kontrola wybranych przedsięwzięć.

</doc>
<doc id="1237389" url="https://pl.wikipedia.org/wiki?curid=1237389" title="Jinan (stacja kolejowa)">
Jinan (stacja kolejowa)

Jinan () - stacja kolejowa w Jinan, w prowincji Szantung, w Chinach. Znajdują się tu 4 perony.

</doc>
<doc id="1237391" url="https://pl.wikipedia.org/wiki?curid=1237391" title="Michaël Guigou">
Michaël Guigou

Michaël Yves Robert Guigou (ur. 28 stycznia 1982 w Apt) – francuski piłkarz ręczny, reprezentant kraju. Występuje w klubie Montpellier Handball. Gra na pozycji lewoskrzydłowego.
Jest dwukrotnym mistrzem olimpijskim, zdobył także srebrny medal. Na igrzyskach olimpijskich w Pekinie pokonali w finale reprezentację Islandii 28:23. Dwa lata później w Londynie obronili tytuł mistrzów, pokonując w decydującym meczu reprezentację Szwecji 22:21. Na następnych igrzyskach w Rio de Janeiro ponieśli porażkę w finałowym spotkaniu z reprezentacją Danii 26:28.
W dorobku posiada również cztery złote i dwa brązowe medale mistrzostw świata. 
W tych zawodach zadebiutował podczas mistrzostw świata w 2005 roku w Tunezji, gdzie zdobył brązowy medal, wygrywając w meczu o trzecie miejsce z reprezentacją gospodarzy 26:25. W 2007 roku w Niemczech okazali się słabsi o brązowy medal od Duńczyków, z którymi przegrali 27:34. Na mistrzostwach świata w 2009 roku w Chorwacji pokonali w walce o złoto reprezentację Chorwacji 24:19. Został zarazem ogłoszony najlepszym lewoskrzydłowym turnieju. Dwa lata później na terenie Szwecji obronili tytuł mistrza świata. Tym razem pokonali w finale reprezentację Danii 37:35. Na mistrzostwach świata w 2013 roku w Hiszpanii odpadli w ćwierćfinale po porażce z Chorwatami 23:30. Już na następnych zawodach w Katarze wrócili na zwycięską ścieżkę. w decydującym o złotym medalu pojedynku pokonali reprezentację gospodarzy 25:22. W 2017 roku podczas mistrzostw świata w swojej ojczyźnie okazali się najlepsi, wygrywając w finale z reprezentacją Norwegii 33:26. Dwa lata później na mistrzostwach świata w Niemczech i Danii pokonali w meczu o trzecie miejsce reprezentację Niemiec 26:26, zdobywając brązowe medale.
Posiada też trzy złote i jeden brązowy medal Mistrzostwa Europy w piłce ręcznej mężczyzn. Najlepsi okazali się na mistrzostwach Europy w Szwajcarii w 2006 roku, kiedy pokonali w finale reprezentację Hiszpanii 31:23. Dwa lata później w Norwegii zdobyli brązowy medal po zwycięstwie nad reprezentacją Hiszpanii 36:29. Na mistrzostwach Europy w 2010 roku w Austrii powtórzyli sukces sprzed czterech lat, wygrywając z Chorwatami 25:21. W 2012 roku podczas mistrzostwach Europy w Serbii odnieśli klęskę, wygrywając w fazie grupowej zaledwie jeden mecz z reprezentacją Słowenii 28:26. Na następnych zawodach w Danii ponownie sięgnęli po złoto, pokonując w finale reprezentację gospodarzy 41:32. Podczas mistrzostw Europy rozegranych w Polsce w 2016 roku wygrali w meczu o piąte miejsce Duńczyków 29:26. W 2018 roku na mistrzostwach Europy w Chorwacji zdobyli brązowy medal po zwycięstwie nad Duńczykami 32:29.
Sukcesy.
Reprezentacyjne.
Igrzyska olimpijskie:
Mistrzostwa Świata:
Mistrzostwa Europy:
Klubowe.
Liga Mistrzów:
Puchar EHF:
Mistrzostwo Francji:
Puchar Francji:
Puchar Ligi:

</doc>
<doc id="1237402" url="https://pl.wikipedia.org/wiki?curid=1237402" title="Flat Rock (Michigan)">
Flat Rock (Michigan)

Flat Rock - miasto w Stanach Zjednoczonych, stanie Michigan, hrabstwie Wayne.

</doc>
<doc id="1237404" url="https://pl.wikipedia.org/wiki?curid=1237404" title="Kutry rakietowe typu Albatros">
Kutry rakietowe typu Albatros



</doc>
<doc id="1237405" url="https://pl.wikipedia.org/wiki?curid=1237405" title="Kutry rakietowe typu 143A">
Kutry rakietowe typu 143A



</doc>
<doc id="1237406" url="https://pl.wikipedia.org/wiki?curid=1237406" title="Kutry rakietowe typu Gepard">
Kutry rakietowe typu Gepard



</doc>
<doc id="1237407" url="https://pl.wikipedia.org/wiki?curid=1237407" title="Luc Abalo">
Luc Abalo

Luc Kangny Abalo (ur. 6 września 1984 roku w Ivry-sur-Seine) – francuski piłkarz ręczny pochodzenia togijskiego, reprezentant kraju. Obecnie występuje w francuskiej Divison 1 w drużynie Paris Saint-Germain Handball. Gra na pozycji prawoskrzydłowego.
Jest dwukrotnym mistrzem olimpijskim, zdobył także srebrny medal. Na igrzyskach olimpijskich w Pekinie pokonali w finale reprezentację Islandii 28:23. Dwa lata później w Londynie obronili tytuł mistrzów, pokonując w decydującym meczu reprezentację Szwecji 22:21. Na następnych igrzyskach w Rio de Janeiro ponieśli porażkę w finałowym spotkaniu z reprezentacją Danii 26:28.
W dorobku posiada również trzy złote medale mistrzostw świata. W tych zawodach zadebiutował podczas mistrzostw świata w 2009 roku w Chorwacji, gdzie pokonali w walce o złoto reprezentację Chorwacji 24:19. Dwa lata później na terenie Szwecji obronili tytuł mistrza świata. Tym razem pokonali w finale reprezentację Danii 37:35. Na mistrzostwach świata w 2013 roku w Hiszpanii odpadli w ćwierćfinale po porażce z Chorwatami 23:30. W 2017 roku podczas mistrzostw świata w swojej ojczyźnie okazali się najlepsi, wygrywając w finale z reprezentacją Norwegii 33:26. Dwa lata później na mistrzostwach świata w Niemczech i Danii pokonali w meczu o trzecie miejsce reprezentację Niemiec 26:26, zdobywając brązowe medale.
Posiada też trzy złote i dwa brązowe medale Mistrzostwa Europy w piłce ręcznej mężczyzn. Najlepsi okazali się na mistrzostwach Europy w Szwajcarii w 2006 roku, kiedy pokonali w finale reprezentację Hiszpanii 31:23. Dwa lata później w Norwegii zdobyli brązowy medal po zwycięstwie nad reprezentacją Hiszpanii 36:29. Na mistrzostwach Europy w 2010 roku w Austrii powtórzyli sukces sprzed czterech lat, wygrywając z Chorwatami 25:21. Został wtedy wybrany najlepszym prawoskrzydłowym turnieju. W 2012 roku podczas mistrzostwach Europy w Serbii odnieśli klęskę, wygrywając w fazie grupowej zaledwie jeden mecz z reprezentacją Słowenii 28:26. Na następnych zawodach w Danii ponownie sięgnęli po złoto, pokonując w finale reprezentację gospodarzy 41:32. Podczas mistrzostw Europy rozegranych w Polsce w 2016 roku wygrali w meczu o piąte miejsce Duńczyków 29:26. W 2018 roku na mistrzostwach Europy w Chorwacji zdobyli brązowy medal po zwycięstwie nad Duńczykami 32:29. Norweski klub Elverum Håndball zrealizował hitowy transfer skrzydłowego. Luc Abalo będzie występował w ich barwach od sezonu 2020/2021.
Sukcesy.
Reprezentacyjne.
Igrzyska olimpijskie:
Mistrzostwa Świata:
Mistrzostwa Europy:
Klubowe.
Mistrzostwo Francji:
Puchar Francji:
Liga Mistrzów:
Mistrzostwo Hiszpanii:
Puchar Hiszpanii:
Klubowe Mistrzostwo Świata:

</doc>
<doc id="1237410" url="https://pl.wikipedia.org/wiki?curid=1237410" title="PL 2012">
PL 2012



</doc>
<doc id="1237411" url="https://pl.wikipedia.org/wiki?curid=1237411" title="Electric Boat Company">
Electric Boat Company



</doc>
<doc id="1237412" url="https://pl.wikipedia.org/wiki?curid=1237412" title="American Electric Boat Company">
American Electric Boat Company



</doc>
<doc id="1237413" url="https://pl.wikipedia.org/wiki?curid=1237413" title="Electric Boat Corporation">
Electric Boat Corporation



</doc>
<doc id="1237414" url="https://pl.wikipedia.org/wiki?curid=1237414" title="Electric Boat Co.">
Electric Boat Co.



</doc>
<doc id="1237415" url="https://pl.wikipedia.org/wiki?curid=1237415" title="Electric Boat Division">
Electric Boat Division



</doc>
<doc id="1237417" url="https://pl.wikipedia.org/wiki?curid=1237417" title="Litton-Ingalls shipyard">
Litton-Ingalls shipyard



</doc>
<doc id="1237418" url="https://pl.wikipedia.org/wiki?curid=1237418" title="Ingalls Shipbuilding Corp.">
Ingalls Shipbuilding Corp.



</doc>
<doc id="1237422" url="https://pl.wikipedia.org/wiki?curid=1237422" title="Steven Bauer">
Steven Bauer

Steven Bauer, właściwie Esteban Ernesto Echevarría Samson (ur. 2 grudnia 1956 w Hawanie) – kubańsko-amerykański aktor i producent filmowy.
Życiorys.
Wczesne lata.
Urodził się w Hawanie jako syn pilota i nauczycielki. W 1959 roku kiedy miał trzy lata, jego rodzina wyemigrowała do Stanów Zjednoczonych. Jego rodzina była pochodzenia żydowskiego i włoskiego. Dorastał na Florydzie. W 1974 ukończył Miami Coral Park High School w zachodnim Dade. W szkole Miami-Dade Community College przyjął pseudonim Rocky Echevarría. Studiował na University of Miami w Miami. Uczył się aktorstwa w Department of Theater Arts przy Jerry Herman Ring Theatre, gdzie jego kolegą był aktor Ray Liotta.
Kariera.
Po raz pierwszy pojawił się na szklanym ekranie w sitcomie PBS "¿Qué pasa, U.S.A.?" (1977-78) jako Jose 'Joe' Peña, syn kubańskiej rodziny z Miami. W 1980 roku zadebiutował na off-Broadwayu w "Czekając na Lefty’ego" ("Waiting for Lefty"). W serialu wojennym NBC "Stąd do wieczności" ("From Here to Eternity", 1980) z udziałem Kim Basinger wystąpił jako szeregowy Ignacioi Carmona.
Po przeprowadzce do Nowego Jorku studiował aktorstwo u Stelli Adler i rozpoczął karierę pod pseudonimem Steven Bauer. Za debiutancką kreację współzałożyciela biznesu narkotykowego i kryminalisty Manny’ego Ribery z autentyczną kubańską przeszłością w dramacie kryminalnym Briana De Palmy "Człowiek z blizną" ("Scarface", 1983) otrzymał nominację do Złotego Globu. Rola w miniserialu NBC "Wojny narkotykowe - Camarena" ("Drug Wars: The Camarena Story", 1990) przyniosła mu kolejną nominację do Złotego Globu.
Zagrał także m.in. w przewrotnym thrillerze Briana De Palmy "Świadek mimo woli" ("Body Double", 1984) z Greggiem Henry i Melanie Griffith, thrillerze "Lęk pierwotny" ("Primal Fear", 1996) u boku Richarda Gere’a, dramacie kryminalnym Stevena Soderbergha "Traffic" (2000), dramacie Andy’ego Garcíi "Hawana – miasto utracone" ("The Lost City", 2005) oraz serialach: "Po tamtej stronie" ("Outer Limits", 1998), CBS "Strażnik Teksasu" ("Walker, Texas Ranger", 1999), CBS "Nash Bridges" (2001) i "V.I.P." (2001).
Życie prywatne.
Był czterokrotnie żonaty; z Melanie Griffith (od 18 września 1981 do 1987), z którą ma syna Alexandra (ur. 22 sierpnia 1985), Ingrid Anderson (od 1989-91), z którą ma syna Dylana Deana (ur. 1990), Christiną Boney (od 27 czerwca 1992 do 2002) i Paulette Mitlimore (od 2003 do 2012). Spotykał się z dziennikarką Lydą Loudon, młodszą o 39 lat. 18 grudnia 2012 w Miami na Florydzie, został aresztowany i oskarżony o przekroczenie dozwolonej prędkości i jazdę z zawieszonym prawem jazdy.

</doc>
<doc id="1237424" url="https://pl.wikipedia.org/wiki?curid=1237424" title="Montealtosuchus">
Montealtosuchus

Montealtosuchus arrudacamposi – gatunek prehistorycznego archozaura z okresu późnej kredy, uznanego za ogniwo łańcucha ewolucji pomiędzy współczesnymi krokodylami, a ich prymitywnymi przodkami żyjącymi w czasach dinozaurów, ok. 80–85 mln lat temu, w okresie kredy.
Skamieniałe, dobrze zachowane kości tego gada odkryli brazylijscy naukowcy w 2004 r. niedaleko małego miasta Monte Alto, około 350 km od São Paulo w Brazylii.
Z analizy szczątków wynika, że "M. arrudacamposi" znacznie różnił się on od dzisiejszych krokodyli – znaleziony szkielet sugeruje, że był on zwierzęciem o wadze ok. 40 kg i długości ok. 1,5 – 1,7 metra (mierząc od czubka nosa do końca ogona). Miał długie nogi i był niezwykle zwinny, szybko przemierzał suche tereny w poszukiwaniu zdobyczy. Jego nozdrza znajdowały się z przodu pyska a układ oczu zbliżony był do tego jaki występuje u zwierząt lądowych.
Odkrycie "M. arrudacamposi" podważa funkcjonujący do tej pory pogląd o pochodzeniu dalekich przodków krokodyli z półkuli północnej – pozwala domniemywać, że praprzodkowie krokodyli pojawili się w Afryce lub w Ameryce Południowej przed rozdzieleniem się tych kontynentów.

</doc>
<doc id="1237428" url="https://pl.wikipedia.org/wiki?curid=1237428" title="Szydłów (Barkowo)">
Szydłów (Barkowo)

Szydłów – przysiółek wsi Barkowo w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należał do województwa wrocławskiego.

</doc>
<doc id="1237430" url="https://pl.wikipedia.org/wiki?curid=1237430" title="Henryk Hałas">
Henryk Hałas

Henryk Hałas (ur. 16 lutego 1922 w Piechcinie, zm. 31 stycznia 1980 pod Gąbinem) – polski polityk. W latach 1961–1980 poseł na Sejm PRL III, IV, V, VI i VII kadencji. 
Życiorys.
W 1937 zaczął pracować jako uczeń w laboratorium. Podczas okupacji był pracownikiem fizycznym. Po II wojnie światowej uzyskał świadectwo dojrzałości. W 1954 uzyskał dyplom inżyniera ceramika na Wydziale Ceramicznym Akademii Górniczo-Hutniczej w Krakowie.
Od 1948 do 1980 był dyrektorem Kombinatu Cementowo-Wapienniczego Kujawy w Bielawach (z przerwą w latach 1955–1956, gdy był dyrektorem Centralnego Zarządu Przemysłu Wapienniczego i Gipsowego w Krakowie). Podejmował starania związane z uzyskaniem praw miejskich dla Piechcina.
Od 1945 należał do Polskiej Partii Robotniczej. Był sekretarzem podstawowej organizacji partyjnej w swoim zakładzie pracy, a także członkiem Komitetu Powiatowego w Szubinie. Od początku działał w Polskiej Zjednoczonej Partii Robotniczej, gdzie także zasiadał w KP w Szubinie, jak również w Komitecie Zakładowym w Bielawach. Od 1958 pozostawał członkiem Komitetu Wojewódzkiego PZPR w Bydgoszczy.
1 września 1951 doznał złamania obojczyka w wypadku kolejowym w Łojewie.
Zginął w wypadku samochodowym 31 stycznia 1980. Został pochowany na cmentarzu w Piechcinie.

</doc>
<doc id="1237431" url="https://pl.wikipedia.org/wiki?curid=1237431" title="Wierzbina">
Wierzbina

Wierzbina – przysiółek wsi Barkowo w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należał do województwa wrocławskiego.

</doc>
<doc id="1237435" url="https://pl.wikipedia.org/wiki?curid=1237435" title="Malchus (Biblia)">
Malchus (Biblia)



</doc>
<doc id="1237437" url="https://pl.wikipedia.org/wiki?curid=1237437" title="Muskogi">
Muskogi



</doc>
<doc id="1237439" url="https://pl.wikipedia.org/wiki?curid=1237439" title="Shijiazhuang (stacja kolejowa)">
Shijiazhuang (stacja kolejowa)

Shijiazhuang () - stacja kolejowa w Shijiazhuang, w prowincji Hebei, w Chinach. Znajdują się tu 4 perony.

</doc>
<doc id="1237440" url="https://pl.wikipedia.org/wiki?curid=1237440" title="Czarny Las (Gatka)">
Czarny Las (Gatka)

Czarny Las – przysiółek wsi Gatka w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należał do województwa wrocławskiego.
Historia.
Wieś została założona w pierwszej połowie XVIII wieku, przez właściciela dominium w Straburku (dawna polska nazwa Żmigrodu), Adriana von Hazfeldta, przy samej granicy wielkopolsko-śląskiej, obok granicznej Czarnej Strugi (lewobrzeżny dopływ Orli, wypływający ze Starego Stawu). Otrzymała niemiecką nazwę Neudorf, czyli nowa wieś. Ludność Hazów nazwała ją po polsku Czarnym Lasem.
Po II wojnie światowej Czarny Las leżący na obszarze tzw. Ziem Odzyskanych znalazł się w granicach państwa polskiego.

</doc>
<doc id="1237448" url="https://pl.wikipedia.org/wiki?curid=1237448" title="Fussball Club Luzern">
Fussball Club Luzern



</doc>
<doc id="1237449" url="https://pl.wikipedia.org/wiki?curid=1237449" title="Krasnodar-1 (stacja kolejowa)">
Krasnodar-1 (stacja kolejowa)

Krasnodar-1 – stacja kolejowa w Krasnodarze, w kraju krasnodarskim, w Rosji. Znajdują się tu 3 perony.

</doc>
<doc id="1237454" url="https://pl.wikipedia.org/wiki?curid=1237454" title="Swansea (stacja kolejowa)">
Swansea (stacja kolejowa)

Swansea – stacja kolejowa w Swansea, w Walii. Znajdują się tu 3 perony.

</doc>
<doc id="1237459" url="https://pl.wikipedia.org/wiki?curid=1237459" title="Bukołowo (Osiek)">
Bukołowo (Osiek)

Bukołowo – przysiółek wsi Osiek w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należał do województwa wrocławskiego.
Filia Groß-Rosen.
W Bukołowo znajdowała się filia obozu koncentracyjnego Groß-Rosen.

</doc>
<doc id="1237462" url="https://pl.wikipedia.org/wiki?curid=1237462" title="Osiek Mały (ujednoznacznienie)">
Osiek Mały (ujednoznacznienie)



</doc>
<doc id="1237465" url="https://pl.wikipedia.org/wiki?curid=1237465" title="Beniamin Kotarba">
Beniamin Kotarba

Beniamin Piotr Kotarba (ur. 22 lutego 1893 w Świątnikach Górnych, zm. 12 września 1939 w Borownicy) – podpułkownik dyplomowany piechoty Wojska Polskiego.
Życiorys.
Urodził się 22 lutego 1893 roku w Świątnikach Górnych, w rodzinie Stanisława, ślusarza i nauczyciela zawodu oraz Marii z Polończyków. Ukończył szkołę ślusarską w Świątnikach Górnych. Uczył się w gimnazjum w Drohobyczu. Po zdaniu matury w 1914 roku wcielony w dniu 1 sierpnia 1914 roku do cesarskiej i królewskiej armii.
Po zakończeniu I wojny światowej dekretem Wodza Naczelnego Józefa Piłsudskiego z 19 lutego 1919 roku jako były oficer armii austro-węgierskiej został przyjęty do Wojska Polskiego z dniem 1 stycznia 1918 roku wraz z zatwierdzeniem posiadanego stopnia podporucznika ze starszeństwem z dniem 1 sierpnia 1916 roku i rozkazem z tego samego dnia 19 lutego 1919 roku Szefa Sztabu Generalnego płk. Stanisława Hallera skierowany do II batalionu 37 pułku piechoty w Przemyślu. W tej jednostce dowodził plutonem, a później kompanią i batalionem. 19 sierpnia 1920 roku został zatwierdzony w stopniu kapitana z dniem 1 kwietnia 1920 roku, w piechocie, w grupie oficerów byłej armii austro-węgierskiej. Brał udział w wojnie polsko-bolszewickiej, podczas której dostał się do niewoli w okolicach Berczyny, z której uciekł i przedarł się do oddziałów polskich. 
W latach 1921–1923 był słuchaczem Kursu Normalnego Wyższej Szkoły Wojennej w Warszawie. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1922 roku i 516. lokatą w korpusie oficerów piechoty. 1 października 1923 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Oddziału I Sztabu Generalnego w Warszawie. 31 marca 1924 roku awansował na majora ze starszeństwem z dniem 1 lipca 1923 roku i 123. lokatą w korpusie oficerów piechoty. W 1928 roku pełnił służbę w Biurze Personalnym Ministerstwa Spraw Wojskowych w Warszawie. Będąc słuchaczem Wyższej Szkoły Wojennej, a następnie pełniąc służbę sztabową pozostawał oficerem nadetatowym 37 pułku piechoty w Kutnie. 4 kwietnia 1929 roku został przydzielony do Centralnej Szkoły Strzelniczej w charakterze słuchacza XIII dwumiesięcznego kursu. 
W lipcu tego roku został przeniesiony do Korpusu Ochrony Pogranicza na stanowisko dowódcy batalionu. Powierzono mu dowodzenie 2 batalionem granicznym w Bereźnem.
31 marca 1930 roku został przeniesiony z KOP do 6 pułku strzelców podhalańskich w Samborze na stanowisko dowódcy batalionu. 23 października 1931 roku został wyznaczony na stanowisko szefa sztabu 14 Wielkopolskiej Dywizji Piechoty w Poznaniu. W czerwcu 1934 roku został przeniesiony do Dowództwa Korpusu Ochrony Pogranicza w Warszawie. 27 czerwca 1935 roku awansował na podpułkownika ze starszeństwem z dniem 1 stycznia 1935 roku i 2. lokatą w korpusie oficerów piechoty. W sierpniu tego roku został przeniesiony do Szkoły Podchorążych dla Podoficerów w Bydgoszczy na stanowisko dyrektora nauk. Od 17 sierpnia 1937 roku do 31 października 1938 roku pełnił obowiązki komendanta Szkoły Podchorążych dla Podoficerów w Bydgoszczy. Po likwidacji szkoły został przydzielony do 66 Kaszubskiego pułku piechoty w Chełmnie. 10 marca 1939 roku objął dowództwo 17 pułku piechoty Ziemi Rzeszowskiej w Rzeszowie.
Na czele 17 pułku piechoty walczył w kampanii wrześniowej. Poległ 12 września 1939 roku razem z adiutantem, porucznikiem Piotrem Zaratkiewiczem i kilkudziesięcioma żołnierzami 17 pp, podczas przebijania się przez okrążenie niemieckie w przysiółku Borownicy-Czarnym Potoku. Pochowany wraz z szer. Stanisławem Baraniuchem na cmentarzu w Borownicy, w jednej z dwóch indywidualnych mogił żołnierzy Wojska Polskiego z 1939 roku.
1 stycznia 1946 roku Naczelny Wódz, generał dywizji Tadeusz Bór-Komorowski awansował go pośmiertnie na pułkownika i odznaczył Krzyżem Srebrnym Orderu Wojennego Virtuti Militari.
Beniamin Kotarba był żonaty z Eugenią z Karlikowskich, z którą miał trzech synów: Stanisława, który zmarł młodo oraz Adama i Zdzisława.
Upamiętnienie.
Z dniem 29 sierpnia 2008 imię pułkownika otrzymał 1 batalion piechoty zmotoryzowanej „Ziemi Rzeszowskiej” stacjonujący w garnizonie Międzyrzecz i podporządkowany dowódcy 17 Wielkopolskiej Brygady Zmechanizowanej.

</doc>
<doc id="1237466" url="https://pl.wikipedia.org/wiki?curid=1237466" title="Portadown F.C.">
Portadown F.C.

Portadown Football Club – północnoirlandzki klub piłkarski z siedzibą w mieście Portadown, leżącym w hrabstwie Armagh.
Historia.
"Portadown FC" założony został w 1924 roku. Obecny trener klubu Ronnie McFall kieruje drużyną od 11 grudnia 1986 roku, zatem już od ponad 20 lat. Pierwszym wielkim sukcesem klubu było mistrzostwo Północnej Irlandii zdobyte w sezonie 1989/90. Był to początek złotej ery "The Ports", w czasie której klub jeszcze trzy razy zdobył tytuł mistrza i dołożył do tego dorobku trzy Puchary Irlandii Północnej. Obecnie klub wciąż gra w najwyższej lidze kraju, a swoje mecze domowe rozgrywa na stadionie Shamrock Park.

</doc>
<doc id="1237470" url="https://pl.wikipedia.org/wiki?curid=1237470" title="Osiek Mały (Osiek)">
Osiek Mały (Osiek)

Osiek Mały – przysiółek wsi Osiek w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należał do województwa wrocławskiego.

</doc>
<doc id="1237472" url="https://pl.wikipedia.org/wiki?curid=1237472" title="Biedaszkowo (Ruda Żmigrodzka)">
Biedaszkowo (Ruda Żmigrodzka)

Biedaszkowo – przysiółek wsi Ruda Żmigrodzka w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należała do województwa wrocławskiego.

</doc>
<doc id="1237473" url="https://pl.wikipedia.org/wiki?curid=1237473" title="FC Portadown">
FC Portadown



</doc>
<doc id="1237476" url="https://pl.wikipedia.org/wiki?curid=1237476" title="Adam Huss">
Adam Huss

Adam Thomas Huss (ur. 1 marca 1977 w Nowym Jorku) – amerykański aktor filmowy i telewizyjny pochodzenia włoskiego.
Życiorys.
Urodził się na Long Island w stanie Nowy Jork. Studiował aktorstwo na Binghamton University w Nowym Jorku. By rozpocząć karierę filmową, przeprowadził się do Los Angeles.
W komedii romantycznej "Wszyscy myślą tylko o jednym?" ("Is It Just Me?") grał Camerona, geja i atrakcyjnego tancerza go-go. W latach 2014−2016 wcielał się w postać Josha Kantosa w serialu kryminalnym telewizji Starz, "Power".
W 2016 za występ w dramacie "Find Me" został nominowany do nagrody za najlepszą rolę pierwszoplanową podczas Glendale International Film Festival.
Życie prywatne.
Dokonał publicznego, homoseksualnego coming outu. Jego partnerem jest aktor Adam Bucci.

</doc>
<doc id="1237477" url="https://pl.wikipedia.org/wiki?curid=1237477" title="Portadown Football Club">
Portadown Football Club



</doc>
<doc id="1237478" url="https://pl.wikipedia.org/wiki?curid=1237478" title="Hucisko (Ruda Żmigrodzka)">
Hucisko (Ruda Żmigrodzka)

Hucisko – przysiółek wsi Ruda Żmigrodzka w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należała do województwa wrocławskiego.

</doc>
<doc id="1237479" url="https://pl.wikipedia.org/wiki?curid=1237479" title="Kuźnica (Jagodzin)">
Kuźnica (Jagodzin)

Kuźnica – część wsi Jagodzin w Polsce, położona w województwie dolnośląskim, w powiecie zgorzeleckim, w gminie Węgliniec. 
W latach 1975–1998 Kuźnica administracyjnie należała do województwa jeleniogórskiego.
Kuźnica leży w Borach Dolnośląskich. 

</doc>
<doc id="1237480" url="https://pl.wikipedia.org/wiki?curid=1237480" title="Michael Dietz">
Michael Dietz

Michael Dietz (ur. 10 lutego 1971 roku w Allison Park, w stanie Pensylwania) – amerykański aktor telewizyjny i producent filmowy.
Po gościnnym występie w serialu "Słoneczny patrol" ("Baywatch", 1996) i operze mydlanej dla młodzieży Spelling Television "Beverly Hills, 90210" (1996) w roli Grega Meyera, zastąpił aktora Ricka Hearsta i wcielił się w postać Alana-Michaela Spauldinga w operze mydlanej CBS "Guiding Light" (1996-97). Następnie zagrał dr Josepha Parnella "Joego" Scanlona w operze mydlanej ABC "Szpital miejski" ("General Hospital", 1997-99) i spin-off "Port Charles" (1997-99). Wystąpił także w serialach "Czarodziejki" ("Charmed", 2000), CBS "" ("CSI: Crime Scene Investigation", 2004) i FOX "Dr House" ("House M.D.", 2005).
W operze mydlanej CBS "Moda na sukces" ("The Bold and the Beautiful", 2002-2005) pojawił się jako Dr Mark MacClaine, syn Clarke'a Garrisona (Daniel McVicar) i Margo Lynley, młody lekarz szpitalnego oddziału ratunkowego romansujący z Bridget Forrester (Jennifer Finnigan).
W 2007 roku zadebiutował jako producent filmowy horroru "Urodzona" ("Born") z udziałem Kane'a Hoddera, Denise Crosby i Joan Severance.
W życiu prywatnym spotykał się z Arianne Zuker. W dniu 6 kwietnia 2002 roku poślubił Paige Rowland. Mają córkę Madison Michaelę (ur. 28 września 2002).

</doc>
