<doc id="1240181" url="https://pl.wikipedia.org/wiki?curid=1240181" title="Siwy Wierch">
Siwy Wierch

Siwy Wierch (słow. "Sivý vrch", 1805 m) – szczyt położony na Słowacji, w grani głównej Tatr Zachodnich w pobliżu jej zachodniego końca.
Topografia.
Jest ostatnim ku zachodowi wybitniejszym szczytem Tatr Zachodnich. W grani głównej znajduje się pomiędzy Siwą Kopą (1631 m), oddzielony od niej przełęczą Siwy Przechód (1610 m), a Zuberskim Wierchem (1747 m), od którego oddziela go szeroka przełęcz Palenica Jałowiecka (1572 m). Jest też szczytem zwornikowym; w południowym kierunku odchodzi od niego boczna, południowa grań Siwego Wierchu. Najbliższym wzniesieniem w tym grzbiecie jest Mała Ostra, oddzielona od Siwego Wierchu trawiastym siodłem Siwej Przehyby.
Wznosi się nad czterema dolinami. Południowo-zachodnie stoki opadają do głównego ciągu Doliny Suchej Sielnickiej, najbardziej na zachód wysuniętej doliny walnej Tatr. Wschodnie zbocza masywu opadają do Doliny Bobrowieckiej Liptowskiej, górnego piętra Doliny Jałowieckiej, zaś północne do Doliny Siwej i Doliny Suchej. Te dwie ostatnie doliny oddziela od siebie Pośredni Siwy Klin (Czoło), odchodzący od grani głównej nieco na zachód od głównego wierzchołka Siwego Wierchu.
Rozległy masyw zbudowany jest z wapieni i dolomitów płaszczowiny choczańskiej, które tworzą tzw. "miasto skalne". Jest to noszący nazwę Rzędowych Skał labirynt turni i baszt skalnych, poprzedzielanych rozpadlinami. W 1842 polski geolog Ludwik Zejszner prowadził tutaj badania. Tereny krasowe zajmują powierzchnię ok. 30 km². W tak szeroko pojętym masywie Siwego Wierchu stwierdzono obecność 62 jaskiń o łącznej długości korytarzy 1028 m. Największa z nich to Studnia w Siwym Wierchu o łącznej długości korytarzy 250 m.
Opis szczytu.
Do ok. 1200 m n.p.m. sięga na Siwym Wierchu regiel dolny. Powyżej tej granicy dominują świerczyny regla górnego. Górna granica lasu zarysowuje się na wysokości 1400-1500 m n.p.m. Obok karlejących świerków występuje tu jarząb pospolity, porzeczka skalna, pojawia się kosodrzewina. W ziołoroślach w niższych partiach zboczy rosną tu m.in. lilia złotogłów, jaskier platanolistny, modrzyk górski, a nieco wyżej ciemiężyca zielona i tojad mocny. Ze storczykowatych często spotykanymi są podkolan biały i kukułka Fuchsa.
Na wapiennych skałach występuje bardzo bogata roślinność. Była ona badana przez polskiego botanika Bolesława Kotulę. W 1974 r. utworzono Rezerwat przyrody Sivý vrch o powierzchni 112,67 ha, chroniący swoistą florę i faunę (szczególnie bezkręgowców).
Tylko tutaj w obrębie całych Tatr występuje rzadka roślina – goździk lśniący, na Słowacji bardzo rzadki, w Polsce wymarły. Drugim paleoendemitem tu występującym jest skalnica tatrzańska. W czerwcu wielkimi łanami zakwita dębik ośmiopłatkowy. Innymi reliktami epoki glacjalnej są wierzba alpejska i wierzba żyłkowana. Poza tym rosną tu ośmiał alpejski, turzyca zawsze zielona, mokrzyca Kitaibela, tłustosz pospolity, dzwonek drobny, skalnica nakrapiana, niebielistka trwała, zerwa kulista, a także zarzyczka górska, goryczka krótkołodygowa, pierwiosnek łyszczak.
Dokument z 1615 r. określa Siwy Wierch nazwą "Biała Skała", Matej Bel w 1736 r. w swym dziele pt. "Notitia Hungariae novae historico geografica" nazwą "Szczyt Sywy", albo "Mons Griseus", Ludwik Zejszner nazwą "Siwa Góra". Polacy wnieśli spory wkład w badania naukowe Siwego Wierchu.
Turystyka.
Na szczycie Siwego Wierchu od dawna bywali góralscy myśliwi i pasterze. Pierwsze znane wejście zimowe należy do Polaków. Dokonał go Józef Grabowski z towarzyszami w 1914 r.
Na szczycie skrzyżowanie dwóch szlaków turystycznych. Na szlaku czerwonym pomiędzy Siwą Kopą a Siwym Wierchem pewne trudności techniczne – 2 trudne do przejścia odcinki ubezpieczone łańcuchami.

</doc>
<doc id="1240184" url="https://pl.wikipedia.org/wiki?curid=1240184" title="Proces rozdziału">
Proces rozdziału

Proces rozdziału mieszanin – zespół wszystkich czynności (operacji), które należy wykonać celem wyodrębnienia z mieszaniny wieloskładnikowej wszystkich lub wybranych elementów składowych.
Podstawą każdego procesu rozdziału jest selektywna wymiana masy między różnymi fazami, a jego szybkość zależy od szybkości procesu wymiany. Kierunek, w którym następuje wymiana masy i jej zakres są zależne od równowagi termodynamicznej procesu.
Procesowi rozdziału zwykle poddawana jest mieszanina homogeniczna. Proces ten przeprowadza się stosując odpowiednie urządzenia techniczne. U podstaw procesu rozdziału mieszaniny leżą różnice we właściwościach fizykochemicznych i termodynamicznych jej elementów składowych. Dokonuje się go za pośrednictwem odpowiednio dobranego czynnika rozdzielającego. Procesem odwrotnym rozdziału jest mieszanie.
Stosowane rozdziały.
Rozdział przez wytworzenie nowej fazy:
Rozdział przy pomocy membrany:
Rozdział za pośrednictwem fazy stałej:
Rozdział za pośrednictwem sił pola:

</doc>
<doc id="1240185" url="https://pl.wikipedia.org/wiki?curid=1240185" title="Kwit dokowy">
Kwit dokowy

Kwit dokowy – dokument, będący potwierdzeniem przez załadowcę przyjęcia do składu portowego lub dokowego towaru w celu załadowania na statek. Funkcjonalnie działa na identycznej zasadzie jak kwit sternika.

</doc>
<doc id="1240186" url="https://pl.wikipedia.org/wiki?curid=1240186" title="Grauspitz">
Grauspitz

Grauspitz, Vorder Grauspitz (2600 lub 2599 m n.p.m.) – szczyt w Alpach Wschodnich, w paśmie Rätikon, położony na granicy Liechtensteinu i Szwajcarii, jeden z dwóch wierzchołków góry "Grauspitz" obok niższego Schwarzhornu.
Jako najwyższy punkt Księstwa Liechtensteinu góra należy do Korony Europy. Zdobycie Grauspitz jest możliwe wieloma trasami jednak nie istnieje żaden stale utrzymywany szlak turystyczny prowadzący na szczyt, dlatego góra ta jest zdecydowanie mniej popularna niż sąsiadujące szczyty Falknis i Naafkopf. Najprostsza trasa prowadzi najpierw przez Hinter Grauspitz, a następnie po cienkiej grani na Vorder Grauspitz.

</doc>
<doc id="1240187" url="https://pl.wikipedia.org/wiki?curid=1240187" title="Koło pasowe">
Koło pasowe

Koło pasowe – element przekładni pasowej, na który zakłada się pas napędowy.
Kształt powierzchni kół pasowych ze względu na rodzaj współpracującego pasa:

</doc>
<doc id="1240194" url="https://pl.wikipedia.org/wiki?curid=1240194" title="Augustus Rhodes Sollers">
Augustus Rhodes Sollers

Augustus Rhodes Sollers (ur. 1 maja 1814, zm. 26 listopada 1862) – amerykański polityk związany z Partią Wigów. W latach 1841–1843 był przedstawicielem siódmego okręgu wyborczego w Maryland w Izbie Reprezentantów Stanów Zjednoczonych. W latach 1853–1855 ponownie zasiadał w Izbie Reprezentantów Stanów Zjednoczonych, tym razem jako przedstawiciel szóstego okręgu wyborczego w Maryland.

</doc>
<doc id="1240195" url="https://pl.wikipedia.org/wiki?curid=1240195" title="Malta Festival Poznań">
Malta Festival Poznań

Malta Festival Poznań (do 2009 roku Międzynarodowy Festiwal Teatralny Malta) – jedno z najważniejszych wydarzeń artystycznych Europy Środkowo-Wschodniej. Festiwal prezentuje międzynarodowy program teatralny, muzyczny, taneczny i filmowy. Odbywa się od 1991 roku w Poznaniu, na przełomie czerwca i lipca. Nazwa pochodzi od znajdującego się w Poznaniu Jeziora Maltańskiego.
Malta Festival Poznań powstał w celu stworzenia w Polsce okazji do zaprezentowania teatrów plenerowych, offowych, nierepertuarowych, eksperymentalnych. Z czasem formuła poszerzała się, obejmując także inne sfery sztuki. Od 2010 roku rdzeniem tematycznym festiwalu są "Idiomy" – tematy istotne dla zrozumienia współczesnego świata, zwłaszcza Europy – jej kultury, sytuacji społecznej i przyszłości. Każda edycja Idiomu programowana jest przez innego kuratora.
Poza Idiomem, Malta Festival Poznań tworzą: program teatralny i taneczny, niezwykle bogaty program muzyczny, prezentujący zarówno zespoły alternatywne, jak i gigantów światowej sceny, projekty w przestrzeni miejskiej realizowane przez młodych artystów oraz projekcje filmów i dyskusje.
Dyrektorem Malta Festival Poznań jest Michał Merczyński.
Historia.
Pierwsze lata festiwalu.
„Muszę przyznać, że Malta zaczęła się trochę przypadkowo. To było związane z polityką kulturalną miasta po oddaniu Toru Regatowego Malta. Jan Kaczmarek, ówczesny wiceprezydent odpowiedzialny za kulturę, przyszedł do Teatru Polskiego z pomysłem, żeby ożywić ten teren, prezentując spektakle poznańskich teatrów repertuarowych. Zaproponowałem, że może zamiast przenosić spektakle zrealizowane na tradycyjnej scenie, moglibyśmy prezentować takie, które zostały przygotowane specjalnie na plener. Od razu wiedzieliśmy też, że festiwal nie powinien być tylko nad Maltą, ale także w centrum miasta. Festiwal musi być widoczny, żeby funkcjonował. Chodziło więc o to, żeby wpuścić trochę życia na tereny wokół Jeziora Maltańskiego. Mieliśmy już wtedy w Poznaniu tradycję teatru plenerowego związaną z Teatrem Ósmego Dnia, który akurat wrócił z wymuszonej emigracji. Chcieliśmy pokazać ten potencjał, stąd „Mięso” Ósemek na pierwszej Malcie, ale od razu zaprosiliśmy też teatry spoza Polski, jak choćby zaprzyjaźniony z Teatrem Ósmego Dnia Nucleo. Te międzynarodowe kontakty Ósemek bardzo nam wtedy pomogły. Dysponując bardzo symbolicznym budżetem udało się zrobić namiastkę tego, czym Malta była przynajmniej przez kilka kolejnych lat. Już rok później mieliśmy premierę „Giordano” Teatru Biuro Podróży, pojawiały się też kolejne poznańskie zespoły i coraz więcej gwiazd zagranicznych, jak choćby Royal de Luxe czy Générik Vapeur.” – opowiada Michał Merczyński, dyrektor Malta Festival Poznań
Od 1993 roku, poza Programem Głównym zaczęto realizować także cykl Malta Off, który służył prezentacji i promocji młodych zespołów offowych. Od 1994 częścią programu stał się Poznań na Malcie, w którym swoje spektakle pokazywały poznańskie teatry zarówno instytucjonalne, jak i alternatywne. Dzięki rozbudowanej formule programu do Poznania przyjeżdżało co roku aż kilkadziesiąt zespołów. Już w 1994 roku liczba prezentacji przekroczyła sto. Podczas tej edycji po raz pierwszy festiwalowym wydarzeniom towarzyszyła debata merytoryczna. Seminarium naukowe „Teatr w przestrzeniach nieteatralnych” przygotował Juliusz Tyszka. Rok 1994 był także przełomowy dla debaty o teatrze ulicznym i jego granicach. Prezentowany na Malcie kontrowersyjny spektakl „Pogrzeb mamusi” Turbo Cacahuete (artyści maszerowali z trumną po mieście, weszli z nią do sklepu mięsnego, próbowali ją też wnieść do szpitala) wywołał burzę w środowisku teatralnym i w mediach. „Dyskusja toczyła się chyba pół roku i wręcz postawiła pod znakiem zapytania dalsze losy festiwalu. Wtedy jednak poparło nas wielu ważnych ludzi z polskiego i międzynarodowego środowiska kulturalnego. To podbudowało nasze prawo do pokazywania pewnych rzeczy, które mogą budzić kontrowersje.” – komentuje wydarzenia Michał Merczyński. Pierwsze lata festiwalu przyniosły też dofinansowanie z funduszy unijnych. W ramach programu Kaleidoscope, w 1994 roku Malta dostała pierwszy unijny grant w Wielkopolsce.
Festiwal Malta przyciągał na swoje spektakle tysiące widzów. Dobrze wpisał się w czas przełomu politycznego i kulturowego w Polsce. Dyrektor artystyczny festiwalu, Lech Raczak powiedział kiedyś, że „więcej osób przychodzi na spektakle maltańskie niż na mecze Lecha Poznań.” „Ludzie chcieli się spotykać i Malta była dobrym pretekstem. Nie było jeszcze tylu kanałów w telewizji, a docierająca do nas komercja ograniczała się do straganów z pończochami i mandarynkami przed blaszanymi supersamami. To nie była jeszcze masowa konsumpcja kultury.” – rozwija cytat Raczaka Michał Merczyński.
Malta dziś.
Początek XXI wieku przyniósł kryzys teatru ulicznego, który coraz rzadziej stawał się medium dla społecznie ważnych kwestii, skupiając się bardziej na widowiskowości spektakli. Festiwal Malta poszukując wyjścia z kryzysu zapoczątkował wówczas nurt, który Juliusz Tyszka nazwał „teatrem w miejscach nieteatralnych”. Zainspirowani projektem „Miasto”, zrealizowanym przez Teatr Ósmego Dnia w poznańskiej Starej Rzeźni (2002), organizatorzy festiwalu coraz częściej dla prezentacji spektakli wybierali przestrzenie postindustrialne. Eksperymenty z przestrzenią dialogowały z konwencją teatralną, ale przede wszystkim generowały nową relację z publicznością. Festiwal poszerzał swoje horyzonty również o zjawiska pozateatralne. W 2006 roku w programie Malty dokonała się diametralna zmiana. Program podzielono na nurty: TEATR, TANIEC, MUZYKA oraz VARIA, do których w kolejnym roku dołączył jeszcze FILM/SZTUKI WIZUALNE. Ogłoszono także konkurs dla młodych twórców „Debiuty”, współorganizowany z Instytutem Teatralny im. Zbigniewa Raszewskiego (dziś w zmienionej formule pod nazwą „Nowe Sytuacje”). Częścią programu stał się cykl spotkań: Archipelag Malta. Pełnił on funkcję festiwalowego forum dyskusyjnego, podejmując tematy zjawisk istotnych dla sztuk widowiskowych.
W 2010 roku, w dwudziestolecie swojego istnienia, festiwal przeobraził się zarówno wizerunkowo, jak i programowo. Zmieniła się nazwa z Międzynarodowego Festiwalu Teatralnego Malta na Malta Festival Poznań. Ze względu na różnorodność prezentowanych wydarzeń słowo „teatralny” przestało już oddawać istotę festiwalu. Ważne miejsce Malty na mapie europejskich wydarzeń kulturalnych, liczba zagranicznych artystów i gości ściągających do Poznania nadało słuszność umiędzynarodowieniu nazwy festiwalu. Najważniejsza jednak zmiana dokonała się w koncepcji programowej.
Idiomy.
Od 2010 roku każda edycja festiwalu ma temat wiodący ("Idiom") oraz kuratora, który pracuje nad programem. Według tematu-idiomu dobierane są realizacje artystyczne nawiązujące do wiodącego hasła. W założeniu temat ma dotykać istotnego zagadnienia kultury dzisiejszej. Kolejne idiomy i kuratorzy chronologicznie:
W 2015 r. Malta jako jedyny festiwal z Polski i jeden z 12 w Europie otrzymał nagrodę EFFE przyznawaną przez European Festival Association dla wydarzeń wyznaczających festiwalowe trendy. Jury uznało Malta Festival Poznań za „najbardziej innowacyjny festiwal w Polsce: na początku prezentujący teatr, a od pięciu lat zapraszający czołowych artystów do bycia kuratorami programów wokół wybranych tematów i idei”.
Współpraca międzynarodowa.
Festiwal od początku jest imprezą międzynarodową i współtworzy spektakle z udziałem twórców polskich i europejskich (w tym młodych i początkujących). Od 2012 roku festiwal jest członkiem sieci "House on Fire". Sieć jest finansowana z funduszy UE i skupia 10 instytucji kultury z Europy: LIFT (Londyn), HAU (Berlin), Kaaitheater (Bruksela), BRUT (Wiedeń), Archa Theatre (Praga), Teatro Maria Matos (Lizbona), Frascati (Amsterdam), Malta Festival (Poznań), Théâtre Garonne (Tuluza), BIT (Bergen). Sieć finansuje artystów, których realizacje są powiązane z aktualnymi problemami społecznymi, kulturalnymi i ekonomicznymi UE.
Generator Malta.
Wprowadzając Idiomy, Malta nie zapomniała o swoich korzeniach. W 2013 r. z inicjatywy Katarzyny Mazurkiewicz, pierwszej kuratorki Generatora Malta, festiwal, angażujący mieszkańców miasta we wspólne świętowanie, przeniósł się na położony w samym centrum Poznania pl. Wolności. W budowanym na czas trwania imprezy Generatorze Malta – swoistym miasteczku festiwalowym – każdy może codziennie obejrzeć spektakl, wysłuchać koncertu, wziąć udział w debacie, warsztatach, działaniach artystycznych i edukacyjnych. Wstęp na wszystkie wydarzenia odbywające się na placu jest bezpłatny. Celem Generatora Malta jest pokazywanie alternatywnych sposobów spędzania wolnego czasu, wspieranie dialogu międzypokoleniowego i integracja mieszkańców regionu przez demokratyczne uczestnictwo w zbiorowym święcie sztuki. Od 2014 r. kuratorką Generatora Malta jest Joanna Pańczak. Generator sukcesywnie poszerza pola swojego działania, realizując rezydencje dla artystów, ożywiając zaniedbane budynki i przywracając je celom kulturalnym i współpracując z twórcami, aktywistami i mieszkańcami wielu dzielnic Poznania. Plac Wolności jest też miejscem Forum, którego program przygotowuje Dorota Semenowicz – dyskusji z udziałem artystów, dziennikarzy, pisarzy, filozofów, oraz towarzyszących im czytań performatywnych; programu teatralnego prezentującego małe formy sceniczne, a także działającego do późnych godzin wieczornych klubu festiwalowego z uwielbianym przez publiczność silent disco.
Malta Festival Poznań jest świętem łączącym wzajemną dynamikę miasta i sztuki. Filozofia festiwalu to otwarcie na dialog, potrzeba powoływania nowych miejskich wspólnot, wymiana lokalna i międzynarodowa, chęć manifestacji kreatywności i świadomej refleksji o współczesnym świecie.
Wydarzenia w ramach festiwalu.
Teatr.
Głównym nurtem od początku istnienia Festiwalu Malta jest teatr. Początkowo przedstawiano głównie spektakle rozgrywające się w przestrzeniach otwartych. Z czasem zaczęto prezentować także przedstawienia realizowane w miejscach zamkniętych. Dotychczas na festiwalu wystąpili m.in.:1991 La Burbuja Teatro / Hiszpania, Teatro Nucleo / Włochy, Scena Plastyczna KUL / Polska, Teatr Ósmego Dnia / Polska
1992 Teatr Biuro Podróży / Polska, Dogtroep / Holandia, Teatr KTO / Polska
1993 Teatr Derevo / Rosja, Silence Teatro / Włochy, Plasticiens Volants / Francja, Tadeusz Słobodzianek i
Teatr Wierszalin / Polska, Transe Express Circus / Francja
1994 Footsbarn Travelling Theatre / Wielka Brytania, Francja, Theater Vagant / Niemcy, Atélier Quazar / Francja, Turbo Cacahuete / Francja
1995 Générik Vapeur / Francja, La Fura dels Baus / Hiszpania, Licedei 4 / Rosja, Teatr Kana / Polska, Dinska Bronska / Belgia
1996 Royal de Luxe / Francja, The Living Theatre / USA, United Cowboys / Holandia, Theatre of Fire / Irlandia
1997 Cirque Baroque / Francja, Teatro Nucleo / Włochy, L’Arpa Associazione Culturale / Włochy, Teatr Strefa Ciszy / Polska, Les Alamas Givrés / Francja
1998 Compagnia Pippo Delbono &amp; Teatro Nouvo / Włochy, La Fura dels Baus / Hiszpania, Jo Bithume / Francja, El Teatro del Silencio / Chile, Frank Liefooghe / Belgia
1999 La Compagnie Malabar / Francja, Andrzej Maleszka / Polska, Komuna Otwock / Polska, METALOVOICE / Francja, Strange Fruit / Australia
2000 Battery Dance Company / USA, Theatre Sandimay / Turcja, Teatr Porywacze Ciał &amp; Teatr Usta Usta / Polska, Senza Tempo / Hiszpania, Générik Vapeur / Francja
2001 Artonik / Francja, Ilotopie / Francja, Societas Raffaello Sanzio / Włochy, Philadanco / USA
2002 Derevo / Rosja, Niemcy, Les Arts Sauts / Francja, The Lunatics / Holandia, Pilgrim Theatre / USA, Józef Szajna / Polska
2003 Alarm! Theater / Niemcy, Teatr im. H. Modrzejewskiej w Legnicy / Polska, Discípulos de Morales / Hiszpania, Tanzcompagnie Giessen / Niemcy
2004 Battery Dance Company / USA, Licedei / Rosja, Mabou Mines / USA, Socìetas Raffaello Sanzio / Włochy, TR Warszawa / Polska
2005 Circus Circör / Szwecja, Strange Fruit / Australia, Stowarzyszenie Teatralne CHOREA / Polska, Transe Express Circus / Francja
2006 Angie Hiesl Produktion / Niemcy, Helix Theatre / Grecja, Boilerhouse &amp; Metalovoice / Szkocja, Francja, Teatr Pieśni Kozła / Polska
2007 Compagnia Pippo Delbono / Włochy, Gob Squad / Wielka Brytania i Niemcy, Ondadurto Teatro / Włochy, Teatr ZAR / Polska, The Living Theatre / USA
2008 Arma Theater / Izrael, Clipa Theatre &amp; Teatr Strefa Ciszy / Izrael, Polska, New World Performance Laboratory / USA, Teatr Łaźnia Nova / Polska, Compagnie OFF / Francja
2009 Compagnia Laboratorio Di Pontedera / Włochy, Oliver Hangl / Austria, Jeanne Simone / Francja, Tomaž Pandur / Słowenia, Hiszpania
2010 Compañia de Paso / Chile, Jan Lauwers &amp; Needcompany / Belgia, Luk Perceval &amp; Thalia Theater / Niemcy, Jan Fabre &amp; Troubleyn / Belgia
2011 Jan Fabre &amp; Troubleyn / Belgia, La Fura Dels Baus / Hiszpania, Gisele Vienne / Francja, Kornel Mundruczó / Węgry
2012 Rimini Protokoll / Niemcy, Rabih Mroue &amp; Lina Saneh / Liban, Ant Hampton / Wielka Brytania, Wojtek Ziemilski / Polska, Kornel Mundruczó / Węgry, Teatr Wielki im. Stanisława Moniuszki w Poznaniu / Polska, J.M. Coetzee / Australia, Nicholas Lens / Belgia, Maja Kleczewska / Polska
2013 Societas Raffaello Sanzio &amp; Romeo Castellucci / Włochy, tg STAN / Belgia, Gisele Vienne / Francja, Needcompany / Belgia, Marta Górnicka / Polska, Simon Vincenzi / Wielka Brytania, Meg Stuart / Belgia, USA
2014 Klancyk / Polska, Edit Kaldor / Węgry, Amapola Prada / Peru, Rodrigo García / Argentyna, P.A.R.T.S. / Belgia, Luis Garay &amp; Diego Bianchi / Argentyna, Kolumbia, Marysia Stokłosa / Polska, Jan Kochanowski &amp; Leszek Bzdyl / Polska, Dorota Abbe, Zuzanna Fichtner i Szymon Adamczak / Polska, Emilio Garcia Wehbi / Argentyna, Gerardo Naumann / Argentyna, Tania Solomonoff / Argentyna, Candelaria Saenz Valentine / Argentyna, Polska, Mapa Teatro i Heidi, Rolf Abderhalden / Kolumbia
2015 Paweł Mykietyn, Małgorzata Sikorska-Miszczuk, Andrzej Chyra &amp; Mirosław Bałka / Polska, Teatr Nowy w Poznaniu / Polska, Schwalbe / Niemcy, Tiago Rodriguez &amp; Mundo Perfeito / Portugalia, Pieter de Buysser / Belgia, Vlatka Horvat / Chorwacja, Teatr Remus / Polska, Teatr Porywacze Ciał / Polska, Grupa Teatralna Wikingowie / Polska, Republika Sztuki Tłusta Langusta &amp; Teatr Dilemma / Polska, Rimini Protokoll / Niemcy, Scena Robocza &amp; Teatr Srebrna Góra / Polska, Forced Entertainment / Wielka Brytania, Deborah Pearson / Kanada, Paul Bargetto &amp; Teatr Trans-Atlantyk / USA, Polska, Anais Fleur / Polska, Teatr Cinema / Polska, Agata Bizuik / Polska, Teraz Poliż / Polska, Mikołaj Mikołajczyk / Polska, Edit Kaldor / Węgry, Studio Aktorskie STA &amp; Anna Ciszowska / Polska
2016 Lotte van den Berg / Holandia, Artonik / Francja, Compagnia Pippo Delbono / Włochy, Miss Revolutionary Idol Berserker / Japonia, Ant Hampton / Wielka Brytania, Julian Hetzel / Holandia, Republika Sztuki Tłusta Langusta / Polska, Śląskie Laboratorium Pedagogiki Teatru / Polska, Teatr Porywacze Ciał / Polska, Teatr Nowy w Poznaniu / Polska, Teatr Biuro Podróży, Scena Robocza / Polska, Teatr Improwizowany Klancyk / Polska, Klub Komediowy / Polska, Teatr Post Factum / Polska, Teatr Dramatyczny w Wałbrzychu / Polska, Teatr Polski / Polska, Jacek Janczarski / Polska, Barbarzyńcy / Polska, Grażyna Kania / Polska, Teatr Ósmego Dnia / Polska, Teatr Narodowy w Warszawie / Polska
2017 Oliver Frljić / Chorwacja, Slovensko Mladinsko Gledališče, Maska Ljubljana / Słowenia, Kate McIntosh / Belgia, Teatr Polski w Poznaniu / Polska, Teatr Nowy / Polska, Polski Teatr Tańca / Polska, Teatr Żydowski w Warszawie / Polska, Danuta Stenka / Polska, Jan Peszek / Polska, Jakub Skrzywanek / Polska, Klaudia Hartung-Wójciak / Polska, Teatr Porywacze Ciał / Polska, Michał Stankiewicz / Polska, PÏNK, ¥ELLOW &amp; BLÄCK / Polska, Teatr Ba-Q / Polska, Maciej Buchwald / Polska, Teatr Automaton / Polska, Teatr Kotorogo / Rosja, Kompania Tańca AWF Poznań / Polska, Teatr Dramatyczny w Wałbrzychu / Polska, Teatr Usta Usta Republika / Polska, Adam Ziajski / Polska, Zenon Laskowik / Polska
Muzyka.
Przez pierwsze lata istnienia Festiwalu Malta wydarzenia muzyczne odbywały się głównie z okazji inauguracji i zakończenia festiwalu a wiele z zapraszanych zespołów, mimo dzisiejszej sławy, było wówczas w Polsce po raz pierwszy. Wystąpili m.in.:Michael Nyman Band (1995), Stanisław Sojka (1996), Goran Bregovic Ensamble (1997), Jan A.P. Kaczmarek (1998), Leningrad Cowboys (1999), Buena Vista Social Club (2000 i 2003), Redzepova Esma (2001), Orientation Aziza-a (2002), Alberto Iglesias i Orchestra Baobab (2004), Kult, Armia, Brygada Kryzys (2005)
Od 2006 roku w programie festiwalu pojawił się specjalny nurt dedykowany muzyce: Muzyka na Malcie. Od tej edycji co roku występuje na Malcie kilkanaście zespołów i artystów-muzyków. Wiele koncertów odbywa się na ożywającej wieczorami scenie w klubie festiwalowym (początkowo nad Maltą, od 2009 roku w Pasażu Kultury). Wystąpili m.in.:
2006 Devendra Banhart, Antony &amp; The Johnsons, Coco Rosie i Animal Collective / USA („Americana na Malcie”), Fisz, Emade, Voo Voo / Polska (koncert finałowy), Orkiestra Jovica Ajdarevica /Serbia, Sayag Jazz Machine / Francja
2007 Sinead O’Connor / Irlandia, Beirut / USA, Tony Gatlif / Algieria, Francja, Toumani Diabaté’s i The Symmetric Orchestra / Mali, Jojo Mayer &amp; Nerve / Szwajcaria, USA i Japonia, Klub festiwalowy: Dennis „El Huevo” i Hernández Quartet / Hiszpania, Kuba, Kumka Olik / Polska, Snowman / Polska
2008 Elvis Costello &amp; The Imposters / Wielka Brytania, Klub festiwalowy: Joan As Police Woman / USA, Marsab Music Management / Włochy, Miloopa / Polska, Orchid / Polska
2009 Nine Inch Nails / USA, Jane’s Addiction / USA, Peaches / Kanada, Klub festiwalowy: Pati Yang presents Flykkiller / Polska, Wielka Brytania, THIEF / Niemcy, The Irrepressibles / Wielka Brytania, Ye:Solar / Niemcy
2010 Charlotte Gainsbourg / Francja, Renate Jett / Austria, Marc Almond, Arno, Bruno Brel, Dagmar Krause, Mouron, Czesław Śpiewa / Wielka Brytania, Belgia, Niemcy, Francja, Polska (koncert: „In Search of the Soul of Jacques Brel”), Tercet Egzotyczny / Polska, Klub festiwalowy: Absynthe Minded / Belgia, FM Belfast / Islandia, Friska Viljor / USA
2011 Manu Chao / Francja, Portishead / Wielka Brytania, Fleet Foxes / Wielka Brytania, Klub festiwalowy: Bloodgroup / Islandia, Architecture in Helsinki / Australia, Hjaltalin / Islandia
2012 Faith No More / USA, Slagsmålsklubben / Szwecja, DJ Kentaro / Japonia, Kari Amirian / Polska, Emika / Czechy
2013 Kraftwerk / Niemcy, Cat Power / USA, British Sea Power / Wielka Brytania, Diamond Version / Niemcy, Jessie Evans / USA, Marek Dyjak / Polska, Skubas / Polska
2014 Rebolledo / Meksyk, Ryba and the Witches / Polska, Mighty Oaks / USA, Włochy i Wielka Bytania, Ballet School / Niemcy, Laura Palmer Cover Story / Polska,Rangleklods / Niemcy, Ghost Capsules / Austria, XXANAXX / Polska, A.G. Trio / Austria, Murcof / Meksyk, Matias Aguayo / Chile, Caballito / Hiszpania, Damon Albarn / Wielka Brytania, Rebeka / Polska, Kapela Hałasów / Polska, Król /Polska Low Roar + Orly / Polska, USA, Pictorial Candi / Argentyna, Polska, Actitud, Maria Marta / Argentyna, Polska, Chico Mello &amp; Fernanda Farah / Brazylia
2015 Michael Nyman Band / Wielka Brytania, 67,5 Minut Projekt / Polska, Gazelle Twin / Wielka Brytania, Cakes Da Killa / USA, Winter Family / Francja, Izrael, The Sweet Serenades / Szwecja, Innercity Ensemble / Polska, Fiordmoss / Czechy, Rubber Dots / Polska, Wieszcze Niespokojne / Polska, Felix the Baker / Polska, The/Das / Niemcy, Adam Gołębiewski / Polska, Eric Shoves Them in His Pocket / Polska, Dąbrowski, Delimata, Joniec, Lichota / Polska, Jeff Gburek &amp; Karolina Ossowska / Polska, Marcin Masecki / Polska, Rafał Zapała / Polska, Lord &amp; The Liar / Polska, Groberska / Polska, Shivers &amp; Shakes, Fronda, Śliskie Przyjazne, Lux Familiar / Polska
2016 Bartłomiej Wąsik, Miłosz Pękala, Kwadrofonik, Royal String Quartet / Polska, Moullinex / Portugalia, Ballady i Romanse / Polska, Muchy / Polska, Julia Marcell / Polska, Jakub Lemiszewski, Mikołaj Tkacz / Polska, Kindred Spirits / Australia, Dream Machine / Polska, Asia i Koty / Polska, Wojciech Urbański / Polska, Alvin Lucier, Adam Gołębiewski / Polska, Cukierki / Polska
Taniec.
Od 2006 roku jednym z nurtów w programie festiwalu jest taniec. W Poznaniu działają dwa silne ośrodki taneczne: Stary Browar Nowy Taniec oraz Polski Teatr Tańca, które, mimo że prezentowane już we wcześniejszych edycjach, od 2006 przygotowują dla Malty specjalny program. Stary Browar Nowy Taniec zaprasza do współpracy twórców najlepszych w danym sezonie spektakli, choreografów i tancerzy z całego świata, którzy byli prezentowani na scenie Starego Browaru. Polski Teatr Tańca pokazuje spektakle powstałe z udziałem tancerzy i choreografów będących członkami zespołu PTT. Ponadto dyrektor artystyczny Festiwalu Malta dokonuje własnej selekcji najciekawszych zjawisk tanecznych ostatnich lat. W 2010, w idiomie flamandzkim swoje projekty pokazali m.in.: Jan Fabre, Sidi Larbi Cherkaoui, Alain Platel, Fumiyo Ikeda, Ugo Dehaes &amp; Karen Levi
W programie „Stary Browar Nowy Taniec na Malcie” zaprezentowano m.in.:
2006 Simone Aughterlony / Szwajcaria, Compagnie Thor / Belgia, Trans Dance Europe / Dania, Xavier Le Roy / Francja i Niemcy, Project Bandaloop / USA
2007 Philippe Blanchard &amp; Higginbotham Gemma / Szwecja, Wielka Brytania, Jonathan Burrows &amp; Fargion Matteo / Wielka Brytania, Dyrvall Palle &amp; Hainaut Caroline / Szwecja, Belgia, Yvonne Rainer / USA, Rastl Lisa &amp; Dorner Willi / Austria
2008 Pierre Coulibefa / Francja, Ivo Dimchev / Bułgaria, Philipp Gehmacher / Austria, Yann Marussich / Szwajcaria, Eszter Salamon &amp; Christine de Smedt / Węgry, Niemcy
2009 Nigel Charnock / USA, Yasmeen Godder / Izrael, Raimund Hoghe / Niemcy, Francja, Hooman Sharifi / Izrael
2010 Antonia Baehr / Niemcy, Jonathan Burrows &amp; Matteo Fargion / Wielka Brytania, Dada von Bzdülöw / Polska, Charlotte Venden Eynde &amp; Tarek Halby / Belgia
2011 Annas Kollektiv / Szwajcaria, Marysia Stokłosa / Polska, Keith Henessy / Stany Zjednoczone, Public in Private / Francja, Niemcy
2013 Mikiko Kawamura / Japonia, Needcompany &amp; Grace, Ellen Barkey / Belgia, Cindy Van Acker / Szwajcaria, Geumhyung Jeong / Korea Południowa, Vincent Dupont / Francja, Habille d’Eau / Włochy
2014 Anne Teresa De Keersmaeker / Belgia, Szwajcaria i Polska, Cecilia Bengolea &amp; Francois Chaignaud / Argentyna, Francja, Demolition Inc. &amp; Marcelo Evelin / Brazylia
2015 Rebbeca Lazier / USA, Rosalind Crisp / Australia, Francja, Sjoerd Vreugdenhil / Flandria, Szwajcaria, Polska, Hodworks / Węgry, Jasmina Krizaj &amp; Cristina P. Leitao / Słowenia, Portugalia, Giorgia Nardin / Włochy, Shani Granot &amp; Nevo Romano / Izrael, Agata Siniarska / Polska, Marysia Stokłosa / Polska, Shira Eviatar / Izrael, Marysia Zimpel / Polska, Rotem Tashach &amp; Asher Lev / Izrael, Isabelle Schad / Niemcy
2016 Jan Komasa, Mikołaj Mikołajczyk / Polska, Bush Hartshorn / Wielka Brytania, Paweł Sakowicz / Polska, Agata Siniarska / Polska, Deufert&amp;Plischke / Niemcy, Marta Ziółek / Polska, Agnieszka Kryst / Polska, Przemek Kamiński, Mateusz Szymanówka / Polska, Sławek Krawczyński, Anna Godowska / Polska, Marysia Zimpel, Bryan Eubanks / Polska, Jasna L. Vinovrški / Chorwacja, Ben J. Riepe / Niemcy, Christos Papadopoulos – Leon &amp; the Wolf / Grecja
Malta OFF.
Malta OFF to nurt prezentowany podczas Festiwalu Malta w latach 1993-2005, który służył prezentacji najciekawszych zjawisk z dziedziny teatru, muzyki i sztuk wizualnych młodego środowiska artystycznego z całego świata. Od 1996 roku akredytowani dziennikarze przyznawali w tej kategorii jedyną nagrodę Festiwalu Malta, tzw. OFFEUSZA. Zwycięzcę zapraszano do programu głównego w następnej edycji Malty.
Nagrodzeni: Teatr Strefa Ciszy (1996), Komuna Otwock (1998), Unia Teatr Niemożliwy (1999), Teatr Wiczy (2000), Nieformalna Grupa Teatralna (2001), Teatr Kreatury (2002), Cieszyńskie Studio Teatralne (2003), Piwnica przy Krypcie Zamku Książąt Pomorskich (2004)
Nowe Sytuacje.
Konkurs NOWE SYTUACJE (początkowo DEBIUT) organizowany od 2006 roku wraz z Instytutem Teatralnym im. Zbigniewa Raszewskiego w Warszawie ma na celu stymulację powstawania nowych wydarzeń, sytuacji i zespołów teatralnych, podejmujących świadomy dialog z przestrzenią i formą teatralną, zwłaszcza wykorzystujących do swoich akcji miejsca nietypowe, obdarzone ciekawym kontekstem i energią. Przez pierwsze 4 lata jury wybierało spośród nadesłanych zgłoszeń 5 propozycji, które były produkowane przez Fundację Malta i miały swoją premierę podczas Festiwalu Malta. Najlepszy z projektów otrzymywał nagrodę. Od 2010 roku artystów oraz miejsca rozgrywania się „nowych sytuacji” wybiera zaproszony przez Maltę kurator [Mika Grochowska (2010), Joanna Erbel (2011), Janusz Bałdyga (2012), HAT Center (2013)]. Prezentacja powstałych wydarzeń nie ma już formy konkursu.
Konkurs NOWE SYTUACJE wygrywali: EQUALDOUBT Teatr Ruchu i Obrazu „Duszność” (2006), Kompania Doomsday „Salome” (2007), Harakiri Farmers „Keret” (2008), Orkiestry Kameralnej l’Autunno „Wędrująca orkiestra: Haydn – część całości” (2009).
Forum.
Od 2007 roku festiwalowym wydarzeniom towarzyszy też debata merytoryczna. Między 2007 a 2009 cykle wykładów nosiły nazwę „Archipelag Malta” i były współtworzone przez Poznańskie Stowarzyszenie Inicjatyw Teatralnych. Dyskutowano m.in. o: intermedialności i mieście jako scenie (2007), sztuce i środowisku (2008) oraz muzyce teatralnej (2009). Od 2010 wykłady przyjęły nazwę „Forum” i są tematycznie powiązane z idiomem, który przewodzi danej edycji Festiwalu Malta. Forum w 2010 roku nosiło tytuł „Polityka wyobraźni” i budowało intelektualny kontekst dla prezentowanej podczas festiwalu kultury flamandzkiej. Forum w 2011 roku, zatytułowane „Granice wykluczenia. Między estetyką a etyką”, podejmowało problem wielowymiarowości stanu wykluczenia, rozumianego jako zjawisko graniczne. W 2014 r. Forum nosiło tytuł „Twarze Ameryki Łacińskiej”, a jednym z najważniejszych tematów dyskusji było hasło Mestizos będące metaforą utopii, idei spotkania, konfrontacji, zniesienia różnic kulturowych, rasowych i etnicznych.
Pasaż Kultury.
Pasaż Kultury powstał w 2009 r. z inicjatywy Fundacji Malta, do której przyłączyły się także: Galeria Miejska Arsenał oraz Estrada Poznańska. Był instalowany w sezonie letnim, w przesmyku między Galerią Miejską Arsenał i Muzeum Wojska Polskiego w Poznaniu. Jego celem było stworzenie nowej przestrzeni dla działań kulturalnych w miejscu, które mimo doskonałej lokalizacji do tej pory było zaniedbane. Podczas Festiwalu Malta Pasaż Kultury pełni funkcję klubu festiwalowego. W ciągu dnia można było się w nim spotkać z artystami i gośćmi festiwalu, wieczorem odbywały się tam koncerty i Silent Disco. Pasaż Kultury działał do 2012 r.
Kontrowersje.
Kontrowersje wywołał przewidziany w programie Malta Festival w 2014 roku spektakl Rodrigo Garcíi „Golgota Picnic”. Odwołanie widowiska, zaplanowanego na 27 i 28 czerwca, było tematem sesji radnych Poznania, chociaż w opinii organizatorów spektakl, aczkolwiek ironiczny, obsceniczny i ekscesywny, proponuje też sceny wymagające skupienia, pozwalające na wyciszoną kontemplację. Ostatecznie 23 z 37 radnych Miasta Poznania podpisało się podczas sesji pod protestem przeciwko wystawieniu kontrowersyjnego spektaklu. Podczas sztabu antykryzysowego 16 czerwca policja poinformowała organizatorów, że manifestacjach przeciw pokazom Golgota Picnic planowanych na 27 czerwca ma wziąć udział 30-50 000 osób, a jak precyzowano, 6000 wystarczy, by zablokować funkcjonowanie centrum miasta. W manifestacjach udział zgłosili kibice trzech drużyn. W wypowiedzi telewizyjnej zarejestrowanej przez telewizję TVN 17 czerwca 2014 arcybiskup Stanisław Gądecki jednoznacznie stwierdza, co mogłoby uniemożliwić prezentacje przedstawienia:„Jedyną formą, która by ucięła sprawę i zamknęła ten spektakl, to jest ogólnopolski protest, który by groził zamieszkami. Na to policja nie mogłaby się zgodzić”. 18 czerwca, prezydent Poznania w oficjalnym liście przesunął odpowiedzialność za możliwą eskalację konfliktu na organizatorów festiwalu. Z powodu zagrożenia zamieszkami, których skala i forma mogą być niebezpieczne dla widzów, aktorów, postronnych osób a także mogą prowadzić do dewastacji obiektów użyteczności publicznej miasta Poznania organizator odwołał spektakl. Mimo iż organizator odwołał spektakl w Poznaniu, starał się przenieść jego prezentację do innego polskiego miasta. Po sprawdzeniu możliwości technicznych Malta Festival Poznań podjął próbę organizacji jednorazowego, zamkniętego pokazu całego przedstawienia w Warszawie – w Nowym Teatrze. Warunki techniczne i produkcyjne zostały spełnione. Jednak reżyser nie zgodził się na prezentację „Golgota Picnic” w Warszawie, tłumacząc iż przedstawienie jest zbyt skomplikowane, by móc przygotować jego pokaz w tak krótkim czasie. W efekcie nie pokazano przedstawienia w całości. 26 czerwca odbył się w Nowym Teatrze pokaz "Golgota Picnic" w formie rozbudowanego czytania a dzień później debata w Poznaniu. Odwołanie prezentacji uruchomiło lawinę reakcji w polskim środowisku kulturalnym. W kilkunastu miastach Polski – w okolicach planowanego terminu pokazu przedstawienia – odbyły się czytania i projekcje. 28 czerwca „Gazeta Wyborcza” opublikowała całość dramatu na łamach weekendowego wydania.

</doc>
<doc id="1240196" url="https://pl.wikipedia.org/wiki?curid=1240196" title="Bauler">
Bauler

Niemcy:

</doc>
<doc id="1240200" url="https://pl.wikipedia.org/wiki?curid=1240200" title="Cmentarz karaimski w Wilnie">
Cmentarz karaimski w Wilnie

Cmentarz karaimski w Wilnie – nekropolia karaimska znajdująca się w Wilnie w dzielnicy Lipówka. 
Na cmentarzu chowani byli i są Karaimi pochodzący z Wileńszczyzny. Został tu pochowany m.in. hachan Hadżi Seraja Szapszał. 
Inskrypcje na nagrobkach występują w języku hebrajskim, a także w języku polskim, karaimskim, rosyjskim i litewskim. 

</doc>
<doc id="1240201" url="https://pl.wikipedia.org/wiki?curid=1240201" title="Bitwa pod Lubuszem (1209)">
Bitwa pod Lubuszem (1209)

Bitwa pod Lubuszem – bitwa stoczona w 1209 roku pomiędzy oddziałami margrabiego Dolnych Łużyc Konrada II a wojskami księcia wielkopolskiego Władysława III Laskonogiego wspierającymi obrońców Lubusza.
Historia.
Na przełomie XII i XIII wieku rozpoczęła się ofensywa niemiecka w celu opanowania resztek ziem Słowian zachodnich położonych między Sprewą a Odrą oraz przejęcie ziemi lubuskiej, uważanej wówczas za „klucz do ziem polskich”. Ziemia Lubuska należała do książąt polskich i była ważnym punktem w ich polityce wobec Pomorza Zachodniego. Stanowiła też skuteczną przeszkodę broniącą ziemie polskie przed najazdami niemieckimi, była miejscem, przez które biegły ważne trakty z posiadłości saskich do Wielkopolski i na Pomorze.
W 1205 margrabia Dolnych Łużyc Konrad II ze swoim zięciem margrabią Brandenburgii Albrechtem II podzielili strefę wpływów. Albrecht planował opanowanie ujścia Odry, natomiast Konrad szykował się z wielkim rozmachem do przejęcia części ziemi lubuskiej z Lubuszem na czele, leżącym na lewym brzegu Odry. Dzięki politycznemu porozumieniu margrabia łużycki przejął kontrolę nad Kopanikiem, grodem, który stał się punktem wyjściowym do dalszych działań wojennych.
W 1207 w wyniku zamiany z księciem śląskim Henrykiem I Brodatym ziemi kaliskiej na ziemię lubuską właścicielem Lubusza został książę wielkopolski Władysław III Laskonogi. Zamiana ta miała kluczowe znaczenie dla księcia wielkopolskiego, gdyż pozwalała mu na prowadzenie aktywnej polityki u wybrzeży Morza Bałtyckiego.
W marcu 1209 po umocnieniu grodu w Kopanicy, margrabia Konrad II wkroczył do ziemi lubuskiej i obległ Lubusz. Na pomoc obleganemu grodowi wyruszył Władysław Laskonogi, będący szwagrem Konrada II (jego żoną była Elżbieta Mieszkówna). Zgodnie ze etosem rycerskim margrabia Konrad został poinformowany o dniu i miejscu czekającej go bitwy. Jednak w przeddzień wyznaczonego starcia książę Władysław przekroczył Odrę i próbował zaskoczyć przeciwnika, co jak podaje miśnieński kronikarz, nie spodobało się towarzyszącym mu rycerzom (miała im też podobno towarzyszyć czarownica wieszcząca zwycięstwo). Jednak księciu Władysławowi nie udało się zaskoczyć margrabiego Konrada, który dowiedział się o planowanym ataku i uderzył jako pierwszy. Wywiązała się bitwa, w której zwycięstwo odniosły wojska margrabiego Konrada. Późna pora dnia umożliwiła wojskom księciu Władysławowi odwrót. Jednak podczas utrudnionej, nocnej przeprawy przez bagniste tereny wiele ludzi utonęło, co powiększyło straty strony polskiej. Nieudana odsiecz Władysława Laskonogiego przyspieszyła kapitulację Lubusza, a obrońców grodu spotkał straszny los – z rozkazu margrabiego Konrada wszyscy zostali zabici przez powieszenie.
Zajęcie ważnego dla zachodnich granic Polski Lubusza zmobilizowało do działania Henryka I Brodatego, najpotężniejszego księcia polskiego. Wkrótce wykorzystał on zamieszanie po śmierci margrabiego Konrada II (6 maja 1210) i spory o jego dziedzictwo, gdyż Konrad nie pozostawił męskiego potomka. Utracone przez Władysława Laskonogiego tereny Henryk Brodaty odzyskał podczas kampanii zbrojnej, którą przeprowadził między sierpniem 1210 a marcem 1211. Książę śląski wkroczył do ziemi lubuskiej oraz Łużyc i w bliżej nieznany sposób, ubiegając margrabiego Miśni Dytryka, przejął kontrolę nad głównym grodami, między innymi nad Lubuszem i Gubinem. Zwycięska akcja Henryka Brodatego zakończyła „pierwszą wojnę o Lubusz”.

</doc>
<doc id="1240211" url="https://pl.wikipedia.org/wiki?curid=1240211" title="Ken Howard">
Ken Howard

Ken Howard, właśc. Kenneth Joseph Howard Jr. (ur. 28 marca 1944 w El Centro, zm. 23 marca 2016 w Los Angeles) – amerykański aktor telewizyjny i teatralny, laureat nagrody Tony i Emmy.
Życiorys.
Wczesne lata.
Starszy syn biznesmena Kennetha Josepha Howarda Sr. i Marthy Carey McDonald, dorastał wraz z młodszym bratem Don Howard (ur. 1955) na Long Island we wspólnocie Manhasset, w stanie Nowy Jork, gdzie ukończył Manhasset Secondary School i grał w drużynie piłki koszykowej. Po ukończeniu Amherst College w stanie Massachusetts rozpoczął studia na Uniwersytecie Harvarda.
Kariera.
Jednak w 1968 roku porzucił studia i zadebiutował na deskach Broadwayu Shubert Theatre w musicalu Neila Simona "Obiecanki cacanki" ("Promises, Promises"). Uczył się aktorstwa w Yale School of Drama (Uniwersytet Yale) w New Haven. Kolejna broadwayowska rola Thomasa Jeffersona w sztuce "1776" (1969-1972) przyniosła mu nagrodę Theatre World Award, a za kreację Paula Reese w spektaklu "Dziecięca gra" ("Child's Play", 1970) w Royale Theatre został uhonorowany nagrodą Tony. Swoją sceniczną karierę kontynuował występując w przedstawieniach: "Huśtawka" ("Seesaw", 1973) i "Mała czarna owieczka" ("Little Black Sheep", 1975) oraz w sztukach off-Broadwayu: Petera Schaffera "Jeździec" ("Equus") jako psychiatra Martin Dysart i "Kamping z Henrym i Tomem" ("Camping with Henry and Tom") w roli prezydenta Warrena G. Hardinga.
Po raz pierwszy zagrał na dużym ekranie w melodramacie "Mówią mi, że kochasz mnie, Junie Moon" ("Tell Me That You Love Me, Junie Moon", 1970) u boku Lizy Minnelli. Następnie pojawił się w serialu-westernie NBC "Bonanza" (1972) z Michaelem Landonem i Timem Mathesonem. Został na dłużej w serialu FOX "Biały cień" ("The White Shadow", 1978-81) w roli Kena Reevesa, profesjonalnego trenera NBA i byłego koszykarza Chicago Bulls, niedojrzałego w życiu. Za rolę idealnego ojca w 30-minutowym telefilmie dokumentalnym CBS "Ciało ludzkie: Fakty dla chłopaków" ("The Body Human: Facts for Boys", 1980) odebrał nagrodę Emmy.
Wystąpił w adaptacji telewizyjnej NBC powieści Sidneya Sheldona "Gniew aniołów" ("Rage of Angels", 1983) i jego sequelu "Gniew aniołów-kontynuacja" ("Rage of Angels: The Story Continues", 1986) z Jaclyn Smith i Michaelem Nourim oraz operze mydlanej ABC "Hotel" (1984, 1985) z Jamesem Brolinem, Connie Selleccą i Patrickiem Duffym. Pojawił się jako Garrett Boydston, prawnik Colby Enterprises i bliski przyjaciel rodziny Colby'ch, narzeczony zamożnej piosenkarki Dominique Deveraux (Diahann Carroll), przyrodnią siostrę Blake’a Carringtona (John Forsythe) w operze mydlanej ABC "Dynastia" ("Dynasty", 1985-86) i spin-off "Dynastia Colbych" ("The Colbys", 1985-86). W serialu kryminalnym NBC "Jordan" ("Crossing Jordan", 2001-2005) zagrał detektywa Maxa Cavanaugha.
Życie prywatne.
Był żonaty z aktorką Louise Sorel (1973–1976), Margo Coleman (1977–1991) i Lindą Fetters (1992 do śmierci).

</doc>
<doc id="1240212" url="https://pl.wikipedia.org/wiki?curid=1240212" title="Diadektes">
Diadektes

Diadektes ("Diadectes") jest nazwą rodzajową dużego, roślinożernego czworonoga należącego do grupy Reptiliomorpha, żyjącego na początku permu. Był jednym z pierwszych roślinożernych kręgowców w historii Ziemi. Ponadto, był także jednym z pierwszych w pełni lądowych czworonogów osiągającym znaczne rozmiary ciała.
Było to mocno zbudowane zwierzę, osiągające 1,5 do 3 metrów długości ciała. Posiadał grubą czaszkę, mocno zbudowane kręgi i żebra, masywne kości obręczy barkowej i krępe kończyny. Wygląd kończyn i kręgów wskazuje na lądowy charakter zwierzęcia.
Będąc przedstawicielem nadrzędu Reptiliomorpha, z którego wywodzi się wszystkie owodniowce, diadektes łączył w sobie płazie cechy czaszki (analogiczne do grupy Seymouriomorpha) z gadzimi cechami szkieletu postkranialnego.
Na uwagę zasługuje duża specjalizacja uzębienia zwierzęcia. Osiem przednich zębów miało łopatowaty kształt i służyły do zrywania roślin. Szerokie i tępe zęby policzkowe wykazują starcia związane z ich funkcją, analogiczną do funkcji ssaczych trzonowców.
Diadektes posiadał też częściowe wtórne podniebienie, co oznacza, że mógł połykać jedzenie i oddychać w tym samym czasie. Zdolności tej nie posiadało wiele zaawansowanych gadów.
Diadektes żył na tym samym terenie i w tym samym czasie co drapieżny dimetrodon i zapewne stanowił część jego diety. Na uwagę zasługuje jednak rzadkość występowania szczątków tego roślinożercy w stosunku do skamieniałości dimetrodonów.
Jego szczątki znane są z kilku stanowisk z terenu Stanów Zjednoczonych, szczególnie z teksaskich formacji Red Beds.

</doc>
<doc id="1240213" url="https://pl.wikipedia.org/wiki?curid=1240213" title="Diadectes">
Diadectes



</doc>
<doc id="1240219" url="https://pl.wikipedia.org/wiki?curid=1240219" title="15 Pułk Artylerii Lekkiej (II RP)">
15 Pułk Artylerii Lekkiej (II RP)



</doc>
<doc id="1240221" url="https://pl.wikipedia.org/wiki?curid=1240221" title="Helena Maria de Chappotin">
Helena Maria de Chappotin

Bł. Maria od Męki Pańskiej (Hélène Marie Philippine de Chappotin de Neuville) (ur. 21 maja 1839 r. w Nantes we Francji – zm. 15 listopada 1904 r. w Sanremo we Włoszech) – błogosławiona Kościoła katolickiego, założycielka franciszkanek misjonarek Maryi.
Życiorys.
Urodziła się w arystokratycznej rodzinie. Pod koniec 1860 r. wstąpiła do klarysek w Nantes. Zachorowała jednak i musiała opuścić klasztor. W 1864 r. wstąpiła do Zgromadzenia Sióstr Maryi Wynagrodzicielki. Otrzymała tam imię Maria od Męki Pańskiej. W 1865 r., jeszcze jako nowicjuszka, została wysłana do Indii. Po złożeniu pierwszych ślubów została przełożoną domu w Tuticorin, a w lipcu 1867 r. przełożoną prowincjalną. W 1875 r. udała się do Ootacamund, by założyć tam nową fundację. Położenie sióstr było trudne, gdyż zgromadzenie miało charakter kontemplacyjny, co nie odpowiadało warunkom pracy misyjnej. 20 sióstr opuściło dom w Madurze i przyłączyło się do Marii od Męki Pańskiej. Pod patronatem biskupa Bardou powstało nowe zgromadzenie misjonarek Maryi. 21 listopada 1876 r. Maria od Męki Pańskiej razem z trzema siostrami wyjechała z Indii do Rzymu, by prosić papieża Piusa IX o zatwierdzenie nowego zgromadzenia. Stało się to 6 stycznia 1877 r. Do nazwy nowego zgromadzenia dodano słowo franciszkanki, gdyż zgromadzenie postanowiło żyć w oparciu o regułę III Zakonu św. Franciszka z Asyżu.
Dzień wspomnienia.
15 listopada
Proces beatyfikacyjny.
Została beatyfikowana przez Jana Pawła II 20 października 2002 r. w Rzymie.

</doc>
<doc id="1240223" url="https://pl.wikipedia.org/wiki?curid=1240223" title="Jelena Maiorova">
Jelena Maiorova



</doc>
<doc id="1240224" url="https://pl.wikipedia.org/wiki?curid=1240224" title="Yelena Maiorova">
Yelena Maiorova



</doc>
<doc id="1240225" url="https://pl.wikipedia.org/wiki?curid=1240225" title="Elena Maiorova">
Elena Maiorova



</doc>
<doc id="1240226" url="https://pl.wikipedia.org/wiki?curid=1240226" title="Elena Majorova">
Elena Majorova



</doc>
<doc id="1240227" url="https://pl.wikipedia.org/wiki?curid=1240227" title="Elena Mayorova">
Elena Mayorova



</doc>
<doc id="1240228" url="https://pl.wikipedia.org/wiki?curid=1240228" title="Jelena Mayorova">
Jelena Mayorova



</doc>
<doc id="1240229" url="https://pl.wikipedia.org/wiki?curid=1240229" title="28 Pułk Artylerii Lekkiej">
28 Pułk Artylerii Lekkiej

28 Pułk Artylerii Lekkiej (28 pal) – oddział artylerii lekkiej Wojska Polskiego II RP.
Formowanie i zmiany organizacyjne.
7 września 1921 roku, w Zambrowie, został sformowany 28 pułk artylerii polowej. Jednostka została utworzona z połączenia III dywizjonu 8 pułku artylerii polowej i III dywizjonu 18 pułku artylerii polowej oraz jednej baterii z pułku artylerii nadbrzeżnej i kadry 2 pułku artylerii ciężkiej w Radomiu.
Następnie dywizjony te przeszły reorganizację i powstał z nich pułk składający się z trzech dywizjonów po dwie baterie. Po zakończeniu organizacji oddział skierowany został na pobyt czasowy do Radomia. W 1922 roku stałym garnizonem pułku zostało Zajezierze koło Dęblina.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 7 września jako datę święta pułkowego. Pułk obchodził swoje święto w rocznicę sformowania w 1921 roku. 25 września 1937 roku Minister Spraw Wojskowych, generał dywizji Tadeusz Kasprzycki, zmienił datę święta pułkowego 28 pal z dnia 7 września na dzień 6 czerwca.
W końcu 1930 roku przemianowano stacjonujący w Różanie III/10 pułku artylerii polowej na II/28 pułku artylerii polowej, a ze stacjonujących w Łodzi I i II dywizjonów artylerii 10 pap utworzono nowy III dywizjon 10 pułku artylerii polowej.
W 1931 roku został opublikowany "„Zarys historji wojennej”" pułku autorstwa kapitana Aleksandra Tyszkiewicza (1900–1940), zamordowanego w Katyniu.
31 grudnia 1931 roku Minister Spraw Wojskowych marszałek Polski Józef Piłsudski przemianował 28 pap na 28 pułk artylerii lekkiej.
28 pal w kampanii wrześniowej.
Mobilizacja.
28 pułk artylerii lekkiej rozpoczął mobilizację alarmową w dniu 24 sierpnia w garnizonie Dęblin; w grupie czarnej, w czasie od A+24 do A+54, zmobilizował do etatów wojennych 28 pal. Dodatkowo w tej samej grupie w czasie A+54 i A+56 zmobilizował:
W I rzucie mobilizacji powszechnej od 31 sierpnia do 4 i 5 września zmobilizował:
W II rzucie mobilizacji powszechnej w czasie X+3 i X+4 mobilizował: 
Pułk i jednostki mobilizowane na jego bazie były formowane w Zajezierzu koło Dęblina. 28 pal składał się z dwóch dywizjonów armat 75 mm i dywizjonu haubic 100 mm. Po osiągnięciu gotowości marszowej i zaprzysiężeniu, od godzin porannych 27 sierpnia do godzin popołudniowych 28 sierpnia, 28 pal został załadowany do transportów kolejowych na stacji Dęblin-Michalinów. Transporty były sukcesywnie wysyłane do rejonu ześrodkowania 28 Dywizji Piechoty, Armii „Łódź”. Transporty były kierowane poprzez Łuków, Siedlce, Małkinię i Warszawę do Zduńskiej Woli. 9 bateria wyładowana została na stacji kolejowej w Karsznicy. Pułk dywizjonami koncentrował się w rejonie Widawka, Łask. Dowódcą został ppłk Rudolf Ostrihansky. Po dwóch dniach marszu dołączył do jednostek macierzystej dywizji zajmujących pozycję na północ od Wielunia. 29/30 sierpnia dywizjony dołączyły do pułków piechoty zajmujących stanowiska obronne w rejonach: I dywizjon do 36 pułku piechoty Legii Akademickiej w rejonie 8 km na północny wschód od Wielunia w rejonie Skomlin, Ożarów, Wierzbie, Dzietrzniki, Mokrsko, Komorniki; nocą 30/31 sierpnia II dywizjon do 15 pułku piechoty „Wilków” w rejonie na północ od Wielunia w rejonie Staw, Raczyn, Łagiewniki; III dywizjon do 72 pułk piechoty na wschód os Wielunia, w rejonie Kraszkowice, Masłowice, Borowice. Dywizjony wraz z wspieranymi pułkami piechoty zajęły stanowiska bojowe w gotowości do działań opóźniających. 
Działania bojowe.
Walki przygraniczne nad Wartą i Widawką.
1 września pułk wszedł do walki z niemieckimi siłami pancernymi z niemieckiej 1 Dywizji Lekkiej nacierającymi na Łagiewniki – Raczyn. I dywizjon wraz z 36 pułkiem piechoty jako wysunięty Oddział Wydzielony walczył na południe od lasów Rudnik. II dywizjon wspierał w walkach 15 pułk piechoty w rejonie Łagiewniki – Raczyn – Staw. W godzinach popołudniowych został zbombardowany przez niemieckie lotnictwo we wsi Gromadzice; rannych zostało 12 żołnierzy, zabito 8 koni. III dywizjon wraz z 72 pułkiem piechoty bronił odcinka Masłowice – Jodłowiec – Żychta. 2 września, po częściowym nocnym przegrupowaniu 36 pp LA na rubież Popowice, Kurów i Gaszyn, uderzyły na jego stanowiska oddziały niemieckiej 1 DLek. i 18 Dywizji Piechoty. Batalion II/36 pp LA, wsparty efektywnie ogniem 2 i 3 baterii 28 pal, załamał natarcie niemieckiej piechoty zmotoryzowanej, wspartej 15 czołgami. Po czym II/36 pp LA dołączył do sił głównych pułku, a obie baterie dołączyły do reszty I/28 pal w rejonie Cisów, Czernice, Dymek. Na sąsiednich odcinkach 15 pp i 72 pp wspierały ich walki II i III dywizjony 28 pal. W godzinach nocnych, po godz. 22:00, oddziały 28 DP na rozkaz dowódcy Armii „Łódź” rozpoczęły odwrót na wschód. Dowódca 28 DP gen. bryg. Władysław Bończa-Uzdowski, ze względu na dużą odległość do głównej rubieży obrony dywizji na rzece Widawce, wycofał 28 DP na pozycję opóźniającą na rzece Warcie. Jednocześnie pozostawiono do rana 3 września oddziały osłaniające odwrót sił głównych 28 DP; I/28 pal wraz z 36 pp LA w rejonie Wielgie, batalion III/15 pp z 6 baterią w rejonie Stolca. III/28 pal wraz z 72 pp dość sprawnie wycofał się za rzekę Wartę i zajął nowe stanowiska ogniowe, skąd wspierał walki obronne 3 września na linii Warty. W rejonie Stolca III batalion 15 pp, wraz z 6 baterią 28 pal, przez kilka godzin utrzymywał przyczółek na rzeczce Oleśnica i stoczył walkę z niemieckim oddziałem pancerno-motorowym 1 Dywizji Lekkiej; atak został zatrzymany pod ostrzałem 6/28 pal, batalion poniósł jednak straty. 
Następnie oddziały rozpoczęły odwrót przez Wartę na pozycję główną na Widawce. I/28 pal, bez styczności z niemieckimi oddziałami, wraz z 36 pp wycofały się za Wartę i zajęły stanowiska obronne na odcinku Burzenin-Siemiechów. W trakcie walk obronnych I/28 pal utracił jedną armatę. W południe 3 września II/28 pal bez 6 baterii wraz z batalionem II/15 pp zajął stanowiska ogniowe za Widawką w rejonie wsi Brzeski-Grabina. Kolejnej nocy, po całodziennych walkach, I i III dywizjon wraz z towarzyszącymi pułkami piechoty wycofały się na główną pozycję obronną na linii rzeki Widawki. 4 września przed główną linią obrony 28 DP, na zachodnim brzegu Widawki, znalazły się wojska niemieckiego XIV Korpusu Armijnego (mot.). Oddziały dywizji były częściowo zdezorganizowane poprzez ataki niemieckiego lotnictwa, ataki niemieckiej broni pancernej oraz przemęczone marszami po drogach zakorkowanych przez uchodźców cywilnych i tabory. Dodatkowo pas obrony 28 DP wynosił 20 km. 5 września po południu oddziały niemieckie pojawiły się przed pozycjami dywizji. 28 pal ostrzeliwał pojawiające się niemieckie oddziały rozpoznawcze; szczególnie III/28 pal wspierał III/72 pp podczas odparcia natarcia niemieckiego oddziału zmotoryzowanego. Ze względu na krótko położony ostrzał dywizjonu doszło do ostrzelania własnych żołnierzy z 72 pp, który od własnego ognia poniósł straty. Niemiecki XIV KA (mot.) prowadził działania wiążące siły 28 DP. Nocą 5/6 września dywizja otrzymała rozkaz wykonania marszu odwrotowego do rejonu Ostrów-Gucin, na południowy wschód od Łasku.
Walki odwrotowe.
6 września rano w rejonie lasu i miejscowości Ostrów przybył 15 pp wraz z II/28 pal. Około południa do wsi i lasu Mauryca 36 pp wraz z I/28 pal, w tym samym czasie do wsi Gucin i lasu koło Starego Dworu 72 pp wraz z III/28 pal. Po wypoczynku nocą 6/7 września podjęto marsz. 15 pp z II dywizjonem armat miał osiągnąć i zająć obronę w zachodniej części Pabianic, 36 pp wraz z I dywizjonem armat miał zająć obronę w lesie Góry Wolskie od strony Dłutowa na Pabianice. 72 pp z III dywizjonem haubic do świtu osłaniał przegrupowanie sił głównych dywizji na poprzednich stanowiskach i dalszy marsz podjął dopiero nad ranem 7 września. Od rana 7 września z kierunku Łasku w kierunku Pabianic maszerowała niemiecka 17 Dywizja Piechoty, a na jej czele prowadziły pościg pułk zmotoryzowany SS-Leibstandarte „Adolf Hitler” i oddział rozpoznawczy tej dywizji. Maszerujący 72 pp wraz z III/28 pal około południa dotarł do lasów w pobliżu Róża, Dąbrowa. 15 pp ze wsparciem II/28 pal, w potęgującym się natarciu oddziałów niemieckich utrzymały bronione Pabianice; armaty dywizjonu zniszczyły niemieckie pojazdy i unieruchomiły czołgi z batalionu I/23 pułku pancernego. Po walce o Kudrowice i wyparciu z nich III/36 pp LA, reszta pułku i I/28 pal była wiązana przez niemieckie patrole od czoła. Oddziały niemieckiej 17 DP dokonały oskrzydlenia 28 DP od strony północnej, osiągając oddziałami rozpoznawczymi Rudę Pabianicką i Ksawerów. Stojący w lasach koło Róży i Dąbrowy 72 pp początkowo bez wsparcia III dywizjonu wykonał natarcie na maszerujące szosą Łask-Pabianice oddziały 17 DP. Zajmujący podstawy wyjściowe do natarcia II/72 pp o godz. 15:00 został odkryty przez stronę niemiecką, która ostrzelała jego stanowiska ogniem broni maszynowej i artylerii; jego natarcie zostało zatrzymane na podstawach wyjściowych. Pozostałe siły pułku wykonały natarcie na Chechło, które opanowano. Lecz na skutek kontrataków niemieckich i poniesionych strat, resztki 72 pp wycofały się po zmroku do lasu w rejonie Róży. Z pozostałości pułku utworzono zbiorczy batalion, z wspierającego go III dywizjonu haubic ocalały tylko 4 działa, które stanowiły 9 baterię haubic. Tego dnia uzupełniono amunicję i żywność z magazynów w Łodzi. 15 pp wraz z II/28 pal po walkach w obronie Pabianic nocą 7/8 września podjął marsz odwrotowy. Główna kolumna pułku maszerowała przez Ksawerów, Chojny w rejon Lipin; wraz z główną kolumną maszerował II dywizjon bez 4 baterii. W rejonie Ksawerowa kolumna 15 pp wpadła w niemiecką zasadzkę ogniową. Próba przełamania niemieckich linii nie powiodła się; rozbiciu uległ batalion III/15 pp. Część 15 pp z II/28 pal przedarła się. Kolumna północna z batalionami I/15 pp wraz 4/28 pal i III/36 pp LA przemaszerowała przez południową część Łodzi. Po odłączeniu się od tej kolumny III/36 pp LA, pod Strykowem rano 8 września zostały rozbite i rozproszone przez oddziały niemieckie I/15 pp i bateria 4/28 pal. 36 pp LA wraz z I dywizjonem 28 pal podjęły marsz przez Chojny, Nowosolną i Poćwiardówkę. W rejonie Lipin do kolumny pułku dołączył III/36 pp LA. Od 8 września 28 DP weszła w skład Grupy Operacyjnej gen. bryg. Wiktora Thommée.
Od godzin nocnych 8 września 28 DP zbierała się na zachód od Woli Cyrusowej. Ok. godz. 15:00 na zbierające się jednostki uderzyła z kierunku Strykowa niemiecka 10 DP. Obronę 21 pułku ułanów wsparła 9 bateria haubic. Obronę reszty Wołyńskiej Brygady Kawalerii wspomagał 36 pp i pozostałości 15 pp, a wspierały swoim ostrzałem I i II dywizjony armat 28 pal. Po zapadnięciu zmroku 28 DP podjęła marsz odwrotowy. 28 pal i 2 dywizjon artylerii konnej opuściły stanowiska na skraju lasu Cyrusowa Wola i przez Kołacin, most na rzece Mroga, oba przeprawiły się na jej wschodni brzeg. Nad ranem 9 września 28 pal poprzez Trzciankę, Bobrową dotarł do Mokrej Lewej. Do rejonu Mokrej Lewej z 28 pal przybyły niekompletny I dywizjon i 9 bateria haubic; łącznie 15 działonów. 10 września rano w rejonie Skierniewic, na południe od Samic, w Kamionie, podczas formowania się kolumny marszowej II dywizjonu 28 pal i 28 dywizjonu artylerii ciężkiej, podjechały szosą od Skierniewic niemieckie czołgi na odległość 200 m. Ostrzałem broni pokładowej rozbiły 5 i 6 baterię 28 pal. Walkę podjął dowódca 28 dac ppłk Władysław Bednarski na czele działonu haubicy 155 mm, który w tej walce poległ. Nocą 10/11 września pozostałość 28 pal wraz z pozostałością 28 DP pod dowództwem płk. dypl. Stefana Broniowskiego podjęły marsz znad Rawki poprzez Rudę, Żyrardów, do lasów na zachód od miasta; główną siłę dywizji stanowił 36 pp LA wraz z I dywizjonem armat. 
Dowodzący pozostałościami Armii „Łódź” gen. bryg. Wiktor Thommée postanowił przeprowadzić natarcie poprzez pierścień wojsk niemieckich otaczających Warszawę, od strony zachodniej. Wraz z 2 Dywizją Piechoty Leg. w pierwszym rzucie natarcia miała atakować 28 DP. Pozostałość Armii znajdowała się już w okrążeniu wojsk niemieckiego XI KA i XVI KA (mot.). Odpoczywająca w lasach koło Żyrardowa 28 DP od godzin wieczornych była ostrzeliwana przez artylerię niemieckiego XI KA. W nocy 11/12 września dywizja rozpoczęła marsz w kierunku Brwinowa; baterie artylerii 28 pal przydzielone zostały do batalionów piechoty maszerujących w kolumnie dywizji. Po zajęciu Brwinowa o godz. 9:30 12 września czołowy 36 pp LA, przy słabym wsparciu baterii 28 pal, podjął natarcie na pozycje niemieckiego 6 batalionu saperów ze składu niemieckiej 4 Dywizji Pancernej, który bronił rejonu Parzniewa i Helenowa. 28 pal posiadał tylko 9 armat i 4 haubice. Ilość amunicji była niewielka; brakowało kabla telefonicznego do łączności z wysuniętymi obserwatorami. 36 pp LA I i II batalionami opanował wsie Otrębusy i Kanie oraz uchwycił zachodnią część Parzniewa. Dalsze natarcie zaległo w silnym ogniu niemieckiej broni maszynowej i moździerzy. Z uwagi na brak wsparcia artylerii niemożliwe było dalsze kontynuowanie natarcia. Niemiecki kontratak siłami niemieckiego 17 pp z 31 DP na Brwinów i pododdziałów 6 bsap. na zalegające I i II bataliony 36 pp LA zmusił do wycofania się do Brwinowa. Do godzin wieczornych pozostałości 28 DP broniły się w rejonie Brwinowa, a następnie podjęły marsz przez Błonie do Puszczy Kampinoskiej. Jednocześnie pozostający w osłonie tyłów 28 DP batalion II/15 pp mjr. Waleriana Wieleżyńskiego nocą 12/13 września podjął bez kontaktu z macierzystą 28 DP przedzieranie się do Warszawy, którą osiągnął 15 września. Wraz z oddziałem mjr. Wieleżyńskiego przedarł się pluton z 8 baterii haubic. Pluton ten w obronie Warszawy wszedł w skład baterii haubic por. Stefana Błońskiego i wspierał do 28 września walki batalionu stołecznego mjr. Józefa Spychalskiego na Odcinku Warszawa-Zachód. Siły główne pozostałości 28 DP nocą 12/13 września przeszły do Puszczy Kampinoskiej, gdzie osiągnęły rejon Zaborówka ok. godz. 9:00 13 września. Przez 13 września żołnierze odpoczywali i dołączali rozbitkowie. Wieczorem przegrupowano się do Bielan, gdzie odpoczywano. Następnie podjęto marsz do Modlina, który 28 DP wraz z pozostałościami 28 pal osiągnęła o świcie 14 września.
W obronie Modlina.
W Modlinie 28 pal w tym czasie posiadał 8 armat i 4 haubice. W obronie Twierdzy Modlin, 28 DP, wraz z zreorganizowanym 28 pal przegrupowano na odcinek „Pomiechówek”. W I rzucie dywizji bronił się 36 pp LA. Jako artyleria bezpośredniego wsparcia działały baterie 28 pal. 2 bateria armat kpt. Antoniego Baranowskiego i 1 bateria armat por. rez. Fryderyka Zolla wspierały batalion I/36 pp LA; 3 bateria haubic kpt. Władysława Szymanowskiego wspierała batalion III/36 pp LA. Artylerię ogólnego działania stanowiły pozostałości 28 dac z 2 armatami 105 mm i 1 haubicą 155 mm. 14 września uzupełniono amunicję z magazynów twierdzy. 18 września o godz. 9:00 baterie 28 pułku wraz z piechotą z 36 pułku odparły natarcie części niemieckiego 400 pp z 228 DP. Ponownie po południu na stanowiska batalionu III/36 pp LA i 3 baterii haubic uderzył niemiecki 400 pp; to natarcie również odparto. 22 września o świcie niemiecka piechota po sforsowaniu Wkry opanowała część Pomiechówka. W godzinach południowych kontratak pododdziałów 36 pp LA i kompanii 15 pp przy wsparciu baterii 28 pal wyrzucił niemiecką piechotę z Pomiechówka za Wkrę. 28 września ok. godz. 7:00 oddziały niemieckiej 32 DP wykonały natarcie na stanowiska 36 pp LA w fortach nr II i nr III; ogień dział 28 pal i piechoty przyhamował niemieckie natarcie. Natarcie niemieckie wstrzymano ok. godz. 8:00 z uwagi na podjęcie rozmów kapitulacyjnych. 28 pal zakończył działania bojowe 29 września, po kapitulacji twierdzy.
Oddział Zbierania Nadwyżek 28 pal.
Po zmobilizowaniu w mobilizacji alarmowej do etatów wojennych 28 pal i innych pododdziałów dywizyjnych, pozostały w koszarach nadwyżki osobowe. Oddziałem Zbierania Nadwyżek dowodził mjr Kazimierz Kwaśniewicz. Po ogłoszeniu mobilizacji powszechnej, od 31 sierpnia zaczęli przybywać dalsi rezerwiści, a komisje poboru koni w okolicach Dęblina pobierały konie i wozy. Na bazie nadwyżek i wcielanych rezerwistów w I rzucie mobilizacji powszechnej sformowano 81 dywizjon artylerii lekkiej, a następnie podjęto mobilizację oddziałów II rzutu, dowództwa 51 pułku artylerii lekkiej i jego I dywizjonu armat. Magazyny pułkowe znajdowały się w dawnym forcie Gorczakowa. Dowództwo 51 pal objął były zastępca dowódcy 28 pal ppłk Edward Błaszczak. Po zakończeniu mobilizacji tych oddziałów, podjęto mobilizację baterii marszowej pułku. OZN 28 pal stanowił część kadry, rezerwistów oraz bazę sprzętową, na której podjęto organizację i mobilizację Ośrodka Zapasowego Artylerii Lekkiej nr 1 pod dowództwem ppłk. Edmunda Bartkowskiego. Do formowanego Ośrodka mobilizowano dalszych rezerwistów i konie z wozami konnymi. Napłynęły też do Zajezierza prawdopodobnie OZN 8 pułku artylerii lekkiej, OZN 18 pułku artylerii lekkiej i OZN 32 dywizjonu artylerii lekkiej. OZN 28 pal dzielił w składzie OZAL nr 1 jego dalsze losy.
Symbole pułku.
Sztandar.
6 maja 1938 roku na Polu Mokotowskim w Warszawie, generał dywizji Tadeusz Kasprzycki, w imieniu Prezydenta RP, wręczył pułkowi sztandar ufundowany przez społeczeństwo powiatu kozienickiego.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 28 w mniejszych wieńcach z wawrzynu.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”.
Odznaka pamiątkowa.
27 lipca 1933 roku generał dywizji Kazimierz Fabrycy w zastępstwie Ministra Spraw Wojskowych zatwierdził wzór i regulamin odznaki pamiątkowej 28 pułku artylerii lekkiej. Odznaka o wymiarach 46×34mm ma kształt romboidalnej tarczy pokrytej zieloną emalią z czarnym obrzeżem. Tarcza obwiedziona jest srebrzystym wieńcem laurowym. Na tarczy wpisano numer i inicjały „28 PAL”. Jednoczęściowa - oficerska wykonana w srebrze i emaliowana. Na rewersie próba srebra i imiennik grawera. Wykonawcą odznaki był Wiktor Gontarczyk z Warszawy.
Kadra pułku.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari za wojnę 1918-1920
Żołnierze 28 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Garnizon Zajezierze.
Zajezierze było częścią umocnień twierdzy dęblińskiej. W 1890 zapadła decyzja o przebudowie umocnień Dęblina, zwanego ówcześnie Iwangorodem. Na skutek pojawiających się opinii o małej przydatności twierdzy w przyszłych działaniach wojennych, prace modernizacyjne ograniczyły się do wzmocnienia betonem kazamat, kojców i potern w trzech fortach położonych na lewym brzegu Wisły. Pod koniec XIX w. w twierdzy rozbudowano też magazyny artyleryjskie, wzniesiono i zorganizowano warsztaty rusznikarskie oraz prochownię.
W tym czasie na obszarze między fortem Gorczakowa a fortem Wannowskiego, we wsi Zajezierze, wzniesiono koszary przystosowane do stacjonowania piechoty oraz artylerii. Koszary te stanowiły główne zaplecze placu broni twierdzy dęblińskiej na lewym brzegu Wisły. Koszary składały się z dwóch obozów: obozu Kościuszki i obozu Traugutta, nazwanych tak w okresie niepodległości.
Rdzeniem koszar był obóz Kościuszki w Zajezierzu. Usytuowano tu budynki dowództwa, kasyno oficerskie i podoficerskie, kaplicę oraz sklepy i zakłady usługowe dla kadry i żołnierzy. Znajdowała się tu administracja, izby żołnierskie, stajnie, kuźnie, ujeżdżalnia, izba chorych, kuchnia itp. Obóz Kościuszki był miejscem stacjonowania I dywizjonu armat 75 mm. W drugim obozie, obozie Traugutta, zlokalizowanym obok wsi Głusiec, znajdowały się magazyny oraz budynki mieszkalne dla kadry. Stacjonował w nim II dywizjon armat 75 mm oraz III dywizjon haubic 100 mm.
Koszary wybudowano w pobliżu linii kolejowej Dęblin – Radom; powstała tam stacja kolejowa Zajezierze, a na jej terenie zbudowano rampę kolejową, umożliwiającą wyładunek i załadunek ludzi i sprzętu.
Tuż przed wybuchem wojny oddano do użytku dwa dwupiętrowe bloki mieszkalne dla kadry: jeden przy stacji kolejowej w Zajezierzu, drugi na terenie fortu Gorczakowa, w pobliżu mostu drogowego na Wiśle. Oba budynki istnieją do dziś.
Obecnie koszary zajezierskie już nie istnieją, zniszczone i rozebrane po ostatniej wojnie. Jeden z budynków dawnych koszar zaadaptowany jest na kościół parafialny, drugi na ośrodek zdrowia.

</doc>
<doc id="1240230" url="https://pl.wikipedia.org/wiki?curid=1240230" title="Rezerwat przyrody Wąwóz Siedmica">
Rezerwat przyrody Wąwóz Siedmica



</doc>
<doc id="1240232" url="https://pl.wikipedia.org/wiki?curid=1240232" title="Operacja Vigorous">
Operacja Vigorous

Operacja "Vigorous" – aliancka operacja na Morzu Śródziemnym podczas II wojny światowej, mająca na celu dostarczenie konwoju MW-11 z zaopatrzeniem na Maltę. Konwój wypłynął z Aleksandrii, Port Saidu i Hajfy w dniach 11-12 czerwca 1942, lecz na skutek silnego przeciwdziałania państw Osi, przede wszystkim ataków lotnictwa i obecności floty włoskiej, nie dotarł do Malty i powrócił ze sporymi stratami do Aleksandrii 16 czerwca 1942. Równocześnie z tą operacją prowadzono od zachodu operację konwojową "Harpoon".
Podłoże.
Najważniejszym alianckim punktem oporu na Morzu Śródziemnym w środkowym okresie II wojny światowej była Malta, stanowiąca wysuniętą bazę okrętów i lotnictwa zagrażających zaopatrywaniu przez państwa Osi wojsk w Afryce Północnej. Była też bazą dla okrętów alianckich w drodze między Gibraltarem a portami egipskimi. Zaopatrywanie Malty było jednak dużym problemem dla aliantów, wobec panowania lotnictwa niemieckiego i włoskiego nad centralnym i wschodnim Morzem Śródziemnym, używającego m.in. baz na Krecie i w Afryce Północnej. Zagrożenie stwarzały też silne włoskie okręty nawodne oraz niemieckie i włoskie okręty podwodne. Dlatego też zaopatrywanie Malty odbywało się w drodze silnie bronionych konwojów organizowanych od wschodu z portów egipskich, a od zachodu z Gibraltaru, przybierających formę całych operacji z powodu angażowania znacznych sił alianckich.
W połowie 1942 sytuacja zaopatrzeniowa na Malcie stała się krytyczna, szczególnie dotyczyło to benzyny dla bazujących tam samolotów. Alianci zaplanowali wobec tego na czerwiec 1942 dużą operację zaopatrzeniową, składającą się z dwóch równoczesnych operacji konwojowych w celu rozproszenia sił Osi, nazwanych "Harpoon" - z Gibraltaru i "Vigorous" - ze wschodu (konwój MW-11).
W celu przeprowadzenia operacji "Vigorous", siły brytyjskiej Floty Śródziemnomorskiej zostały wzmocnione okrętami z Oceanu Indyjskiego, m.in. czterema australijskimi niszczycielami typu N (HMAS "Napier", "Norman", "Nestor" i "Nizam") i brytyjskimi HMS "Griffin", "Fortune", "Hotspur".
Skład konwoju.
W skład konwoju MW-11 weszło 11 statków, eskortowanych ogółem przez 8 krążowników lekkich (w tym 5 przeciwlotniczych), 26 niszczycieli (w tym 9 eskortowych), 4 korwet i 2 trałowców. Spośród niszczycieli, 9 eskortowych typu "Hunt" i 2 typu P miały całą artylerię przystosowaną do ognia przeciwlotniczego, lecz pozostałe miały niewielkie możliwości w tym zakresie. Z powodu uszkodzenia przez włoskie „żywe torpedy” w Aleksandrii w grudniu 1941 pancerników HMS „Queen Elizabeth” i „Valiant”, pancerniki nie były dostępne dla aliantów. W składzie zespołu jedynie znajdował się okręt-cel HMS „Centurion” – dawny pancernik, przebudowany w celu zmylenia wywiadu na atrapę nowego pancernika HMS „Anson”, uzbrojony jedynie w lekkie działa przeciwlotnicze. Transportował on ponadto ok. 2000 t. ładunku. Dla zabezpieczenia się przed włoską flotą, pod główną bazę w Tarencie wysłano 9 brytyjskich okrętów podwodnych.
Konwój wypłynął podzielony na trzy części: MW-11A z Hajfy w składzie 5 statków z eskortą, MW-11B z Aleksandrii w składzie 2 tankowców z eskortą i MW-11C z Port Saidu w składzie 4 statków, eskortowanych przez krążownik przeciwlotniczy HMS "Coventry" i niszczyciele eskortowe HMS "Airedale", "Aldenham", "Beaufort", "Croome", "Eridge", "Dulverton", "Exmoor" i "Hurworth". Dodatkowo, statki MW-11C holowały 4 kutry torpedowe. Komodorem konwoju był kontradmirał England. Zakładano, że konwój będzie płynął z prędkością średnią 13 węzłów, której jednak w praktyce nie osiągano.
Zespół osłony stanowiło aż 7 krążowników lekkich (HMS "Arethusa", "Birmingham", "Newcastle", "Cleopatra", "Dido", "Euryalus", "Hermione" - z tego 4 ostatnie przeciwlotnicze, 19 niszczycieli (HMS "Hasty", "Hero", "Hotspur", "Fortune", "Griffin", "Inconstant", "Javelin", "Jervis", "Kelvin", "Napier", "Nestor", "Nizam", "Norman", "Pakenham", "Paladin", "Sikh", "Zulu" i eskortowy "Tetcott"), 4 korwety, 2 trałowce i 2 statki ratownicze (prawdopodobnie część niszczycieli i lżejsze okręty były przydzielone do bezpośredniej eskorty konwojów). Okrętem flagowym był HMS "Cleopatra".
W niektórych publikacjach za pierwszą ofiarę operacji uważa się niszczyciel eskortowy HMS "Grove", zatopiony na północ od Sollum przez niemiecki okręt podwodny U-77 12 czerwca o 5.37, lecz powracał on wówczas z rejsu zaopatrzeniowego do Tobruku (wraz z "Tetcott"), nie związanego z operacją "Vigorous".
Przebieg operacji.
Rozpoczęcie.
Dla odciągnięcia uwagi przeciwnika przeprowadzono najpierw operację dywersyjną w postaci rejsu konwoju MW-11C, który wypłynął 11 czerwca z Port Saidu. Konwój ten, z silną eskortą okrętów mogących prowadzić ogień przeciwlotniczy (krążownik przeciwlotniczy i 8 niszczycieli eskortowych), miał pozorować rejs do Tobruku, po czym zawrócić i połączyć się z pozostałymi częściami. Miało to w założeniu spowodować wypłynięcie włoskiej floty z baz, zmniejszając jej zapasy paliwa i wystawiając na ataki okrętów podwodnych. Nadzieje te jednak nie spełniły się, natomiast konwój, który wpłynął w tzw. "aleję bombową" ("bomb alley") między Kretą a Afryką Północną, stał się celem ataków lotnictwa. Już po zawróceniu do miejsca spotkania, 12 czerwca bombowce Ju 88 z I/KG.54 uszkodziły statek "City of Calcutta" (8063 BRT), który został odesłany do Tobruku pod eskortą niszczycieli "Croome" i "Exmoor".
13 czerwca konwój MW-11C połączył się pod Tobrukiem z głównymi częściami konwoju MW-11A z Hajfy i MW-11B z Aleksandrii oraz siłami głównymi osłony z Aleksandrii pod dowództwem kontradmirała Philipa Viana. Szybko konwój zaczął się uszczuplać - jeden ze statków, "Elizabeth Bakke" odesłano z powrotem z uwagi na zbyt małą prędkość. Z powodu pogorszenia pogody odesłano także 13 czerwca kutry torpedowe (w drodze zatonął MTB 259).
W nocy na 14 czerwca przeprowadzono też operację dywersyjną w postaci rajdu brytyjskich komandosów, transportowanych przez greckie okręty podwodne "Triton" i "Papanicolis", na lotnisko pułku LG.1 w Maleme na Krecie, bez większych efektów.
Główne walki.
14 czerwca statek "Aagtekirk" (6811 BRT), który nie mógł utrzymać prędkości, odesłano do Tobruku pod eskortą niszczyciela eskortowego "Tetcott" i korwety "Primula", jednakże został on zatopiony przed tym portem przez niemieckie bombowce Ju 87 i Ju 88, które uszkodziły też "Primulę". Do konwoju powróciły jednak niszczyciele eskortowe "Croome" i "Exmoor".
Ataki samolotów Ju 88 z pułku LG.1 na konwój 14 czerwca zatopiły statek "Bhutan" (6104 BRT) i uszkodziły "Potaro" (5410 BRT), który jednak płynął dalej. HMS "Pakenham" z eskorty konwoju był także atakowany nieskutecznie torpedami przez niezidentyfikowany okręt podwodny. Kontradmirał Vian uzyskał tego dnia informacje o wyjściu w morze floty włoskiej z Tarentu głównych sił floty włoskiej pod dowództwem admirała Giuseppe Fioravanzo, w składzie dwóch pancerników "Vittorio Veneto" i "Littorio", 2 ciężkich i 2 lekkich krążowników oraz niszczycieli. Obecność silnego zespołu włoskiego skomplikowała sytuację - siły alianckie nie miały szans na pokonanie Włochów i niewielkie szanse na uchylenie się w razie starcia, z uwagi na panującą dobrą pogodę. Mając to na uwadze, Vian zdecydował zawrócić i 15 czerwca o 1.45 konwój zmienił kurs na wschodni. Wkrótce jednak został zaatakowany przez niemieckie kutry torpedowe z Derny w Libii ("schnellbooty"), ok. 90 mil na północny zachód od Derny. Kuter S-56 uszkodził krążownik lekki HMS "Newcastle" (bez ofiar), a S-55 zatopił niszczyciel HMS "Hasty" (13 ofiar).
W tym czasie, o 5.15 brytyjski samolot torpedowy Bristol Beaufort z 217. Dywizjonu RAF z Malty zdołał poważnie uszkodzić włoski krążownik ciężki "Trento". Unieruchomiony "Trento" został pozostawiony z eskortą, lecz o 9.10 odnalazł go i storpedował brytyjski okręt podwodny P35 (HMS "Umbra"), po czym krążownik zatonął ze sporymi stratami w załodze. Około 9.05 włoskie siły główne zostały zaatakowane przez amerykańskie bombowce B-24 Liberator, które zdołały uzyskać jedno trafienie na "Littorio", powierzchownie uszkadzając wieżę dziobową.
Około godz. 7 15 czerwca, gdy włoska flota była ok. 200 mil na północny zachód, konwój powrócił na kurs na Maltę na rozkaz dowództwa z brzegu. O 9.40 jednak konwój odwołano z powrotem, kiedy oceniono, że włoska flota pomimo utraty krążownika w dalszym ciągu zmierza na przechwycenie. W dzień konwój, znajdujący się na południe od Krety, podlegał szczególnie silnym atakom lotnictwa (m.in. bombowce nurkujące Junkers Ju 87 Stuka z StG.3 i włoskie bombowce CANT Z.1007). Lekki krążownik HMS "Birmingham" został uszkodzony bliskim wybuchem, który unieruchomił mu wieże artylerii, a niszczyciel eskortowy HMS "Airedale" został ciężko uszkodzony przez stukasy, po czym musiał zostać dobity przez HMS "Aldenham" i "Hurworth". Około godz. 18, na południowy zachód od Krety, lotnictwo ciężko uszkodziło niszczyciel australijski "Nestor". Próba holowania przez HMS "Javelin" do Aleksandrii nie powiodła się i następnego dnia rano tonący okręt został przez niego dobity.
Odwrót.
W tym czasie, po południu 15 czerwca dowództwo nakazało ponownie zawrócić w kierunku Malty z uwagi na otrzymane informacje o zawróceniu floty włoskiej. Jednakże, w obliczu poniesionych strat i kończących się zapasów amunicji przeciwlotniczej oraz paliwa, z powodu zmian kursu, ostatecznie zdecydowano przerwać operację i konwój zawrócił do Aleksandrii. W drodze powrotnej poniósł jednak dalszą stratę, gdyż 16 czerwca rano krążownik przeciwlotniczy HMS "Hermione" został zatopiony przez niemiecki U-Boot U-205 na południe od Krety. Resztki konwoju dopłynęły do Aleksandrii 17 czerwca. 
Flota włoska 15 czerwca około godz. 14 zawróciła do Tarentu, jednakże brytyjski samolot Wellington z 38. Dywizjonu RAF z Malty zdołał jeszcze o 23.39 uszkodzić torpedą pancernik "Littorio" w część dziobową.
Podsumowanie.
Operacja "Vigorous" zakończyła się porażką aliancką - żaden ze statków z zaopatrzeniem nie dotarł na Maltę, a flota poniosła ciężkie straty na skutek działań lotnictwa, okrętów podwodnych i kutrów torpedowych. Utracono jeden krążownik (HMS "Hermione"), trzy niszczyciele (HMS "Airedale", HMS "Hasty" i HMAS "Nestor") oraz dwa statki. Większym uszkodzeniom uległy dalsze dwa krążowniki, korweta i statek, kilka dalszych okrętów było mniej uszkodzonych. Krążownik HMS "Newcastle" był remontowany w USA do listopada 1942, następnie wyposażany w Wielkiej Brytanii do marca 1943, uszkodzenia "Birmingham" usunięto na miejscu.
Flota włoska poniosła również stosunkowo dotkliwą stratę na skutek ataków lotnictwa brytyjskiego, w postaci zatopienia krążownika ciężkiego "Trento", niemniej jednak jej działania dopomogły w osiągnięciu celu w postaci zablokowania zaopatrzenia Malty, mimo że nie doszło do bezpośredniego starcia okrętów nawodnych. Uszkodzenia pancernika "Littorio" usunięto do 27 sierpnia 1942, duże okręty włoskie nie były już jednak aktywnie wykorzystywane z uwagi na kiepską sytuację paliwową Włoch.
Przeprowadzona równocześnie operacja "Harpoon" z zachodu osiągnęła minimalnie swój cel - tylko 2 z 6 statków dotarły na Maltę. Spowodowało to konieczność przeprowadzenia w sierpniu kolejnej, silniejszej operacji zaopatrzeniowej, "Pedestal".
Siły.
Państwa Osi.
Włosi:
Niemcy:

</doc>
<doc id="1240233" url="https://pl.wikipedia.org/wiki?curid=1240233" title="Konwój Vigorous">
Konwój Vigorous



</doc>
<doc id="1240238" url="https://pl.wikipedia.org/wiki?curid=1240238" title="Błogosławiona Maria">
Błogosławiona Maria

Zobacz też:

</doc>
<doc id="1240243" url="https://pl.wikipedia.org/wiki?curid=1240243" title="Tarawera (wulkan)">
Tarawera (wulkan)

Tarawera – wulkan w Nowej Zelandii, na Wyspie Północnej. Położony jest 24,1 km na południowy wschód od miasta Rotorua. Wysokość 1111 m n.p.m.
Zobacz też: Australazja

</doc>
<doc id="1240245" url="https://pl.wikipedia.org/wiki?curid=1240245" title="Reprezentacja Katalonii w piłce nożnej mężczyzn">
Reprezentacja Katalonii w piłce nożnej mężczyzn

Reprezentacja Katalonii w piłce nożnej (kat. "Selecció Catalana") – niezrzeszona w FIFA ani UEFA drużyna prowadzona przez katalońską federację piłkarską. Reprezentacja Katalonii, pod różnymi nazwami – "Selecció Catalana", "Selecció de Barcelona" i "Catalan XI" – od 1904 r. rozegrała ponad 200 spotkań.
Historia.
Początki.
Swój pierwszy mecz reprezentacja Katalonii rozegrała 6 kwietnia 1904 roku. Zakończył się on zwycięstwem Katalończyków 3:0. Początkowo zespół grał z drużynami klubowymi takimi jak Espanyol Barcelona, Madrid FC, FC Barcelona czy Real Unión Irún. 2 lutego 1912 Katalończycy rozegrali pierwszy międzypaństwowy mecz z Francją, który przegrali w Paryżu 0:7. W rewanżu w Barcelonie gospodarze wygrali 1:0. W 1914 Katalończycy po raz pierwszy zmierzyli się z Krajem Basków, ale nie zachował się wynik tamtego spotkania. Pierwszy udokumentowany mecz tych drużyn miał miejsce 3 stycznia 1915 na San Mamés, a goście wygrali 6:1.
W kolejnych latach katalońska jedenastka rywalizowała w międzyregionalnym Pucharze księcia Asturii.
13 marca 1924 na stadionie Les Corts Katalończycy podjęli reprezentację Hiszpanii. W drużynie przeciwnej występowało dwóch najwybitniejszych piłkarzy katalońskich z tamtego okresu tj. Josep Samitier i Ricardo Zamora, a miejscowych wspomagali gracze FC Barcelona: Paulino Alcántara i Sagibarbá. Mecz zakończył się wynikiem 0:7, a dwa gole strzelił Samiter.
W 1925 Katalończycy pokonali u siebie Czechosłowację 2:1, by rok później w rewanżu na wyjeździe przegrać takim samym stosunkiem bramek.
W pamięci kibiców zapadł rok 1934 kiedy to jedenastka Katalonii 2 lutego pokonała Hiszpanię 2:0, 17 czerwca Brazylię 2:1, 24 czerwca zremisowała z Brazylią 2:2, a pięć dni później zwyciężyła mistrzów Hiszpanii Athletic Bilbao, aż 5:1.
Era Franco.
Po wojnie domowej, gen. Franco tłumił dążenia krajowych autonomii niehiszpańskich, czego elementem był zakaz używania języka katalońskiego, Senyery itp. Reprezentacja Katalonii dalej jednak rozgrywała swoje mecze (m.in. z Hiszpanią – zwycięstwo 3:1 19 października 1947 i porażka 0:6 9 sierpnia 1953).
W drużynie Katalonii często występowali zaproszeni goście, nierzadko byli to gracze FC Barcelony (Ladislao Kubala, Luis Suárez, Evaristo), ale niekoniecznie, jak choćby zawodnik Realu Madryt Alfredo Di Stéfano (mecz z Bolonią w 1955).
Ostatnim meczem ery Franco było spotkanie z ZSRR 6 czerwca 1976. Carles Rexach, Johan Cruyff i Johan Neeskens poprowadzili drużynę do remisu 1:1.
Syn "El Salvadore" jak był nazywany w Katalonii Johan Cruyff, Jordi wielokrotnie występował w reprezentacji kraju, w którym się urodził.
Obecnie.
W ostatnich latach reprezentacja Katalonii wygrywała m.in. z Bułgarią, Nigerią, Jugosławią, Litwą i Chile. Katalończycy przegrywali w spotkaniach m.in. z Brazylią (1:3 5 maja 2002 i 2-5 25 maja 2004), i Argentyną (0:3 29 grudnia 2004).
W październiku 2007 w związku ze sprzeciwem Hiszpańskiego Związku Piłki Nożnej nie doszedł do skutku mecz z USA. We wspomnianym roku 2007 Katalończycy zremisowali z reprezentacją Kraju Basków. Rok później ulegli Argentynie i zwyciężyli Kolumbię. W roku 2009 Katalonia wzięła odwet nad Argentyną, zwyciężając na Camp Nou 4:2.
22 grudnia 2009 roku reprezentacja Katalonii ograła 4:2 reprezentację Argentyny.
Rok 2010 to zwycięstwo 4:0 nad reprezentacją Hondurasu, w meczu rozegranym 28 grudnia na Estadi Olímpic Lluís Companys.
W 2013 roku reprezentacja Katalonii ograła 4:1 reprezentację Republiki Zielonego Przylądka, a następnie zremisowała 1:1 z reprezentacją Nigerii.
Swój ostatni mecz rozegrała w 28 grudnia 2014 roku przeciwko reprezentacji Kraju Basków. Spotkanie na San Mamés zakończyło się remisem 1:1.
Aktualna kadra.
"Kadra na mecz z Republiką Zielonego Przylądka 30 grudnia 2013 roku. Liczba występów i bramek zaktualizowana po tym spotkaniu."

</doc>
<doc id="1240247" url="https://pl.wikipedia.org/wiki?curid=1240247" title="Odrowąż (powiat opoczyński)">
Odrowąż (powiat opoczyński)

Odrowąż – przysiółek wsi Budków w Polsce, położony w województwie łódzkim, w powiecie opoczyńskim, w gminie Żarnów.
W latach 1975–1998 przysiółek należał administracyjnie do województwa piotrkowskiego.
Wierni Kościoła rzymskokatolickiego należą do parafii św. Mikołaja w Żarnowie.

</doc>
<doc id="1240249" url="https://pl.wikipedia.org/wiki?curid=1240249" title="RoboCup Junior">
RoboCup Junior

RoboCup Junior – część międzynarodowych rozgrywek robotów RoboCup przeznaczona dla młodzieży szkolnej (zazwyczaj dla osób poniżej 18 roku życia).
Początki tej części rozgrywek sięgają 1998 roku, kiedy to podczas rozgrywek w Paryżu we Francji zorganizowano pokaz robotów wykonanych przez młodzież. W 1999 w Sztokholmie odbyły się międzynarodowe warsztaty. Pierwsza oficjalna edycja RoboCup Junior odbyła się rok później w Melbourne w Australii.
Duża część robotów wykonywana jest na bazie Lego Mindstorms.

</doc>
<doc id="1240257" url="https://pl.wikipedia.org/wiki?curid=1240257" title="Żehra">
Żehra

Żehra (słow. "Žehra", niem. "Schigra", węg. "Zsigra", do 1899 "Zsegra") – wieś (obec) na Słowacji, w powiecie Nowa Spiska Wieś, w historycznym rejonie Spisz. Położona jest 5 kilometrów na południowy wschód od Spiskiego Podgrodzia.
Założono ją w 1245 jako rolniczą wieś Zamku Spiskiego, jest jedną z najstarszych miejscowości w tym rejonie.
Najcenniejszym obiektem miejscowości jest gotycki kościół św. Ducha z XIII wieku, o białych ścianach. We wnętrzu znajdują się polichromie z XIII, XIV i XV wieku, tworzące cykle tematyczne: Trójcę Świętą, Ukoronowanie NMP, Ostatnią Wieczerzę, Pietę i Drzewo Życia. Innym cennym zabytkiem jest chrzcielnica z XIII wieku i gotyckie rzeźby z początku XV wieku. Od 1993 kościół, wraz z Zamkiem Spiskim i Spiską Kapitułą znajduje się na światowej liście UNESCO (zob. Levoča, Spišský Hrad i okoliczne zabytki).
Przysiółek Hodkovce (niem. "Hotzendorf") w XVIII był gniazdem rodowym rodziny Csaky, panów Spiszu. W 1703 wybudowali tutaj barokowy pałac z francuskim ogrodem. We wnętrzach pałacu umieszczono elementy wyposażenia Spiskiego Zamku po pożarze w 1780.
We wsi mieszka duża społeczność osób, deklarujących się jako Romowie (26%), natomiast prawie 20% nie podało lub nie potrafiło podać swojej narodowości podczas spisu w 2001.

</doc>
<doc id="1240261" url="https://pl.wikipedia.org/wiki?curid=1240261" title="Geotagowanie">
Geotagowanie

Geotagowanie (, czyli geoznakowanie) – wstawianie znaczników z informacją o położeniu danego obiektu (jego współrzędnych geograficznych) do tego obiektu. Geotagi mogą być np. automatycznie wstawiane do dokumentów wykonanych w urządzeniu o znanej pozycji – np. do zdjęcia wykonanego w telefonie komórkowym. Może to być jednak także proces wtórny, to znaczy znacznik można dodać ręcznie.
Zastosowania.
Geotagowanie ułatwia wykrycie gdzie został wykonany dany dokument a przez to m.in.:

</doc>
<doc id="1240262" url="https://pl.wikipedia.org/wiki?curid=1240262" title="Hermann Dernburg">
Hermann Dernburg

Hermann Dernburg (ur. 16 października 1868 w Darmstadt, zm. 15 września 1935 w Zurychu) – niemiecki architekt.

</doc>
<doc id="1240263" url="https://pl.wikipedia.org/wiki?curid=1240263" title="Jazep Adamowicz">
Jazep Adamowicz

Jazep Adamowicz, biał. Язэп Адамовіч (ur. w Bobrujsku, zm. 22 kwietnia 1937 w Mińsku) – białoruski działacz polityczny, komunista, premier Białoruskiej SRR.
Pochodził z rodziny robotniczej, już w wieku 10 lat podjął pracę fizyczną w Bobrujsku, później pracował na terenie Mińska i Tbilisi.
W czasie I wojny światowej walczył w armii rosyjskiej. W 1916 roku wstąpił do SDPRR(b), by dwa lata później organizować białoruski ruch bolszewicki. W 1918 roku mianowano go komisarzem guberni smoleńskiej, walczył z siłami antybolszewickimi w trzech guberniach wschodniej Białorusi (smoleńskiej, homelskiej i witebskiej).
Od września 1920 roku pełnił funkcję komisarza wojskowego BSRR, by rok później objąć urząd wiceprzewodniczącego Rady Komisarzy Ludowych i szefa resortu spraw wewnętrznych.
Od 1924 roku stał na czele rządu Białoruskiej SRR, popierając politykę białorutenizacji, za co oskarżono go w 1927 roku o nacjonalizm i odsunięto od pełnienia funkcji.
Przez krótki czas kierował w Moskwie resortem przemysłu cukrowego, w 1932 roku zesłano go na Kamczatkę, gdzie szefował lokalnemu przedsiębiorstwu połowu ryb.
W 1937 roku przewieziony do więzienia w Mińsku, gdzie według oficjalnej wersji popełnił samobójstwo.

</doc>
<doc id="1240264" url="https://pl.wikipedia.org/wiki?curid=1240264" title="Moï Ver">
Moï Ver

Moï Ver, właśc. Mojżesz Raviv-Vorobeichic (ur. 1904 w Wilnie, zm. 1995 w Safed) – awangardowy fotografik i malarz izraelski polskiego pochodzenia. Jest on czasami wymieniany jako Moi Weï, Moshé Vorobeichic albo Mosé Vorobeichich.
Moï Ver urodził się w 1904 roku w Wilnie, jako Mojżesz Worobejczyk. Po ukończeniu szkoły średniej w Wilnie studiował w Bauhausie w Niemczech, a następnie osiedlił się w Paryżu. Jego książka o getcie w Wilnie wydana najpierw w Szwajcarii, a potem w Paryżu w 1931 roku, jest dokumentem fotograficznym z początku lat trzydziestych i dziś podobnie jak jego album fotograficzny o Paryżu (również 1931, Editions Jeanne Walter, z przedmową Fernand Leger), są one klasycznymi książkami dla historii fotografii artystycznej.
W 1934 Moï Ver osiedlił się w Palestynie. Przyjął tam nazwisko Moshe Raviv-Vorobeichic. Na początku lat pięćdziesiątych powrócił do malarstwa, którym zajmował się w okresie studiów. Zmarł w 1995 roku w Izraelu.
Awangardowe fotografie z lat trzydziestych autorstwa Moï Ver, znajdują się kolekcjach muzeów fotografii na całym świecie. Córka Moï Ver – Maya Raviv-Vorobeichic opublikowała ponownie w 2002 roku, jego album zdjęć Paryża (z angielskim tekstem, wydawca – Steidl Verlag). Książka ta należy podobnie jak książki fotograficzne Moï Ver z lat trzydziestych, należy do najbardziej poszukiwanych książek z historii fotografii artystycznej.

</doc>
<doc id="1240267" url="https://pl.wikipedia.org/wiki?curid=1240267" title="Irma Grivot">
Irma Grivot



</doc>
<doc id="1240275" url="https://pl.wikipedia.org/wiki?curid=1240275" title="Walkin' in the Park">
Walkin' in the Park

Walkin' in the Park – koncertowy bootleg grupy Colosseum nagrany w kwietniu i grudniu 1968 r. oraz w listopadzie 1969 r. Data wydania nieznana.
Historia i charakter albumu.
Album ten jest dość typowym bootlegiem; zawiera zarówno nagrania koncertowe i studyjne. Na 8 utworów 6 jest wykonywanych przez grupę Colosseum, a dwa – przez wówczas już trio – Graham Bond Organisation, gdzie Hiseman był perkusistą a Heckstall-Smith saksofonistą. Graham Bond śpiewał, grał na organach oraz wykonywał pedałami parte basowe. Nagrania koncertowe (1–4) są średniej jakości, ze stosunkowo wycofaną partią wokalu Clempsona.

</doc>
<doc id="1240279" url="https://pl.wikipedia.org/wiki?curid=1240279" title="Omen II">
Omen II

Omen II (ang. "Damien:Omen II") – amerykański film z 1978 roku, kontynuacja horroru Omen. Akcja rozgrywa się siedem lat po wydarzeniach z pierwszego filmu. Występują m.in. William Holden, Lee Grant, Sylvia Sidney, Lew Ayres, Robert Foxworth i Jonathan Scott-Taylor. Nakręcony przez Dona Taylora, jest to drugi film z serii "Omen".
Fabuła.
Damien Thorn ma już dwanaście lat i mieszka z wujkiem Richardem Thorne’em - zamożnym przedsiębiorcą, Anną - drugą żoną wuja, i Markiem - synem Richarda z pierwszego małżeństwa.
Młody Damien nie zna jeszcze swego prawdziwego potencjału ale inni zaczynają podejrzewać, że nie jest on takim słodkim chłopcem na jakiego wygląda. Damien ma zarówno sojuszników którzy chcą pomóc chłopcu zająć należne mu miejsce Antychrysta, jak i wrogów, takich jak samotnych reporterów, lekarzy, naukowców, kolegów, starających się powstrzymać Damiena i ostrzec jego przybranych rodziców.
Damien nie waha się zabić nawet bliskiego mu kuzyna Marka, gdy tamten odmawia mu lojalności.
Sztylety Megiddo z pierwszego filmu (zgodnie z logiką serii jedyna rzecz zdolna zgładzić Antychrysta) pojawiają się ponownie.

</doc>
<doc id="1240281" url="https://pl.wikipedia.org/wiki?curid=1240281" title="Lucius Egilius">
Lucius Egilius

Lucius Egilius (II w. p.n.e.) - jeden z trzech członków komisji, którzy w 177 p.n.e. zebrali się w mieście Luna (obecne Lucca), by założyć kolonię złożoną z 2000 Rzymian ziemi zdobytej na Ligurach [Liv. XLI 13].

</doc>
<doc id="1240282" url="https://pl.wikipedia.org/wiki?curid=1240282" title="OGLE-2006-BLG-109L">
OGLE-2006-BLG-109L

OGLE-2006-BLG-109L (OGLE-06-109L) – pozasłoneczny układ planetarny znajdujący się prawie 5000 lat świetlnych od Ziemi w gwiazdozbiorze Strzelca. Został odkryty przez polskich astronomów w 2008 w ramach programu OGLE. Układ został znaleziony metodą mikrosoczewkowania grawitacyjnego.
Centralnym obiektem układu jest gwiazda mająca połowę masy Słońca. Jest ona 20-krotnie ciemniejsza od Słońca, a jej powierzchnia osiąga temperaturę około 3700 °C (4000 K).
Układ planetarny.
Wokół centralnej gwiazdy OGLE-06-109L krążą przynajmniej dwie planety – OGLE-2006-BLG-109L b i OGLE-2006-BLG-109L c. Odległość lżejszej planety od gwiazdy macierzystej jest dwa razy większa niż odległość planety cięższej. Obie planety są gazowymi olbrzymami, których orbity i względne rozmiary przypominają Jowisza i Saturna w Układzie Słonecznym, tylko w mniejszej skali. W wewnętrznej części układu mogą krążyć mniejsze planety, w tym być może skaliste, których jeszcze nie dostrzeżono.
Układ ten jest trzynastym odkrytym przez polskich naukowców, pracujących w programie OGLE.

</doc>
<doc id="1240283" url="https://pl.wikipedia.org/wiki?curid=1240283" title="Egnacjusze">
Egnacjusze

Egnacjusze ("gens Egnatia", "Egnatii") – ród rzymski ("gens") pochodzenia samnickiego. Przynajmniej niektórzy jego członkowie osiedlili się w Teanum. Prawdopodobnie pod koniec wojny ze sprzymierzeńcami większość z nich przeniosła się do Rzymu – wiadomo, że dwóch przyjęto do Senatu [Cic. "Pro Cluent." 48]. Wydaje się jednak, że jedna z gałęźi rodu pozostała w Teanum – Cyceron w jednym z listów do Attyka ["ad Att." VI 1] wymienia bowiem Egnatiusa Sidicinusa. 
Znamy następujące "cognomina" rodu: Celer, Maximus, Rupus i Veratius. 
Jest możliwe, że od tego "nomen gentilicium" pochodzą imiona Ignacy i Ignacja

</doc>
<doc id="1240284" url="https://pl.wikipedia.org/wiki?curid=1240284" title="Omen (film 1976)">
Omen (film 1976)

Omen (ang. "The Omen") – amerykańsko-brytyjski horror z 1976 roku w reżyserii Richarda Donnera. Był to pierwszy film z serii "Omen", ze scenariuszem Davida Seltzera. Wystąpili w nim m.in. Gregory Peck, Lee Remick, David Warner i Harvey Stephens.
"Omen" uważany jest za film kultowy ze względu na swoją reputację (film dużej wytwórni ze znanymi aktorami), powagę (styl raczej współczesnego thrillera aniżeli bezmyślnej przemocy typowej dla filmów z gatunku horrorów), a także z uwagi na ścieżkę dźwiękową Jerry’ego Goldsmitha.
Powstał również remake filmu, "Omen", mający swoją premierę 6 czerwca 2006.
Fabuła.
Film opowiada o dzieciństwie Damiena Thorna, który został zamieniony tuż po porodzie i stał się synem zamożnego dyplomaty (ambasadora Stanów Zjednoczonych) najpierw w Rzymie, potem w Londynie. Ten, obawiając się reakcji żony na wieść o tym, że syn zmarł zaraz po porodzie, zgadza się na zamianę i „adoptuje” chłopca, którego matka zmarła tuż po porodzie. Jego nowa rodzina nie jest świadoma faktu, że mały chłopiec jest potomkiem szatana, biblijnym Antychrystem. Jednakże Damien, dorastając (czas akcji filmu to 5 lat), pokazuje, że nie jest „zwykłym” dzieckiem, np. nie choruje, boją się go zwierzęta (oprócz psów). Oznaki te są jednak początkowo ignorowane przez rodziców, a zwłaszcza przez matkę.
Plenery.
Chociaż zdjęcia do filmu kręcono na terenie trzech państw (Włochy, Izrael, Wielka Brytania), większość z nich powstała na terenie Anglii. Do lokalizacji wykorzystanych przez filmowców należały:
Realizacja.
Niektórzy krytycy zarzucali twórcom, że nie zrozumieli poprawnie tekstów proroctw, a scenariusz i fabuła powstały „pod publikę”.
Muzykę do filmu napisał Jerry Goldsmith, który otrzymał za nią swojego jedynego Oscara w całej długiej karierze jako kompozytora muzyki filmowej. Rozpoznawczą cechą ścieżki dźwiękowej do filmu jest utwór "Ave Satani!" ("witaj, szatanie!") z charakterystycznymi łacińskimi wersami "sanguis bibimus, corpus edimus" ("pijemy krew, jemy ciało") i okrzykami "Ave Satani!" Utwór jednocześnie zawiera opisy spokojnego życia rodziny Thornów, skonfrontowane z „rodziną zła”.
Podczas kręcenia filmu ekipę prześladowały „klątwy”, przypisywane mocom nadprzyrodzonym, uniemożliwiającym ukończenie filmu: scenarzysta David Seltzer został uderzony przez piorun, hotel, w którym zatrzymał się reżyser Richard Donner został zbombardowany przez IRA, a Gregory Peck odwołał lot do Izraela, który zakończył się katastrofą samolotu i śmiercią wszystkich osób na pokładzie. Podczas kręcenia sceny w zoo dwa lwy zabiły strażnika, a pierwszego dnia zdjęć jeden z członków ekipy miał wypadek, w którym całkowicie zniszczony został jego samochód.

</doc>
<doc id="1240285" url="https://pl.wikipedia.org/wiki?curid=1240285" title="Transwersala">
Transwersala

Transwersala – zbiór powstały z wybrania po jednym elemencie ze zbiorów danej rodziny (wymaga się zwykle, aby wybrane elementy były parami różne, wtedy moc transwersali jest równa mocy rodziny).
W użyciu są różne definicje tego terminu. Najczęściej jest on używany w matematyce dyskretnej w znaczeniach podanych poniżej, ale występuje też poza tą dziedziną matematyki w nieco odmiennych, choć pokrewnych znaczeniach.
Definicja.
Niech formula_1 będzie rodziną zbiorów. Transwersala rodziny zbiorów formula_1 to taki zbiór formula_3 że można wybrać bijekcję ze zbioru "A" na rodzinę formula_4 która każdemu elementowi zbioru "A" przyporządkowuje pewien zbiór, do którego element ten należy. Tak więc "A" jest transwersalą rodziny formula_1 jeśli istnieje funkcja formula_6 taka, że
Pojęcie transwersali wprowadza się również dla indeksowanych rodzin zbiorów pozwalając na ich powtórzenia w indeksowaniu. Niech formula_9 będzie ciągiem (niekoniecznie różnych) zbiorów. Transwersala (system różnych reprezentantów) dla ciągu formula_10 to taki ciąg różnowartościowy formula_11 taki że formula_12 dla wszystkich formula_13.
Przykłady i własności.
bowiem funkcja formula_16 dana przez
jest bijekcją świadczącą o tym fakcie.

</doc>
<doc id="1240288" url="https://pl.wikipedia.org/wiki?curid=1240288" title="Marcin Kubiak (astronom)">
Marcin Kubiak (astronom)

Marcin Antoni Kubiak – profesor doktor habilitowany astronomii (specjalność astrofizyka), tłumacz.
W 1986 otrzymał nagrodę Stowarzyszenia Tłumaczy Polskich. Dyrektor Obserwatorium Astronomicznego Uniwersytetu Warszawskiego w latach 1986–2008. Prezes Fundacji Astronomii Polskiej im. Mikołaja Kopernika. Edytor kwartalnika naukowego „Acta Astronomica”. Uczestnik projektu soczewkowania grawitacyjnego OGLE (ang. Optical Gravitational Lensing Experiment), współodkrywca między innymi planetoidy (471143) Dziewanna i układu planetarnego OGLE-2006-BLG-109. Autor znanej książki "Gwiazdy i materia międzygwiazdowa" przeznaczonej dla studentów astronomii. Tytuł profesorski otrzymał 25 kwietnia 1994. Członek Komitetu Astronomii Polskiej Akademii Nauk. 

</doc>
<doc id="1240290" url="https://pl.wikipedia.org/wiki?curid=1240290" title="Departament kaliski (Księstwo Warszawskie)">
Departament kaliski (Księstwo Warszawskie)

Departament kaliski, departament Księstwa Warszawskiego istniejący w latach 1807–1815 ze stolicą w Kaliszu, w 1816 przekształcony w województwo kaliskie Królestwa Polskiego. 
W latach 1807–1813 prefektem departamentu kaliskiego był Antoni Garczyński. Dowódcami wojskowymi departamentu byli generałowie Kazimierz Turno (do 1812) i Józef Benedykt Łączyński (1813), brat Marii Walewskiej, metresy cesarza Napoleona. W latach 1808–1816 w Kaliszu wydawano „Dziennik Departamentu Kaliskiego”, departamentalny dziennik urzędowy.
Departament kaliski dzielił się w latach 1807–1810 na 13 powiatów, w latach 1810–1815 na 11 powiatów:

</doc>
<doc id="1240291" url="https://pl.wikipedia.org/wiki?curid=1240291" title="Kubiak">
Kubiak

Osoby o tym nazwisku:

</doc>
<doc id="1240292" url="https://pl.wikipedia.org/wiki?curid=1240292" title="Rezerwaty biosfery w Australii i Oceanii">
Rezerwaty biosfery w Australii i Oceanii

Poniżej przedstawiono listę rezerwatów biosfery w Australii i Oceanii. Lista pogrupowana jest według państw i terytoriów zależnych oraz lat ustanowienia rezerwatu.

</doc>
<doc id="1240294" url="https://pl.wikipedia.org/wiki?curid=1240294" title="Rezerwaty biosfery w Australii">
Rezerwaty biosfery w Australii



</doc>
<doc id="1240295" url="https://pl.wikipedia.org/wiki?curid=1240295" title="Kamena (czasopismo)">
Kamena (czasopismo)

Kamena – ogólnopolskie czasopismo literackie, które zaczęło ukazywać się we wrześniu 1933 r. Założycielem jego był Kazimierz Andrzej Jaworski (społecznik, literat i tłumacz) i Zenon Waśniewski (nauczyciel rysunku, malarz, miał swoje wystawy m.in. w Zachęcie). Waśniewski został wydawcą, skarbnikiem i grafikiem w "Kamenie".
Historia.
Na początku tematyka pisma miała dotyczyć współczesnej poezji i było ono bliskie Drugiej Awangardzie. Do wybuchu II wojny światowej zostało wydanych 50 numerów. Pismo utrzymywało się wówczas ze składek kolegium redakcyjnego. 
Przed 1939 ukazywały się też numery monograficzne, poświęcone literaturom słowiańskim, z przekładami i tekstami problemowymi. W 1934 powstała seria wydawnicza "Biblioteka „Kameny”", w ramach której wydano m.in. wiersze Sergiusza Jesienina i Aleksandra Błoka.
W 1993 r. działalność pisma została zawieszona.
Współpracownikami pisma byli m.in.: Józef Czechowicz, Józef Łobodowski, Julian Przyboś, Jan Brzękowski, Jalu Kurek, Stanisław Czernik, Mieczysław Jastrun, Jan Bolesław Ożóg, Marian Piechal, Stanisław Piętak, Adam Ważyk, Karol Wiktor Zawodziński, Bruno Schulz, Czesław Miłosz, Edward Stachura, Władysław Broniewski, Tadeusz Bocheński, Stefan Wolski i Julian Tuwim. 

</doc>
<doc id="1240296" url="https://pl.wikipedia.org/wiki?curid=1240296" title="Barbara Stanwyck">
Barbara Stanwyck

Ruby Katherine Stevens (ur. 16 lipca 1907 w Nowym Jorku, zm. 20 stycznia 1990 w Santa Monica) − amerykańska aktorka filmowa, teatralna i telewizyjna, tancerka i modelka, laureatka nagrody Złotego Globu i trzech nagród Emmy. Po czterokrotnej nominacji do nagrody Oscara, w 1982 roku otrzymała honorowego Oscara za całokształt twórczości artystycznej. W 1986 roku została laureatką nagrody im. Cecila B. DeMille’a. American Film Institute umieścił ją na jedenastym miejscu na liście największych aktorek wszech czasów ("The 50 Greatest American Screen Legends").
Życiorys.
Miała irlandzkie, szkockie i angielskie korzenie. Była najmłodsza z pięciorga dzieci Amerykanina Byrona E. Stevensa i Catherine Ann McGee, kanadyjskiej imigrantki z Nowej Szkocji. Kiedy miała cztery lata, jej matka zginęła w wypadku − została wypchnięta z tramwaju przez nietrzeźwą osobę. Dwa tygodnie po pogrzebie jej ojciec wyjechał kopać Kanał Panamski i słuch o nim zaginął. Ruby i jej brata, Byrona, wychowywała starsza od niej o pięć lat siostra, Mildred. Gdy Mildred dostała pracę jako tancerka u Johna Corta, nowojorskiego impresaria teatralnego, Ruby została umieszczona w rodzinie zastępczej, potem wielokrotnie zmienianej. Ukończyła nowojorską szkołę średnią Erasmus Hall Campus High School. W wieku trzynastu lat podjęła pracę jako pomocnik w sklepie, goniec w firmie telekomunikacyjnej i pomywaczka oraz uczęszczała na lekcje tańca, a mając piętnaście lat dorabiała jako modelka. W 1923 roku śpiewała w dziewczęcym chórze Ziegfeld Girls, z którym w 1926 roku zadebiutowała na broadwayowskiej scenie Hudson Theatre w sztuce Willarda Macka "Pętla" ("The Noose"). Pojawiła się ponownie na Broadwayu w spektaklu "Burleska" ("Burlesque", 1926), zanim rok później pod pseudonimem artystycznym „Barbara Stanwyck” trafiła na kinowy ekran w melodramacie "Broadwayowskie noce" ("Broadway Nights", 1927).
Po udziale w filmie "Zamykane drzwi" ("Locked Door", 1929), w 1930 roku podpisała kontrakt z wytwórniami filmowymi Columbia i Warner Bros., zainspirowanymi jej ekranowym sukcesem w melodramatach: Franka Capry "Ćmy nocne" ("Ladies of Leisure", 1930) i "Niedozwolony" ("Illicit", 1931) oraz dramacie Franka Capry "Cudowna kobieta" ("The Miracle Woman", 1931). Zdobyła czterokrotnie nominację do nagrody Oscara; za postać mściwej rozwódki bez manier i towarzyskiej ogłady w melodramacie "Wzgardzona" ("Stella Dallas", 1937), rolę przebojowej piosenkarki z klubu nocnego, zaręczonej z szefem miejscowego gangu w komedii romantycznej "Ognista kula" ("Ball of Fire", 1941), dreszczowcu noir Billy’ego Wildera "Podwójne ubezpieczenie" ("Double Indemnity", 1944) jako femme fatale dwukrotna morderczyni oraz za kreację chorej na serce żony, która w wyniku pomyłki telefonicznej dowiaduje się o planowanym morderstwie w dramacie noir "Przepraszam, pomyłka" ("Sorry, Wrong Number", 1948) z Burtem Lancasterem.
W komedii romantycznej "Lady Eve" ("The Lady Eve", 1941) przebiera się za angielską damę i w wyszukany sposób nęka i dręczy niewinnego bogatego badacza węży (Henry Fonda). Zagrała potem w dramacie noir "Na krawędzi" ("Clash by Night", 1952) z Marilyn Monroe, westernie "Bydlęca królowa stanu Montana" ("Cattle Queen of Montana", 1954) u boku Ronalda Reagana oraz westernie "Czterdzieści rewolwerów" ("Forty Guns", 1957), gdzie dowodzi oddziałem czterdziestu jeźdźców uzbrojonych w rewolwery.
Za występ w programie rozrywkowym NBC "Barbara Stanwyck zaprasza" ("The Barbara Stanwyck Show", 1961–1962) zdobyła nagrodę Emmy. Pojawiła się gościnnie w serialu-westernie NBC/ABC "Wagon pociągowy" ("Wagon Train", 1961-1964) oraz w jednym z odcinków serialu ABC "Aniołki Charliego" ("Charlie’s Angels", 1980) pt. "Chłopaki Toni" ("Toni's Boys") z Jaclyn Smith, Cheryl Ladd i Shelley Hack. Kreacja Victorii Barkley, matki Heatha (Lee Majors) i Audry (Linda Evans) w serialu-westernie ABC "Wielka dolina" ("The Big Valley", 1965-1969) przyniosła jej drugą w karierze nagrodę Emmy. Za postać Mary Carson w miniserialu ABC "Ptaki ciernistych krzewów" ("The Thorn Birds", 1983) u boku Richarda Chamberlaina odebrała po raz trzeci nagrodę Emmy i otrzymała nagrodę Złotego Globu.
Jej ostatnią rolą była Constance Colby Patterson, starsza siostra dyrektora generalnego Colby Enterprises Jasona (Charlton Heston), nienawidząca jego żony Sable (Stephanie Beacham) w operze mydlanej ABC "Dynastia" (1985) oraz spin-off "Dynastia Colbych" ("The Colbys", 1985-1986).
Zmarła na niewydolność serca w wieku 83 lat.
Życie prywatne.
Była dwukrotnie mężatką; z broadwayowskim komikiem Frankiem Fayem (od 26 sierpnia 1928 do 30 grudnia 1936), z którym w dniu 5 grudnia 1932 roku zaadoptowała syna Diona Anthony’ego „Tony’ego” Faya, oraz z aktorem Robertem Taylorem (od 13 maja 1939 do 21 lutego 1951).

</doc>
<doc id="1240297" url="https://pl.wikipedia.org/wiki?curid=1240297" title="Stevenson Archer (1827–1898)">
Stevenson Archer (1827–1898)

Stevenson Archer (ur. 28 lutego 1827, zm. 2 sierpnia 1898) – amerykański polityk związany z Partią Demokratyczną. W latach 1867-1875 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.
Jego ojciec Stevenson Archer oraz dziadek John Archer również byli przedstawicielami stanu Maryland w Izbie Reprezentantów Stanów Zjednoczonych.

</doc>
<doc id="1240298" url="https://pl.wikipedia.org/wiki?curid=1240298" title="Uniwersytet Północnego Illinois">
Uniwersytet Północnego Illinois

Uniwersytet Północnego Illinois (ang. Northern Illinois University) – amerykański uniwersytet publiczny z siedzibą w DeKalb w stanie Illinois, 100 kilometrów na zachód od centrum Chicago, w rolniczej części stanu.
Uczelnia ma także kampusy w Hoffman Estates, Naperville, Rockford i Oregon.
Masakra.
14 lutego 2008 doszło tu do masakry studentów w auli wykładowej, w której 6 osób straciło życie, w tym napastnik (samobójczo), a co najmniej 16 osób odniosło rany. Strzelanina trwała dwie minuty. 27-letni sprawca, Steven Kazmierczak, do 2007 był wyróżniającym się studentem socjologii na Uniwersytecie Północnego Illinois, a w chwili ataku studiował pracę socjalną na Uniwersytecie Illinois w Urbanie i Champaign. Poprzedniego weekendu legalnie zakupił strzelbę z nabojami śrutowymi i trzy pistolety.

</doc>
<doc id="1240299" url="https://pl.wikipedia.org/wiki?curid=1240299" title="Zwyrodnienie nigrostriatalne">
Zwyrodnienie nigrostriatalne

Zwyrodnienie nigrostriatalne, zwyrodnienie prążkowiowoczarne (łac. "degeneratio striatonigralis", ang. "striatonigral degeneration", SND) – choroba neurodegeneracyjna, szczególna postać zaniku wieloukładowego (MSA). W jej przebiegu dochodzi do zaniku neuronów dróg łączących korę mózgową z prążkowiem i istotą czarną, które odpowiadają razem za płynność ruchów i utrzymanie równowagi. W badaniu MRI charakterystyczny jest intensywny sygnał z poduszki wzgórza; neuropatologicznie koreluje on z odkładaniem złogów żelaza w tej strukturze mózgu.
Nomenklatura.
W 1999 liczne zaburzenia neurologiczne poddano rewizji i zwyrodnienie nigrostriatalne razem z zespołem Shy’a-Dragera zaklasyfikowano do zaników wieloukładowych – parkinson (MSA-P).

</doc>
<doc id="1240300" url="https://pl.wikipedia.org/wiki?curid=1240300" title="Pląsawica Sydenhama">
Pląsawica Sydenhama

Pląsawica Sydenhama (pląsawica mała, łac. "chorea minor", ang. Sydenham's chorea, "St. Vitus Dance" – "Taniec św. Wita") – choroba wieku dziecięcego, zwykle występująca w związku z infekcją paciorkowcową. Obecnie uważana jest za chorobę autoimmunologiczną, której podłożem jest produkcja krzyżowych przeciwciał reagujących z antygenami neuronów jądra ogoniastego i jądra niskowzgórzowego Luysa. Charakterystyczna jest dla obrazu gorączki reumatycznej i stanowi kryterium większe (według Jonesa) tej choroby. Jako pierwszy opisał ją w literaturze medycznej angielski lekarz Thomas Sydenham w XVII wieku.
Objawy i przebieg.
Początek choroby jest skryty i powolny. Występują ruchy pląsawicze, zaburzenia emocjonalne, natręctwa, przymus aktywności ruchowej i nadpobudliwość. Ruchy pląsawicze pojawiają się stosunkowo później niż reszta objawów. Choroba ustępuje samoistnie w ciągu kilku miesięcy, aczkolwiek może nawracać. 
Leczenie.
Leczenie polega na leczeniu przyczyny – gorączki reumatycznej. Wspomagająco stosowane są leki uspokajające i wzmacniające. Rokowanie zazwyczaj jest dobre.

</doc>
<doc id="1240301" url="https://pl.wikipedia.org/wiki?curid=1240301" title="Piąty okręg wyborczy w Maryland">
Piąty okręg wyborczy w Maryland

Piąty okręg wyborczy w Maryland co dwa lata wybiera swojego przedstawiciela do Izby Reprezentantów Stanów Zjednoczonych. W 2008 roku w skład okręgu wchodzą hrabstwa Calvert, Charles i Saint Mary’s, oraz części hrabstw Anne Arundel i Prince George’s. Przedstawicielem okręgu w 110. Kongresie Stanów Zjednoczonych jest demokrata, Steny Hamilton Hoyer.

</doc>
<doc id="1240303" url="https://pl.wikipedia.org/wiki?curid=1240303" title="(153591) 2001 SN263">
(153591) 2001 SN263

(153591) 2001 SN263 — planetoida z grupy Amora należąca do obiektów NEO okrążająca Słońce w ciągu 2 lat i 292 dni w średniej odległości 1,98 j.a. Została odkryta 20 września 2001 roku w programie LINEAR w Socorro. Nazwa planetoidy jest oznaczeniem tymczasowym.
Planetoida potrójna.
Na zdjęciach wykonanych 11 lutego 2008 roku astronomowie używający radioteleskopu Obserwatorium Arecibo w Portoryko odkryli, że wokół głównej planetoidy o średnicy 2 km orbitują dwa "księżyce" o średnicy 1 km i 0,4 km. Obserwacje zespołu Obserwatorium Arecibo i Cornell University kierowanego przez Michaela C. Nolana wykazały, że obiekty krążą wokół siebie, a planetoida (153591) 2001 SN263 jest tak naprawdę obiektem potrójnym. Jest to pierwszy tego typu obiekt, którego orbita przebiega blisko Ziemi. Po raz pierwszy uzyskano również obrazy kształtów składników należących do takiego układu.

</doc>
<doc id="1240304" url="https://pl.wikipedia.org/wiki?curid=1240304" title="UCL">
UCL



</doc>
<doc id="1240305" url="https://pl.wikipedia.org/wiki?curid=1240305" title="Hugo Spatz">
Hugo Spatz

Hugo Spatz (ur. 2 września 1888 w Monachium, zm. 27 stycznia 1969 we Frankfurcie nad Menem) – niemiecki lekarz, neurolog i neuropatolog. 
Życiorys.
Syn Bernharda Spatza (1856–1935) i Julie z domu Heinzelman. Jego ojciec był lekarzem, tajnym radcą, wydawcą Münchener medizinische Wochenschrift. Hugo Spatz rozpoczął studia medyczne na Uniwersytecie w Monachium, kontynuował je i ukończył na Uniwersytecie w Heidelbergu. Po ukończeniu studiów od razu trafił na front zachodni. Po wojnie podjął pracę w monachijskim "Deutsche Forschungsanstalt für Psychiatrie", gdzie współpracował z Franzem Nisslem i Waltherem Spielmeyerem. W 1921 poznał Juliusa Hallervonrdena, z którym w następnym roku opisał nieznaną wcześniej chorobę neurodegeneracyjną, znaną w literaturze jako choroba Hallervordena-Spatza. W 1923 Spatz habilitował się z psychiatrii i w 1926 awansował na porucznika lekarza ("Oberarzt"). W 1927 został profesorem nadzwyczajnym, i dziesięć lat później w 1937 zastąpił usuniętego przez nazistów ze stanowiska dyrektora "Kaiser-Wilhelm-Institut für Hirnforschung" w Berlin-Buch Oskara Vogta. W tym czasie jego praca skupiała się na chorobach neurodegeneracyjnych jąder podstawy, dolnej oliwki, a także (wespół z Onarim Kimurą) na chorobie Picka. Pod koniec lat 30. czynnie zaangażował się, razem z Juliusem Hallervordenem, w nazistowski program przymusowej eutanazji nieuleczalnie chorych dzieci w Brandenburg-Görden.
Po wybuchu II wojny Spatz i jego współpracownicy: Wilhelm Tönnis oraz Richard Lindenberg zostali zmobilizowani przez Luftwaffe i wysłani na front. W 1941 z początkiem nalotów na Berlin wysłano ich z powrotem do Niemiec. W 1945 roku Spatz został aresztowany przez Amerykanów i deportowany w ośrodku w Garmisch-Partenkirchen, po czym zaproszono go do pracy w U.S. Aeromedical Center w Heidelbergu. W tym czasie napisał rozdział o urazach mózgu wśród niemieckich lotników podczas II wojny do wydanego przez amerykańskie wojsko opracowania (Washington DC, US Govt Printing Office, 2 volumes, 1950). W 1947 powrócił do żony i szóstki dzieci w Dillenburgu. Podobnie jak Hallervorden, otrzymał pracę i własne laboratorium w Instytucie w Gießen. Pracował tam do przejścia na emeryturę w 1959, zmarł w 1969 roku. Po śmierci Spatza ukazały się w prasie medycznej nekrologi i artykuły wspomnieniowe, pomijające wątpliwe moralnie wątki kariery neuropatologa.
Uczniami Spatza byli Lindenberg, Thea Lüers, Klaue, Welte, Eicke, Noetzel, Krücke, Peters Becker, Orthner, Diepen, Kahle, Stephan.
Spatz interesował się średniowieczną architekturą sakralną i rysunkiem. Był serdeczny wobec współpracowników, co roku zamykał laboratorium na jedną noc, by świętować z przyjaciółmi Oktoberfest.
Synem Hugona Spatza jest neurolog Wolfbernhard Spatz (ur. 1934).

</doc>
<doc id="1240311" url="https://pl.wikipedia.org/wiki?curid=1240311" title="Encefalopatia z odkładaniem żelaza">
Encefalopatia z odkładaniem żelaza



</doc>
<doc id="1240312" url="https://pl.wikipedia.org/wiki?curid=1240312" title="Objaw Mendla-Bechterewa">
Objaw Mendla-Bechterewa

Objaw Mendla-Bechterewa – neurologiczny objaw z grupy objawów Babińskiego, świadczący o uszkodzeniu korowo-rdzeniowych dróg piramidowych. Objaw Babińskiego jest tu wywoływany przez uderzanie młoteczkiem neurologicznym grzbietu stopy (nad kością klinowatą i sześcienną). Objaw opisali niezależnie od siebie Kurt Mendel i Władimir Biechtieriew w 1904 roku.

</doc>
<doc id="1240318" url="https://pl.wikipedia.org/wiki?curid=1240318" title="One Man Band Man">
One Man Band Man

One Man Band Man to pierwszy solowy album amerykańskiego producenta hip-hopowego, Swizz Beatza. Miał zostać wydany 5 czerwca 2007, zostało to jednak przełożone na 17 lipca 2007, a ostatecznie 21 sierpnia 2007 przez wytwórnie Full Surface Records i Universal Motown Records.
Album zadebiutował na #7 miejscu listy Billboard 200 8 września 2007, sprzedając się w nakładzie około 45,000 kopii w pierwszym tygodniu po wydaniu. Zadebiutował również na #1 listy Top R&amp;B/Hip-Hop Albums.
Na płycie gościnnie wystąpili Drag-On, Lil' Wayne, R. Kelly, Jadakiss i Chris Martin z Coldplay. Swizz Beatz wyprodukował połowę utworów z albumu, resztę między innymi Needlz i The Individualz. Pierwszym singlem promującym album jest "It's Me Bitches".
Przez 3 tygodnie sprzedano 71,200 kopii albumu. Pomimo sukcesu na początku, sprzedał się jedynie w nakładzie 140,000 kopii w USA.
Utwór "Top Down" znalazł się na soundtracku do gry Grand Theft Auto IV

</doc>
<doc id="1240320" url="https://pl.wikipedia.org/wiki?curid=1240320" title="Zbiór danych">
Zbiór danych

Zbiór danych – kolekcja danych statystycznych zwykle ujętych w formie stabelaryzowanej. Najczęściej kolumny odpowiadają obserwowanym cechom statystycznym, a każdy wiersz opisuje jedną obserwację z próby. Wartości komórek macierzy natomiast opisują realizacje danych zmiennych w kolejnych obserwacjach. Szczególnym przypadkiem jest też macierz kontyngencji (tablica wielodzielcza), w której wiersze odpowiadają etykietom jednej zmiennej nominalnej, kolumny etykietom drugiej zmiennej, a wartości macierzy odpowiadają liczności w próbie obserwacji o danych wartościach tych dwóch zmiennych.
Kolumny reprezentujące zmienne na skali interwałowej lub przedziałowej zawierają liczby rzeczywiste, natomiast kolumny opisujące zmienne na skali nominalnej i porządkowej mogą również zawierać liczby, ale także np. etykiety tekstowe. Ponadto w dowolnej komórce może także wystąpić przypadek braku danych, który musi być w jakiś sposób możliwy do zidentyfikowania – niekiedy rezerwuje się dla niego specjalną wartość liczbową lub znakową.
Historycznie, termin powstał w świecie komputerów IBM mainframe, gdzie miał dobrze zdefiniowane znaczenie, bliskie współczesnym plikom. Dzisiaj w świecie komputerów najbardziej zbliżonym pojęciem do zbioru danych jest tabela w bazie danych.
W statystyce zbiory danych zwykle stanowią wyniki obserwacji pewnej próby statystycznej. W statystyce teoretycznej niekiedy tworzy się zbiory danych sztucznie (np. w celu sprawdzenia jak dana metoda statystyczna reaguje na różne rozkłady w populacji). Istnieją też zaawansowane metody obliczania istotności statystycznej, które wymagają usuwania lub powielania obserwacji w zbiorze (np. bootstrap, walidacja krzyżowa).
Chociaż termin „zbiór danych” sugeruje związek ze zbiorami w sensie matematycznej teorii mnogości,to jednak analogia ta nie sięga daleko. Elementy zbioru danych mogą się powtarzać, w przeciwieństwie do elementów zbioru matematycznego.
Klasyczne zbiory danych.
Kilka zbiorów danych jest bardzo często używanych w literaturze:

</doc>
<doc id="1240324" url="https://pl.wikipedia.org/wiki?curid=1240324" title="Sopotnianka">
Sopotnianka

Sopotnianka – potok, dopływ potoku Sopotnia. Na niektórych mapach ma nazwę Sopotni Małej.
Jego zlewnia znajduje się w Beskidzie Żywieckim (w Grupie Lipowskiego Wierchu i Romanki).
Najwyżej położone źródła znajdują się na wysokości około 1200 m na północnych zboczach Romanki, zasilana jest także przez kilka potoków spływających z grzbietu łączącego Romankę ze Skałą. Spływa w północno-wschodnim kierunku głęboką doliną, której prawe zbocza tworzy masyw Romanki i Kotarnicy, lewe grzbiet odchodzący od Skały poprzez Lachowe Młaki do Juszczynki i północno-wschodni grzbiet Juszczynki. Z obydwu tych zalesionych grzbietów górskich spływają do niej liczne potoki. Po opuszczeniu tych masywów górskich wypływa na płaskie tereny centrum miejscowości Sopotnia Mała i tutaj uchodzi do Sopotni jako jej lewy i największy dopływ. Następuje to na wysokości około 470 m, w miejscu o współrzędnych .
Długość całkowita Sopotnianki to około 10 km. Największym dopływem jest potok Juszczyna (lewobrzeżny). Inne dopływy to potoki: Raztoka, Pietruszówka, Potok Rakowy (wszystkie uchodzą do Sopotnianki z prawej strony).
Zlewnia Sopotnianki (z wyłączeniem potoku Juszczyna) w większości znajduje się na zalesionych terenach górskich wchodzących w skład Żywieckiego Parku Krajobrazowego. Zabudowany i zajęty przez pola miejscowości Sopotnia Mała jest tylko wąski pas doliny potoku w jej środkowej części i cała dolna część w pobliżu ujścia do Sopotni

</doc>
<doc id="1240325" url="https://pl.wikipedia.org/wiki?curid=1240325" title="Sopotnia Wielka (potok)">
Sopotnia Wielka (potok)



</doc>
<doc id="1240326" url="https://pl.wikipedia.org/wiki?curid=1240326" title="Sopotnia (potok)">
Sopotnia (potok)

Sopotnia – potok, dopływ rzeki Koszarawa. Na niektórych mapach ma nazwę Sopotnia Wielka. Ma źródła na wysokości 1220 – 1240 m n.p.m. na północno-wschodnich stokach Rysianki. Spływa początkowo w kierunku północno-wschodnim, a następnie północnym. Jego dolina oddziela należący do Grupy Pilska północny grzbiet Pilska ze szczytami Trzy Kopce, Palenica, Sypurzeń, Buczynka, Malorka, Uszczawne Niżne, Łabysówka i Krzyżowa od należącego do Grupy Lipowskiego Wierchu i Romanki grzbietu ze szczytami Rysianka, Romanka, Kotarnica i Łazy. Płynie przez miejscowość Sopotnia Wielka, a następnie Sopotnia Mała, na terenie której do Sopotni z lewej strony uchodzi jej największy dopływ – Sopotnianka (Sopotnia Mała). Wkrótce potem Sopotnia uchodzi do Koszarawy jako jej lewy dopływ. Następuje to na wysokości 412 m.
Sopotnia ma kamieniste koryto z licznymi progami. Największy z nich znajduje się w centrum miejscowości Sopotnia Wielka. Ma on wysokość 10 m i tworzy Wodospad w Sopotni Wielkiej będący największym wodospadem w całych polskich Beskidach.
Cała zlewnia Sopotni znajduje się w Beskidzie Żywieckim. Większa jej część (wyłączając dopływ Sopotnianka)) znajduje się w górzystych i zalesionych obszarach, jedynie dolna na zabudowanych i rolniczych obszarach miejscowości Sopotnia Wielka i Sopotnia Mała. Największe dopływy to potoki: 
Doliną Sopotni biegnie droga, która prowadzi daleko poza obszary zabudowane, aż na stoki Rysianki, jej górna część jednak to droga leśna zamknięta dla pojazdów samochodowych. Od ostatniego przystanku PKS w Sopotni Wielkiej prowadzi nią znakowany szlak turystyki pieszej.

</doc>
<doc id="1240347" url="https://pl.wikipedia.org/wiki?curid=1240347" title="PSG-1">
PSG-1



</doc>
<doc id="1240349" url="https://pl.wikipedia.org/wiki?curid=1240349" title="Angulimala">
Angulimala

Angulimala (pāli: Angulimāla; pol.: „naszyjnik z palców”) ("Anguli" = palec; "mala" = girlanda) – był ważną figurą we wczesnym buddyzmie, szczególnie w tradycji therawady. Opisywany jest w suttach jako bezlitosny zabójca, który odkupił swoje winy stając się uczniem Buddy, a jego historia jest postrzegana jako przykład wyzwalającej mocy nauczania Buddy i obecnego w każdym człowieku potencjału duchowego rozwoju.
Teksty źródłowe.
Dwa teksty w kanonie palijskim odnoszą się do pierwszego spotkania Angulimali z Buddą oraz do jego nawrócenia. Pierwszym jest Theragatha, wersy 866–91, a drugim Angulimala Sutta w Majjhima Nikaya. Oba oferują dość krótki opis spotkania Angulimali z Buddą i nie zawierają większości drugoplanowych informacji włączonych do historii później, tj. związanie Angulimali przysięgą przez zazdrosnego nauczyciela. Te późniejsze dodatki, które ukazują się w komentarzach do sutty, są przypisane Buddhaghosy i Dhammapali (odpowiednio: komentarz do Majjhima Nikayi, znany jako Papancasudani "Ps" oraz komentarz do Therigathy, znany jako Paramattha-dipani), mogą być próbami „rehabilitacji” charakteru Angulimali przez późniejszych komentatorów i ukazania go jako człowieka dobrego z natury, ale uwikłanego w deprawujące okoliczności, a nie jako pełnego nienawiści mordercę. Sam tekst sutty nie dostarcza żadnej wiedzy na temat motywów Angulimali, innych niż czysty sadyzm.
Historia Angulimali.
Wczesne lata.
Rozbójnik, który został nawrócony przez Buddę w dwudziestym roku jego posługi, i który później stał się arahantem. Jego historia pojawia się zarówno w Majjhima Cy., 743ff., jak w Thag. Cy., ii.57ff. Obie relacje różnią się pewnymi detalami. Sumując obie wersje otrzymuje się taką oto opowieść:
Angulimala był synem bramina Bhaggava, kapelana króla Kosali. Jego matką była Mantānī. Urodził się pod konstelacją złodziei, a w noc jego narodzin wszystkie zbroje w mieście zajaśniały, włączając w to zbroję królewską. Ponieważ ten omen nikogo nie skrzywdził, dziecię zostało nazwane Ahimsaka. Thag. Cy. mówi, że było ono najpierw nazwane Himsaka, a następnie Ahimsaka. Patrz także Ps. Brethrena, 323, n.3. W Takkasilā (pali) (ang.: Taxila; skr.: तक्षशिला Takṣaśilā, pali: Takkasilā). Stał się prymusem w domu swego nauczyciela, jednak jego zazdrośni koledzy zatruli umysł nauczycielowi. Ten pod ich wpływem zażądał od Angulimali – jako Guru-Dakshiny (honorarium) – tysiąca ludzkich palców prawej ręki. Z tego powodu Ahimsaka napadał na podróżnych w lesie Jālinī w Kosali i zabijał ich, a następnie odcinał każdemu jeden palec. Z pozyskanych w ten sposób kości palców robił naszyjnik, który wisiał na jego szyi, co dało początek imieniu Angulimāla.
Zgodnie z tekstem sutty i komentarzy, omen widziany w czasie narodzin Angulimali (błysk zbroi w mieście i konstelacja złodziei na niebie) wskazywał, że Angulimala zostanie złodziejem. Jego ojciec, Bramin i kapelan króla Kosali, nazwał go Ahimsaka („nieszkodliwy, niewinny”, od sanskryckiego i palijskiego słowa Ahimsa – „unikanie przemocy”), żeby odstraszyć złe fatum przewidziane w dniu jego urodzin. Pad wskazuje, że był on najpierw nazwany Himsaka („krzywdzący, pełen przemocy”), ale imię zostało później zmienione.
Angulimala został wysłany do Taksili skr.: (skr.: तक्षशिला Takṣaśilā, pali: Takkasilā), aby studiować u znanego bramińskiego guru. Tam osiągał celujące wyniki i stał się ulubionym studentem swojego nauczyciela, ciesząc się szczególnymi przywilejami w jego domu. Jednakże inni studenci stali się zazdrośni o szybkie postępy Ahimsaki i poczynili wysiłki, żeby nauczyciel zwrócił się przeciwko niemu. Stworzyli pozory jakoby Ahimsaka uwiódł żonę mistrza i chełpił się, że jest mądrzejszy niż guru. Nie chcąc lub nie umiejąc zaatakować Ahimsaki bezpośrednio (Pad utrzymuje, że Ahimsaka był „silny jak siedem słoni”, podczas gdy Ps, że nauczyciel obawiał się, że jego interes ucierpiałby, gdyby zamordował swojego ucznia (!)), nauczyciel powiedział, że trening Ahimsaki jest zakończony, ale musi dostarczyć tradycyjny dar, który ofiarowuje się guru, zanim ten udzieli swojej ostatecznej aprobaty. Jako swoją opłatę, nauczyciel zażądał 1000 palców, każdy odebrany innej ofierze, będąc przekonanym, że Angulimala zostanie zabity podczas zdobywania tej przerażającej zapłaty. "Pad" podaje, że od Angulimali zażądano 1000 palców prawej ręki, bez świadomości, że można to osiągnąć zabijając 200 ludzi. "Ps" utrzymuje, że powiedziano mu, aby „zabił tysiąc nóg”, a palce zbierał tylko jako pomoc we właściwym rozrachunku.
Źródła wskazują, że jedną z motywacji Angulimali mogło być niezachwiane zaufanie do guru – echo wyższych zasad kierujących jego wcześniejszym życiem. Jednak tradycja przekazuje, że była to prawdopodobnie wrodzona skłonność do przemocy. W jego poprzednim życiu, był Yakkhą (skr.: Yakṣha; pali: Yakkha) – jedzącym ludzi duchem o ponadnaturalnych mocach. Instrukcje guru mogły też wzniecić dziwny pociąg do zabijania, albo mogły być postrzegane jako próba męstwa. Opowiadano, że we wszystkich jego wcześniejszych życiach, wyróżniały się szczególnie dwie cechy: siła fizyczna i brak współczucia.
Sugerowano też, że faktycznie został wyrzucony z domu guru, napiętnowany jako banita z kasty Braminów. Nie mogąc znaleźć nigdzie akceptacji, stał się bandytą i mordował pielgrzymów oraz kupców, którzy przemierzali dzikie tereny, kolekcjonując palce ich prawych rąk.
Życie mordercy.
Ahimsaka stał się rozbójnikiem, który zabijał podróżników przemierzających las. Kiedy ludność królestwa zaczęła omijać trakty, zaczął wchodzić do wiosek i wywlekał ludzi z domów. Nigdy nie brał ubrań ani klejnotów, tylko palce. Aby znać liczbę swoich ofiar, nawlekał je na nić i wieszał na drzewie. Ponieważ ptaki wyjadały mięso z palców, postanowił nosić je wokół szyi, niczym girlandę. Tak stał się znany jako Angulimala („girlanda albo naszyjnik z palców”). W efekcie jego czynów pustoszały całe wioski, a król wysłał oddział ludzi, aby ujęli bandytę, którego imienia nikt nie znał. 
Matka Angulimāli, domyślając się prawdy, udała się, by ostrzec syna. Wtedy brakowało mu już tylko jednego palca i widząc swoją matkę zamierzał ją zabić, lecz Budda spostrzegłszy jego uppanissaya (pobudkę, skłonność powstałą w oparciu o nawyk stworzony w przeszłości), poszedł osobiście do lasu, przemierzając trzydzieści yojanów (DA.i.240; J. iv.180) i stanął Angulimāli na drodze do zabicia matki. Angulimāla został nawrócony mocą Buddy i otrzymał "ehi bhikkhu pabbajjā", czyli wyświęcenie na mnicha nowicjusza. Później Budda przedstawił go królowi Pasenadi, kiedy ten przybył do Jetavana. Zachwycony król Pasenadi zaoferował dostarczyć mnichowi wszelkie przybory. Angulimāla nie przyjął oferty króla, tylko zdecydował się na zastosowanie dhutangas (Thai: tudong) – 13 praktyk ascetycznych, podejmowanych obecnie głównie przez leśnych mnichów Theravady.
Spotkanie z Buddą.
Mieszkańcy wiosek udali się po pomoc do króla Kosali, który przyrzekł pojmać Angulimalę. Obawiając się o życie syna, jego matka wyruszyła, by go znaleźć i ostrzec o zamiarze króla. Budda postrzegł swoim „boskim okiem” (zdolnością jasnowidzenia), że Angulimala zabił 999 osób i desperacko poszukuje tysięcznej ofiary. Jeżeli Budda spotkałby Angulimalę tego dnia, ten zostałby mnichem i osiągnąłby nirwanę. Jeżeli natomiast spotkałby swoją matkę, zamordowałby ją jako swą tysięczną ofiarę i jako matkobójca, upadłby do piekieł na całe tysiąclecia.
Budda wyruszył przeszkodzić Angulimali, pomimo ostrzeżeń mieszkańców wioski, w której się zatrzymał. Na szlaku wiodącym przez lasy Kosali, Angulimala najpierw zobaczył swoją matkę, która przybyła ostrzec go przed niebezpieczeństwem. Po zastanowieniu postanowił, że będzie ona tysięczną ofiarą, lecz gdy zobaczył przybyłego Buddę, wybrał jego zamiast matki. Wyciągnął miecz i zaczął biec za Buddą. Jednakże pomimo tego, że Angulimala biegł tak szybko jak mógł, nie potrafił dogonić Buddy, który szedł spokojnym krokiem. „Błogosławiony za sprawą swoich psychicznych mocy sprawił, że Angulimala, pomimo że biegł z całych sił, nie mógł dogonić Błogosławionego idącego zwykłym krokiem” (tłumaczenie Thanissaro Bhikkhu – MN 86). Bandyta był tak zdezorientowany, że poprosił Buddę, żeby się zatrzymał. Budda odpowiedział, że już się zatrzymał, a tym, który powinien się zatrzymać jest Angulimala. Angulimala poprosił o wyjaśnienie i Budda sprecyzował, że powinien on zatrzymać się na drodze krzywdzenia żyjących istot, bo nadal nią kroczy. Usłyszawszy te słowa, Angulimala zmienił swoją postawę, przyrzekł skończyć z rozbojami i został mnichem – uczniem Buddy.
Angulimala jako mnich.
Zgodnie z obietnicą daną poddanym, król Pasenadi (król Kosali) wyruszył, by znaleźć i zabić Angulimalę. Zatrzymał się najpierw w klasztorze, gdzie przebywał Budda wraz z uczniami, aby spotkać się z nim. Wytłumaczył Buddzie swój zamysł, a Budda zapytał, jak król zareagowałby, gdyby odkrył, że Angulimala porzucił życie złoczyńcy i został mnichem. Król odpowiedział, że oddałby mu honory i zaoferował zapewnienie wszystkich potrzeb jego mnisiego powołania. Wtedy Budda ujawnił, że Angulimala znajduje się zaledwie kilka stóp obok, jego włosy i broda są ogolone, a on sam został członkiem buddyjskiego zakonu. Zdumiony król obiecał podarować mu materiał na mnisie szaty i powrócił do pałacu.
Kiedy Angulimala spotkał młodą kobietę przechodzącą trudny poród, udał się do Buddy i zapytał, co mógłby zrobić, aby ulżyć jej w cierpieniach. Budda powiedział mu, żeby poszedł do niej i rzekł: „Siostro, odkąd się narodziłem, nie przypominam sobie, bym celowo zabił jakąkolwiek odczuwającą istotę. Niech ta prawda będzie dla Ciebie przyczyną ulgi i szczęścia, a także dla twojego płodu”. Angulimala zauważył, że mówiąc tak, skłamałby. Budda zmodyfikował więc swoją poradę: „Siostro, odkąd narodziłem się szlachetnie na nowo jako mnich, nie przypominam sobie, bym celowo zabił jakąkolwiek odczuwającą istotę. Niech ta prawda będzie dla Ciebie przyczyną ulgi i szczęścia, a także dla twojego płodu”.
Budda posłużył się grą słów, używając dwóch znaczeń słowa „narodzić się”, aby wesprzeć Angulimalę, który cierpiał z powodu bardzo ciężkich wyrzutów sumienia. Były one ogromną przeszkodą w jego medytacji na temat odnowionych ślubowań niekrzywdzenia, które złożył zostając mnichem.
Po tym, jak Angulimala przekazał swoje błogosławieństwo, kobieta urodziła bezpiecznie. Błogosławieństwo Angulimali, zwykle zwane "Angulimala paritta", jest nadal recytowane dla błogosławienia domów i ciężarnych kobiet w krajach therawady.
To zdarzenie pomogło Algulimali skupić umysł na głównym obiekcie swojej medytacji. Wcześniej, oczami swego umysłu, ciągle widział miejsce w dżungli, w którym zamordował 999 ludzi. Po wykonaniu "Aktu Prawdy", widywano go, jak ochraniał ludzi i ci zaczęli zbliżać się do niego i ofiarowywać mu pożywienie.
Ostatecznie jego wcześniejsze imię Ahimsaka stało się w pełni stosowne. Większość ludzi zyskała pewność, co do jego wewnętrznej przemiany i zaakceptowała go.
Jednakże niektórzy, kierując się urazą, nie mogli zapomnieć, że jest odpowiedzialny za śmierć ich ukochanych. Nie mogąc zemścić się środkami prawnymi, wzięli sprawę w swoje ręce i gdy Angulimala szedł po jałmużnę, zaatakowali go kijami i kamieniami.
Angulimali udało się powrócić do klasztoru z zakrwawioną głową, poszarpaną zewnętrzną szatą i rozbitą miską żebraczą. Budda zachęcił go do zniesienia bólu ze spokojem; wytłumaczył, że doświadcza on owoców złej karmy, która inaczej zawiodłaby go do piekła. To ilustruje buddyjskie przekonanie, że efekty karmy są nieuniknione, ale forma i czas, w jakich się ona zamanifestuje, może zostać zmodyfikowana przez późniejsze czyny. W tym wypadku, Angulimala doświadczał fizycznego cierpienia podczas swojego ostatniego życia, a nie tortur w kolejnym życiu przez znacznie dłuższy czas.
Będąc arahantem, pozostawał silny i niewrażliwy w umyśle i sercu. Jednak jego ciało, symbol i owoc poprzedniej karmy, było ciągle narażone na efekty jego wcześniejszych czynów. Jako arahant nie potrzebował słów pociechy, ale przypomnienia o karmicznych związkach przyczyny i skutku, które trzeba znosić do samego końca.
Kiedy poszedł do Sāvatthi prosić o jałmużnę i został zaatakowany przez tłum, zniósł ich gniew jako pokutę za wcześniejsze złe uczynki, dzięki upomnieniu Buddy. 
Według Dhammapadatthakatha (iii.169) dowiadujemy się, że zmarł krótko po dołączeniu do zakonu mnichów buddyjskich.
Jest także historia o tym, jak uśmierzył bóle porodowe pewnej kobiety poprzez „Czyn Prawdy” (ang. "Truth Act"; pali: saccakiriyā; skr.: satyakriyā) (rytualna deklaracja jakiegoś faktu o takiej głębi, że posiada moc przekroczenia naturalnych praw). Słowa, których użył w tym saccakiriyā (yato aham sabbaññutabuddhassa ariyassa ariyāya jātiyā jāto) zostały uznane za "paritta" (pali: Paritta; skr.: Paritrana; sinhala: Pirit; pol.: ochrona), czyli wersy oddalające wszystkie niebezpieczeństwa i stały się "Angulimāla Paritta", zaś woda, która obmyła kamień, na którym siedział Angulimala w domu owej kobiety, została uznana za panaceum (M.ii.103-4; MA.747f).
W Angulimāla Sutta, Pasenādi nazywa go Gagga Mantānīputta. Ojciec Angulimali nazywał się Gagga. Ta historia najwyraźniej należy do popularnych i pojawia się także w Avadāna Sataka (nr. 27).
W Asadisadānie króla Kosali, nad Angulimālą niósł parasol nieokiełznany słoń. Żaden inny nie był dostępny. Jednakże pozostawał całkowicie spokojny, co dowiodło mocy Angulimāli (DhA.iii.185; also DA.ii.654).
Nawrócenie Angulimāli często odnoszone jest do najbardziej współczujących i cudownych czynów Buddy, np. tych z Sutasoma Jātaka (J.v.456f.; see also J. iv.180; SnA.ii.440; DhA.i.124). Historia Angulimāli jest tu odnoszona do historii człowieka, którego dobra karma wzrosła i zniszczyła wcześniejszą złą karmę (AA.i.369).
Z jego powodu ustanowiono prawo, aby nie wyświęcać złapanego bandyty (Vin.i.74).
Jeżeli chodzi o utożsamianie go z Kalmāsapādą – patrz J.P.T.S., 1909, pp. 240ff.
Znaczenia i interpretacje.
W therawadzie i mahajanie, opowieść o Angulimali służy jako przykład, że nawet najgorsi ludzie mogą naprawić swoje winy i powrócić na właściwą ścieżkę. Punkt widzenia teozofii jest podobny. Utrzymuje ona, że karma musi zostać odpłacona. To, jak zareagujemy na tę karmę, która zmieni nasz charakter, zależy od indywidualnego wyboru. Mimo że Angulimala okazał skruchę i osiągnął oświecenie, ciągle musiał płacić za karmę zabicia tylu ludzi. Był spokojny i zaakceptował to, co się stało i dlatego wyzwolił się z Koła Samsary.
Historia Angulimali ilustruje także buddyjskie przekonanie, że człowiek łatwiej może się zmienić dzięki współczuciu, niż karze. Jak powiedział Angulimala: "Niektórzy więźniowie są poskromieni przy pomocy kary chłosty, kijem, hakiem lub biczem. Ja zostałem ujarzmiony bez kija ani broni. Zostałem ujarzmiony łagodnymi słowami Współczującego Buddy".
Richard F. Gombrich w swojej rozprawie "Who was Angulimala?" (Kim był Angulimala?), postulował, że historia Angulimali może opisywać spotkanie Buddy ze stronnikiem wczesnej formy tantry śiwaickiej lub śaktyjskiej. Gombrich dochodzi do takiego wniosku na podstawie wielu niezgodności w tekście sutty, które sugerują możliwość jego zniekształcenia (w szczególności niedopisanie wierszy w Theragathie (Theragatha), w celu dostosowania do akceptowanych zasad metryki pālijskiej), a także dość słabe wytłumaczenie przez komentatorów zachowania Angulimali. Zauważa on, że we wczesnym kanonie pālijskim jest kilka innych odniesień, które wydają się wskazywać na obecność wyznawców Śiwy, Kali i innych bóstw związanych z krwawymi praktykami tantrycznymi. Zauważa też, że zachowanie Angulimali nie byłoby sprzecznie z niektórymi brutalnymi praktykami, stosowanymi jeszcze niedawno w Indiach przez przestępcze sekty, jak thuggee (lub tuggee; od hindi: thag ‘złodziej’; skr.: sthaga ‘łajdak, łotr’, od sthagati ‘ukrywać’). Jeżeli tezy Gombricha zostałyby dowiedzione, to "Angulimala Sutta" stałaby się najwcześniejszą dokumentacją praktyk tantrycznych w południowej Azji, o których niewiele wiadomo z okresu sprzed VII w. n.e.
Wpływy współczesne.
W 1985 Brytyjczyk będący mnichem therawady – Ajahn Khemadhammo Mahathera – założył organizację "Angulimala: The Buddhist Prison Chaplaincy in England" (Angulimala: Buddyjskie Kapelaństwo Więziennicze w Anglii). Została ona uznana przez rząd brytyjski za oficjalnego reprezentanta religii buddyjskiej we wszystkich jej aspektach dotyczących systemu więziennego. Jego celami są: zapewnienie kontaktów z kapelanami, udzielanie doradztwa oraz organizowanie szkoleń na temat buddyzmu i medytacji dla więźniów w całej Anglii, Walii i Szkocji.
W 2003 tajski reżyser – Suthep Tannirat – usiłował wyemitować film zatytułowany "Ongkulimal" (to tajska wymowa imienia Angulimala), który ponownie opowiadał historię słynnego mnicha. Konserwatywne buddyjskie organizacje w Tajlandii zaprotestowały, twierdząc, że film wypacza buddyjskie nauki i przywołuje hinduskie i teistyczne wpływy, o których nie mówią materiały źródłowe. Tajska filmowa rada do spraw cenzury odrzuciła apelację o zakazanie emisji filmu, ale nalegała, aby reżyser usunął niektóre sceny przemocy oraz zmienił nazwę filmu w celu zmniejszenia skojarzeń z buddyjskimi tekstami religijnymi. Interesujące, że dla wielu najbardziej kontrowersyjne było to, że reżyser pominął komentarze do tekstów palijskich opisujące Angulimalę jako bezbronną ofiarę czynów innych ludzi i przedstawił go tak, jak czyni to sutta, czyli jako kogoś angażującego się w brutalne czyny z własnego wyboru.
W 2006 aktywista na rzecz pokoju – Satish Kumar – opisał na nowo historię Angulimali w swojej książce "The Buddha and the Terrorist: The Story of Angulimala" (Budda i terrorysta: historia Angulimali).

</doc>
<doc id="1240353" url="https://pl.wikipedia.org/wiki?curid=1240353" title="Krzyżówka (dopływ Koszarawy)">
Krzyżówka (dopływ Koszarawy)

Krzyżówka – potok górski, lewy dopływ Koszarawy o długości 10,39 km.
Potok płynie w Beskidzie Żywieckim, spływając z północnych zboczy masywu Beskidu Korbielowskiego i Beskidu Krzyżowskiego. Jego źródła są położone powyżej 800 m n.p.m. Zasilany jest wodami z wielu małych potoków. Przepływa przez miejscowości Krzyżówki i Krzyżowa. Do Koszarawy uchodzi w centrum miejscowości Jeleśnia na wysokości 450 m n.p.m. 
Wzdłuż doliny potoku Krzyżówka, w jego dolnym biegu przebiega droga wojewódzka nr 945 łącząca dawne przejście graniczne na Słowację Korbielów - Oravská Polhora z Żywcem.

</doc>
<doc id="1240357" url="https://pl.wikipedia.org/wiki?curid=1240357" title="Microsoft Developer Network">
Microsoft Developer Network

MSDN (Microsoft Developer Network) – nazwa portalu i społeczności programistów i deweloperów, skupionych wokół technologii firmy Microsoft. Równocześnie jest to nazwa działu korporacji Microsoft, zajmującego się utrzymywaniem kontaktu z firmami, programistami, deweloperami i testerami oprogramowania: deweloperami sprzętu oraz systemów operacyjnych, tworzących i wykorzystujących API produktów Microsoft oraz języków skryptowych różnych aplikacji.
Rodzaje wsparcia społeczności MSDN przez Microsoft.
Strony internetowe.
Strona internetowa MSDN pod adresem www.msdn.pl to kolekcja stron dla społeczności programistów, na której można znaleźć informacje, dokumentacje i dyskusje na temat programowania, w których uczestniczą zarówno pracownicy Microsoft jak i członkowie społeczności MSDN. Główna strona portalu MSDN jest dostępna w 56 lub więcej językach.
Biblioteka MSDN.
Biblioteka MSDN to scentralizowana baza wiedzy i baza oficjalnych dokumentów dla programistów i deweloperów, zawierająca dokumentacje technologiczne. Różne rodzaje dokumentów w bibliotece są publikowane przez użytkowników oprogramowania oraz członków społeczności, przy merytorycznym wsparciu Microsoft. Tak zwany "Community Content" może być edytowany przez każdego członka społeczności.
Fora.
Forum MSDN to forum internetowe używane przez członków społeczności MSDN do dyskusji na tematy powiązane z szeroko pojętą tematyką wytwarzania oprogramowania. Od 2008 roku forum MSDN zostało przeniesione na nową platformę, na której można znaleźć szybki podgląd wątków, filtrowanie AJAX i ulepszony (w porównaniu do poprzedniej wersji) edytor postów.

</doc>
<doc id="1240358" url="https://pl.wikipedia.org/wiki?curid=1240358" title="Tambura (instrument)">
Tambura (instrument)

Tambura – instrument muzyczny z grupy strunowych szarpanych z pudłem rezonansowym, gryfem i progami na podstrunnicy.
Wykonywana jest z drewna, posiada zwykle cztery struny, obecnie najczęściej metalowe. Instrumenty ośmiostrunowe strojone są unisono parami, podobnie jak np. w mandolinie.
Nazwa.
Jej nazwa indyjska (dewanagari: तम्पूरा trl. "tampūrā") prawdopodobnie wywodzi się z perskiego "pandura" i dalej arabskiego "dambura". 
Podobny źródłosłów ma mandolina, której zwłoszczona nazwa łacińskiego "mandora" brzmi "mandola", przybrała ostateczną, zdrobniałą formę "mandolina".
Historia.
Tambura w zachodniej kulturze kojarzona jest z hinduską muzyką medytacyjną, gdyż w istocie często towarzyszy wykonywaniu pieśni raga. Obok takich instrumentów jak: sarangi, tabla, sitar jest klasycznym instrumentem muzyki indyjskiej.
Indyjska tambura w odróżnieniu od sitaru nie posiada progów.
W Europie znana jest (w nieco odmiennej od azjatyckich instrumentów formie) z Bałkanów, głównie z Bułgarii, gdzie pełni rolę instrumentu ludowego lub instrumentu solowego w utworach "klasycznych" inspirowanych muzyką ludową.

</doc>
<doc id="1240360" url="https://pl.wikipedia.org/wiki?curid=1240360" title="Yvonne Buschbaum">
Yvonne Buschbaum



</doc>
<doc id="1240361" url="https://pl.wikipedia.org/wiki?curid=1240361" title="M18 Claymore">
M18 Claymore



</doc>
<doc id="1240364" url="https://pl.wikipedia.org/wiki?curid=1240364" title="Drawhim">
Drawhim



</doc>
<doc id="1240373" url="https://pl.wikipedia.org/wiki?curid=1240373" title="Delta Force Black Hawk Down Team Sabre">
Delta Force Black Hawk Down Team Sabre



</doc>
<doc id="1240374" url="https://pl.wikipedia.org/wiki?curid=1240374" title="Dzień Chorego na Padaczkę">
Dzień Chorego na Padaczkę

Dzień Chorego na Padaczkę – polskie święto przypadające corocznie 14 lutego w Dzień Świętego Walentego. Święty Walenty jest bowiem patronem nie tylko zakochanych, ale i osób chorych na padaczkę (epilepsję, tzw. "chorobę świętego Walentego").

</doc>
<doc id="1240377" url="https://pl.wikipedia.org/wiki?curid=1240377" title="Manifest Połaniecki">
Manifest Połaniecki



</doc>
<doc id="1240378" url="https://pl.wikipedia.org/wiki?curid=1240378" title="Nisza rynkowa">
Nisza rynkowa

Nisza rynkowa (ang. "market niche") – określenie oznaczające pewną część rynku, którego potrzeby nie są zaspokojone.
Powodem istnienia nisz rynkowych jest brak odpowiedniego produktu lub usługi. Brak podaży może wynikać z nowych potrzeb będących efektem wzrostu poziomu życia w danej gospodarce lub wycofania z rynku produktu/usługi znajdujących się w schyłkowej fazie, na które był popyt.

</doc>
<doc id="1240380" url="https://pl.wikipedia.org/wiki?curid=1240380" title="Muskuł pneumatyczny">
Muskuł pneumatyczny

Muskuł pneumatyczny – rodzaj pneumatycznego siłownika jednostronnego działania. Jest to elastyczny przewód w oplocie, który pod wpływem ciśnienia zwiększa swoją objętość – zwiększa średnicę i zmniejsza długość, co jest wykorzystywane jako ruch roboczy. Urządzenie zostało wynalezione w latach 50. XX wieku do użytku w protezach kończyn.
Zastosowanie.
Mięśnie pneumatyczne są lekkie, ponieważ ich głównym elementem jest elastyczny przewód. Siła wywierana przez ten siłownik zależy nie tylko od ciśnienia, lecz także od stopnia napełnienia gazem, w jakim się znajdują. Jest to jedna z głównych wad tych urządzeń, gdyż modele matematyczne opisujące ich zachowanie są nieliniowe, co sprawia, że trudniej nimi sterować. Z drugiej jednak strony sterowanie jest precyzyjniejsze, logarytmiczna zależność ciśnienia i siły generowanej przez siłownik jest bardzo podobny do zależności występującej w biologicznym mięśniu, dzięki czemu łatwiej nim odwzorować działanie biologicznych mięśni np. w protezach. Dodatkowo przez zdolność gazu do kompresji, muskuły pneumatyczne umożliwiają częściowe amortyzowanie nadmiaru siły, co idzie za tym, pozwalają na precyzyjną pracę z np. delikatnymi przedmiotami.

</doc>
<doc id="1240382" url="https://pl.wikipedia.org/wiki?curid=1240382" title="Skład konsygnacyjny">
Skład konsygnacyjny

Skład konsygnacyjny - (ang. "consignment warehouse"), jednostka organizacyjna obrotu handlowego występująca najczęściej w imporcie towarów, a także w obrocie krajowym. 
Skład konsygnacyjny jest mieszaną konstrukcją prawną obejmującą elementy umowy komisu oraz umowy składu. Strony zawierają umowę o skład konsygnacyjny, gdy chodzi o składowanie towarów lub o sprzedaż konsygnacyjną, gdy składowanie wiąże się ze sprzedażą. Umowy takie zawierane są między producentem, bądź sprzedawcą (konsygnatorem) a osobą, która przyjmuje na siebie obowiązek składowania towaru, bądź składowania i sprzedaży albo wykonania dyspozycji konsygnatora, zwaną konsygnatariuszem. Zasady organizacji i funkcjonowania oraz finansowania działalności składu i rozliczania związanych z tym kosztów, reguluje umowa zawarta między partnerami. Zleceniodawca dołącza kopię umowy.

</doc>
<doc id="1240384" url="https://pl.wikipedia.org/wiki?curid=1240384" title="Winoroślowate">
Winoroślowate

Winoroślowate ("Vitaceae" Juss.) – rodzina roślin należąca do rzędu winoroślowców. Obejmuje 16–17 rodzajów z ok. 955 gatunkami łączonymi w dwie podrodziny. Rośliny te są obecne na wszystkich kontynentach z wyjątkiem Antarktydy, nie występują naturalnie w północnej części Ameryki Północnej, Europy i Azji oraz na rozległych obszarach pustynnych. Najwięcej przedstawicieli rośnie w strefie międzyzwrotnikowej.
Duże znaczenie użytkowe ma winorośl właściwa "Vitis vinifera", której owoce – winogrona spożywane są surowe, suszone jako rodzynki, służą do wyrobu win, soków, galaretek, dżemów, kwasu winowego i octu winnego. Z nasion tłoczony jest olej. Jadalne są także owoce innych gatunków winorośli, wykorzystywane także do tworzenia odmian uprawnych w wyniku krzyżowania z winoroślą właściwą. Spożywane są także owoce innych rodzajów, zwłaszcza "Ampelocissus" i "Cayratia" oraz liście niektórych gatunków cissusów. "Cayratia geniculata" jest rośliną włóknistą. Liczne rośliny z różnych rodzajów uprawiane są jako ozdobne. Niektóre gatunki ("Ampelopsis japonica", "Cissus quadrangularis", "Tetrastigma hemsleyanum") są cenionymi roślinami leczniczymi.
Systematyka.
Rodzina w ujęciu APweb jest jedynym rodzajem w obrębie monotypowego rzędu winoroślowców "Vitales". Dzielona jest na dwie podrodziny, podnoszone w niektórych systemach (np. Reveala z lat 1994-1999 i Takhtajana z roku 1997) do rangi rodziny (Reveal w propozycji klasyfikacji okrytonasiennych z 2007 tak jak APweb łączy obie grupy w obrębie jednej rodziny).
Podrodzina Leeoideae (syn. "Leeaceae" ) 
Podrodzina Viticoideae :
plemię "Ampelopsideae"
plemię "Cayratieae"
plemię "Cisseae"
plemię "Parthenocisseae"
plemię "Viteae"
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Vitanae" Takht. ex Reveal, rząd winoroślowce ("Vitales" Reveal), rodzina winoroślowate "Vitaceae" Juss.. W ujęciu z lat 1994-1999 Reveal oddzielał rodzaj "Leea" w odrębną rodzinę "Leeaceae".

</doc>
<doc id="1240386" url="https://pl.wikipedia.org/wiki?curid=1240386" title="Vitaceae">
Vitaceae



</doc>
<doc id="1240390" url="https://pl.wikipedia.org/wiki?curid=1240390" title="Hisingen">
Hisingen

Hisingen - pierwsza pod względem populacji i piąta pod względem powierzchni wyspa Szwecji (po Gotlandii, Olandii, Södertörn i Orust). Od południa i wschodu otoczona rzeką Göta älv, rzeką Nordra älv od północy, a od zachodu cieśniną Kattegat. Ma 197 km² powierzchni.
Część wyspy znajduje się w granicach miasta Göteborg – głównie jego część przemysłowo-portowa oraz przedmieścia. Również na wyspie zlokalizowany jest Port lotniczy Göteborg-City (we wsi Säve w północnej części wyspy).
We wsi Tumlehed na Hisingen znajdują się prehistoryczne malowidła naskalne, datowane na 3000 do 7000 lat temu.

</doc>
<doc id="1240395" url="https://pl.wikipedia.org/wiki?curid=1240395" title="Szczepki (przystanek kolejowy)">
Szczepki (przystanek kolejowy)

Szczepki – przystanek kolejowy w Szczepkach, w województwie podlaskim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 0–9 pasażerów na dobę.

</doc>
<doc id="1240397" url="https://pl.wikipedia.org/wiki?curid=1240397" title="Abu Inan Faris">
Abu Inan Faris

Abu Inan Faris ibn Ali (arab. أبو عنان فارس بن علي; ur. 1317, zm. 1358) – sułtan Maroka z dynastii Marynidów, syn sułtana Abu al-Hassana Alego I.
Życiorys.
Abu Inan Faris już za życia swojego ojca był zarządcą w Tilimsan. Kiedy dowiedział się o klęsce marokańskich wojsk w walce przeciw beduinom pod Kairuanen w 1350 roku, przekonany o śmierci ojca obwołał się władcą całego Maroka. Sułtanowi udało się jednak wrócić do kraju, w wyniku czego doszło do walk o władzę, z których ostatecznie zwycięsko wyszedł Abu Inan Faris. Po śmierci ojca w 1351 roku został powszechnie uznany sułtanem.
Abu Inan Faris był wielkim miłośnikiem sztuki i kultury. Sprowadzał na swój dwór poetów i uczonych (m.in. Ibn Chalduna). Z jego rozkazu zbudowano szkołę koraniczną Bu Inania w Fezie.
Tak jak jego ojciec, również Abu Inan Faris próbował zjednoczyć Maghreb pod panowaniem Marynidów. W 1352 roku stłumił rebelię w Tilimsan, a w 1358 roku udało mu się wtargnąć do Tunisu, skąd musiał jednak uciekać do Maroka, gdy poległy tam arabskie oddziały wspierające.
Jeszcze w tym samym 1358 roku w wyniku dworskiego spisku został uduszony przez jednego z wezyrów. Rozgorzały walki o władzę, w której uczestniczył także Ibn Chaldun. W kolejnych latach – chociaż Marynidzi formalnie utrzymali się na tronie aż do 1465 roku – realną władzę w Maroku sprawowali wezyrzy z dynastii Wattasydów. Mieli oni decydujący wpływ na wynoszenie na tron i obalanie kolejnych sułtanów.

</doc>
<doc id="1240399" url="https://pl.wikipedia.org/wiki?curid=1240399" title="Eksterminacja Cyganów przez III Rzeszę">
Eksterminacja Cyganów przez III Rzeszę



</doc>
<doc id="1240400" url="https://pl.wikipedia.org/wiki?curid=1240400" title="Port lotniczy Bukareszt-Băneasa">
Port lotniczy Bukareszt-Băneasa

Port lotniczy Bukareszt-Băneasa (IATA: BBU, ICAO: LRBS) – międzynarodowy port lotniczy położony 4 km na północ od centrum Bukaresztu, w dzielnicy Băneasa. Jest drugim portem obsługującym Bukareszt po Otopeni.

</doc>
<doc id="1240403" url="https://pl.wikipedia.org/wiki?curid=1240403" title="Shut ’Em Down (singel Onyx)">
Shut ’Em Down (singel Onyx)

Shut 'Em Down to dwupłytowy singel amerykańskiej grupy hip-hopowej Onyx. Wydany 17 kwietnia 1998 roku. Promuje album "Shut ’Em Down".
"Shut 'Em Down" to utwór o przemocy i morderstwach. Pierwszą zwrotkę wykonują Fredro Starr i Sonsee, a drugą gościnnie występujący DMX i Sticky Fingaz. Podkład został wykonany przez Onyx. Powstał do niego klip, a także remiks z Noreagą i Big Punem.
"Raze It Up" to b-side na pierwszej płycie. Nawiązuje do jednego z pierwszych singli Onyx, "Throw Ya Gunz". Podkład został wykonany przez Keitha Home'a.
"Throw Ya Gunz" to utwór znajdujący się na drugiej płycie. Podkład został wykonany przez Chyskillz. Czwarty utwór to "Shiftee". Były to single Onyx, promujące album "Bacdafucup".
"Last Dayz" to b-side na drugiej płycie. Podkład wykonał Fredro Starr. Singel ten promował album "All We Got Iz Us". Czwarty utwór z tej płyty to "Evil Streets". Gościnnie wystąpił na nim Method Man.

</doc>
<doc id="1240407" url="https://pl.wikipedia.org/wiki?curid=1240407" title="M82A1 Barrett">
M82A1 Barrett



</doc>
<doc id="1240409" url="https://pl.wikipedia.org/wiki?curid=1240409" title="Interferometria plamkowa">
Interferometria plamkowa

Interferometria plamkowa – metoda eliminowania szkodliwego wpływu atmosfery ziemskiej, rozmywającej obrazy gwiazd w teleskopach. Następuje to na skutek ruchów turbulentnych, które rozbijają obraz punktowy na wiele plamek.

</doc>
<doc id="1240411" url="https://pl.wikipedia.org/wiki?curid=1240411" title="Jarre Hongkong">
Jarre Hongkong



</doc>
<doc id="1240412" url="https://pl.wikipedia.org/wiki?curid=1240412" title="Wings Air">
Wings Air

Wings Air – indonezyjska linia lotnicza z siedzibą w Dżakarcie. Głównym węzłem jest Port lotniczy Dżakarta-Soekarno-Hatta.
Flota.
Stan floty na lipiec 2021:

</doc>
<doc id="1240414" url="https://pl.wikipedia.org/wiki?curid=1240414" title="Gmina Rudomino">
Gmina Rudomino

Rudomino – dawna gmina wiejska istniejąca do 1939 roku na obszarze Ziemi Wileńskiej/woj. wileńskiego (obecnie na Litwie). Siedzibą gminy było Rudomino ("Rudamina").
Początkowo gmina należała do powiatu wileńskiego w guberni wileńskiej. 7 czerwca 1919 weszła w skład utworzonego pod Zarządem Cywilnym Ziem Wschodnich okręgu wileńskiego, przejętego 9 września 1920 przez Tymczasowy Zarząd Terenów Przyfrontowych i Etapowych. W związku z powstaniem Litwy Środkowej 9 października 1920 gmina wraz z główną częścią powiatu wileńskiego znalazła się w jej strukturach. 13 kwietnia 1922 roku gmina weszła w skład objętej władzą polską Ziemi Wileńskiej (powiat wileński połączono z powiatem trockim w nowy powiat wileńsko-trocki), przekształconej 20 stycznia 1926 roku w województwo wileńskie.
Po wojnie obszar gminy wszedł w struktury administracyjne Związku Radzieckiego.

</doc>
<doc id="1240415" url="https://pl.wikipedia.org/wiki?curid=1240415" title="Jarre Hong Kong">
Jarre Hong Kong

Jarre Hong Kong – dwupłytowy album francuskiego multiinstrumentalisty Jeana-Michela Jarre’a. Jest to nagranie z koncertu w Hongkongu z 1994 roku.

</doc>
<doc id="1240418" url="https://pl.wikipedia.org/wiki?curid=1240418" title="Miedniki Królewskie (gmina)">
Miedniki Królewskie (gmina)

Gmina Miedniki Królewskie – gmina w rejonie wileńskim okręgu wileńskiego na Litwie.
Ośrodek gminy - wieś Miedniki Królewskie (493 mieszkańców). Na terytorium jest 37 wsi, większe z nich: Podwarańce (93 mieszkańców), Łajbiszki (56 mieszkańców), Kurhany (58 mieszkańców).
Powierzchnia terenu.
6 295,5 ha, z nich – 5 001 ha stanowią użytki rolne, 1 080 ha - lasy, 4,2 ha - zbiorniki wodne oraz grunty o innym przeznaczeniu.
Ludność.
Ludność gminy wynosi 1 140 osób.
Skład etniczny (2011).
Według spisu z 2011 roku.
Infrastruktura.
Na terytorium gminy znajdują się: poczta, szkoła średnia, filia Ławaryskiej Szkoły Podstawowej w Miednikach Królewskich, przedszkole, Dom Kultury, biblioteka, posterunek celny, punkt medyczny, kościół, cmentarz, 2 sklepy, 5 pawilonów handlowych, stacja paliwowa, pozostałości zamku w Miednikach, krzyże upamiętniające tragiczne wydarzenia 31 lipca 1991 r., pamiątkowy obelisk ku czci litewskiego króla Mendoga, posiadłość geologa Józefa Łukaszewicza w rodzinnych Bikiszkach, Góra Józefowa, rezerwat przyrody w Miednikach, rezerwat geomorfologiczny Józefowo.
Przedsiębiorczość lokalna.
Usługi świadczone dla mieszkańców.
Historia.
Miedniki Królewskie to jedna z najstarszych miejscowości w rejonie wileńskim. W 1311 r. lub nieco później został tu zbudowany potężny zamek obronny. W 1391 r. w Miednikach został zbudowany jeden z pierwszych kościołów. Zamek był letnią rezydencją księcia Kazimierza Jagiellończyka, mieszkali tu często synowie króla wraz ze swym wychowawcą Janem Długoszem. Uważa się, że tutaj spędził swoje lata młodzieńcze królewicz Kazimierz, później ogłoszony świętym - patronem Polski i Litwy. W 1655 r. w czasie wojny z Rosją zamek został częściowo zburzony. Miedniki także mocno ucierpiały w 1812 r., podczas najazdu cesarza Napoleona I na Rosję. W 1922 r. zostały wyświęcone fundamenty obecnego drewnianego kościoła. Kościół zbudowany w 1931 r., są w nim cenne obrazy, zaliczane do arcydzieł sztuki sakralnej. W 1989 roku na Górze Józefowej został umieszczony pamiątkowy obelisk ku czci litewskiego króla Mendoga. W 1991 roku w pobliżu Miednik bestialsko zamordowano 7 żołnierzy pogranicza i celników litewskich. Przy życiu pozostał tylko celnik Tomas Šernas.

</doc>
<doc id="1240421" url="https://pl.wikipedia.org/wiki?curid=1240421" title="Delta Force Helikopter w Ogniu">
Delta Force Helikopter w Ogniu



</doc>
<doc id="1240424" url="https://pl.wikipedia.org/wiki?curid=1240424" title="Berlin Savignyplatz">
Berlin Savignyplatz

Berlin Savignyplatz – przystanek kolejowy w Berlinie, w Niemczech. Znajduje się tu 1 peron.

</doc>
<doc id="1240425" url="https://pl.wikipedia.org/wiki?curid=1240425" title="Polska Liga Hokeja Kobiet">
Polska Liga Hokeja Kobiet

Ekstraliga polska w hokeju na lodzie kobiet – rozgrywki ligowe w hokeju na lodzie kobiet w Polsce.
Formuła.
W przeszłości pod nieobecność zawodowej ligi drużyny żeńskie w Polsce rozgrywały mecze głównie w organizowanych przez poszczególne kluby turniejach i sparingach. Na jednym z takich turniejów rozegranym w Janowie w 2007 roku wyłoniony został pierwszy Mistrz Polski - GKS Atomówki Tychy.
Polska Liga Hokeja Kobiet po raz pierwszy wystartowała w październiku 2007 rozpoczynając sezon 2007/2008.
Celem rozgrywek Polskiej Ligi Hokeja Kobiet (PLHK) jest wyłonienie drużynowego Mistrza Polski Kobiet. Rozgrywki są przeprowadzane systemem każdy z każdym, a następnie systemem play-off.
W rozgrywkach Polskiej Ligi Hokeja Kobiet obowiązują 'Postanowienia wspólne dotyczące rozgrywek wszystkich szczebli w hokeju na lodzie' z drobnymi wyjątkami takimi jak na przykład zakaz gry ciałem. Innymi wyjątkami są na przykład – brak obowiązku gry w jednolitych kolorach spodni i kasków, zasady te będą się jednak zmieniać w kolejnych sezonach. Ponadto obowiązują Postanowienia Wspólne dotyczące rozgrywek w hokeju na lodzie oraz Przepisy gry w hokeja na lodzie.
Edycje PLHK.
W sezonie 2012/2013 w lidze występowało 10 drużyn. Złoty medal zdobyła drużyna TMH Polonia Bytom, która jest najbardziej utytułowanym zespołem (cztery tytuły mistrzowskie).
Sezon 2013/2014.
W sezonie 2013/2014 stworzono dwie grupy w rozgrywkach. W pierwszej miało rywalizować pierwotnie sześć najlepszych drużyn poprzedniej edycji, a w drugiej pozostałe oraz nowo przyjęte drużyny (łącznie cztery). Następnie do sezonu nie przystąpiły zespoły UKH Białe Jastrzębie i MKS Jaskółki Toruń.

</doc>
<doc id="1240429" url="https://pl.wikipedia.org/wiki?curid=1240429" title="Naichō">
Naichō

 to mała japońska agencja wywiadowcza, będąca jedną z sześciu sekcji gabinetu premiera Japonii, podlegająca bezpośrednio szefowi rządu. Jest japońskim odpowiednikiem CIA.
Zadania.
Agencja jest najważniejszym organem wywiadu zagranicznego Japonii. Zatrudnia w przybliżeniu osiemdziesięcioosobowy personel, zajmujący się analizą informacji z zagranicy . Naichō korzysta m.in. z powszechnie dostępnych źródeł informacji np. zagranicznych mediów. Otrzymuje także informacje od państw sojuszniczych, zwłaszcza od Australii i USA.
Krytyka.
Naichō często krytykowana jest za skupianie się bardziej na analizie tłumaczeń z zagranicznych publikacji i innych tego typu dokumentów, niż na typowej pracy wywiadowczej. Agencji zarzuca się także szpiegowania japońskich obywateli.
Afera szpiegowska.
17 stycznia 2008 roku, 52-letni pracownik Naichō został oskarżony o przekazywanie Rosji ściśle tajnych informacji. Rosja zaprzecza tym doniesieniom. Po tym incydencie władze japońskie postanowiły zwiększyć kontrolę nad agencją. 

</doc>
<doc id="1240431" url="https://pl.wikipedia.org/wiki?curid=1240431" title="Praha-Hostivař">
Praha-Hostivař

Praha-Hostivař – stacja kolejowa w Pradze, w Czechach. Znajdują się tu 2 perony i 5 krawędzi peronowych. Stary budynek znajduje się przy ulicy U Hostivařského nádraží 165/3.

</doc>
<doc id="1240433" url="https://pl.wikipedia.org/wiki?curid=1240433" title="Naicho">
Naicho



</doc>
<doc id="1240437" url="https://pl.wikipedia.org/wiki?curid=1240437" title="Cytat armeński">
Cytat armeński

Cytat armeński – potoczna nazwa ustępu przypisywanego Adolfowi Hitlerowi z jego przemówienia do dowódców Wehrmachtu wygłoszonego w jego domu w Obersalzbergu 22 sierpnia 1939 roku, na tydzień przed niemiecką inwazją na Polskę.
Historia.
Tzw. cytat armeński miał jakoby paść w czasie drugiego przemówienia Adolfa Hitlera, jakie wygłosił on w Obersalzbergu 22 sierpnia 1939 roku do generalicji Wehrmachtu w uzasadnieniu decyzji agresji na Polskę. Stanowi on wyrwany z kontekstu fragment większej przemowy, w której wódz III Rzeszy nakreślił ogólne zasady wojny z Polską oraz określił jej termin na 26 sierpnia 1939.
Autentyczność tego cytatu jest przedmiotem polemiki. Przemówienie Hitlera znalazło się w dokumentach procesu norymberskiego, ale zostało zakwestionowane przez obronę i nie uwzględniono go jako oficjalnego dokumentu oskarżenia. W polskim tłumaczeniu wydrukowanym w jednej z publikacji w latach 70. nie ma nawiązania do rzezi Ormian.
Treść cytatu nawiązuje do ludobójstwa dokonanego na Ormianach, jednego z krwawych epizodów I wojny światowej w imperium osmańskim, podczas którego Turcy i Kurdowie wymordowali 1,5 mln rdzennych mieszkańców Armenii. Cytat obecnie jest wyeksponowany na jednym z murów amerykańskiego Muzeum Holokaustu w Waszyngtonie.
Treść cytatu.
Trzeci paragraf tak zwanego L-3 dokumentu zawierającego przemówienie Hitlera brzmi w języku niemieckim:
W języku angielskim ten cytat przetłumaczono następująco:
W języku polskim cytat brzmi w skróconej wersji:

</doc>
<doc id="1240440" url="https://pl.wikipedia.org/wiki?curid=1240440" title="Sophie Herbrecht">
Sophie Herbrecht

Sophie Herbrecht (ur. 13 lutego 1982 w Miluzie) – francuska piłkarka ręczna, reprezentantka kraju. Obecnie występuje we francuskim Issy les Moulineaux. Gra na pozycji środkowej rozgrywającej. W 2003 roku wraz z reprezentacją zdobyła złoty medal Mistrzostw Świata, rozgrywanych w Chorwacji.
Sukcesy.
Klubowe.
Puchar EHF
Mistrzostwo Francji
Puchar Francji
Puchar Ligi Francuskiej
Reprezentacja.
Mistrzostwa Świata
Mistrzostwa Europy

</doc>
<doc id="1240446" url="https://pl.wikipedia.org/wiki?curid=1240446" title="Vigo (stacja kolejowa)">
Vigo (stacja kolejowa)

Vigo – stacja kolejowa w Vigo, w regionie Galicja (Hiszpania), w Hiszpanii. Znajdują się tu 4 perony.

</doc>
<doc id="1240455" url="https://pl.wikipedia.org/wiki?curid=1240455" title="Piotr Kaduszkin">
Piotr Kaduszkin

Piotr Aleksiejewicz Kaduszkin, (ur. w 1893 r. w stanicy Ust-Łabinskaja w Rosji, zm. po 1945 r. w ZSRR) – rosyjski wojskowy (pułkownik), dowódca sotni w 1 kozackim pułku kawalerii Rosyjskiego Korpusu Ochronnego podczas II wojny światowej.
Ukończył korpus kadetów we Władykaukazie, zaś w 1914 r. nikołajewską szkołę kawaleryjską. Brał udział w I wojnie światowej. Służył w 1 czarnomorskim pułku kawalerii Kozaków kubańskich walczącym na tureckim froncie. Był odznaczony Orderem Św. Jerzego 4 klasy. Pod koniec 1917 r. przystąpił do białych. Walczył z bolszewikami na Kubaniu. Doszedł do stopnia pułkownika. Po ewakuacji wojsk białych z Krymu do Gallipoli w listopadzie 1920 r., zamieszkał w Królestwie SHS. Zarabiał na życie jako muzyk w orkiestrze. W okresie II wojny światowej podjął współpracę z Niemcami. Służył w Rosyjskim Korpusie Ochronnym jako dowódca sotni w 1 kozackim pułku kawalerii. Po zakończeniu wojny został w Lienz wydany Sowietom. Skazany na karę ciężkich robót w łagrze został rozstrzelany w jednym z nich na Syberii. Jego bratem był płk Nikołaj A. Kaduszkin.
Linki zewnętrzne.
Biografia płk. Piotra A. Kaduszkina 

</doc>
<doc id="1240456" url="https://pl.wikipedia.org/wiki?curid=1240456" title="Delphine Guehl">
Delphine Guehl

Delphine Guehl (ur. 30 lipca 1978 roku w Metz), francuska piłkarka ręczna, reprezentantka kraju. Obecnie występuje we francuskim Metz HB. Gra na pozycji lewoskrzydłowej.
Sukcesy.
Mistrzostwo Francji
Puchar Ligi Francuskiej

</doc>
<doc id="1240459" url="https://pl.wikipedia.org/wiki?curid=1240459" title="Dłubnia (miejscowość)">
Dłubnia (miejscowość)

Dłubnia – wieś w Małopolsce, powstała pod koniec XII w. (pierwsza wzmianka o niej pochodzi z roku 1198), na której terenie wydzielono na przestrzeni wieków wsie: Imbramowic, Małyszyc i Ściborzyc, aż do zupełnego zarzucenia pierwotnego toponimu.
Historia.
Dłubnia była wówczas własnością bożogrobców z Miechowa.
W połowie XII wieku, w konsekwencji budowy klasztoru norbertanek, wieś została podzielona na dwie części: Imbramowice, które zostały nadane klasztorowi, oraz na Ściborzyce, które przeszły na własność cystersów ze Szczyrzyca.
Sto lat później ze Ściborzyc wydzielono Małyszyce, które również zostały oddane klasztorowi, same Ściborzyce zaś trafiły w ręce prywatne.

</doc>
<doc id="1240462" url="https://pl.wikipedia.org/wiki?curid=1240462" title="Almere Muziekwijk">
Almere Muziekwijk

Almere Muziekwijk – stacja kolejowa w Almere, w prowincji Flevoland, w Holandii. Znajdują się tu dwa perony.

</doc>
<doc id="1240463" url="https://pl.wikipedia.org/wiki?curid=1240463" title="Maakan Tounkara">
Maakan Tounkara

Maakan Tounkara (ur. 12 marca 1983 roku w Épernay), francuska piłkarka ręczna, reprezentantka kraju. Obecnie występuje we francuskim Le Havre AC Handball. Gra na pozycji prawoskrzydłowej. W kadrze narodowej zadebiutowała w 2006 roku.
Sukcesy.
Klubowe.
Mistrzostwo Francji
Puchar Francji
Puchar Ligi Francuskiej
Reprezentacja.
Mistrzostwa Europy

</doc>
<doc id="1240466" url="https://pl.wikipedia.org/wiki?curid=1240466" title="Ah, And We Do It Like This">
Ah, And We Do It Like This

Ah, And We Do It Like This to pierwszy singel amerykańskiej grupy hip-hopowej Onyx. Wydany w 1990 przez wytwórnię profile records, kiedy w grupie nie było Sticky’ego Fingaza.

</doc>
<doc id="1240468" url="https://pl.wikipedia.org/wiki?curid=1240468" title="Obligacja municypalna">
Obligacja municypalna

Obligacja municypalna (komunalna) – dłużny papier wartościowy emitowany przez jednostkę samorządu terytorialnego na podstawie przepisów ustawy o obligacjach. Dla nabywcy obligacja komunalna jest dokumentem potwierdzającym zaciągnięcie przez miasto, gminę lub inną jednostkę samorządu terytorialnego długu.
Pierwotny okres zapadalności obligacji municypalnych nie jest prawnie zdeterminowany. W polskiej praktyce są one emitowane zwykle na okres od 5 do 10 lat – np. w 2012 r. dłużne papiery z właśnie takim pierwotnym terminem zapadalności stanowiły ponad połowę obligacji komunalnych wyemitowanych przez jednostki samorządu terytorialnego. Polskie samorządy emitują zwykle obligacje denominowane w złotych (PLN), ale zdarzają się także emisje w innych walutach.
Oprocentowanie obligacji komunalnych jest najczęściej zmienne, oparte o ustaloną stawkę referencyjną – zwykle WIBOR, LIBOR lub EURIBOR, a odsetki najczęściej są wypłacane w okresach rocznych bądź półrocznych.
Obligacje municypalne są dostępne na rynku pierwotnym oraz wtórnym. Sprzedaż obligacji municypalnych na rynku pierwotnym jest realizowana przez organizatora emisji (bank bądź dom maklerski), który oferuje ich zakup swoim klientom w trybie oferty publicznej bądź niepublicznej (zamkniętej, kierowanej do wybranych podmiotów). Obrót na rynku wtórnym może się odbywać w ramach bezpośrednich transakcji kupna-sprzedaży, albo w obrocie zorganizowanym (na GPW lub BondSpot). Od 1.07.2019 r. obowiązkowa jest dematerializacja obligacji w KDPW.
Pierwsze emisje obligacji komunalnych po 1989 r. miały miejsce w 1993 r. (Międzyrzecz, Czarnków, Płock, Warszawa-Mokotów). W 1999 r. wartość wyemitowanych przez gminy obligacji wzrosła o 24,2% w stosunku do 1998 r. i wyniosła 653,6 mln PLN. Największą transzę obligacji komunalnych uplasowało miasto Gdynia za pośrednictwem Banku Pekao SA (50,4 mln PLN w ramach programu rozpoczętego w grudniu 1998 r.) W 2001 r. wartość rynku obligacji komunalnych wynosiła 1,6 mld zł, natomiast w 2012 r. wartość rynku wynosiła już 15,6 mld zł. W I kwartale 2014 wartość rynku obligacji komunalnych osiągnęła wartość 18,33 mld PLN. W ujęciu rocznym nastąpił 17,4% przyrost wartości tego segmentu
Na koniec 2019 roku emisji obligacji komunalnych dokonało ponad 1.000 samorządów i spółek komunalnych, a wartość emisji w samym 2019 roku przekroczyła 4 mld zł.

</doc>
<doc id="1240469" url="https://pl.wikipedia.org/wiki?curid=1240469" title="Chór Wydziału Teologicznego Uniwersytetu Mikołaja Kopernika w Toruniu „Tibi Domine”">
Chór Wydziału Teologicznego Uniwersytetu Mikołaja Kopernika w Toruniu „Tibi Domine”

Chór Wydziału Teologicznego Uniwersytetu Mikołaja Kopernika w Toruniu "Tibi Domine" - chór uczelniany powstały w 1993 roku. Jego dyrygentem jest ks. dr Mariusz Klimek.
Historia.
Chór powstał w 1993 roku przy parafii św. Maksymiliana Marii Kolbego w Toruniu. Założycielem chóru i jego pierwszym dyrygentem jest ks. Wojciech Rychert. Od 2000 roku batutę dzierży ks. dr Mariusz Klimek.
Repertuar.
Mimo iż nurt muzyki sakralnej dominuje w repertuarze chóru, to nie stanowi jego całości. W dorobku Chóru "Tibi Domine" znajduje się kilkadziesiąt utworów o zróżnicowanym charakterze, jak:
Współpraca.
Do stałych współpracowników chóru należy Agnieszka Morisson zajmująca się emisją głosu, oraz organista Marcin Łęcki.

</doc>
<doc id="1240472" url="https://pl.wikipedia.org/wiki?curid=1240472" title="Gare d’Antibes">
Gare d’Antibes

Gare d'Antibes – stacja kolejowa w Antibes, w regionie Prowansja-Alpy-Lazurowe Wybrzeże, we Francji. Znajdują się tu 2 perony.

</doc>
<doc id="1240475" url="https://pl.wikipedia.org/wiki?curid=1240475" title="Autostrada A102 (Niemcy)">
Autostrada A102 (Niemcy)

Autostrada A102 (, także ) – dawna autostrada federalna w Niemczech prowadząca w całości w Berlinie. Stanowiła połączenie dawnego węzła autostradowego "Autobahnkreuz Tempelhof" (A102/A100) z ulicą Gradestraße na węźle o tej samej nazwie. Zbudowano krótki odcinek o długości jednego km. Przed Zjednoczeniem Niemiec w 1990 r. autostrada nosiła oznaczenie "A12".
Trasa według pierwotnych planów miała być znacznie dłuższa, a jej przebieg łączyć dzielnicę Prenzlauer Berg (okręg Pankow) i port lotniczy "Tempelhof" z miejscowością Rangsdorf oraz zewnętrznym pierścieniem autostradowym Berlina.
Obecnie A102 wchodzi w skład węzła "Gradestraße", pełniąc rolę odgałęzienia A100 ().

</doc>
<doc id="1240476" url="https://pl.wikipedia.org/wiki?curid=1240476" title="Giulio Migliaccio">
Giulio Migliaccio

Giulio Migliaccio (ur. 23 czerwca 1981 w Mugnano di Napoli) – włoski piłkarz grający zwykle na pozycji środkowego pomocnika.
W Serie A rozegrał 289 spotkań i zdobył 13 bramek.

</doc>
<doc id="1240481" url="https://pl.wikipedia.org/wiki?curid=1240481" title="F88 Austeyr">
F88 Austeyr



</doc>
<doc id="1240483" url="https://pl.wikipedia.org/wiki?curid=1240483" title="Hefei (stacja kolejowa)">
Hefei (stacja kolejowa)

Hefei – stacja kolejowa w Hefei, w prowincji Anhui, w Chinach. Znajdują się tu 4 perony.

</doc>
<doc id="1240486" url="https://pl.wikipedia.org/wiki?curid=1240486" title="Emmuska Orczy">
Emmuska Orczy

Emma ("Emmuska") Magdolna Rozália Mária Jozefa Borbála Orczy de Orczi (ur. 23 września 1865 – zm. 12 listopada 1947) – angielska pisarka pochodzenia węgierskiego.
Jej najbardziej znane dzieło to "Szkarłatny kwiat". Pseudonim literacki Baronowa Orczy.

</doc>
<doc id="1240487" url="https://pl.wikipedia.org/wiki?curid=1240487" title="Emitel">
Emitel

Emitel S.A. (nazwa stylizowana "EmiTel") – wiodący w Polsce operator radiodyfuzji i radiotelekomunikacji, świadczący także inne usługi telekomunikacyjne, projektuje i wdraża rozwiązania inteligentnych miast w oparciu o rozwiązania IoT. Realizuje usługi na rzecz wielu naziemnych nadawców radiowo-telewizyjnych oraz operatorów komórkowych, m.in. firma zbudowała platformę telewizji IPTV dla Orange.
Od 2013 r. właścicielem spółki jest amerykański fundusz Alinda Capital Partners. Prezesem Emitel od stycznia 2018 r. jest Andrzej Kozłowski.
Emitel na bazie ponad 50-letnich doświadczeń zajmuje się radiodyfuzją naziemną – posiada ponad 350 obiektów nadawczych stanowiących sieć na terenie całego kraju, z czego 60 to obiekty nadawcze dużej mocy. Firma wynajmuje też swoje wieże i obiekty różnym operatorom. Oprócz tego firma zajmuje się utrzymaniem i budową systemów radiowych sieci telefonii komórkowej. Eksploatuje też szkieletową sieć łączy radiowych w systemie PDH lub SDH w zależności od roku budowy obiektu.
Historia.
Tradycje firmy wywodzą się ze Zjednoczenia Stacji Radiowych i Telewizyjnych zajmującego się w Polsce budową stacji nadawczych pracujących na potrzeby Komitetu ds. Radia i Telewizji. Zjednoczenie to grupowało następujące przedsiębiorstwa państwowe:
W skład zjednoczenia wchodziły także jednostki nie będące przedsiębiorstwami państwowymi:
Zjednoczenie Stacji Radiowych i Telewizyjnych uległo rozwiązaniu w 1982, podobnie jak większość innych zjednoczeń przedsiębiorstw państwowych. Poszczególne przedsiębiorstwa zostały połączone 1 stycznia 1982 r. z Państwowym Przedsiębiorstwem „Polska Poczta, Telegraf i Telefon”, które przejęło ich zadania, pracowników i majątek.
W 1982 w strukturach PPTiT utworzono Główny Urząd Radiokomunikacji.
W 1989 funkcjonowało w PPTiT 9 zakładów radiokomunikacji i teletransmisji.
W wyniku przekształcenia państwowej jednostki organizacyjnej „Polska Poczta, Telegraf i Telefon” jej część związana z radiodyfuzją (Centrum Radiokomunikacji i Telekomunikacji) weszła 1 stycznia 1992 r. w skład utworzonej Telekomunikacji Polskiej.
Spółka TP Emitel powstała w wyniku wydzielenia w maju 2002 z Telekomunikacji Polskiej struktur zajmujących się radiodyfuzją. W 2011 grupa TP sfinalizowała sprzedaż TP Emitel spółce EM Bidco (kontrolowanej przez Montagu Private Equity) za 1,725 mld zł.
28 marca 2013 spółka Emitel podpisała z Polsatem warunkową umowę kupna spółki RS TV z siedzibą w Radomiu. Transakcja ma wartość 45,5 mln zł. Jednym z warunków sfinalizowania transakcji jest rejestracja przez sąd podziału spółki RS TV. Emitel nabędzie w ramach RS TV tę część aktywów, która jest wykorzystywana do emisji cyfrowego sygnału telewizyjnego, a także emisji radiowych i usług telekomunikacyjnych. Aktywa te w 2011 wygenerowały 4,6 mln zł przychodów, a w 2012 10,3 mln zł przychodów. Ze względu na poziom obrotów sprzedawanej części RS TV, transakcja nie podlega obowiązkowi zgłoszenia prezesowi UOKiK.
24 kwietnia 2013 Emitel ogłosił przejęcie od Magna Polonia S.A. spółki Info-TV-Operator. Celem transakcji o wartości 114,5 mln zł było uzupełnienie sieci masztów i wież nadawczych.
2 grudnia 2013 100% udziałów w spółce Emitel od Montagu Private Equity przejęła amerykańska firma inwestująca w infrastrukturę – Alinda Capital Partners LLC.
31 lipca 2014 Emitel sp. z o.o. został połączony z Kelbrook Investments sp. z o.o., poprzez przejęcie całego majątku oraz zabowiązań przez Kelbrook Investments sp. z o.o. Jednocześnie Kelbrook Investments sp. z o.o. zmienił nazwę na Emitel sp. z o.o.
W lipcu 2015 spółka została operatorem częstotliwości ósmego multipleksu (MUX8) w wyniku wygranego konkursu operatorskiego, zorganizowanego w marcu przez Urząd Komunikacji Elektronicznej. Pozostałe oferty złożone zostały przez TVP, Polskiego Operatora Telewizyjnego i Time Warner. W październiku 2013 przedstawiciele Emitelu złożyli w UKE dokumenty związane z rezerwacją częstotliwości z zakresu 174–230 MHz. System prawny w Polsce zobowiązywał Urząd do publicznego ogłoszenia dostępności pasma. Decyzja o konkursie operatorskim zapadła po napłynięciu zapytań od zarządów 18 spółek.

</doc>
<doc id="1240488" url="https://pl.wikipedia.org/wiki?curid=1240488" title="Throw Ya Gunz">
Throw Ya Gunz

Throw Ya Gunz - pierwszy singel amerykańskiej grupy hip-hopowej Onyx promujący album "Bacdafucup". Wydany w 1993. Utwór stał się dużym przebojem.
W utworze Big DS występuje tylko miejscami. Razem ze Sticky'm Fingazem wykonuje outro. W wersji z klipu (która uznawana jest przez fanów za lepszą od oryginalnej) wykonywane jest przez samego Big DSa.

</doc>
<doc id="1240497" url="https://pl.wikipedia.org/wiki?curid=1240497" title="Chór Tibi Domine">
Chór Tibi Domine



</doc>
<doc id="1240499" url="https://pl.wikipedia.org/wiki?curid=1240499" title="Eva Dahlbeck">
Eva Dahlbeck

Eva Dahlbeck (ur. 8 marca 1920 w regionie Saltsjö-Duvnäs w gminie Nacka, zm. 8 lutego 2008 w Sztokholmie) – szwedzka aktorka.
W latach 1941–1944 uczęszczała do Dramatens elevskola, przy królewskim teatrze w Sztokholmie. W 1958 zdobyła Złotą Palmę dla najlepszej aktorki za film "U progu życia", a w 1961 otrzymała Eugene O’Neill Award. W połowie lat 60. zawiesiła karierę aktorską i została pisarką. Opublikowała w Szwecji kilka powieści i poematów.

</doc>
<doc id="1240500" url="https://pl.wikipedia.org/wiki?curid=1240500" title="Carskie Sioło (stacja kolejowa)">
Carskie Sioło (stacja kolejowa)

Carskie Sioło, przedtem Dietskoje Sieło (ros. Царское Село, "Carskoje Sieło", Детское Село, "Dietskoje Sieło") – stacja kolejowa w Puszkinie, w obwodzie leningradzkim, w Rosji. Powstała w ramach Kolei Carskosielskiej i do 22 maja 1838 roku była końcową stacją linii. Po rewolucji październikowej nazwa Carskie Sioło została zmieniona (tak, jak i nazwa miasta) na Dietskoje Sieło. W 2013 roku została przywrócona nazwa Carskie Sioło.
Znajdują się tu 2 perony.

</doc>
<doc id="1240504" url="https://pl.wikipedia.org/wiki?curid=1240504" title="Kazimierz Janczewski">
Kazimierz Janczewski



</doc>
<doc id="1240507" url="https://pl.wikipedia.org/wiki?curid=1240507" title="Rendsburg (stacja kolejowa)">
Rendsburg (stacja kolejowa)

Rendsburg – stacja kolejowa w Rendsburgu, w kraju związkowym Szlezwik-Holsztyn, w Niemczech. Znajdują się tu 2 perony.

</doc>
<doc id="1240508" url="https://pl.wikipedia.org/wiki?curid=1240508" title="Order Korony Jugosłowiańskiej">
Order Korony Jugosłowiańskiej

Order Korony Jugosłowiańskiej (, ) – odznaczenie Królestwa Jugosławii nadawane w latach 1930–1945, później order domowy wygnanej królewskiej dynastii Karadziordziewiców.
Historia.
Order został ustanowiony 5 kwietnia 1930 r. przez króla Jugosławii Aleksandra I w związku ze zmianą nazwy państwa z Królestwo SHS na „Królestwo Jugosławii” (1929). Nadawany był i obywatelom jugosłowiańskim i cudzoziemcom za wybitne zasługi dla tronu, narodu i jedności narodowej. Kategorii wojskowej nie posiadał.
Order Korony został zorganizowany według znanego schematu Legii Honorowej i otrzymał pięć klas:
Wygląd.
Insygnia orderu to oznaka i gwiazda I. i II. klasy. Oznaka to w zasadniczej formie pokryty białą emalią krzyż grecki, którego ramiona są stylizowane w kształcie płatków kwietnych, po cztery płatki na każdym ramieniu. Na awersie medalion środkowy oznaki, otoczony złotym obramowaniem, nosi wysadzaną drobnymi kamieniami szlachetnymi koronę królewską, na rewersie datę ustanowienia odznaczenia – 1930. Między ramionami krzyża umieszczony jest emaliowany na zielono wieniec laurowy. Zawieszką jest – mimo że Jugosławia była monarchią – zielony wieniec laurowy. Gwiazda I klasy jest złota, w kształcie zbliżonym do rombu i nosi na sobie oznakę orderu. Gwiazda II klasy posiada ten sam kształt, ale promienie jej są na przemian złote i srebrne. Order noszony był na ciemnoniebieskiej wstędze i nie posiadał łańcucha.
Order dynastyczny.
Po roku 1945 Order Korony Jugosłowiańskiej stał się orderem domowym wygnanej dynastii Karadziordziewiciów. Obecny pretendent do tronu Serbii, królewicz Aleksander Karadziordziewić jest jego Wielkim Mistrzem.

</doc>
<doc id="1240509" url="https://pl.wikipedia.org/wiki?curid=1240509" title="Aleksiej Rastworcew">
Aleksiej Rastworcew

Aleksiej Petrowicz Rastworczew (ros. "Алексей Петрович Растворцев") (ur. 8 sierpnia 1978 roku w Biełgorodzie) – rosyjski piłkarz ręczny, reprezentant Rosji. Gra na pozycji lewego rozgrywającego. Obecnie występuje w rosyjskim Czechowskije Miedwiedi. W 2004 roku zdobył brązowy medal igrzysk olimpijskich.

</doc>
<doc id="1240512" url="https://pl.wikipedia.org/wiki?curid=1240512" title="Riihimäki (stacja kolejowa)">
Riihimäki (stacja kolejowa)

Riihimäki – stacja kolejowa w Riihimäki, w prowincji Finlandia Południowa, w Finlandii. Znajdują się tu 3 perony. Koło stacji stoi zabytkowy parowóz.

</doc>
<doc id="1240518" url="https://pl.wikipedia.org/wiki?curid=1240518" title="Bacdafucup (singel)">
Bacdafucup (singel)

Bacdafucup - singel amerykańskiej grupy hip-hopowej Onyx promujący album "Bacdafucup". Wydany w 1993.
"Bacdafucup" to krótki utwór stanowiący wejściówkę do albumu "Bacdafucup". W wersji ocenzurowanej nazywa się "Bacup".

</doc>
<doc id="1240521" url="https://pl.wikipedia.org/wiki?curid=1240521" title="Kredyt wekslowy">
Kredyt wekslowy

Kredyt wekslowy (ang. "bill discount facility") – kredyt udzielany na podstawie płatnego w przyszłości weksla, o wartości równej nominalnej wartości weksla. Kredyt udzielany jest wystawcy weksla przez kredytodawcę.
Koszt kredytu wekslowego wyznacza poziom stopy dyskonta weksla. Weksel, pod który udostępniono kredyt może być spłacony przez wystawcę (weksel własny) lub osobę trzecią (weksel trasowany). Możliwe jest przeniesienie praw do weksla, w okresie trwania kredytu wekslowego.
Kredyt wekslowy nie jest kredytem w rozumieniu prawa bankowego.

</doc>
<doc id="1240524" url="https://pl.wikipedia.org/wiki?curid=1240524" title="Tulcea (stacja kolejowa)">
Tulcea (stacja kolejowa)

Tulcea – stacja kolejowa w Tulczy, w okręgu Tulcza, w Rumunii. Znajdują się tu 2 perony.

</doc>
<doc id="1240525" url="https://pl.wikipedia.org/wiki?curid=1240525" title="Nikołaj Krasnow młodszy">
Nikołaj Krasnow młodszy

Nikołaj Nikołajewicz Krasnow młodszy, (ur. 1918 w stanicy Uriupinskaja w Rosji, zm. 22 listopada 1959 w Argentynie) – oficer armii jugosłowiańskiej, oficer niemieckiej jednostki specjalnej Brandenburg, Rosyjskiego Korpusu Ochronnego, a następnie sztabu Kozackiego Stanu podczas II wojny światowej, emigracyjny publicysta i działacz społeczno-kulturalny.
Jego ojcem był płk Nikołaj N. Krasnow. Jego rodzina w listopadzie 1920 r. ewakuowała się wraz z wojskami białych z Krymu do Gallipoli, a następnie zamieszkała w Królestwie SHS. Nikołaj N. Krasnow młodszy ukończył tam średnią szkołę, a następnie szkołę wojenno-inżynieryjną. Służył jako podporucznik w jugosłowiańskiej armii. Był członkiem Jugosłowiańskiego Narodowego Ruchu "Zbor". W kwietniu 1941 r. brał udział w krótkotrwałej wojnie z Niemcami, podczas której trafił do niewoli. We wrześniu tego roku ochotniczo wstąpił do Wehrmachtu. Walczył na froncie wschodnim w szeregach jednostki specjalnej Brandenburg; był ranny. Po wyleczeniu jesienią 1943 r. przeszedł do Rosyjskiego Korpusu Ochronnego działającego na Bałkanach, a następnie do sztabu Kozackiego Stanu atamana gen. Timofieja I. Domanowa. Na początku 1945 r. został dowódcą półsotni inżynieryjnej w 1 Kozackiej Szkole Junkierskiej. Jednocześnie pełnił funkcję inspektora szkoły. Po zakończeniu wojny został w Lienzu wraz z pozostałymi kozackimi oficerami wydany Sowietom. Skazany na karę ciężkich robót w łagrze przebywał na Syberii, gdzie w 1955 r. został zwolniony na wolność jako obcokrajowiec. Wyjechał do Szwecji, a następnie do Argentyny. Napisał książkę pt. "Незабываемое", zawierającą jego wspomnienia z czasów wojny. Następnie przeniósł się do Argentyny, gdzie został wybrany atamanem stanicy im. P. N. Krasnowa. Aktywnie uczestniczył w działalności społeczno-kulturalnej rosyjskiej kolonii w Buenos Aires. Współzakładał tam rosyjski teatr, a także Stowarzyszenie Przyjaciół Rosyjskiego Teatru. Występował na scenie jako aktor. Zmarł 22 listopada 1959 r. podczas spektaklu "На бойком месте".

</doc>
<doc id="1240527" url="https://pl.wikipedia.org/wiki?curid=1240527" title="Matsusaka">
Matsusaka

 – miasto w Japonii, w prefekturze Mie, w środkowej części wyspy Honsiu.
Położenie.
Miasto leży w środkowej części prefektury Mie.
Sąsiaduje z miastami: Meiwa-chō, Ōdai-chō, Taki-chō i Tsu w prefekturze Mie oraz od zachodu z wsiami: Kawakami, Higashi-Yoshino i Mitsue w prefekturze Nara.

</doc>
<doc id="1240532" url="https://pl.wikipedia.org/wiki?curid=1240532" title="Pilkały">
Pilkały



</doc>
<doc id="1240536" url="https://pl.wikipedia.org/wiki?curid=1240536" title="Wismar (stacja kolejowa)">
Wismar (stacja kolejowa)

Wismar – stacja kolejowa w Wismarze, w kraju związkowym Meklemburgia-Pomorze Przednie, w Niemczech. Znajdują się tu 3 perony.

</doc>
<doc id="1240539" url="https://pl.wikipedia.org/wiki?curid=1240539" title="Christian Schwarzer">
Christian Schwarzer

Christian Schwarzer (ur. 23 października 1969 w Brunszwiku) – były niemiecki piłkarz ręczny, reprezentant kraju. Grał na pozycji obrotowego. W 2004 roku zdobył srebrny medal na Igrzyskach Olimpijskich. W 2007 roku zdobył złoty medal na Mistrzostwach Świata. W 2001 roku został wybrany najlepszym piłkarzem ręcznym na świecie. Karierę sportową zakończył w 2009 r.

</doc>
<doc id="1240541" url="https://pl.wikipedia.org/wiki?curid=1240541" title="Latynus">
Latynus

Latynus (łac. "Latinus") – postać z mitologii rzymskiej, król i eponim Lacjum, mąż Amaty, ojciec Lawinii. Istnieje kilka wersji jego genealogii:
Istnieją dwa podstawowe warianty losów Latynusa, różniące się przede wszystkim opisem jego stosunków z Eneaszem i Trojańczykami przybyłymi do Italii: według jednego z nich Latynus stanął natychmiast po stronie Eneasza, wsparł go w wojnie z Rutulami i zginął w decydującej bitwie z nimi, a Eneasz objął po nim władzę nad Latynami. Według drugiego, Latynus, sprzymierzywszy się początkowo z Trojanami, zerwał ten sojusz i szukał następnie pomocy króla Rutulów Turnusa w walce z Eneaszem i jego ludźmi. W ostatecznej bitwie mieli, podobnie jak w poprzedniej wersji, zginąć zarówno Turnus, jak i Latynus.
Wersje te połączył w "Eneidzie" Wergiliusz (ks. VII-XII): w tej wersji Latynus przyjął Eneasza gościnnie i postanowił oddać mu córkę za żonę. Doszło jednak do konfliktu między ludźmi Eneasza a ludźmi Latynusa, w rezultacie którego wybuchła wojna, w którą, za namową życzliwej mu królowej Amaty, wmieszał się król Rutulów. Latynus nie chciał stanąć po żadnej ze stron i na czas wojny zamknął się w swoim pałacu; podczas całego konfliktu starał się jedynie działać jako mediator, próbując doprowadzić do zawieszenia broni na czas pogrzebu poległych Rutulów i odwieść Turnusa od idei pojedynku z Eneaszem. Kiedy Turnus zginął, Latynus zawarł w imieniu miejscowych ludów pokój z Trojańczykami.
Odrębna wersja mitu głosi, że Latynus, król Lacjum, zniknął tajemniczo w czasie wojny z miastem Caere i był od tej pory czczony jako Jupiter Larialis, bóg czczony przez Związek Latyński (por. Kwiryn i Romulus).

</doc>
<doc id="1240545" url="https://pl.wikipedia.org/wiki?curid=1240545" title="Gaziantep (stacja kolejowa)">
Gaziantep (stacja kolejowa)

Gaziantep - stacja kolejowa w Gaziantep, w prowincji Gaziantep, w Turcji. Znajdują się tu 2 perony.

</doc>
<doc id="1240550" url="https://pl.wikipedia.org/wiki?curid=1240550" title="Stülpner, zbójnik z gór">
Stülpner, zbójnik z gór

Stülpner, zbójnik z gór – enerdowski siedmioodcinkowy serial telewizyjny z 1973, emitowany przez polską telewizję (TVP2) we wrześniu i październiku 1978. Tytułową rolę zagrał Manfred Krug, znany również jako piosenkarz.

</doc>
<doc id="1240553" url="https://pl.wikipedia.org/wiki?curid=1240553" title="Zbliżenia">
Zbliżenia

Zbliżenia – codzienny telewizyjny magazyn informacyjny oddziału terenowego TVP3 Bydgoszcz. Program jest emitowany od 5 września 1994 roku. Główne wydanie „Zbliżeń” emitowane jest o 18:30.
Program przedstawia codziennie najnowsze wieści z miast województwa kujawsko-pomorskiego. Program wspierają dodatkowo redakcje terenowe zlokalizowane w Toruniu (otwarta w lipcu 1996 roku) i Włocławku (otwarta w listopadzie 1997 roku). W ramach „Zbliżeń” nadawana jest również prognoza pogody dla regionu, a po wydaniu wieczornym serwis sportowy.
Wydawcami programu są: Michał Adamski, Marta Jastrzębska, Daria Kazuła, Mariusz Kluszczyński, Iwona Komisarek, Jarosław Lewandowski, Grażyna Rakowicz, Małgorzata Rogatty, Krystyna Rymaszewska oraz Anna Trzcińska, a prezenterami: Michał Adamski, Marta Jastrzębska, Mariusz Kluszczyński, Jarosław Lewandowski, Bogumił Radajewski, Jagoda Rogatty, Małgorzata Rogatty, Błażej Karczmarczyk oraz Anna Trzcińska.
W 2007 roku ówczesny szef „Zbliżeń” Tomasz Pietraszak odebrał Grand Prix dla najlepszego programu informacyjnego podczas Przeglądu i Konkursu Programów Regionalnych Oddziałów TVP. W 2013 roku zespół programu „Zbliżenia” otrzymał kolejne Grand Prix w tej samej kategorii.
Dawne godziny emisji.
07:45 – od poniedziałku do piątku (flesz) (do 2010)
16:45 – od poniedziałku do piątku (do 20 kwietnia 2010)
17:30 – codziennie (od 22 czerwca 2009 do 5 września 2010)
18:00 – codziennie (od 1 stycznia 2000 do 21 czerwca 2009)
18:10 - wydania od września 1994 do 5 września 1999
18:50 - wydania niedzielne i świąteczne (w sezonie 1994/1995)
21:45 – codziennie (od 1 maja 2002 do 30 kwietnia 2013 i od 31 sierpnia 2015 do 28 sierpnia 2016)

</doc>
<doc id="1240557" url="https://pl.wikipedia.org/wiki?curid=1240557" title="Czesław Madajczyk">
Czesław Madajczyk

Czesław Madajczyk (ur. 27 maja 1921 w Jarocinie, zm. 15 lutego 2008 w Warszawie) – polski historyk, polityk, nauczyciel akademicki, profesor nauk humanistycznych.
Życiorys.
W 1939 ukończył Gimnazjum Humanistyczne w Jarocinie, a w 1947 studia na Wydziale Prawa Uniwersytetu Wrocławskiego w 1949 ukończył socjologię na Uniwersytecie im. Adama Mickiewicza w Poznaniu. W 1955 został docentem, w 1963 profesorem nadzwyczajnym, a w 1972 profesorem zwyczajnym.
W okresie 1954–1958 wykładał w Wyższej Szkoły Nauk Społecznych przy KC PZPR, a od 1954 do 1956 w Wojskowej Akademii Politycznej.
Był profesorem Instytutu Historii PAN w Warszawie. Od 1979 był członkiem korespondentem PAN, od 1991 członkiem rzeczywistym Akademii. Przewodniczył Komisji Historii I i II Wojny Światowej w latach 1980−1995. Był wiceprezesem Międzynarodowego Komitetu Historii II Wojny Światowej, a w latach 1982−1995 członkiem Rady Naukowej Instytutu Historii Europy w Moguncji. Był także założycielem i redaktorem kwartalnika „Dzieje Najnowsze” oraz członkiem zespołów redakcyjnych następujących czasopism: „Kwartalnik Historyczny”, „Polski Słownik Biograficzny”,„Miesięcznik Literacki”, „Słownik polskich towarzystw naukowych”, „Rocznik Nauk Politycznych”. W październiku 1981 powołany przez Plenum Komitetu Centralnego PZPR w skład Zespołu dla przygotowania naukowej syntezy dziejów polskiego ruchu robotniczego. W latach 1986−1989 był członkiem Ogólnopolskiego Komitetu Grunwaldzkiego.
Wydał ponad 600 prac z zakresu najnowszej historii Polski i Europy. Do dnia dzisiejszego jest autorem jedynej, cenionej także poza Polską, syntezy niemieckiej polityki okupacyjnej w Polsce w okresie II wojny światowej pt. "Polityka III Rzeszy w okupowanej Polsce". Prowadził badania nad kulturą w latach wojny ("Inter Arma non silent Musae. The War and the Culture 1939-1945 1939-1945"). Pod jego redakcją wydany został kilkutomowy zbiór dokumentów o powstaniu warszawskim ("Ludność cywilna w Powstaniu Warszawskim"]. Nie straciły na znaczeniu także badania nad Generalnym Planem Wschodnim ("Vom Generalplan Ost zum Generalsiedlungsplan"). W 1989 wydał publikację dotyczącą zbrodni katyńskiej.
Niektórzy historycy zarzucają mu polityczne zaangażowanie i dyspozycyjność w stosunku do władz komunistycznych.
W 1948 wstąpił do Polskiej Partii Socjalistycznej, a następnie do Polskiej Zjednoczonej Partii Robotniczej. Do 1990 był członkiem polsko-radzieckiej partyjnej komisji historyków PZPR i KPZR.
Nagrody i odznaczenia.
Otrzymał m.in. nagrodę „Problemów”, trzykrotnie nagrodę „Polityki”, nagrodę Wojewódzkiej Rady Narodowej w Zamościu, nagrody państwowe II stopnia w 1972 i 1986, nagrodę MON, Nagrodę Sekretarza Naukowego PAN, Krzyż Kawalerski oraz Oficerski Orderu Odrodzenia Polski oraz Order Sztandaru Pracy II klasy.
Życie prywatne.
Był synem Stanisława i Heleny z domu Nicke. Z małżeństwa z Zofią Wojtasińską miał dwóch synów: profesora historii Piotra i Jacka. Mieszkał w Warszawie.

</doc>
<doc id="1240558" url="https://pl.wikipedia.org/wiki?curid=1240558" title="Yash Chopra">
Yash Chopra

Yash Rāj Chopra (hindi: यश चोपड़ा, ur. 27 września 1932 w Lahaur, zm. 21 października 2012 w Mumbaju) – indyjski pisarz, reżyser i producent filmowy w Bollywoodzie. Najbardziej znane filmy w jego reżyserii to "Waqt", "Deewaar", "Lamhe", "Darr", "Dil To Pagal Hai" i "Veer-Zaara".
Życiorys.
Yash Choprā urodził się w Lahaur (obecnie – Pakistan) w pendżabskiej rodzinie w 1932 roku jako najmłodszy z ośmiorga dzieci Vilāyati Rāj Choprā. Początkowo pracował jako asystent reżysera I. S. Johara, następnie dla reżysera i producenta swojego brata B. R. Chopry. Brat dał mu okazję do wyreżyserowania pierwszego filmu ("Dhool Ka Phool"). Pod koniec lat 60. ich drogi rozeszły się. Yash założył własną wytwórnię "Yash Raj Films".
"" (1973) było pierwszym filmem Yasha wyprodukowanym w jego własnej wytwórni Yash Raj Films.
Yash i jego żona, Pamela, mają dwóch synów: Aditya Chopra i Uday Chopra. Aditya jest reżyserem filmowym, pracuje w ramach wytwórni produkcyjnej ojca Yash Raj Films. Jest autorem takich filmów jak "Żona dla zuchwałych" czy "Mohabbatein". Uday Chopra jest aktorem. Został zauważony w "Mohabbatein", grał też w "Mujhse Dosti Karoge!", "Dhoom", "Dhoom 2", "Mere Yaar Ki Shaadi Hai" czy "Neal ’n’ Nikki". Jego bratanek Ravi Chopra też jest reżyserem ("Ogrodnik").
W 2005 został odznaczony Orderem Padma Bhushan.

</doc>
<doc id="1240563" url="https://pl.wikipedia.org/wiki?curid=1240563" title="Alain Sutter">
Alain Sutter

Alain Sutter (ur. 22 stycznia 1968 w Bernie), piłkarz szwajcarski grający na pozycji ofensywnego pomocnika.
Kariera klubowa.
Sutter pochodzi z Berna, ale piłkarską karierę rozpoczął w Zurychu w klubie Grasshoppers. W 1985 roku zadebiutował w jego barwach w pierwszej lidze i w swoim debiutanckim sezonie stał się członkiem podstawowego składu. W 1987 roku został wypożyczony do BSC Young Boys z rodzinnego Berna, ale już po roku wrócił do Grasshoppers. W 1988 roku osiągnął swój pierwszy większy sukces w karierze - zdobył Puchar Szwajcarii. Sukces ten powtórzył także w 1989 i 1990 roku. W 1990 wywalczył także swój pierwszy tytuł mistrza Szwajcarii, a w Pucharze Zdobywców Pucharów dotarł do ćwierćfinału (0:2 i 1:2 z późniejszym zwycięzcą, Sampdorią). W 1991 roku po raz drugi i ostatni został mistrzem szwajcarskiej Nationalligi. Przez 7 sezonów Sutter rozegrał dla Grasshoppers 202 ligowe spotkania i zdobył w nich 36 bramek.
W 1993 roku Sutter wyjechał do niemieckiego 1. FC Nürnberg. W Bundeslidze zadebiutował 6 sierpnia w przegranym 2:5 wyjazdowym spotkaniu z Hamburger SV. Swoje pierwsze trafienie na niemieckich boiskach Alain zaliczył 22 października w wygranym 5:0 meczu z VfB Leipzig. Ogółem w sezonie 1993/1994 wystąpił w 29 meczach i strzelił 5 bramek. Klub z Norymbergi zajął jednak trzecie od końca miejsce w tabeli i spadł do drugiej ligi.
Latem 1994 roku Szwajcar przeszedł do najbardziej utytułowanego klubu w Niemczech, Bayernu Monachium. W nowej drużynie swój pierwszy mecz zaliczył 20 sierpnia, a bawarska drużyna pokonała VfL Bochum 3:1. W Bayernie występował w pierwszym składzie, jednak na skutek kontuzji zaliczył tylko 22 mecze i zdobył 1 gola. Klub z Monachium rozczarował kibiców zajmując 6. miejsce w Bundeslidze. Po sezonie Sutter odszedł z Bayernu i przeszedł do SC Freiburg. Przez 2 lata zaliczył 5 trafień w 45 meczach, jednak w 1997 roku Freiburg spadł z ligi.
W 1997 roku Sutter wyjechał do Stanów Zjednoczonych. Podpisał kontrakt z klubem tamtejszej Major League Soccer, Dallas Burn.
Kariera reprezentacyjna.
W reprezentacji Szwajcarii Sutter zadebiutował 9 października 1985 w zremisowanym 0:0 spotkaniu z Danią, rozegranym w ramach eliminacji do Mistrzostw Świata 1986. Liczył sobie wówczas 17 lat. W 1994 roku został powołany przez Roya Hodgsona do kadry na Mistrzostwa Świata w USA. Tam zagrał w trzech meczach grupowych: zremisowanym 1:1 z USA, wygranym 4:1 z Rumunią, w którym zdobył pierwszego gola oraz przegranym 0:2 z Kolumbią. W drużynie narodowej wystąpił 68 razy i zdobył 5 bramek.

</doc>
<doc id="1240565" url="https://pl.wikipedia.org/wiki?curid=1240565" title="Interpolacja (paleografia)">
Interpolacja (paleografia)

Interpolacja – w paleografii, wstawienie do istniejącego tekstu fragmentów (słów lub zdań), które oryginalnie się w tym tekście nie znajdowały. Może ona powstać w wyniku błędu kopisty lub drukarza albo być wynikiem kontaminacji.
Za przykład może posłużyć zarówno praktyka autorów Digestów 533 r. (część Kodyfikacji Justyniańskiej), którzy dostosowywali w ten sposób dzieła jurystów klasycznych do ówczesnych potrzeb, jak i Comma Johanneum.

</doc>
<doc id="1240566" url="https://pl.wikipedia.org/wiki?curid=1240566" title="Oslo Sentralstasjon">
Oslo Sentralstasjon

Oslo Sentralstasjon (w skrócie "Oslo S") – główna stacja kolejowa w Oslo, centralny i największy dworzec kolejowy w Norwegii.
Położenie.
Stacja mieści się w Oslo w dzielnicy Sentrum, do stacji dojeżdżają pociągi metra linii:
a także tramwaje linii: 11 Majorstuen – Kjelsås, 12 Majorstuen – Torshov – Kjelsås, 13 Bekkestua – Torshov – Grefsen Stasjon, 17 Rikshospitalet – Sinsen – Grefsen Stasjon, 18 Rikshospitalet – Holtet – Ljabru, 19 Majorstuen – Ljabru.
Ruch dalekobieżny.
Rozpoczynają się tu linie Drammenbanen, Gardermobanen, Gjøvikbanen, Hovedbanen i Østfoldbanen. Stacja obsługuje większość miejscowości w Norwegii, a ponadto połączenia międzynarodowe ze Szwecją i Danią.
Ruch lokalny.
Stacja obsługuje połączenia SKM do Drammen, Spikkestad, Gjøvik, Mysen, Ski, Moss, Kongsvinger, Dal i Eidsvoll.
Obsługa pasażerów.
Kasa biletowa, 17 automatów biletowych, 36 kasowników, poczekalnie, telefon publiczny, ułatwienia dla niepełnosprawnych, windy peronowe, wózki bagażowe, parking krótkoterminowy, parking rowerowy, kiosk, bary, restauracje, automaty z żywnością, automatyczne skrytki bagażowe, przystanek autobusowy, postój taksówek, hotel. Lotnisko oddalone o 20 minut. Dworzec nieczynny w nocy.
Historia.
Pierwsza linia kolejowa wychodząca z Kristianii (dziś Oslo), Hovedbanen do Eidsvoll została otwarta w roku 1854. W 1852 rozpisano konkurs na budynek stacji a wygrał go budynek wzorowany na stacji w Liverpoolu. W roku 1872 otwarto drugą stację dla obsługi linii Drammenbanen, oddaloną o 2 km od pierwszej. Zostały połączone torem w roku 1907. Obie stacje nie wytrzymywały natłoku pasażerów. W 1938 roku powołano komitet mający zdecydować o budowie jednej stacji w Oslo. Komitet zaproponował budowę tunelu w mieście. Plany zmieniono podczas II wojny światowej. Marionetkowy rząd Quislinga zdecydował, że dotychczasowe dworce zostaną rozebrane a zostanie wybudowana nowa stacja w Tøyen dla obsługi połączeń dalekobieżnych a połączenia lokalne będą obsługiwane przez autobusy. Komitet i dyrekcja Norges Statsbaner plany odrzuciły. Po wojnie, po 20 latach odrzucania kolejnych projektów przez Storting, dopiero w 1962 roku zaakceptowano plan stworzenia jednego dworca. Oficjalnie został otwarty w roku 1987 w obecności króla Olafa. Dworzec zachodni zamknięto, a obecnie działa tam centrum edukacyjne Pokojowej Nagrody Nobla.

</doc>
<doc id="1240567" url="https://pl.wikipedia.org/wiki?curid=1240567" title="Niekodujący RNA">
Niekodujący RNA

Niekodujący RNA – w szerokim znaczeniu każdy transkrypt, lub jego element, niemający potencjału kodowania białek (brak otwartych ramek odczytu). Termin ten obejmować może wszystkie transkrypty z wyjątkiem matrycowego RNA, jak również sekwencje intronów usuwane w procesie dojrzewania pre-mRNA oraz rejony niepodlegające translacji przy końcach 5’ i 3’ mRNA. Ze względu na funkcje pełnione w komórce niekodujący RNA podzielić można na konstytutywny i regulatorowy.
Konstytutywny niekodujący RNA.
Konstytutywny niekodujący RNA bierze udział w podstawowych procesach związanych z ekspresją genów i obejmuje RNA zaangażowany w procesy translacji (tRNA i rRNA), dojrzewania i modyfikacji pierwotnych transkryptów (snRNA, snoRNA, RNA rybonukleazy P), transport (SRP RNA) lub replikację DNA (RNA telomerazy).
Regulatorowy niekodujący RNA.
Drugą dużą grupę niekodujących transkryptów stanowi regulatorowy RNA, którego ekspresja jest często związana z określonym stadium rozwoju lub różnicowania komórki, albo wykazuje specyficzność tkankową, albo podlega modulacji przez biotyczne lub abiotyczne czynniki środowiskowe. RNA taki występuje zarówno w komórkach prokariotycznych, jak i eukariotycznych, gdzie pełni kluczową rolę w wielu procesach jako element modulujący ekspresję genów na wielu poziomach – począwszy od modyfikacji struktury chromatyny, poprzez transkrypcję, składanie pre-mRNA, transport, po regulację translacji i wpływ na stabilność transkryptów.
Rola niekodującego RNA.
Niekodujący RNA wpływa na procesy regulacyjne na praktycznie wszystkich etapach transmisji informacji genetycznej: od DNA do białka. Szczególnie spektakularne wydaje się być zaangażowanie pewnego ncRNA w mechanizmy prowadzące do specyficznej ekspresji genów, przez modyfikację struktury chromatyny.
Przykłady niekodującego RNA.
Najlepiej opisanymi w literaturze przykładami są procesy związane z wyrównywaniem poziomu ekspresji genów z chromosomów X między komórkami męskimi (XY) i żeńskimi (XX) u ssaków oraz muszki owocowej ("Drosophila melanogaster"). Zarówno inaktywacja jednego z chromosomów X w komórkach żeńskich ssaków, jak i zwiększenie poziomu transkrypcji z pojedynczego chromosomu X w komórkach męskich muszki, związane jest z modyfikacją struktury chromatyny. W obydwu tych przypadkach kluczowymi elementami molekularnej maszynerii zaangażowanej w te procesy jest niekodujący RNA. U ssaków produkt genu Xist (XIST, "X-inactive specific transcript"), podlegający ekspresji z losowo wybranego do inaktywacji chromosomu X, w swoisty sposób pozostaje związany z jego chromatyną, stanowiąc molekularny znacznik dla rekrutacji czynników białkowych, które z kolei dokonują modyfikacji histonów (deacetylacji) i DNA (metylacji wysp CpG). Xist RNA jest długim (~17 kpz) niekodującym RNA, podobnie jak wiele innych eukariotycznych ncRNA, z pewnymi cechami mRNA (poliadenylacja, składanie, hipermodyfikowana struktura czapeczki na końcu 5’). Nie posiada on jednak otwartej ramki odczytu, sugerującej istnienie jakiegoś produktu białkowego.

</doc>
<doc id="1240570" url="https://pl.wikipedia.org/wiki?curid=1240570" title="Stefan Demby">
Stefan Demby

Stefan Demby (ur. 4 czerwca 1862 w Łomży, zm. 10 listopada 1939 w Warszawie) – polski historyk literatury, bibliograf, bibliotekarz i bibliofil, inicjator, a następnie pierwszy dyrektor Biblioteki Narodowej im. J. Piłsudskiego w Warszawie.
Życiorys.
Urodził się 4 czerwca 1862 w Łomży, w rodzinie Józefa i Zofii z Alexandrowiczów. Uczęszczał do gimnazjum klasycznego w Płocku, dokąd przenieśli się jego rodzice. Po zdaniu matury w 1883 wyjechał do Warszawy, gdzie zapisał się na wydział prawny Uniwersytetu Warszawskiego. Studia ukończył w 1889, bez formalnego stopnia akademickiego.
Od śmierci ojca w 1879, zmuszony był do utrzymania nie tylko siebie, ale także matki, podjął się więc udzielania korepetycji – uczył m.in. dzieci Aleksandra Świętochowskiego, co miało duży wpływ na jego dalsze życie.
14 stycznia 1894 ożenił się z wdową Leontyną z Gogolewskich Zajdlerową i zajął się jej dwiema córkami. Dzięki posagowi mógł założyć księgarnię nakładową – przetrwała ona sześć lat (1897–1903).
W latach 1908–1909 redagował pierwsze czasopismo bibliotekarskie w Polsce pt. „Przegląd Biblioteczny”. Ponadto był inicjatorem pierwszej polskiej bibliografii bieżącej (ogólnej) pt. „Urzędowy Wykaz Druków”.
Po odzyskaniu niepodległości propagował ideę utworzenia Biblioteki Narodowej i działał  na rzecz jej realizacji. Jako naczelnik Wydziału Bibliotek w Ministerstwie WRiOP (1925–1928) doprowadził do powołania Biblioteki Narodowej im. J. Piłsudskiego w Warszawie i objął  stanowisko jej kierownika (1928–1934), a następnie, do 1937, pełnił funkcję jej dyrektora. Członek Związku Bibliotekarzy Polskich. Współtwórca i wieloletni członek Towarzystwa Bibliofilów Polskich w Warszawie. Z dniem 1 lipca 1937 odszedł w stan spoczynku.
Pochowany na cmentarzu Powązkowskim w Warszawie (kwatera 347-6-23).

</doc>
<doc id="1240578" url="https://pl.wikipedia.org/wiki?curid=1240578" title="Katalin Pálinger">
Katalin Pálinger

Katalin Pálinger (węg."ˈkɒtɒlin ˈpaːliŋɡɛr") (ur. 6 grudnia 1978 roku w Mosonmagyaróvárze) – węgierska piłkarka ręczna, bramkarka, wielokrotna reprezentantka kraju. Obecnie gra w węgierskim Győri Audi ETO KC. W 2000 roku zdobyła srebrny medal na Igrzyskach Olimpijskich w Sydney. W kadrze narodowej zadebiutowała w 1997 roku.
Sukcesy.
reprezentacyjne.
Mistrzostwa Europy
Mistrzostwa Świata
Igrzyska Olimpijskie
klubowe.
Mistrzostwa Węgier
Puchar Węgier
Mistrzostwa Słowenii:
Puchar Słowenii:
 Liga Mistrzyń

</doc>
<doc id="1240580" url="https://pl.wikipedia.org/wiki?curid=1240580" title="Kościół Masthugget">
Kościół Masthugget

Kościół Masthugget – świątynia luterańska w Göteborgu, w Szwecji. Został wybudowany w 1914 według projektu Sigfrida Ericsona na wzgórzu w pobliżu centrum miasta i rzeki Göta älv. Ze względu na fakt, że wieża kościoła ma 60 metrów wysokości, Masthugget jest widocznym punktem na panoramie miasta, jego wizytówką i jedną z popularniejszych atrakcji turystycznych.
Kościół ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).

</doc>
<doc id="1240585" url="https://pl.wikipedia.org/wiki?curid=1240585" title="León (stacja kolejowa)">
León (stacja kolejowa)

León – stacja kolejowa w León, w regionie Kastylia i León, w Hiszpanii. Znajdują się tu 4 perony.

</doc>
<doc id="1240587" url="https://pl.wikipedia.org/wiki?curid=1240587" title="Ravi Chopra">
Ravi Chopra

Ravi Choprā (ur. 27 września 1946 w Bobmaju, Maharasztra, zm. 12 listopada 2014 tamże) – indyjski reżyser i producent filmowy.
Był synem producenta filmowego i reżysera B.R.Chopra; bratankiem reżysera i producenta Yash Chopra; kuzynem aktora Uday Chopra i scenarzysty i reżysera Aditya Chopra.

</doc>
<doc id="1240588" url="https://pl.wikipedia.org/wiki?curid=1240588" title="Rustam Waliullin">
Rustam Waliullin

Rustam Abdelsamatowicz Waliullin, (ur. 24 czerwca 1976 w Uljanowsku) – białoruski biathlonista, dwukrotny medalista mistrzostw świata. Z pochodzenia jest Tatarem.
Kariera.
W Pucharze Świata zadebiutował 9 marca 2000 roku w Lahti, kiedy zajął 61. miejsce w biegu indywidualnym. Pierwsze punkty wywalczył 17 marca 2000 roku w Chanty-Mansyjsku, zajmując 18. miejsce w sprincie. Nigdy nie stanął na podium indywidualnych zawodów tego cyklu, najwyższą lokatę wywalczył 1 marca 2007 roku w Lahti, gdzie był piąty w biegu indywidualnym. Najlepsze wyniki osiągnął w sezonie 2008/2009, kiedy zajął 30. miejsce w klasyfikacji generalnej.
Na mistrzostwach świata w Chanty-Mansyjsku w 2003 roku wspólnie z Władimirem Draczowem, Ołeksijem Ajdarowem i Olegiem Ryżenkowem zdobył brązowy medal w sztafecie. Podczas rozgrywanych pięć lat później mistrzostw świata w Östersund reprezentacja Białorusi w składzie: Ludmiła Kalinczyk, Darja Domraczewa, Rustam Waliullin i Siarhiej Nowikau zdobyła srebrny medal w sztafecie mieszanej. Był też między innymi siódmy w biegu indywidualnym podczas mistrzostw świata w Oberhofie w 2004 roku.
W 2002 roku wystartował na igrzyskach olimpijskich w Salt Lake City, gdzie w swoim jedynym starcie zajął 60. miejsce w biegu indywidualnym. Na rozgrywanych cztery lata później igrzyskach w Turynie uplasował się między innymi na 24. pozycji w sprincie i jedenastej w sztafecie. Brał też udział w igrzyskach olimpijskich w Vancouver w 2010 roku, gdzie indywidualnie plasował się w piątej dziesiątce, a w sztafecie był ponownie jedenasty.
Osiągnięcia.
Puchar Świata.
Miejsca na podium chronologicznie.
Waliullin nigdy nie stanął na podium indywidualnych zawodów PŚ.

</doc>
<doc id="1240589" url="https://pl.wikipedia.org/wiki?curid=1240589" title="Busseto (stacja kolejowa)">
Busseto (stacja kolejowa)

Busseto (włoski: "Stazione di Busseto") – stacja kolejowa w Busseto, w regionie Emilia-Romania, we Włoszech. Znajdują się tu 2 perony. Położona jest na linii Cremona-Fidenza.
Stacja posiada dwupiętrowy budynek. Usług dla podróżnych są nieobecne z powodu niskiej frekwencji.
Stacja posiada dwa perony, połączone przejściem, drugi jest stosowany w przypadku mijanki.

</doc>
<doc id="1240592" url="https://pl.wikipedia.org/wiki?curid=1240592" title="Terpineny">
Terpineny

Terpineny – grupa organicznych związków chemicznych, należące do terpenów jednopierścieniowych. Zaliczane są do nich te terpeny monocykliczne, które w wyniku przyłączenia dwóch cząsteczek chlorowodoru dają ten sam produkt – 1,4-dichloromentan.
Ich cechą charakterystyczną jest brak czynności optycznej.
Występowanie.
Terpineny występują głównie w postaci mieszaniny przynajmniej dwóch izomerów strukturalnych, najczęściej α i γ. Znaleziono je między innymi w olejku kolendrowym i majerankowym. Terpinolen jest składnikiem olejku pasternaku (40-70%).
Otrzymywanie.
α i β-Terpineny można otrzymać przez izomeryzację pinenu lub dipinenu, wywołaną kwasem siarkowym, albo w wyniku odwodnienia i izomeryzacji terpineolu czy hydratu terpinu.
Zastosowanie.
α-Terpinen służy jako inhibitor spontanicznej polimeryzacji tetrafluoroetenu.

</doc>
<doc id="1240594" url="https://pl.wikipedia.org/wiki?curid=1240594" title="Dresden-Reick">
Dresden-Reick

Dresden-Reick – stacja kolejowa w Dreźnie, w kraju związkowym Saksonia, w Niemczech. Znajdują się tu 2 perony.

</doc>
<doc id="1240598" url="https://pl.wikipedia.org/wiki?curid=1240598" title="Francisco Xavier do Amaral">
Francisco Xavier do Amaral

Francisco Xavier do Amaral (ur. 1937 w Turiscai, zm. 6 marca 2012 w Dili) – timorski polityk, pierwszy prezydent Republiki (28 listopada – 7 grudnia 1975). Po inwazji indonezyjskiej na wyspę i utracie niepodległości kierował partyzantką (do września 1978).
Dwukrotnie startował w wyborach prezydenckich (2002 i 2007).

</doc>
<doc id="1240601" url="https://pl.wikipedia.org/wiki?curid=1240601" title="Dasing (stacja kolejowa)">
Dasing (stacja kolejowa)

Dasing – stacja kolejowa w Dasing, w kraju związkowym Bawaria, w Niemczech. Znajdują się tu 2 perony.

</doc>
<doc id="1240606" url="https://pl.wikipedia.org/wiki?curid=1240606" title="Baldev Raj Chopra">
Baldev Raj Chopra

 Baldev Raj Chopra (B.R. Choprā) (ur. 22 kwietnia 1914 w Ludhiānā, zm. 5 listopada 2008 w Bobmaju) – indyjski reżyser i producent filmowy w Bollywoodzie. 
Jego młodszym bratem jest reżyser i producent Yash Chopra, synem też reżyser Ravi Chopra, bratankami reżyser i scenarzysta Aditya Chopra i aktor Uday Chopra.
Skończył literaturę angielską na Lahore University w Lahaur. Na początku był dziennikarzem filmowym. Po brytyjskim podziale Indii na Indie i Pakistan w 1947 przeniósł się do Delhi, a potem do Bobmaju. 
W 1955 założył wytwórnię filmową "B.R Films". Pierwszy film ("Naya Daur") wyprodukowany w tej wytwórni cieszył się dużą popularnością. Pomagał w rozwoju kariery śpiewaka Mahendra Kapoor zatrudniając go w większości swoich filmów.

</doc>
<doc id="1240607" url="https://pl.wikipedia.org/wiki?curid=1240607" title="Andreas Dober">
Andreas Dober

Andreas Dober (ur. 31 marca 1986 w Wiedniu) – austriacki piłkarz grający na pozycji prawego obrońcy.
Andreas Dober jest wychowankiem Rapidu Wiedeń. Od najmłodszych lat występował w drugim zespole Rapidu, Rapid Amateure. W pierwszym zespole zadebiutował w 2004 roku. W sezonie 2004/2005 wywalczył mistrzostwo Austrii. Zagrał jednak w zaledwie jednym spotkaniu. Na rundę wiosenną wypożyczony do SCR Altach. Po półrocznym pobycie w Altach Dober wrócił do Wiednia. Następnie grał w TSV Hartberg i First Vienna FC. W 2013 trafił do SKN St. Pölten. Był z niego wypożyczony do klubu Ethnikos Achna.
W reprezentacji Austrii zaliczył trzy spotkania.

</doc>
<doc id="1240608" url="https://pl.wikipedia.org/wiki?curid=1240608" title="Sabinov (stacja kolejowa)">
Sabinov (stacja kolejowa)

Sabinov – stacja kolejowa w Sabinovie, w kraju preszowskim, na Słowacji. Znajdują się tu 2 perony.

</doc>
<doc id="1240609" url="https://pl.wikipedia.org/wiki?curid=1240609" title="Alvin Miller">
Alvin Miller



</doc>
<doc id="1240610" url="https://pl.wikipedia.org/wiki?curid=1240610" title="Jadwiga Tarło">
Jadwiga Tarło

Jadwiga Tarłówna, później Jadwiga Mniszchowa (ur. ok. 1560, zm. po 1629), herbu Topór – starosta szczyrzecki w 1593 roku.
Córka Mikołaja Tarły, sekretarza królewskiego, i Jadwigi Stadnickiej, żona Jerzego Mniszecha (zm. 1613), krajczego koronnego w 1574, kasztelana radomskiego (1583), wojewody sandomierskiego w (1590), żupnika ruskiego, starosty lwowskiego (1593), samborskiego, sokalskiego, sanockiego, rohatyńskiego.
Życiorys.
Dobra laszeckie (Laszki Murowane) wraz z Chyrowem i Bąkowicami stanowiły wiano Jadwigi Tarłówny.
Wojciech, Bartłomiej i Maciej Jędrzejowscy w 1602 skarżyli matkę Mniszchowej - Jadwigę ze Stadnickich Tarłową, chorążynę sandomierska, o zwrot wsi Potok, którą ona gwałtem zajęła. Tarłowa utrzymała się jednak w posiadaniu Potoka i przekazała go w spadku swej córce Jadwidze, żonie Jerzego Mniszcha; Potok, Dębowiec, Sambor, Laszki Murowane, Chyrów i Bąkowice, które stanowiły potem jej wiano. 
W zamian za rękę swojej córki Maryny, Jadwiga Tarło i Jerzy Mniszech zażądali od Dymitra Samozwańca dla niej Psków i Nowogród, a dla siebie Siewierszczyznę i Smoleńsk. Samozwaniec przyjął warunki i ojciec wyraził zgodę na ślub "per procura" córki Maryny z przebywającym w Moskwie panem młodym - carem Dymitrem Samozwańcem. Uroczystości ślubne odbyły się w Krakowie 22 września 1605 z błogosławieństwem powinowatego Mniszchówny - kardynała Bernarda Maciejowskiego i w obecności króla Zygmunt III Wazy i jego siostry oraz syna, a także nuncjusza papieskiego.
Dwór jej w Dębowcu odwiedził orszak weselny Maryny. W kwietniu 1606 Jadwiga z mężem i córką, wraz z całym orszakiem, przekroczyła granicę Rzeczypospolitej, udając się do Moskwy. 
8 maja 1606 odbyła się uroczysta koronacja jej córki Maryny Mniszchówny na Carową Rosji, w soborze Zaśnięcia Matki Bożej na Kremlu i ponowny ślub z Dymitrem, 12 maja 1606 według obrządku prawosławnego z błogosławieństwem patriarchy moskiewskiego i całej Rusi Hermogena (mimo że pan młody przeszedł na katolicyzm).
Dzieci Jadwigi Tarło-Mniszech:

</doc>
<doc id="1240612" url="https://pl.wikipedia.org/wiki?curid=1240612" title="Clouds">
Clouds

Clouds – album szwedzkiej grupy muzycznej Tiamat, wydany został w 1992 roku nakładem Century Media Records. Nagrania zostały zarejestrowane w Woodhouse Studio w Dortmundzie w Niemczech we współpracy z producentem muzycznym Waldemarem Sorychtą. W ramach promocji do utworu "The Sleeping Beauty" został zrealizowany teledysk.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1240613" url="https://pl.wikipedia.org/wiki?curid=1240613" title="Gare de Nevers">
Gare de Nevers

Gare de Nevers – stacja kolejowa w Nevers, w regionie Burgundia-Franche-Comté, we Francji. Znajdują się tu 3 perony.

</doc>
<doc id="1240614" url="https://pl.wikipedia.org/wiki?curid=1240614" title="8C Competizione">
8C Competizione



</doc>
<doc id="1240620" url="https://pl.wikipedia.org/wiki?curid=1240620" title="Dance Commander">
Dance Commander

Dance Commander – trzeci singel Electric Six z debiutanckiego albumu "Fire". Został wydany 25 listopada 2003 przez XL Recordings; utwór promował teledysk w reżyserii Rubena Fleischera.

</doc>
<doc id="1240621" url="https://pl.wikipedia.org/wiki?curid=1240621" title="Berdyczów (stacja kolejowa)">
Berdyczów (stacja kolejowa)

Berdyczów – stacja kolejowa w Berdyczowie, w obwodzie żytomierskim, na Ukrainie. Znajdują się tu 3 perony.

</doc>
<doc id="1240622" url="https://pl.wikipedia.org/wiki?curid=1240622" title="Parthenocissus tricuspidata">
Parthenocissus tricuspidata



</doc>
<doc id="1240623" url="https://pl.wikipedia.org/wiki?curid=1240623" title="Parthenocissus inserata">
Parthenocissus inserata



</doc>
<doc id="1240626" url="https://pl.wikipedia.org/wiki?curid=1240626" title="Herb Syrii">
Herb Syrii



</doc>
<doc id="1240627" url="https://pl.wikipedia.org/wiki?curid=1240627" title="Okręty desantowe-doki typu Anchorage">
Okręty desantowe-doki typu Anchorage



</doc>
<doc id="1240629" url="https://pl.wikipedia.org/wiki?curid=1240629" title="Playboy TV">
Playboy TV

Playboy – telewizja erotyczna, powstała na bazie miesięcznika Playboy.

</doc>
<doc id="1240630" url="https://pl.wikipedia.org/wiki?curid=1240630" title="Xmods">
Xmods



</doc>
<doc id="1240631" url="https://pl.wikipedia.org/wiki?curid=1240631" title="Ulm Hauptbahnhof">
Ulm Hauptbahnhof

Ulm Hauptbahnhof – stacja kolejowa w Ulm, w kraju związkowym Badenia-Wirtembergia, w Niemczech. Znajduje się tu 7 peronów.

</doc>
<doc id="1240633" url="https://pl.wikipedia.org/wiki?curid=1240633" title="Lepioszka">
Lepioszka

Lepioszka (ros. лепёшка) – rodzaj tradycyjnego chleba popularnego w Azji Środkowej (szczególnie w Kazachstanie, Kirgistanie, Tadżykistanie, Turkmenistanie i Uzbekistanie). Wyrabia się go z mąki, wody i tłuszczu, bez dodatku drożdży. Na wyrobionym cieście odciska się wzór i przykleja się je do wewnętrznej części glinianego pieca. Po kwadransie pieczywo jest już gotowe. Jeśli nie - ciężko odkleić je od pieca. Na jego bazie są czasem robione zupy, na przykład z dodatkiem kopru.
Zakres pojęcia – podobne rodzaje pieczywa.
Rosyjska "lepioszka" w szerszym znaczeniu obejmuje różne typy płaskiego chleba (ang. flatbread) w formie cieńszego lub grubszego placka. Słowa "naan", "nan" (нан), "non" (нон) oznaczają po prostu "chleb". Podobne do "lepioszki" lub tożsame z nią rodzaje pieczywa występują w wielu kuchniach świata, np.:

</doc>
<doc id="1240635" url="https://pl.wikipedia.org/wiki?curid=1240635" title="Andrzej Teisseyre (inżynier)">
Andrzej Teisseyre (inżynier)

Andrzej Teisseyre (ur. 31 października 1911 we Lwowie, zm. 10 stycznia 2000 we Wrocławiu) – polski inżynier, profesor Politechniki Wrocławskiej, specjalizujący się w projektowaniu silników lotniczych, samochodowych, kolejowych i okrętowych.
Syn profesora geologii Wawrzyńca Teisseyre’a. W 1936 ukończył studia wyższe na Wydziale Mechanicznym Politechniki Lwowskiej. Ukończył szkołę podchorążych rezerwy – artylerii we Włodzimierzu Wołyńskim. Po studiach zaczął specjalizować się w silnikach. Pracował na Okęciu w zakładzie przemysłu lotniczego. Jako podporucznik rezerwy brał udział w kampanii wrześniowej. W latach 1939–1941 pracował jak instruktor w średnim szkolnictwie zawodowym we Lwowie. Pod koniec wojny na robotach przymusowych w Niemczech. Po powrocie z Niemiec osiedlił się we Wrocławiu, gdzie od 1948 był pracownikiem naukowym w Katedrze Silników Tłokowych (później Zakład Silników Spalinowych) Politechniki Wrocławskiej, której to katedrze szefował od 1952. Doktorat uzyskał w latach 50., habilitację w 1964, profesora w 1970. Na emeryturę przeszedł w 1981. W grudniu 1999 ukończył ostatni raport "Analiza przebiegu procesu spalania w silniku wysokoprężnym".
Współprojektował pierwszy powojenny polski silnik do motocykla SHL125.
Odrębną dziedziną pracy A. Teisseyre’a było projektowanie obiektów sportowych, co częściowo wiązało się z jego hobby, jakim były biegi narciarskie i kombinacja norweska. Zaprojektował skocznie narciarskie w Brzuchowicach pod Lwowem, a później w Karpaczu i we Wrocławiu na wzgórzu „Kilimandżaro” koło kąpieliska „Morskie Oko”.

</doc>
<doc id="1240636" url="https://pl.wikipedia.org/wiki?curid=1240636" title="Eokarcharia">
Eokarcharia

Eokarcharia ("Eocarcharia") – rodzaj teropoda z grupy allozauroidów (Allosauroidea) żyjącego na terenie dzisiejszej Sahary około 112 milionów lat temu. Skamieniałości eokarcharii odkryła ekspedycja paleontologiczna do Nigru paleontologów Uniwersytetu w Chicago pod kierownictwem Paula Sereno. Od innych allozauroidów eokarcharię odróżniają m.in. trzy małe otwory w kości szczękowej i owalny guz nad okiem. Gatunek typowy rodzaju, "Eocarcharia dinops", został opisany przez Paula Sereno i Stephena Brusattego na łamach „Acta Palaeontologica Polonica” w 2008 roku.
Sereno i Brusatte ocenili długość dorosłego osobnika na 6–8 metrów. Również Eddy i Clarke oszacowali, że "Eocarcharia" mogła dorastać do około 8 m, z czego 98 cm miałoby przypadać na czaszkę.
Według przeprowadzonej przez Sereno i Brusattego analizy kladystycznej "Eocarcharia" jest karcharodontozaurydem stanowiącym takson siostrzany dla znacznie większego północnoamerykańskiego akrokantozaura. Autorzy przyznali jednak, że przynależność eokarcharii do karcharodontozaurów będzie kwestią sporną dopóki nie zostanie odkryte więcej skamieniałości. Niektóre późniejsze badania potwierdziły przynależność do Carcharodontosauridae – w tym także jako taksonu siostrzanego dla akrokantozaura – lecz inne były mniej jednoznaczne i wykazały jedynie przynależność do Carcharodontosauria lub Allosauroidea.
Odnaleziono izolowane fragmenty czaszki pochodzące co najmniej od trzech osobników. Holotyp to lewa kość zaoczodołowa. Pozostały materiał to kolejna lewa kość zaoczodołowa, trzy niekompletne prawe kości zaoczodołowe, lewa kość szczękowa, fragment prawej i lewej kości szczękowej, lewa kość czołowa i przedczołowa, kość czołowo-ciemieniowa i pięć zębów.
Nazwa "Eocarcharia" oznacza dosłownie „wczesny rekin” – z greki "eos" – „świt”, „początek” i gr. "karcharias" – „rekin”, co odnosi się do bazalnej pozycji „rekinozębego” teropoda w kladzie Carcharodontosauridae. Nazwa gatunkowa "dinops" (z gr. „dzikooki”, „srogooki”) odnosi się natomiast do masywnej ornamentacji brwi nad okiem.

</doc>
<doc id="1240637" url="https://pl.wikipedia.org/wiki?curid=1240637" title="Serwer RBL">
Serwer RBL

serwer RBL "(ang. Real-time Blackhole List)" - serwer posiadający aktualizowane w czasie rzeczywistym informacje dotyczące niebezpiecznych serwerów poczty elektronicznej (spamerów); korzystający z nich program łatwiej znajdzie i odrzuci niechcianą pocztę.

</doc>
<doc id="1240638" url="https://pl.wikipedia.org/wiki?curid=1240638" title="Opowieści z mchu i paproci">
Opowieści z mchu i paproci



</doc>
<doc id="1240639" url="https://pl.wikipedia.org/wiki?curid=1240639" title="Wycieczka (ujednoznacznienie)">
Wycieczka (ujednoznacznienie)



</doc>
<doc id="1240642" url="https://pl.wikipedia.org/wiki?curid=1240642" title="Bremen-Farge">
Bremen-Farge

Bremen-Farge – stacja kolejowa w Bremie, w Niemczech. Znajduje się tu 1 peron.

</doc>
<doc id="1240643" url="https://pl.wikipedia.org/wiki?curid=1240643" title="Spotkanie z Ramą">
Spotkanie z Ramą

Spotkanie z Ramą () – powieść fantastycznonaukowa brytyjskiego pisarza Arthura C. Clarke’a wydana w 1973 roku.
Jedna z najbardziej uhonorowanych powieści s-f w historii. Została wyróżniona nagrodami Nebula i BSFA w 1973 oraz Hugo, Nagrodą Campbella, Nagrodą Locusa i Nagrodą Jupitera w 1974 r.
Fabuła.
W roku 2130 ludzkość nareszcie odkrywa obiekt będący tworem obcej rasy – gigantyczny walec, przelatujący przez Układ Słoneczny. Ziemianie wysyłają statek kosmiczny w celu zbadania obiektu. Załoga badająca „Ramę” krok po kroku odkrywa tajemnice obcej cywilizacji.
Kontynuacje.
Powieść doczekała się kilku kontynuacji, przy udziale Gentry’ego Lee (pierwsze trzy jako współautor, dwie ostatnie samodzielnie):
Polskie wydania.
w przekładzie Zofii Kierszys

</doc>
<doc id="1240645" url="https://pl.wikipedia.org/wiki?curid=1240645" title="Lekkie krążowniki typu Cleveland">
Lekkie krążowniki typu Cleveland



</doc>
<doc id="1240650" url="https://pl.wikipedia.org/wiki?curid=1240650" title="Praha-Čakovice">
Praha-Čakovice

Praha-Čakovice – stacja kolejowa w Pradze, w Czechach przy ulicy Jizerskiej 78/2. Znajdują się tu 2 perony.

</doc>
<doc id="1240652" url="https://pl.wikipedia.org/wiki?curid=1240652" title="Marilyn">
Marilyn



</doc>
<doc id="1240653" url="https://pl.wikipedia.org/wiki?curid=1240653" title="Newport News Shipbuilding and Dry Dock">
Newport News Shipbuilding and Dry Dock



</doc>
<doc id="1240654" url="https://pl.wikipedia.org/wiki?curid=1240654" title="Newport News Shipbuilding and Drydock">
Newport News Shipbuilding and Drydock



</doc>
<doc id="1240657" url="https://pl.wikipedia.org/wiki?curid=1240657" title="Newport News Shipbuilding &amp; Drydock">
Newport News Shipbuilding &amp; Drydock



</doc>
<doc id="1240661" url="https://pl.wikipedia.org/wiki?curid=1240661" title="Mirosław Wędrychowicz">
Mirosław Wędrychowicz

Mirosław Wędrychowicz (ur. 11 października 1960 w Bieczu) – polski samorządowiec, nauczyciel, od 2005 do 2014 starosta powiatu gorlickiego, od 2014 burmistrz Biecza.
Ukończył studia z zakresu fizyki w Państwowej Wyższej Szkole Pedagogicznej w Krakowie. Od 1991 do 2005 pełnił funkcję dyrektora Zespołu Szkolno-Przedszkolnego w Libuszy. W 1998 wybrany radnym powiatu gorlickiego z listy Małopolskiego Ruchu Samorządowego Ziemi Gorlickiej. W 2002 uzyskał ponownie mandat radnego powiatu gorlickiego oraz wszedł w skład zarządu powiatu. W 2005 zastąpił na stanowisku starosty Witolda Kochana, powołanego na urząd wojewody małopolskiego.
W wyborach samorządowych w 2006 po raz trzeci uzyskał mandat radnego powiatu. Został też po raz drugi wybrany na urząd starosty gorlickiego. Od lipca 2008 przewodniczy Małopolskiemu Ruchowi Samorządowemu Ziemi Gorlickiej.
W 2014 wygrał wybory na stanowisko burmistrza miasta i gminy Biecz uzyskując 57,76% poparcia w I turze wyborów.
Działa w lokalnych organizacjach – Stowarzyszeniu na Rzecz Pomocy Rodzinie Nadzieja w Bieczu i Galicyjskim Stowarzyszeniu Edukatorów w Rzeszowie (przewodniczący w nim komisji rewizyjnej).
Odbył studia podyplomowe w zakresie zarządzania oraz posiada certyfikat trenerski Institut des Bundes in Wien w zakresie andragogiki.

</doc>
<doc id="1240662" url="https://pl.wikipedia.org/wiki?curid=1240662" title="Ostra Górka (powiat zawierciański)">
Ostra Górka (powiat zawierciański)

Ostra Górka – osada w Polsce położona w województwie śląskim, w powiecie zawierciańskim, w gminie Żarnowiec.
W latach 1975–1998 miejscowość należała administracyjnie do województwa katowickiego.
Zobacz też: Ostra Górka

</doc>
<doc id="1240663" url="https://pl.wikipedia.org/wiki?curid=1240663" title="Ostra Górka">
Ostra Górka



</doc>
<doc id="1240664" url="https://pl.wikipedia.org/wiki?curid=1240664" title="Eocarcharia">
Eocarcharia



</doc>
<doc id="1240665" url="https://pl.wikipedia.org/wiki?curid=1240665" title="Stanisław Teisseyre">
Stanisław Teisseyre

Stanisław Teisseyre (ur. 7 czerwca 1905 we Lwowie, zm. 2 stycznia 1988 w Poznaniu) – polski malarz, rektor Państwowej Wyższej Szkoły Sztuk Plastycznych w Poznaniu i Akademii Sztuk Pięknych w Gdańsku (początkowo siedziba mieściła się w Sopocie), poseł na Sejm PRL I kadencji z okręgu Gdynia.
Życiorys.
Syn profesora geologii Wawrzyńca Teisseyra. Po ukończeniu studiów wyższych z dziedziny sztuki we Lwowie kształcił się na uczelniach francuskich i włoskich. W 1934 był współorganizatorem Związku Zawodowego Artystów Plastyków we Lwowie. W latach 1939–1941 jako lwowiak należał do Związku Radzieckich Artystów Plastyków (podróżował m.in. do Moskwy i Charkowa). Podczas okupacji niemieckiej wraz z żoną Marią był zaangażowany w pomoc ludności żydowskiej.
Po zakończeniu wojny zakładał w Lublinie Związek Polskich Artystów Plastyków, wybrano go do krajowego Zarządu Głównego ZPAP (od 1952 przewodniczący). Pracował jako scenograf w Teatrze Wojska Polskiego w Lublinie, a później w Łodzi. Redagował pismo „Przegląd Artystyczny”.
Został wybrany rektorem poznańskiej Państwowej Wyższej Szkoły Sztuk Plastycznych (w latach 1947–1950, 1965) oraz sopocko-gdańskiej ASP (od 1951 do 1962). W tej ostatniej był także dziekanem Wydziału Malarstwa (1962–1965). W początkach kariery tworzył w stylu socrealizmu.
W 1951 wstąpił do PZPR (wcześniej był związany ze Stronnictwem Demokratycznym), która wytypowała go na posła z okręgu Gdynia (1952–1956). Odznaczony Złotym (1947) i Srebrnym Krzyżem Zasługi oraz Krzyżem Kawalerskim Orderu Odrodzenia Polski (1952).
Wybrane prace:
Wystawy indywidualne: Lwów, Warszawa, Kraków, Łódź, Sopot, Poznań, Praga, Budapeszt, Sofia.
Był mężem malarki Teresy Pągowskiej. Został pochowany na cmentarzu Miłostowo w Poznaniu (pole 3, kwatera D, grób 7).

</doc>
<doc id="1240666" url="https://pl.wikipedia.org/wiki?curid=1240666" title="Eocarcharia dinops">
Eocarcharia dinops



</doc>
<doc id="1240668" url="https://pl.wikipedia.org/wiki?curid=1240668" title="Wschodnioniemieckie Towarzystwo Gospodarowania Ziemią">
Wschodnioniemieckie Towarzystwo Gospodarowania Ziemią

Wschodnioniemieckie Towarzystwo Gospodarowania Ziemią (niem. "Ostdeutsche Landbewirtschaftungsgesellschaft mbH Ostland") – organizacja utworzona w lutym 1940 przez rząd III Rzeszy w celu konfiskaty, administrowania i przekazywania polskich gospodarstw rolnych osadnikom niemieckim.
W lipcu 1942 zostało przekształcone w Towarzystwo Rzeszy dla Gospodarowania Ziemią.

</doc>
<doc id="1240670" url="https://pl.wikipedia.org/wiki?curid=1240670" title="Towarzystwo Rzeszy dla Gospodarowania Ziemią">
Towarzystwo Rzeszy dla Gospodarowania Ziemią



</doc>
<doc id="1240671" url="https://pl.wikipedia.org/wiki?curid=1240671" title="Bolesław Wojewódzki">
Bolesław Wojewódzki

Bolesław Wojewódzki (ur. w 1909, zm. w 1986) – polski nauczyciel, działacz społeczno-kulturalny, poeta, prozaik, publicysta, jednocześnie autor poezji i prozy pisanej gwarą opoczyńską, gawędziarz, muzyk, Rzeźbiarz, etnograf i kolekcjoner-folklorysta z zamiłowania.
Był laurelatem wielu konkursów literackich. Do końca życia był związany z regionem opoczyńskim. Autor publikowanych w prasie regionalnej i ogólnopolskiej poematów i wierszy, z których sam najbardziej cenił poemat "Kantata świętokrzyska" i zbiór wierszy "Czarne i czerwone". 
W jego dorobku prozatorskim znajdują się także m.in. "Czas przeszły nie zmarnowany" (1945-1970), "Wspomnienia działaczy kultury" (Kraków, 1973) czy też nagrodzona w konkursie literackim "Ziemia Stefana Żeromskiego" (1975) i dotychczas niewydana drukiem powieść "Ludzie jak ludzie". Napisał on także poematy i wiersze o tematyce opoczańskiej m.in. "Ballada o kumotrze sprawiedliwym" i zbiór wierszy "Pisanecki opocyńskie". Ukoronowaniem jego wysiłku w zbieraniu legend, baśni, opowiadań i anegdot ludu opoczyńskiego był tom "Strachy na smugu" (Warszawa, 1974). Jego ogromną wartość docenił nawet japoński wydawca, dokonując właśnie zeń wyboru najoryginalniejszych i najciekawszych baśni polskich do antologii "Baśnie ludowe krajów słowiańskich" (1987). Napisał on także zbiór legend o województwie świętokrzyskim w książce "Opowieści i Legendy świętokrzyskie" (1984).

</doc>
<doc id="1240672" url="https://pl.wikipedia.org/wiki?curid=1240672" title="Zamiechówka">
Zamiechówka

Zamiechówka – kolonia miejscowości Chlina, położona w województwie śląskim, w powiecie zawierciańskim, w gminie Żarnowiec. W latach 1975–1998 miejscowość należała administracyjnie do województwa katowickiego.
Zamiechówka jest położona na południowy zachód od Żarnowca i na północny wschód od Chliny Górnej, na Wyżynie Miechowskiej – makroregion Wyżyna Krakowsko-Częstochowska. Od południowego wschodu zamknięta "błoniami", a od północnego zachodu domyka las "Borek". Zabudowa miejscowości w formie ulicówki. Miejscowość przecina droga 1126 prowadząca z Wolbromia do Żarnowca. Położona niedaleko okolicznych gmin: Żarnowiec 2 km, Wolbrom 12 km, Pilica 13 km, Miechów 21 km.
Na Zamiechówce można jeszcze zaobserwować zanikające już w Polsce drewniane zagrody budowane w okoły.
Nazwa Zamiechówka została nadana przez mnichów podróżujących do klasztoru w Pilicy, jako miejscowość leżąca za Miechowem. Na przełomie XIX i XX wieku we wsi znajdowała się karczma. Do dnia dzisiejszego przez Zamiechówkę corocznie przechodzi Piesza Pielgrzymka Tarnowska na Jasną Górę.
Turystyka.
Atrakcje turystyczne w pobliżu miejscowości "(przybliżone odległości)":
Szlak turystyczny.
W pobliżu przebiega czarny SZLAK PARTYZANTÓW ZIEMI OLKUSKIEJ który zmienił trasę, dawniej przebiegał również przez Zamiechówkę. Obecnie kończy się w Udorzu i zaczyna się czarny szlak rowerowy. Dawny dalej przebiegał przez Chlinę, Zamiechówkę, Jelczę, Staszyn do Kępia.

</doc>
<doc id="1240683" url="https://pl.wikipedia.org/wiki?curid=1240683" title="Ise (Japonia)">
Ise (Japonia)

 – miasto w Japonii, w prefekturze Mie, w środkowej części wyspy Honsiu ("Honshū"). Poprzednia nazwa miasta – Ujiyamada.
Położenie.
Miasto leży w południowej części prefektury Mie, na półwyspie Shima, nad zatoką Ise. Najwyższa góra Asama 555 m n.p.m. Przez miasto przepływają rzeki: Miya, Isuzu, Seta. Sąsiaduje z miastami: Shima i Toba oraz miasteczkami: Minami-Ise, Watarai, Tamaki i Meiwa.
Gospodarka.
W mieście rozwinął się przemysł włókienniczy oraz spożywczy.

</doc>
<doc id="1240684" url="https://pl.wikipedia.org/wiki?curid=1240684" title="Encefalopatia Hashimoto">
Encefalopatia Hashimoto

Encefalopatia Hashimoto – rzadka choroba neurologiczna współwystępująca z autoimmunologicznym zapaleniem tarczycy (Hashimoto). Encefalopatia Hashimoto ujawnia się zwykle w 5. i 6. dekadzie życia, cztery razy częściej u kobiet. Patogeneza encefalopatii Hashimoto nie jest wyjaśniona, ale podłoże autoimmunologiczne jest wysoce prawdopodobne. Najpopularniejsza teoria głosi, że encefalopatia Hashimoto jest postacią autoimmunologicznego zapalenia małych naczyń mózgowych. Leczeniem z wyboru jest sterydoterapia, zazwyczaj prowadząca do częściowej lub pełnej remisji. Jednostkę chorobową opisali Brain i wsp. w 1966 roku.

</doc>
<doc id="1240690" url="https://pl.wikipedia.org/wiki?curid=1240690" title="Montpellier Handball">
Montpellier Handball

Montpellier Handball (nazywane również: "Montpellier HB") - francuski klub piłki ręcznej mężczyzn. Klub został założony w 1982 roku, z siedzibą w mieście Montpellier. Obecnie występuje w rozgrywkach Division 1. Członek akcji Handball Friends in United Europe. Jest klubem partnerskim Orlen Wisły Płock
Historia.
Do 1987 roku klub nosił nazwę "Cosmos Montpellier". W latach 1987–1989 drużyna nazywała się "Montpellier La Paillade Sport Club". Od 1989 roku francuski klub nazywa się "Montpellier HandBall". W 1992 roku awansował do najwyższej klasy rozgrywek we Francji, występuje w niej regularnie. 
W Montpellier grało wielu znanych szczypiornistów m.in.: Nikola Karabatić, Thierry Omeyer, Jérôme Fernandez, Didier Dinart.
Sukcesy.
Mistrzostwo Francji
Puchar Francji
Puchar Ligi Francuskiej
Liga Mistrzów
Puchar EHF

</doc>
<doc id="1240691" url="https://pl.wikipedia.org/wiki?curid=1240691" title="Młodorosjanie">
Młodorosjanie

Młodorosjanie (ros. Младороссы) – emigracyjny rosyjski ruch polityczny o charakterze monarchistycznym i antykomunistycznym w okresie międzywojennym XX wieku.
W 1923 r. w Monachium został utworzony Związek Młodej Rosji, przemianowany w 1925 r. na Związek Młodorosjan. W jego skład weszli przedstawiciele młodego pokolenia emigrantów, jak Aleksander L. Kazem-Bek (przywódca ruchu), D.A. Gorodeński (główny ideolog), N. Arseniew, G. Butakow, K. Elita-Wielczkowski, S. Zieńkowski, A. Lwow, S. Oboleński. W 1934 r. Związek przekształcono w Partię Młodorosyjską. Głównymi ośrodkami działalności były największe skupiska białej emigracji rosyjskiej, czyli Berlin, Praga, Paryż. Poza Europą istniał oddział w Nowym Jorku w USA. Organami prasowymi były pisma „Младоросс” (1931–1932) i „Младоросская искра” (1931–1939), a także „Бодрость!”, czy „К молодой России”. Istniały organizacje podległe, jak Młodorosyjski Związek Studencki, Kozackie Centrum Młodorosjan, Młodzieżowy Związek Sportowy, Żeński Związek Wspierania Ruchu Młodorosjan. Młodorosjanie nosili niebieskie koszule, a pozdrawiali się podniesieniem prawej ręki i słowami „Глава, Глава!”.
Program młodorosjan zawierał hasło społecznej monarchii, pomyślanej jako związek rad i cara w formie organicznego państwa, zapewniającej swoim obywatelom socjalną sprawiedliwość. Stanowiło to hybrydę tradycyjnej carskiej monarchii z systemem sowieckim. Byłoby to rosyjską odpowiedzią na upadającą liberalną demokrację na Zachodzie i zbrodniczy plutokratyczny stalinizm panujący w ZSRR. Taki ustrój miał doprowadzić do narodowego odrodzenia Rosji. Jego podstawę powinno stanowić chłopstwo. Młodorosjanie krytykowali pozostałe emigracyjne ugrupowania rosyjskie zarówno socjalistyczne, prawicowe (kadeci), jak też inne monarchistyczne. Ich program miał pewne cechy zbliżające go z jednej strony do faszyzmu (aprobata dla niektórych cech narodowego socjalizmu), z drugiej – do bolszewizmu, gdyż uważali, że rewolucja październikowa 1917 r. zapoczątkowała rewolucyjny proces mający doprowadzić ostatecznie do stworzenia nowej Rosji. Bliskość do idei bolszewickich wykazała też postawa A.L. Kazem-Beka po zakończeniu II wojny światowej, gdyż przyjechał do ZSRR, gdzie został zatrudniony w piśmie „Журнал Московской патриархии”. Porzucił swoje monarchistyczne idee i wprzągł się do pracy propagandowej na rzecz Sowietów. Młodorosjanie uważali wielkiego księcia Cyryla za prawowitego następcę tronu. W odpowiedzi wspierał ich działalność.
W latach 30. młodorosjanie coraz silniej zajmowali pozycję pro-sowiecką, uważając się za „drugą partię sowiecką”. Stale traktując Józefa Stalina za swojego wroga, deklarowali, że car mógłby rządzić w systemie sowieckim funkcjonującym w ZSRR. Powodowało to, że inne emigracyjne ugrupowania rosyjskie coraz silniej traktowały ich jako partię zinfiltrowaną, jeśli nie kierowaną przez sowieckie służby specjalne. Po zajęciu Francji przez wojska niemieckie w poł. 1940 r. działalność młodorosjan faktycznie zamarła. Wielu spośród nich przyłączyło się do francuskiego ruchu oporu (resistance). Po zakończeniu wojny Partia Młodorosyjska ostatecznie rozwiązała się.

</doc>
<doc id="1240697" url="https://pl.wikipedia.org/wiki?curid=1240697" title="Sonsee">
Sonsee

Sonsee, wcześniej Sonee Seeza lub Suave, właśc. Tyrone Taylor (ur. 16 września 1971) – amerykański raper z Brooklynu.
Jego debiutancki album "Tytanium" został wydany 19 maja 2009 roku nakładem Iceman Music Group.
Znany jako Sonsee, wcześniej również jako Sonee Seeza oraz Suave (do wydania albumu "Bacdafucup").

</doc>
<doc id="1240699" url="https://pl.wikipedia.org/wiki?curid=1240699" title="Jelle Van Damme">
Jelle Van Damme

Jelle Van Damme (wym. ; ur. 19 października 1983 w Lokeren) – belgijski piłkarz grający na pozycji środkowego lub lewego obrońcy. 31 maja 2008 poślubił byłą tenisistkę, Elke Clijsters, młodszą siostrę Kim Clijsters.
Kariera klubowa.
Piłkarską karierę Van Damme rozpoczął w KSK Beveren, w którym występował w drużynach juniorskich. Następnie grał w młodzieżowej drużynie KSC Lokeren, a przygodę z dorosłą piłką rozpoczął w Germinalu Beerschot z Antwerpii. W 2001 roku zadebiutował w jego barwach w Eerste Klasse, a po rozegraniu 7 spotkań na początku 2002 roku trafił na wypożyczenie do holenderskiego Ajaksu Amsterdam. 14 kwietnia zadebiutował w Eredivisie meczem ze Spartą Rotterdam (4:0). Miał więc nikły udział w wywalczeniu mistrzostwa Holandii a także Pucharu Holandii. Latem 2002 Ajax wykupił młodego Belga z Germinalu i Van Damme zadebiutował w Lidze Mistrzów, a w 2004 roku po raz drugi zdobył mistrzostwo Eredivisie. W Ajaksie rozegrał tylko 18 spotkań przez 2,5 roku głównie na skutek kontuzji.
W lipcu 2004 Van Damme za 3 miliony euro przeszedł do angielskiego Southampton F.C. W Premiership zadebiutował 28 sierpnia w przegranym 1:2 wyjazdowym meczu z Chelsea F.C. W listopadzie odniósł kontuzję, przez co w całym sezonie 2004/2005 tylko sześciokrotnie pojawiał się na angielskich boiskach, a Southampton spadło do Football League Championship.
W 2005 roku Van Damme został zawodnikiem Werderu Brema, do którego został wypożyczony z drużyny "Świętych". Swoje pierwsze spotkanie w Bundeslidze zaliczył 6 sierpnia, a Werder pokonał w nim Arminię Bielefeld 5:2. W sezonie 2005/2006 wystąpił w 8 spotkaniach Werderu, w których zdobył jedną bramkę. Wywalczył wicemistrzostwo Niemiec.
Latem 2006 Jelle podpisał kontrakt z Anderlechtem z Brukseli. Kosztował pół miliona euro i stał się podstawowym zawodnikiem "Fiołków". Na koniec sezonu 2006/2007 został po raz pierwszy w karierze mistrzem Belgii, a to osiągnięcie powtórzył również w rozgrywkach 2009/2010.
Latem 2010 Van Damme za około 2,5 miliona funtów odszedł do angielskiego Wolverhamptonu, z którym podpisał trzyletni kontrakt z możliwością przedłużenia go o kolejny rok. W 2011 roku odszedł do Standardu Liège. W 2016 roku przeszedł do Los Angeles Galaxy, a w 2017 do Royal Antwerp FC. W sezonie 2019/2020 grał w KSC Lokeren, w którym zakończył karierę.
Kariera reprezentacyjna.
W reprezentacji Belgii Van Damme zadebiutował 19 marca 2003 roku w przegranym 0:4 wyjazdowym meczu z Chorwacją, rozegranym w ramach kwalifikacji do Euro 2004. Ma też za sobą występy w eliminacjach do Mistrzostw Świata 2006, Euro 2008, Mistrzostw Świata 2010 i Euro 2012.

</doc>
<doc id="1240700" url="https://pl.wikipedia.org/wiki?curid=1240700" title="Jezioro Kałek">
Jezioro Kałek



</doc>
<doc id="1240701" url="https://pl.wikipedia.org/wiki?curid=1240701" title="Jezioro Kokno">
Jezioro Kokno



</doc>
<doc id="1240705" url="https://pl.wikipedia.org/wiki?curid=1240705" title="Sainkho Namtchylak">
Sainkho Namtchylak

Sainkho Namtchylak, właśc. Ludmiła Okan-oołowna Namczyłak (ur. 1957) – tuwińska artystka, rozpoznawana głównie jako piosenkarka eksperymentalna. Znana jest przede wszystkim ze swojego śpiewu gardłowego (chöömej). Skala jej głosu obejmuje 7 oktaw. Studiowała na Tuwińskim Uniwersytecie Państwowym w Kyzyle oraz w moskiewskiej Szkole Muzycznej im. Gniesinych. Od wielu lat mieszka w Wiedniu.

</doc>
<doc id="1240706" url="https://pl.wikipedia.org/wiki?curid=1240706" title="Jezioro Kopaniec">
Jezioro Kopaniec



</doc>
<doc id="1240707" url="https://pl.wikipedia.org/wiki?curid=1240707" title="Jezioro Krajnik">
Jezioro Krajnik



</doc>
<doc id="1240708" url="https://pl.wikipedia.org/wiki?curid=1240708" title="Towarzystwo Przyjaciół Ziemi Łomżyńskiej">
Towarzystwo Przyjaciół Ziemi Łomżyńskiej

Towarzystwo Przyjaciół Ziemi Łomżyńskiej (TPZŁ) – stowarzyszenie powstałe 11 listopada 1958 roku w wyniku połączenia Akademickiego Koła Łomżan (zał. 8 marca 1916 r. w Warszawie) oraz Stowarzyszenia Wychowanków Szkół Średnich Ziemi Łomżyńskiej (zał. 24 października 1937 r.). Towarzystwo stawia sobie za zadanie promowanie walorów ziemi łomżyńskiej oraz samego miasta Łomży.
Historia.
Pierwszym przewodniczącym Zarządu Głównego był prof. Edward Ciborowski. Wkrótce po rozpoczęciu działalności zaczęły powstawać pierwsze oddziały stowarzyszenia, m.in. w Łodzi, Warszawie, Łomży, Białymstoku, Olsztynie, Wrocławiu, Gdańsku, Kolnie, Nowogrodzie, Stawiskach, Zambrowie, Lublinie, Krakowie, Koszalinie czy Toronto.
W czerwcu 1983 roku podczas XVIII Walnego Zjazdu Delegatów podjęto decyzję o przeniesieniu Zarządu Głównego TPZŁ z Warszawy do Łomży. Obecnie siedziba Towarzystwa mieści się w Łomży, przy ulicy Henryka Sienkiewicza 8. Aktualnym Prezesem TPZŁ jest Zygmunt Zdanowicz.

</doc>
<doc id="1240710" url="https://pl.wikipedia.org/wiki?curid=1240710" title="Jezioro Lubiatówko">
Jezioro Lubiatówko



</doc>
<doc id="1240711" url="https://pl.wikipedia.org/wiki?curid=1240711" title="Bergisch-Gladbach">
Bergisch-Gladbach



</doc>
<doc id="1240713" url="https://pl.wikipedia.org/wiki?curid=1240713" title="Jezioro Lubiąż">
Jezioro Lubiąż



</doc>
<doc id="1240715" url="https://pl.wikipedia.org/wiki?curid=1240715" title="Seks, kasa i kłopoty">
Seks, kasa i kłopoty

Seks, kasa i kłopoty (oryg. "Dirty Sexy Money") – amerykański serial telewizyjny, opowiadający o Nicku George’u (Peter Krause). George całe życie spędził w cieniu rodziny Darlingów. Do czasu podejrzanej śmierci swojego ojca prowadził spokojne życie prawnika. Darlingowie, najbogatsza rodzina w Nowym Jorku, prosi go, aby przejął stanowisko ojca i został ich prawnikiem.
Serial stworzony został przez Craiga Wrighta, który współpracuje również z Gregiem Berlanti, Bryanem Singerem, Matthew Grossem, Peterem Hortonem, Joshem Reimsem, i Melissą Berman.
Serial emitowany jest telewizji ABC od 26 września 2007 r. Z powodu malejącej oglądalności stacja zdecydowała o zakończeniu produkcji serii po 13. odcinku drugiego sezonu (czyli 23. odcinku całości). W Polsce "Seks, kasa i kłopoty" nadawany był przez stację Fox Life w każdą środę o 22:00, a przez TVP1 był nadawany w każdą niedzielę o 20:15.

</doc>
<doc id="1240716" url="https://pl.wikipedia.org/wiki?curid=1240716" title="Jezioro Lubniewsko">
Jezioro Lubniewsko



</doc>
<doc id="1240717" url="https://pl.wikipedia.org/wiki?curid=1240717" title="Jezioro Malcz">
Jezioro Malcz



</doc>
<doc id="1240718" url="https://pl.wikipedia.org/wiki?curid=1240718" title="Ulica Oleska w Opolu">
Ulica Oleska w Opolu

Ulica Oleska (do 1945 r. "Rosenberger Strasse") jest jedną z głównych arterii komunikacyjnych Opola; łączy część Osiedla Chabrów i Osiedla Armii Krajowej (dawniej ZWM) oraz Gosławice z centrum miasta. Zaczyna się kilkaset metrów od Rynku i biegnie w kierunku północno-wschodnim aż do skrzyżowania z obwodnicą, od którego stanowi już fragment drogi krajowej nr 45. Poza granicą miasta, w Zawadzie, zmienia nazwę na ul. Opolską.
Przy ul. Oleskiej znajdują się m.in.:

</doc>
<doc id="1240720" url="https://pl.wikipedia.org/wiki?curid=1240720" title="Joël Abati">
Joël Abati

Joël Marc Abati (ur. 25 kwietnia 1970 roku w Fort-de-France) – urodzony na Martynice piłkarz ręczny reprezentacji Francji. Grał na pozycji prawoskrzydłowego, a także prawego rozgrywającego. Do Francji przeniósł się w wieku 15 lat. W kadrze francuskiej zadebiutował w 1995 roku, w meczu przeciwko Białorusi.
Zdobył złoty medal olimpijski podczas Igrzysk Olimpijskich 2008 w Pekinie.
W 2009 roku w Chorwacji wywalczył mistrzostwo Świata. W finale ekipa Francji pokonała Chorwację "24:19".
Obecnie po zakończeniu kariery zaangażował się w pracę polityka, a także wspiera rozwój swojego byłego klubu Montpellier HB.
Sukcesy.
reprezentacyjne.
Mistrzostwa świata:
Mistrzostwa Europy:
Igrzyska Olimpijskie:
klubowe.
Mistrzostwa Francji:
Mistrzostwa Niemiec:
Liga Mistrzów:
Puchar EHF:
Puchar Francji:

</doc>
<doc id="1240722" url="https://pl.wikipedia.org/wiki?curid=1240722" title="Elektra (córka Agamemnona)">
Elektra (córka Agamemnona)

Elektra (gr. Eléktra, łac. Electra) – w mitologii greckiej królewna mykeńska.
Uchodziła za córkę Agamemnona i Klitajmestry oraz siostrę Orestesa, Chrysotemis i Ifigenii. Kiedy jej ojciec powrócił do domu po zakończeniu wojny trojańskiej, został zabity przez matkę Elektry i jej kochanka Ajgistosa. Elektra w tym czasie była poza domem i dlatego udało jej się uniknąć śmierci. Sama uratowała młodszego brata, Orestesa, wysyłając go do króla Fokidy, Strofiosa, żonatego z Anaksibią, siostrą Agamemnona. Po ośmiu latach od morderstwa wspólnie z Orestesem pomściła ojca i zabiła matkę i jej kochanka. Poślubiła przyjaciela Orestesa, Pyladesa, syna Strofiosa i Anaksibii.
Elektra jest główną postacią tragedii Sofoklesa i tragedii Eurypidesa. Poza tym jest jedną z głównych postaci dramatu Jeana-Paula Sartre’a "Muchy".

</doc>
<doc id="1240723" url="https://pl.wikipedia.org/wiki?curid=1240723" title="Jezioro Niemka">
Jezioro Niemka



</doc>
<doc id="1240726" url="https://pl.wikipedia.org/wiki?curid=1240726" title="Jezioro Nierzym">
Jezioro Nierzym



</doc>
<doc id="1240728" url="https://pl.wikipedia.org/wiki?curid=1240728" title="Jezioro Niesłysz">
Jezioro Niesłysz



</doc>
<doc id="1240729" url="https://pl.wikipedia.org/wiki?curid=1240729" title="Most Królewski w Krakowie">
Most Królewski w Krakowie

Most Królewski (Pons Regalis, most Stradomski) – dawniej istniejący most na nieistniejącej już odnodze Wisły w Krakowie. Łączył on Stradom z Kazimierzem, znajdował się w miejscu dzisiejszych Plant Dietlowskich u wylotu ulic Stradomskiej i Krakowskiej. Miał konstrukcję drewnianą. Mianem "most Królewski" określano także całe przedmieście Stradom. Pozostałości mostu odkryte zostały podczas prac budowlanych w 2019 roku.
Historia.
Most powstał jako przeprawa przez wytyczone w XIII wieku nowe koryto Wisły. Wraz z pierwotnym korytem (nazwanym później "Zakazimierką") utworzyło ono bowiem wyspę, na której w 1335 r. król Kazimierz III Wielki założył miasto Kazimierz. Rozwój miasta niejako wymusił budowę mostu łączącego je z Wawelem. Zmiana głównego koryta Wisły oznaczała utratę znaczenia wcześniejszego przewozu pod Skałką. Zaszła natomiast konieczność budowy nowego traktu wiodącego do Bramy Grodzkiej pod Wawelem przez Wisłę na południe, w stronę Wieliczki (gdzie na początku XIV wieku znacznie wzrosła produkcja soli w związku z budową nowych szybów), Myślenic i dalej ku Węgrom.
Most był cały moszczony drewnem lub brukowany, zaś teren wyrównano nasypami.
Most zniszczyła powódź 26 sierpnia 1813 r. Wówczas Wisła zalała Stradom, Kazimierz i Podgórze, zrywając również most Karola. Była to największa powódź, jaką odnotowały kroniki miejskie Krakowa. Most Stradomski został odbudowany według projektu Augusta Plasqude w latach 1824–1827 głównie z budulca pozyskanego ze zburzonej Bramy Grodzkiej. Posiadał murowane przyczółki i środkowy filar oraz 2 drewniane przęsła. Ozdobiono go żelazną balustradą oraz dwiema latarniami, dzięki czemu budził zachwyt wśród mieszkańców Krakowa.
W latach 1878–1880 postanowiono zasypać koryto Wisły przebiegające wzdłuż dzisiejszych Plant Dietlowskich, co spowodowało likwidację znajdującego się tam mostu Stradomskiego, stanowiącego do wtedy najważniejszą przeprawę w mieście.
W czerwcu 2019 podczas remontu drogi na ulicy Dietla natrafiono na pozostałości mostu.

</doc>
<doc id="1240730" url="https://pl.wikipedia.org/wiki?curid=1240730" title="TPN 25">
TPN 25

TPN 25 – polska grupa muzyczna z Warszawy, działająca w obecnej formie od roku 1994, wykonująca punk rock przepełniony bardzo absurdalnym, czasem wulgarnym poczuciem humoru.
Liderem i założycielem grupy jest Dr Yry, muzyk, będący jednocześnie autorem projektu muzycznego El Doopa. TPN 25 współpracuje z Zespołem Filmowym "Skurcz".
Nazwa zespołu została wzięta od napisów na włazach studzienek ściekowych, a jeden z największych przebojów grupy nosi tytuł "Kanały". Cover tego utworu, zatytułowany "Canalos", znalazł się na płycie A pudle? zespołu El Doopa oraz promującym ją singlu Natalia w Brooklynie. Utwór ten został wykorzystany także przez zespół Kult na singlu Dziewczyna bez zęba na przedzie, gdzie został wpleciony, jako refren, w jedną z wersji tytułowej piosenki ("Dziewczyna bez zęba na przedzie – wersja z wielką oratyngą "Poszłem w kanały"").

</doc>
<doc id="1240732" url="https://pl.wikipedia.org/wiki?curid=1240732" title="USS Youngstown (CL-94)">
USS Youngstown (CL-94)

USS Youngstown (CL-94) był amerykańskim lekkim krążownikiem typu "Cleveland". Jego stępka została położona 4 września 1944. Z powodu zakończenia walk na Pacyfiku, kontrakt na budowę okrętu został anulowany 12 sierpnia 1945, kiedy okręt był ukończony w ponad 50%. Jednostkę złomowano na pochylni w 1946.
Okręt nosił nazwę upamiętniającą Youngstown w stanie Ohio. Do 2007 roku żaden inny okręt amerykański nie nosił tej nazwy.

</doc>
<doc id="1240734" url="https://pl.wikipedia.org/wiki?curid=1240734" title="Blaise Nkufo">
Blaise Nkufo

Blaise Isetsima Nkufo (ur. 25 maja 1975 w Kinszasie) – szwajcarski piłkarz, urodzony w Demokratycznej Republice Konga. Były reprezentant swojego kraju.

</doc>
<doc id="1240735" url="https://pl.wikipedia.org/wiki?curid=1240735" title="USS Youngstown">
USS Youngstown



</doc>
<doc id="1240738" url="https://pl.wikipedia.org/wiki?curid=1240738" title="Zofia Stulgińska">
Zofia Stulgińska

Zofia Stulgińska (ur. 20 kwietnia 1902 - zm. 15 maja 1984) - dziennikarka, tłumaczka, pisarka. 
Życiorys.
Córka Heleny z Kolankowskich i Włodzimierza Stulgińskiego. Pochodziła z bogatej rodziny z Kresów Wschodnich, bardzo zasłużonej podczas powstania styczniowego. Jej dziadek ze strony matki Michał Kolankowski był właścicielem fabryki rur kamionkowych w Borowiczach koło Nowogorodu. Dziadek ze strony ojca Antoni Stulgiński był dyrektorem papierni w Dobruszu – największej w Rosji, należącej do książąt Paskiewiczów. Tu zawodową praktykę odbywał m.in. znany jasnowidz Stefan Ossowiecki. Po śmierci Antoniego Stulgińskiego w 1916 r. fabryką zarządzał stryj Zofii – Henryk Stulgiński, który po I wojnie światowej i rozstrzygnięciach traktatu ryskiego przeniósł się do miejscowości Dembe Małe, pod Warszawą, gdzie jeszcze jego ojciec w 1883 r. kupił 500 ha ziemi. Majątek, należący do Stulgińskich i Kolankowskich, znajdujący się w Petersburgu i na terenach dzisiejszej Białorusi, został w znacznej mierze pochłonięty przez rewolucję. 
Zofia Stulgińska najpierw z rodzicami mieszkała w Bydgoszczy, później z pierwszym mężem Czesławem Raczewskim (sędzia handlowy Sądu Okręgowego Gdyni, prezes zarządu Armatorów Polskich, honorowy konsul Hiszpanii) - w Gdańsku. Po rozwodzie mieszkała w Warszawie, później – po zmianie wyznania na kalwinizm, co umożliwiło jej zawarcie kolejnego małżeństwa - z drugim mężem Janem Łapą we Francji i w Rumunii. Krótko przed II wojną światową wojną wyszła trzeci raz za mąż za Felicjana Feliksa Dołęgę-Lewandowskiego, ziemianina z majątku Ruda w powiecie lubawskim. Do okupacji pracowała w Katolickiej Agencji Prasowej, należała do Syndykatu Dziennikarzy Polskich. Zajmowała się tłumaczeniami z prasy zagranicznej. W czasie okupacji działała w Radzie Głównej Opiekuńczej. W tym też czasie - w 1942 r. - znowu wróciła do Kościoła katolickiego. Po wyzwoleniu znalazła zatrudnienie w PAGARCIE. Była członkiem Związku Literatów Polskich.
Bliskim krewnym pisarki był Tadeusz Stulgiński, w czasie wojny więzień Pawiaka i Oświęcimia, znany artysta-rzeźbiarz, profesor ASP w Krakowie. On też był wykonawcą jej testamentu. Zofia Stulgińska zmarła 15 maja 1984 r. w Warszawie, została pochowana na cmentarzu na Bródnie (kwatera 41F-VI-24).
Twórczość.
Zofia Stulgińska – w roli pisarki - debiutowała późno – już jako osoba siedemdziesięcioletnia. Jej pierwsza książka, pt. "Gruszki na wierzbie", ukazała się w 1972 r. w wydawnictwie "Czytelnik". Trzy lata później ukazało się drugie wydanie. Kolejna książka pt. "Mąż z ogłoszenia" – kontynuacja "Gruszek na wierzbie" - ukazała się w 1980 r. A ostatnia – "Czek bez pokrycia" - już po jej śmierci w 1985 r. W tej ostatniej pisała, że "Przedstawione w tej książce osoby, przeżycia, sytuacje, fakty są autentyczne, z życia wzięte." I to zdanie odnosi się do całej jej twórczości. 
We wszystkich trzech swoich książkach Zofia Stulgińska poruszała sprawy związane z jej życiem osobistym – bujnym, kontrowersyjnym i bardzo trudnym. Dzięki niej można zajrzeć do bogatych petersburskich salonów i pensjonatów w Finlandii, a potem w Warszawie. Autorka wyciągnęła nawet tajemnice rodzinnej alkowy, nie szczędząc drastycznych szczegółów. Odkryła to, co inni skwapliwie staraliby się ukryć. Jej twórczość to odważne rozliczanie się z własną przeszłością, bez tematów tabu.

</doc>
<doc id="1240739" url="https://pl.wikipedia.org/wiki?curid=1240739" title="Walk Witt Me">
Walk Witt Me

Walk Witt Me – wydany 16 września 2003 roku debiutancki solowy album amerykańskiego rapera Sheeka Loucha. Wydany przez wytwórnię Universal Records i promowany przez single „Mighty D-Block (2 Gunz Up)”, wyprodukowany przez DJ-a Greena Lanterna i „OK”, wyprodukowany przez Cocoa Chanelle. Na albumie gościnnie wystąpili tylko Styles P i Jadakiss z The Lox oraz J-Hood z D-Block.

</doc>
<doc id="1240743" url="https://pl.wikipedia.org/wiki?curid=1240743" title="Didier Dinart">
Didier Dinart

Didier Dominique Dinart (ur. 18 stycznia 1977 w Pointe-à-Pitre) – urodzony na Gwadelupie piłkarz ręczny, wielokrotny reprezentacji Francji. Występuje na pozycji obrotowego. W kadrze narodowej zadebiutował w 1996, a karierę reprezentacyjną zakończył w 2013.
Dwukrotny mistrz Olimpijski 2008 oraz 2012.
Dwukrotny mistrz Europy z 2006 r. w Szwajcarii i z 2010 r. z Austrii. Podczas ME w 2010 r. Francuzi pokonali w wielkim finale Chorwację "25:21".
W 2009 roku w Chorwacji wywalczył mistrzostwo Świata. W finale ekipa Francji pokonała Chorwację "24:19".
W 2011 r. został drugi raz z rzędu mistrzem Świata. Turniej odbywał się w Szwecji.
Po zakończeniu sezonu 2012/13 zakończył karierę zawodniczą. W reprezentacji Francji w latach 1996-2013 rozegrał 379 mecze strzelając 162 bramki.
Sukcesy.
reprezentacyjne.
Mistrzostwa świata:
Mistrzostwa Europy:
Igrzyska Olimpijskie:
klubowe.
Mistrzostwa Francji:
Mistrzostwa Hiszpanii:
Puchar Króla:
Liga Mistrzów:
Klubowe Mistrzostwa Świata:

</doc>
<doc id="1240748" url="https://pl.wikipedia.org/wiki?curid=1240748" title="Jezioro Ostrowicko">
Jezioro Ostrowicko



</doc>
<doc id="1240751" url="https://pl.wikipedia.org/wiki?curid=1240751" title="Jezioro Sandacznik">
Jezioro Sandacznik



</doc>
<doc id="1240754" url="https://pl.wikipedia.org/wiki?curid=1240754" title="Jezioro Trzebisz">
Jezioro Trzebisz



</doc>
<doc id="1240758" url="https://pl.wikipedia.org/wiki?curid=1240758" title="Jezioro Wędromierz">
Jezioro Wędromierz



</doc>
<doc id="1240760" url="https://pl.wikipedia.org/wiki?curid=1240760" title="Anatahan">
Anatahan

Anatahan – wulkaniczna wyspa na Oceanie Spokojnym w archipelagu Marianów. Jest częścią okręgu administracyjnego Northern Islands Marianów Północnych. Wyspa Anatahan przez pewien okres była zamieszkana, jednak od lat dziewięćdziesiątych XX wieku pozostaje opuszczona z powodu wzrostu zagrożenia erupcjami wulkanicznymi. Do pierwszego historycznie odnotowanego wybuchu stratowulkanu doszło w roku 2003, a jego skutkiem było utworzenie nowego krateru wewnątrz wschodniej kaldery. Anatahan położona jest 60 km (32 Mm) na północny zachód od Farallon de Medinilla i 120 km (65 Mm) na północ od Saipanu.
Geografia.
Anatahan ma kształt wydłużonej elipsy o długości około 9 km i szerokości 4 km. Powierzchnia całkowita wynosi 33,9 km². Wyspa jest wierzchołkiem stratowulkanu, który wznosi się 790 m nad poziom morza, a ponad 2300 m nad dnem oceanu. 
Dzisiejszy szczyt wulkanu to kaldera o szerokości 2,3 km; dzieli się na część wschodnią i zachodnią, przy czym część wschodnia jest niższa o około 250 m od zachodniej. Roślinność porastająca jęzory lawy wskazuje, że Anatahan jest wyspą dość młodą, powstałą w epoce holocenu. W kwietniu 1990 roku, po serii wstrząsów i aktywizacji fumaroli, co wskazywało na możliwość erupcji wulkanu w najbliższym czasie, mieszkańcy wyspy zostali ewakuowani na Saipan, ale wybuch nie nastąpił. Kolejna seria wstrząsów miała miejsce w maju 1992 roku. Do pierwszej historycznie erupcji doszło natomiast w maju 2003 roku, kiedy to nastąpił potężny wybuch o sile 4 stopni w skali VEI, tworząc nowy krater we wschodniej części kaldery. Słup dymu i pyłu wzniósł się na wysokość 12 km poważnie utrudniając komunikację lotniczą z Saipanem i Guam.
Najnowsza erupcja nastąpiła w 2007 i trwała do 2008 roku.
Historia.
Pierwszym Europejczykiem, który ujrzał wyspę w październiku 1543 roku i umieścił ją na mapach, był hiszpański żeglarz Bernardo de la Torre, który na pokładzie karaki „San Juan de Letrán” próbował wrócić z Sarangani do Nowej Hiszpanii. W tym czasie na wyspie znajdowała się osada Czamorro. W 1695 roku krajowcy zostali siłą przesiedleni na Saipan, a trzy lata później na Guam. Hiszpanie założyli plantację palm kokosowych dla pozyskiwania kopry. W samym tylko 1884 roku wywieziono z wyspy około 125 ton tego surowca.
Gdy w roku 1899 Hiszpania sprzedała Mariany Północne Cesarstwu Niemieckiemu Anatahan administracyjnie stała się częścią protektoratu Nowa Gwinea Niemiecka. Raport z roku 1901 donosił, że wyspa była niezamieszkana, i że została wynajęta prywatnej, niemiecko-japońskiej spółce, Pagan Society, która zamierzała produkować koprę na większą skalę. Jednakże przez wyspę przeszły w latach 1905 i 1907 potężne tajfuny, które zniszczyły plantację i doprowadziły spółkę do bankructwa. Niemniej koprę produkowano nadal, choć na znacznie mniejszą skalę. 
Gdy wybuchła I wojna światowa, Anatahan znalazła się pod kontrolą Japonii, która zarządzała nią jako mandatem Ligi Narodów. W czerwcu 1944 roku na wyspie znalazło schronienie około trzydziestu rozbitków z trzech zatopionych japońskich statków. Po zakończeniu II wojny światowej Amerykanie ewakuowali z wyspy 45 krajowców nie wiedząc, że w wysokich trawach kaldery ukrywają się rozbitkowie, którzy nie uwierzyli w zakończenie wojny. Do roku 1950 wyspą władała Kazuko Higa, jedyna wśród rozbitków kobieta, którą prasa nazwała później „królową pszczół”. Objęła ona rządy po śmierci swojego poprzednika i męża, Kikuichiro Higa. Higa żyła z haremem pięciu mężczyzn, ale gdy dwunastu Japończyków poniosło śmierć w niejasnych okolicznościach (niektórzy być może w walce o jej względy), postanowiła wydostać się z wyspy. Skorzystała z okazji, jaką był amerykański okręt i została przewieziona na rodzinną Okinawę. Pozostali rozbitkowie poddali się ostatecznie Amerykanom w czerwcu 1952 roku. 
Media rozpowszechniły tę historię, przedstawiając wyspę jako miejsce seksu i krwawych porachunków, a w roku 1953 Josef von Sternberg nakręcił film "The Saga of Anatahan". W 1954 roku jeden z rozbitków, Michiro Maruyama, napisał książkę "Anatahan Island of the Unfortunates", w której podjął próbę odparcia oskarżeń. Japońska pisarka, Natsuo Kirino, opublikowała w 2008 roku książkę pt.: "Tōkyō-jima" ("Wyspa Tokio"). Jest ona swobodnie oparta na wydarzeniach na Anatahan, którą autorka nazywa właśnie "Wyspą Tokio". Książka doczekała się ekranizacji w roku 2010 pod tytułem "Tokyo Island".
Po wojnie wyspa znalazła się w zarządzanym przez Stany Zjednoczone terytorium Powiernicze Wyspy Pacyfiku. Od roku 1978 Anatahan, podobnie jak inne Northern Islands, należy do terytorium nieinkorporowanego Marianów Północnych USA.

</doc>
<doc id="1240761" url="https://pl.wikipedia.org/wiki?curid=1240761" title="Ząbki (przystanek kolejowy)">
Ząbki (przystanek kolejowy)

Ząbki – przystanek osobowy obsługiwany przez Koleje Mazowieckie. Położony jest w obrębie ulic Kolejowej, Wojska Polskiego, 3 Maja i Stefana Batorego, w mieście Ząbki w województwie mazowieckim. Według klasyfikacji PKP ma kategorię dworca aglomeracyjnego.
W roku 2018 przystanek obsługiwał 3–4 tys. pasażerów na dobę.
16 czerwca 2007 r. przystanek Ząbki włączono do I strefy biletowej ZTM Warszawa w ramach oferty ""Wspólny bilet ZTM – KM – WKD" jako przystanek graniczny. 3 kwietnia 2012 r. w wyniku negocjacji między starostą wołomińskim a ZTM Warszawa w kwestii finansowania połączeń kolejowych Ząbki zostały przesunięte do II strefy biletowej ZTM. Oferta ta obowiązywała jedynie do 30 czerwca 2013 r. w wyniku uprzedniego wypowiedzenia umowy przez ZTM. Powrót Ząbek do "Wspólnego biletu ZTM – KM – WKD"" nastąpił 1 grudnia 2015 r.
Opis przystanku.
Peron.
Przystanek składa się z jednego wysokiego peronu wyspowego o długości 205 metrów, 
Peron w obecnym kształcie powstał w 1948 roku. Pośrodku peronu stoi murowany, parterowy budynek z 1952 roku. W jednej jego zamkniętej części znajdowała się poczekalnia, natomiast w drugiej działa kasa biletowa. Przedłużony dach budynku stanowi częściowe zadaszenie peronu, do którego przymocowane jest oświetlenie. Na przełomie stycznia i lutego 2019 PKP podpisały z konsorcjum firm Helifactor i MERX umowę na budowę tzw. innowacyjnego dworca systemowego w formie klimatyzowanej poczekalni wraz pomieszczeniami kas biletowych i przestrzenią dla punktów handlowo-usługowych.
Dostęp.
Na zachodniej głowicy peronu, w miejscu dawnego przejazdu kolejowo-drogowego w ciągu ul. Stefana Batorego, znajduje się przejście naziemne z krętymi barierkami spowalniającymi.
Na wschodniej głowicy, w okolicach dawnego przejścia naziemnego, znajduje się zejście do zbudowanego w latach 2012–14 tunelu w ciągu ulic Wojska Polskiego i Orlej wraz z windą.
Otoczenie.
28 czerwca 2014 r. oficjalnie otwarto tunel drogowy powstały po wschodniej stronie peronu łączący ulice Wojska Polskiego z Orlą wraz z towarzyszącym układem komunikacyjnym, chodnikiem oraz ścieżką rowerową. Pozwolił on na bezkolizyjne połączenie obydwu części centrum Ząbek przeciętych torami. Po oddaniu inwestycji do użytku zlikwidowano istniejący przejazd kolejowo-drogowy po zachodniej stronie peronu łączący ul. Stefana Batorego z ulicami Józefa Piłsudskiego i 3 Maja.
W pobliżu zlikwidowanego przejazdu znajduje się pochodzący prawdopodobnie z 1861 r. budynek kolejowy służący w przeszłości jako kasa biletowa, poczekalnia i pomieszczenie dla dyżurnego ruchu. Jest to jeden z najstarszych zachowanych w Ząbkach budynków.
Po południowej stronie przystanku pozostawiono rezerwę pod proponowane przedłużenie linii kolejowej nr 6 z Zielonki do Warszawy Wschodniej pozwalające na skrócenie dystansu i czasu przejazdu pociągów dalekobieżnych.

</doc>
<doc id="1240762" url="https://pl.wikipedia.org/wiki?curid=1240762" title="Jezioro Złoty Potok">
Jezioro Złoty Potok



</doc>
<doc id="1240764" url="https://pl.wikipedia.org/wiki?curid=1240764" title="Jezioro Babięty Małe">
Jezioro Babięty Małe



</doc>
<doc id="1240766" url="https://pl.wikipedia.org/wiki?curid=1240766" title="Herb powiatu słupeckiego">
Herb powiatu słupeckiego

 
Herb powiatu słupeckiego na tarczy dwudzielnej w pas w polu pierwszym czerwonym pół orła srebrnego ze złotą przepaską i takimż dziobem. W polu drugim błękitnym złoty krzyż zdwojony, wokół którego siedem gwiazd złotych. 

</doc>
<doc id="1240769" url="https://pl.wikipedia.org/wiki?curid=1240769" title="Jezioro Bogdany">
Jezioro Bogdany



</doc>
<doc id="1240771" url="https://pl.wikipedia.org/wiki?curid=1240771" title="Milorad Peković">
Milorad Peković

Milorad Peković (ur. 5 sierpnia 1977 w Nikšiciu) – czarnogórski piłkarz występujący na pozycji pomocnika w niemieckim SpVgg Greuther Fürth.
Pierwsze kroki w piłkarskiej karierze stawiał w Serbii w OFK Beograd, następnie przez w Partizanie Belgrad, a od 2002 roku gra na boiskach niemieckich.

</doc>
<doc id="1240774" url="https://pl.wikipedia.org/wiki?curid=1240774" title="Blow Ya Mind">
Blow Ya Mind

"Blow Ya Mind" to pierwszy singel amerykańskiego rapera Stylesa P promujący jego trzeci album "Super Gangster (Extraordinary Gentleman)". Wydany 8 stycznia 2008. Gościnnie wystąpił na nim Swizz Beatz. W remiksie utworu wystąpili Jadakiss i Sheek Louch.

</doc>
<doc id="1240777" url="https://pl.wikipedia.org/wiki?curid=1240777" title="Pstroszka">
Pstroszka

Pstroszka ("Mniotilta varia") – gatunek małego, wędrownego ptaka z rodziny lasówek (Parulidae). Występuje w północnej i wschodniej Ameryce Północnej; zimuje na południe od zasięgu letniego aż po północno-zachodnią część Ameryki Południowej. Nie jest zagrożony.
Systematyka.
Jedyny przedstawiciel rodzaju "Mniotilta". Blisko spokrewniony z rodzajem "Dendroica", w którym niekiedy był umieszczany. Nie wyróżnia się podgatunków.
Morfologia.
Długość ciała 11–13 cm. Masa ciała 9–15 g.
Na wierzchu i spodzie ciała widoczne charakterystyczne szerokie, czarne i białe paski. Samiec ma także czarne paski na masce i gardle; kreski na bokach i plamy na pokrywach podogonowych czarne. Samica jest matowoczarna z brązowym odcieniem. Maska, gardło i spód ciała w większości białe; boki w delikatne czarne kreski. Młode są podobne do samicy.
Zasięg, środowisko.
Zamieszkuje liściaste oraz mieszane lasy od północno-środkowej i północno-wschodniej części Ameryki Północnej, prawie do Zatoki Meksykańskiej. Zimę spędza w Meksyku, w Ameryce Centralnej, na Karaibach, wybrzeżach USA leżących na Zatoką Meksykańską oraz w północno-zachodniej części Ameryki Południowej, rzadziej w południowej części atlantyckich wybrzeży USA. Na zimowiskach przebywa w bardzo zróżnicowanych typach środowisk: na trawnikach, w ogrodach i innych obszarach miejskich, sadach, ocienionych plantacjach kawy, mokradłach, namorzynach i wszelkiego rodzaju lasach.
Ekologia i zachowanie.
Wyprowadza zwykle jeden, czasami dwa lęgi w roku. Gniazdo dobrze ukryte, zwykle na ziemi u podstawy drzewa, skały, pnia lub zwalonej kłody, albo pod krzewem, niekiedy w jamie na szczycie pnia drzewa, w szczelinie w skale lub omszałej skarpie. Budową zajmuje się głównie samica. W zniesieniu 4–6 jaj (zwykle 5), wysiaduje je samica przez 10–12 dni. Oboje rodzice zajmują się karmieniem piskląt i obroną gniazda. Młode są w pełni opierzone i opuszczają gniazdo po 8–12 dniach od wyklucia, ale pozostają na terytorium rodziców jeszcze przez 2–3 tygodnie.
Zjada głównie owady, poza tym pająki. Podczas wiosennej migracji i przez cały sezon lęgowy większość pożywienia stanowią larwy ciem i motyli. Jego ofiarą padają także m.in. mrówki, muchy czy chrząszcze.
W poszukiwaniu pokarmu przeszukuje szczeliny kory, wspinając się po gałęziach.
Status.
IUCN uznaje pstroszkę za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność światowej populacji na 20 milionów dorosłych osobników. Trend liczebności populacji uznawany jest za spadkowy.

</doc>
<doc id="1240778" url="https://pl.wikipedia.org/wiki?curid=1240778" title="Federico Agliardi">
Federico Agliardi

Federico Agliardi (ur. 11 lutego 1983 w Brescii) – włoski piłkarz grający na pozycji bramkarza.
Agliardi dorastał jako piłkarz w drużynie z miasta, w którym się wychował, w Brescii Calcio. Swój debiut jako profesjonalny piłkarz zaliczył w klubie Cosenza występującym w Serie B w sezonie 2002-2003. Natomiast pierwszy występ w Serie A zaliczył 8 listopada 2003 w meczu przeciwko Bolognii. Następnie Agliardi przeszedł do Palermo w styczniu 2006, i szybko stał się pierwszym bramkarzem. Przez te lata grał też w młodzieżowych reprezentacjach Italii. 24 lipca 2008 podpisał kontrakt z występującym w Serie B Rimini Calcio. Następnie grał w Padovie, Bolonii oraz Cesenie.

</doc>
<doc id="1240779" url="https://pl.wikipedia.org/wiki?curid=1240779" title="Jezioro Gim">
Jezioro Gim



</doc>
<doc id="1240780" url="https://pl.wikipedia.org/wiki?curid=1240780" title="Jerez de García Salinas">
Jerez de García Salinas

Jerez de García Salinas – miasto w Meksyku, w prowincji Zacatecas. W 2005 liczyło 54 757 mieszkańców.

</doc>
<doc id="1240781" url="https://pl.wikipedia.org/wiki?curid=1240781" title="Jezioro Olecko Wielkie">
Jezioro Olecko Wielkie



</doc>
<doc id="1240783" url="https://pl.wikipedia.org/wiki?curid=1240783" title="Jezioro Lubień">
Jezioro Lubień



</doc>
<doc id="1240785" url="https://pl.wikipedia.org/wiki?curid=1240785" title="Kachetia">
Kachetia

Kachetia (, trb. "Kachetis Mchare"; კახეთი, trb. "Kacheti") – jednostka administracyjna (region) we wschodniej Gruzji ze stolicą w Telawi. Na północy graniczy z Rosją, na południu i wschodzie z Azerbejdżanem, na zachodzie z regionami Dolna Kartlia i Mccheta-Mtianetia. Główną rzeką wschodniej części regionu jest Alazani, zachodniej – Iori. Mieszkańcy Kachetii mówią dialektem języka gruzińskiego.
Gruziński kompleks klasztorny Dawid Garedża, położony częściowo w Kachetii, jest sporną kwestią między władzami gruzińskimi a azerskimi.
Geografia.
Pod względem administracyjnym Kachetia podzielona jest na 8 municypiów, wraz z liczbą mieszkańców (2016 r.):
Poza aktualnym podziałem administracyjnym, Kachetia tradycyjnie dzielona była na cztery krainy: Szignit Kacheti (შიგნით კახეთი, "Środkowa Kachetia") wzdłuż prawego brzegu rzeki Alazani, Gare Kacheti (გარე კახეთი) wzdłuż środkowego dorzecza rzeki Iori, Kiziki (ქიზიყი) obszar pomiędzy Alazani i Iori oraz Gaghma Mchari (გაღმა მხარი) obszar na lewej stronie brzegu rzeki Alazani.
W północnej części regionu znajduje się Park Narodowy Lagodechi, natomiast w południowej Park Narodowy Waszlowani.
Historia.
Kachetia była niezależnym feudalnym księstwem od końca VIII wieku. Na początku XI wieku została włączona do królestwa Gruzji przez Dawida IV Budowniczego. Po rozpadzie królestwa Gruzji, stała się od 1460 roku niezależnym królestwem. W roku 1762 królestwo Kachetii połączyło się z sąsiednim królestwem Kartli, stolica pozostała w Telawi. Oba królestwa były znacząco osłabione przez częste najazdy Persów i już w 1801 roku Królestwo Kartlii i Kachetii zostało dołączone do Imperium Rosyjskiego.
W latach 1918–1921 Kachetia była częścią niezależnej Demokratycznej Republiki Gruzji, w 1922–1936 częścią Zakaukaskiej Federacji Socjalistycznej Republiki Radzieckiej i w latach 1936–1991 częścią Gruzińskiej Socjalistycznej Republiki Radzieckiej. Od odzyskania niepodległości przez Gruzję w 1991 roku, Kachetia jest jednostką administracyjną Gruzji.
Zabytki.
Lista zabytkowych miejsc znajdujących się na obszarze Kachetii:

</doc>
<doc id="1240787" url="https://pl.wikipedia.org/wiki?curid=1240787" title="Jezioro Omulew">
Jezioro Omulew



</doc>
<doc id="1240790" url="https://pl.wikipedia.org/wiki?curid=1240790" title="Jezioro Pozezdrze">
Jezioro Pozezdrze



</doc>
<doc id="1240792" url="https://pl.wikipedia.org/wiki?curid=1240792" title="Mleczko kauczukowe">
Mleczko kauczukowe



</doc>
<doc id="1240793" url="https://pl.wikipedia.org/wiki?curid=1240793" title="Jezioro Tylkówek">
Jezioro Tylkówek



</doc>
<doc id="1240794" url="https://pl.wikipedia.org/wiki?curid=1240794" title="Burgess Abernethy">
Burgess Abernethy

Burgess Abernethy (ur. 21 lutego 1987 roku w Gold Coast, Queensland, Australia) – australijski aktor. Znany jest głównie z roli Zane'a Bennetta w serialu "H2O – wystarczy kropla".

</doc>
<doc id="1240796" url="https://pl.wikipedia.org/wiki?curid=1240796" title="Jezioro Tylkowo">
Jezioro Tylkowo



</doc>
<doc id="1240797" url="https://pl.wikipedia.org/wiki?curid=1240797" title="Lasówka pstra">
Lasówka pstra

Lasówka pstra ("Setophaga coronata") – gatunek małego ptaka z rodziny lasówek (Parulidae), zamieszkujący Amerykę Północną. Bardzo liczny, nie jest zagrożony.
Systematyka.
Systematyka tego gatunku jest kwestią sporną. Autorzy "Handbook of the Birds of the World" wyróżnili 5 podgatunków:
Powyższe ujęcie systematyczne wspierają autorzy "Kompletnej listy ptaków świata". Międzynarodowy Komitet Ornitologiczny (IOC) do rangi gatunku podnosi lasówkę gwatemalską ("S. goldmani"), zaś podgatunki "auduboni" i "nigrifrons" wydziela do odrębnego gatunku "S. auduboni". Międzynarodowa Unia Ochrony Przyrody (IUCN) uznaje "S. auduboni" za osobny gatunek, ale zalicza doń trzy podgatunki: "auduboni", "nigrifrons" i "goldmani".
Morfologia.
Długość ciała 12,5–15 cm. Ptak ten ma niebieskoszary wierzch ciała, z czarnymi kreskami; ciemię, kuper i ramiona żółte, skrajne sterówki białe; na czarnej masce widoczna biała brew oraz obrączka oczna; gardło białe; górna część piersi czarna; boki ciała w czarne kreski. Upierzenie zimowe samca i samicy podobne, lecz bardziej szare. Samica, samiec w upierzeniu zimowym i młode brązowe.
Zasięg, środowisko.
Iglaste oraz mieszane lasy północnej i zachodniej części Ameryki Północnej. Zimują w środkowej i południowej części Ameryki Północnej, w tym w Ameryce Środkowej. Na tropikalnych zimowiskach przebywają w namorzynach, ciernistych zaroślach, lasach sosnowo-dębowo-jodłowych i zacienionych plantacjach kawy. Izolowane, osiadłe populacje, reprezentujące osobne podgatunki, w zachodnim Meksyku i Gwatemali.
Status.
IUCN dzieli ten takson na dwa gatunki i oba z nich zalicza do kategorii najmniejszej troski (LC, "Least Concern"). Organizacja Partners in Flight szacuje całkowitą liczebność populacji na 130 milionów dorosłych osobników. Trend liczebności populacji generalnie jest stabilny, choć w latach 1966–2015 odnotowano niewielki spadek liczebności.

</doc>
<doc id="1240799" url="https://pl.wikipedia.org/wiki?curid=1240799" title="Departament kaliski">
Departament kaliski

Zobacz też:

</doc>
<doc id="1240800" url="https://pl.wikipedia.org/wiki?curid=1240800" title="Jezioro Wałpusz">
Jezioro Wałpusz



</doc>
<doc id="1240801" url="https://pl.wikipedia.org/wiki?curid=1240801" title="Jezioro Świętajno">
Jezioro Świętajno



</doc>
<doc id="1240803" url="https://pl.wikipedia.org/wiki?curid=1240803" title="Senorita">
Senorita

Senorita to drugi singel promujący debiutancki album "The Rest Is History" amerykańskiego rapera Jina. Wydany 19 października 2004. Powstał do niego klip.

</doc>
<doc id="1240804" url="https://pl.wikipedia.org/wiki?curid=1240804" title="Jezioro Zielonka">
Jezioro Zielonka



</doc>
<doc id="1240805" url="https://pl.wikipedia.org/wiki?curid=1240805" title="Jezioro Złotko">
Jezioro Złotko



</doc>
<doc id="1240806" url="https://pl.wikipedia.org/wiki?curid=1240806" title="Álvaro Negredo">
Álvaro Negredo

Álvaro Negredo Sánchez (ur. 20 sierpnia 1985 w Madrycie) – hiszpański piłkarz występujący na pozycji napastnika w hiszpańskim klubie Cádiz CF.
Kariera klubowa.
Wczesna kariera.
Piłkarz wypromował się w rodzinnym mieście w barwach Rayo Vallecano, z kolei w 2005 roku związał się z innym klubem ze stolicy – Realem Madryt – ale występował w tamtejszych rezerwach.
Real Madryt.
W ostatnim sezonie gry dla Castilli zawodnik zdobywał wiele bramek, choć to na niewiele się zdało, ponieważ drużyna została zdegradowana do niższej ligi. Negredo zrobił duże wrażenie na ówczesnym szkoleniowcu Realu – Fabio Capello i Włoch postanowił zabrać go na mecze Copa del Rey, jednak był tylko rezerwowym i nie dostał żadnej szansy. Swój debiut w pierwszej drużynie Alvaro zaliczył w towarzyskim meczu z Atlético Madryt.
UD Almería.
W lipcu 2007 roku Negredo został sprzedany do beniaminka Primera División – UD Almería z opcją odkupienia przez Real. W barwach UD Almería, Negredo zadebiutował 26 sierpnia w spotkaniu przeciwko Deportivo La Coruña wygranym przez drużynę z Almerii 3-0. 2 lutego 2008 roku Álvaro zdobył jedną z bramek w wygranym przez Almeríę 2-0 meczu z jego byłym klubem. Po zakończeniu debiutanckiego sezonu, Negredo został najlepszym strzelcem drużyny z 13 bramkami na koncie.
Sevilla.
W lipcu 2009 roku powrócił do Realu Madryt, jednak 20 sierpnia tego samego roku został sprzedany do Sevilla FC z opcją pierwokupu przez najbliższe 2 lata. Spędził tam 4 sezony.
Manchester City.
19 lipca 2013 roku przeszedł do Manchesteru City. Angielski klub zapłacił za niego 20 milionów funtów. Sezon 13/14 skończył z dorobkiem 23 bramek we wszystkich rozgrywkach w 48 występach.
Valencia.
W dniu 1 września 2014 roku Negredo został wypożyczony do Valencia CF z opcją wykupu po sezonie.
Negredo na stałe dołączył do drużyny w dniu 1 lipca 2015 roku.
Middlesbrough.
21 lipca 2016 roku został wypożyczony do Middlesbrough na jeden sezon. Jest to 8 transfer Boro w tym sezonie.
Statystyki.
"Stan na 7 kwietnia 2017"
Kariera reprezentacyjna.
W dniu 6 października 2009 roku, Negredo otrzymał pierwsze powołanie do pierwszej kadry Hiszpanii, prowadzonej przez Vicente del Bosque na mecz z Armenią. Na Mistrzostwach Europy w 2012 wraz z reprezentacją Hiszpanii zajął pierwsze miejsce.

</doc>
<doc id="1240808" url="https://pl.wikipedia.org/wiki?curid=1240808" title="Adam Petrous">
Adam Petrous



</doc>
<doc id="1240809" url="https://pl.wikipedia.org/wiki?curid=1240809" title="Ulica Niemodlińska w Opolu">
Ulica Niemodlińska w Opolu

Ulica Niemodlińska w Opolu (do 1945 r. "Falkenberger Strasse") - jedna z głównych ulic miasta, łączy większą część lewobrzeżnego Opola z centrum. Na odcinku od ul. Prószkowskiej do ul. Wrocławskiej stanowi drogę jednojezdniową czteropasmową, na reszcie ulicy droga dwupasmowa.

</doc>
<doc id="1240810" url="https://pl.wikipedia.org/wiki?curid=1240810" title="Jezioro Łączek">
Jezioro Łączek



</doc>
<doc id="1240811" url="https://pl.wikipedia.org/wiki?curid=1240811" title="Tequila (Jalisco)">
Tequila (Jalisco)

Tequila – miasto w Meksyku, w prowincji Jalisco. W 2005 liczyło 33 155 mieszkańców.

</doc>
<doc id="1240812" url="https://pl.wikipedia.org/wiki?curid=1240812" title="Jezioro Łęczek">
Jezioro Łęczek



</doc>
<doc id="1240813" url="https://pl.wikipedia.org/wiki?curid=1240813" title="Kredyt w rachunku kredytowym">
Kredyt w rachunku kredytowym

Kredyt w rachunku kredytowym – kredyt, który wymaga otwarcia odrębnego rachunku kredytowego, na którym będą dokonywane dyspozycje i przeksięgowania (w przeciwieństwie do kredytu w rachunku bieżącym, którego spłata następuje poprzez obciążenie rachunku oszczędnościowo-rozliczeniowego kredytobiorcy). Kredyty udzielane w ramach rachunku kredytowego są najczęściej krótko- i średnioterminowe. Prowadzenie oddzielnego rachunku kredytowego dla poszczególnych kredytów pozwala na bardziej przejrzyste monitorowanie ich wykorzystania i spłaty.
Kredyt w rachunku kredytowym może zostać przykładowo udzielony jako:

</doc>
<doc id="1240816" url="https://pl.wikipedia.org/wiki?curid=1240816" title="Giovanni Tedesco">
Giovanni Tedesco

Giovanni Tedesco (ur. 13 maja 1972 w Palermo) – włoski piłkarz grający na pozycji środkowego pomocnika, a także trener. Brat Giacomo Tedesco, również piłkarza.
W Serie A rozegrał 258 spotkań i zdobył 34 bramki.

</doc>
<doc id="1240818" url="https://pl.wikipedia.org/wiki?curid=1240818" title="Blues Fellows">
Blues Fellows

Blues Fellows (Blues Fellows Swingin' Band) – warszawski zespół muzyczny wykonujący jazz tradycyjny.
Grupę tę utworzono w 1983 roku z byłych muzyków zespołów dixielandowych – Gold Washboard, Jazz Band Ball Orchestra, Old Timers, Prowizorka Dżez Będ oraz Vistula River Brass Band.
W pierwszym składzie zespołu grali: Andrzej Duszyński na trąbce, Ryszard Kwaśniewski na klarnecie i saksofonie sopranowym, Stanisław Piotrowski na kontrabasie, Henryk Stefański na banjo i gitarze, Marek Wachowiak na puzonie oraz lider grupy – Jerzy Więckowski – na perkusji.
Oficjalnym debiutem zespołu Blues Fellows był występ na Old Jazz Meeting w Warszawie w 1984 roku. Na festiwalu tym występował też w latach 1985-1987. Koncertował też w kraju i za granicą.
Grupa ta przygotowuje specjalne programy estradowe nie tylko dla dorosłych odbiorców, lecz również dla dzieci (m.in. koncert edukacyjny „Jazz dla dzieci”). Ponadto brała udział w zajęciach dydaktycznych organizowanych przez Polskie Stowarzyszenie Jazzu.
Z zespołem współpracowali pianiści Wojciech Groborz, Andrzej Jagodziński i Mieczysław Mazur. Gościnnie z Blues Fellows śpiewały Ewa Konarzewska i Anna Panas (wokalistka duetu Siostry Panas).
W 1986 roku z wokalistką Anną Panas zespół nagrał płytę długogrającą (LP) "Blues Fellows" (PolJazz PSJ-156), na której znalazły się m.in. takie utwory, jak: "Don't Get Around Much Anymore" (muz. Duke Ellington), "Opus 5" (muz. Fryderyk Chopin), "Do You Know What It Means To Miss New Orlean" (muz. Lou Alter), "Buddy Bolden Blues" (muz. Maciej Zembaty).
2003 "Prisonner of love"
Aktualny skład Blues Fellows jest następujący:
Zespół występuje w tym składzie na Old Jazz Meeting w Iławie oraz na innych imprezach muzycznych (m.in. na Pikniku Jazzowym w Warszawie, na koncertach w Częstochowie, Głogowie).

</doc>
<doc id="1240820" url="https://pl.wikipedia.org/wiki?curid=1240820" title="USA 193">
USA 193

USA 193 (również NROL-21) – amerykański wojskowy satelita zwiadu radarowego należący do Narodowego Biura Rozpoznania, wyniesiony na orbitę 14 grudnia 2006, zestrzelony po awarii 21 lutego 2008. Cel i zakres działania satelity były utajnione. Był to pierwszy obiekt wyniesiony na orbitę przez spółkę United Launch Alliance.
Awaria.
W styczniu 2007, około miesiąca po wystrzeleniu na orbitę okołoziemską, media doniosły o awarii komputera i całkowitej utracie kontaktu z jednym z satelitów szpiegowskich, którym był prawdopodobnie USA 193.
W styczniu 2008 ogłoszono, że orbita zagubionego satelity (prawdopodobnie USA 193) stopniowo zmniejsza się (ustalona dnia 2008 na 255 km × 268 km × 58,48° przez obserwatorów-amatorów) i w przeciągu kilku tygodni może dojść do upadku obiektu na powierzchnię Ziemi między 58,5 stopniem szerokości geograficznej północnej i 58,5 szerokości geograficznej południowej. Nie było to zaskoczeniem dla większości obserwatorów-amatorów, którzy od dłuższego czasu przepowiadali takie zachowanie obiektu. Władze amerykańskie poinformowały ponad 80 państw (w tym Polskę) o niebezpieczeństwie kolizji.
14 lutego 2008 amerykańskie władze ogłosiły plany zestrzelenia USA 193 przed wejściem w atmosferę, mając na celu „uniknięcie lub zmniejszenie strat w ludziach”. Ogłoszono, że na pokładzie znajduje się „około tysiąca funtów zamrożonej toksycznej hydrazyny”, która po upadku na ziemię mogłaby doprowadzić do skażenia powierzchni o wielkości „dwóch boisk futbolowych”.
Amerykańska marynarka wojenna przygotowała 3 okręty (krążownik USS „Lake Erie” (CG-70) i niszczyciele USS „Decatur” (DDG-73), USS „Russell” (DDG-59)) z systemem AEGIS BMD, współpracujące ze specjalnie zmodernizowanym morskim radarem Sea-Based X-Band Radar (SBX). Na pokładzie każdego znajdował się pocisk antybalistyczny SM-3 Block IA, w którym specjalnie do tej misji zmodyfikowano oprogramowanie. Na zestrzelenie czekano, aż na Ziemię powróci prom kosmiczny Atlantis. Procedura powiodła się za pierwszą próbą. 21 lutego 2008, około godz. 03:26 GMT (4:26 czasu polskiego) antyrakieta SM-3 wystrzelona z pokładu krążownika USS „Lake Erie” trafiła satelitę na wysokości 247 km. Satelita rozpadł się na mniej niż 80 części, które w ciągu 24 godzin miały całkowicie spłonąć w atmosferze. Akcja zniszczenia satelity była spowodowana też chęcią zachowania tajemnicy wojskowej USA, i była kierowana osobiście przez sekretarza obrony USA Roberta Gatesa. Jej koszt wyniósł 60 milionów dolarów.
Doniesienia w mediach.
Zanim jeszcze USA ogłosiły zamiar zestrzelenia satelity, w mediach poświęcono mu stosunkowo więcej uwagi, niż miało to zwykle miejsce dla innych tego typu opadających obiektów. "New York Times", cytując Gordona Johndroe’a podał, że w ciągu ostatnich pięciu lat z orbity spadło 328 satelitów.
Rosja sugerowała, że USA wykorzystały powrót USA-193 do sprawdzenia możliwości zestrzeliwania satelitów bronią antybalistyczną, a sam satelita nie stanowi zagrożenia dla nikogo. Chiny wytknęły natomiast na zorganizowanej konferencji prasowej „niebezpieczne kosmiczne ambicje USA”, które mogą stanowić zagrożenie dla innych państw świata. Dodatkowo przypomniano, że USA ostro skrytykowało Chiny, za zestrzelenie swojego satelity w styczniu 2007.

</doc>
<doc id="1240824" url="https://pl.wikipedia.org/wiki?curid=1240824" title="Lasówka magnoliowa">
Lasówka magnoliowa

Lasówka magnoliowa ("Setophaga magnolia") – gatunek małego, wędrownego ptaka z rodziny lasówek (Parulidae), zamieszkujący Amerykę Północną. Monotypowy (nie wyróżnia się podgatunków). Nie jest zagrożony.
Morfologia.
Długość ciała 11,5–13,5 cm. Masa ciała 6,6–12,6 g.
Wierzch głowy szary, grzbiet czarny, kuper żółty, ogon czarny z białymi plamami w kształcie prostokąta. Na czarnej masce widoczna biała brew i pasek pod okiem w kształcie półksiężyca. Na skrzydłach widać 2 szerokie, białe paski. Gardło i spód ciała żółte, w czarne kreski; pokrywy podogonowe białe. Samica jest bardziej matowa. Młode ptaki i dorosłe jesienią mają szarą głowę, wokół oczu wąską, białą obrączkę, grzbiet oliwkowozielony; spód w delikatne kreski, na piersi widać szarą przepaskę.
Zasięg, środowisko.
Iglaste lasy północnej i środkowo-zachodniej części Ameryki Północnej (od środkowej do południowo-wschodniej Kanady oraz w północno-wschodnich i północno-środkowych USA). Zimę spędza w południowym Meksyku, Ameryce Centralnej i na wyspach Karaibów. Na zimowiskach występuje od poziomu morza do 1500 m n.p.m. w różnych typach siedlisk, w tym na plantacjach kakao, w sadach, lasach i zaroślach.
Zachowanie.
Wyprowadza 1 lęg w roku, rzadko 2. Gniazdo znajduje się w gęstym igliwiu, zwykle na poziomej gałęzi blisko pnia drzewa, na wysokości mniejszej niż 3 metry nad ziemią; wygląda niechlujnie i zbudowane jest z traw i łodyg roślin zielnych na fundamencie z gałązek. Samica składa 3–5 jaj. Inkubacja trwa 11–13 dni, zajmuje się nią samica. Pisklęta są karmione przez oba ptaki z pary, choć aktywniejszą role spełnia samica. Młode są opierzone po 8–10 dniach od wyklucia i zaczynają opuszczać gniazdo, choć jeszcze przez około 25 dni do miesiąca są zależne od rodziców.
Żywi się głównie gąsienicami, zjada także owady i pająki. Jesienią, a także w czasie złej pogody, gdy owady są słabo dostępne, dietę uzupełnia owocami jagodowymi.
Status.
IUCN uznaje lasówkę magnoliową za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 39 milionów dorosłych osobników. Trend liczebności populacji jest wzrostowy.

</doc>
<doc id="1240827" url="https://pl.wikipedia.org/wiki?curid=1240827" title="Józef Przytuła (dyrygent)">
Józef Przytuła (dyrygent)

Józef Przytuła (ur. 1941 na Wołyniu, zm. 9 lipca 2017 w Zamościu) – polski dyrygent, dyrektor Orkiestry Symfonicznej im. Karola Namysłowskiego w Zamościu w latach 1977–1983.
Absolwent I Liceum Ogólnokształcącego (1959) oraz Państwowej Wyższej Szkoły Muzycznej w Warszawie (1970), gdzie ukończył kierunek teorii kompozycji i dyrygentury. Pracę z Polską Orkiestrą Włościańską rozpoczął już w roku 1969, i z przerwą w latach 1975–1986, trwała ona do roku 2006. W tym czasie opracował kilka okolicznościowych i tematycznych programów oraz dużych form muzycznych. W latach 1972–1988 uczył w Szkole Muzycznej im. Karola Szymanowskiego w Zamościu, a w latach 1977-1983 pełnił funkcję jej dyrektora. Skomponował ok. 30 utworów, a blisko 200 opracował muzycznie. Zapisał setki utworów ludowych ("Pieśni domowe i śpiewanki polne wyd. 1990").
W latach 80. członek Polskiej Partii Socjalistycznej – Wolność, Równość, Niepodległość, w latach 90. radny miejski, a od 1995 roku Honorowy Obywatel Miasta Zamościa. W 1994 odznaczony Krzyżem Kawalerskim Orderu Odrodzenia Polski.

</doc>
<doc id="1240828" url="https://pl.wikipedia.org/wiki?curid=1240828" title="Christine Amor">
Christine Amor

Christine Debra Amor (ur. 1952 w Brisbane, Australia) – australijska aktorka.

</doc>
<doc id="1240829" url="https://pl.wikipedia.org/wiki?curid=1240829" title="Wojewódzka i Miejska Biblioteka Publiczna im. Cypriana Norwida w Zielonej Górze">
Wojewódzka i Miejska Biblioteka Publiczna im. Cypriana Norwida w Zielonej Górze

Wojewódzka i Miejska Biblioteka Publiczna im. Cypriana Norwida w Zielonej Górze – biblioteka naukowa w Zielonej Górze. Rozpoczęła działalność 3 maja 1947 roku. 
Historia.
Powiatowa Biblioteka Publiczna w Zielonej Górze powstała w 1946 roku i mieściła się w Starostwie na ul. Chrobrego. W 1947 roku przeniesiono ją ulicę Jedności Robotniczej 46. Jej zadaniem była organizacja sieci bibliotek na terenie powiatu. W 1947 roku podjęto decyzję o utworzeniu miejskiej wypożyczalni, a jej otwarcie miało miejsce 3 maja 1947 roku. Zapoczątkowało to powstanie Miejskiej Bibliotece Publicznej w Zielonej Górze, która od dnia 1 stycznia 1949 roku została wyłączona ze struktury PBP. Oficjalnie Miejska Biblioteka została zarejestrowana 25 maja 1948 roku. 
W 1951 roku utworzono Wojewódzką Bibliotekę Publiczną, a po pięciu latach połączono ją z Miejską Biblioteką tworząc Wojewódzką i Miejską Bibliotekę Publiczną (WiMBP). W następnym roku przeniesiono siedzibę biblioteki do budynku przy ulicy Jedności Robotniczej 57. 
Z uwagi na rozwój miasta jak również istnienie ośrodka naukowego – Wyższej Szkoły Inżynierskiej, podjęto budowę nowego budynku dla książnicy. W 1968 roku rozpoczęto budowę nowego gmachu przy al. Wojska Polskiego 9.
W 1972 r. bibliotece nadano imię Cypriana Norwida, miało to miejsce w związku z 25-leciem istnienia placówki. Nabyto wtedy 5 rysunków Norwida. Są to szkice wykonane tuszem przy użyciu piórka. Pochodzą one z 1864 roku.
Rok 1975 przyniósł ukończenie budowy nowej siedziby WiMBP. Oddano do użytku 7 kondygnacyjny
budynek o kubaturze 34 500 m³ i powierzchni 7300 m². W roku 1977 otwarto Muzeum Książki Środkowego Nadodrza, które obecnie działa jako Muzeum Ilustracji Książkowej. W latach 90. powstał Oddział Obsługi Niepełnosprawnych, nastąpiła komputeryzacja biblioteki, powstała też Czytelnia Multimedialna i Internetowa.
W 2010 roku uruchomiono pierwszą w województwie mediatekę "Góra Mediów" oferującą bogaty dostęp do zbiorów elektronicznych (e-booki, audiobooki, pełnotekstowe bazy danych, filmy, gry).
Od 2001 roku biblioteka posiada status biblioteki naukowej.
W 2012 utworzono drugą tego typu placówkę, mediatekę „Szklana Pułapka” funkcjonującą jako Filia nr 7 Biblioteki Wojewódzkiej.
Działalność biblioteki.
Jest miejską i powiatową biblioteką publiczną dla miasta Zielona Góra. Ponadto jako powiatowa biblioteka publiczna dla powiatu zielonogórskiego sprawuje nadzór merytoryczny nad bibliotekami gminnymi i miejsko-gminnymi na jego obszarze, a jako biblioteka wojewódzka również nad powiatowymi bibliotekami publicznymi siedmiu powiatów południowej części województwa lubuskiego. 
Biblioteka udostępniania zbiory w Czytelni Ogólnej, Czytelni Prasy, Mediatece "Góra Mediów", Oddziale dla Dzieci, Wypożyczalni Głównej, Bibliotece Obcojęzycznej, Dziale Informacji Regionalnej i Bibliograficznej, Dziale Zbiorów Specjalnych oraz w 11 filiach na terenie miasta. 
Od ponad 50 lat odbywają się „Czwartki Lubuskie”, na których gościli prawie wszyscy znani w polskiej literaturze współczesnej pisarze. W ostatnich latach większość spotkań czwartkowych poświęcona jest promocji książek miejscowych autorów. Imprezą z wieloletnimi tradycjami, odbywającą się w Bibliotece Wojewódzkiej jest również konkurs Wawrzyny Lubuskie. Corocznie podczas uroczystej gali nagradzani są lubuscy autorzy najlepszych książek literackich i naukowych o tematyce regionalnej, a od roku 2013 również dziennikarze prasy, radia, telewizji czy mediów internetowych za swój dorobek zawodowy.
Biblioteka jest organizatorem cyklu spotkań w ramach „Zielonogórskiego Salonu Poezji” oraz „Czytelni Dramatu” w których gościli m.in. Irena Jun, Leszek Długosz, Andrzej Seweryn, Grażyna Wolszczak, Piotr Machalica, Jan Peszek, Anna Seniuk, Zdzisław Wardejn, Wojciech Komasa, Agnieszka Mandat, Marzena Wieczorek.
Biblioteka Wojewódzka ma również swoją oficynę wydawniczą – „Pro Libris”. Działa ona od 1996 roku. Wydaje publikacje (w większości literatura piękna) autorów lubuskich, w tym nagrodzonych Lubuskim Wawrzynem Literackim, kwartalnik literacko-kulturalny „Pro Libris” oraz pismo branżowe „Bibliotekarz Lubuski”.
Zbiory.
Na koniec 2012 roku biblioteka miała w swoim posiadaniu zbiory liczące ponad 500 000 woluminów. Wśród tych pozycji znajdują się między innymi cenne rękopisy i starodruki.

</doc>
<doc id="1240830" url="https://pl.wikipedia.org/wiki?curid=1240830" title="Krzyż Miłosierdzia">
Krzyż Miłosierdzia

Krzyż Miłosierdzia (, ) – odznaczenie Królestwa Serbii i Królestwa Jugosławii za opiekę nad chorymi i rannymi, nadawane w latach 1912–1945.
Historia i insygnia.
Po obaleniu dynastii Obrenowiciów w roku 1903 nowy król Serbii Piotr I Karadziordziewić przejął niektóre odznaczenia poprzedników, ale wyłączył te, które były zbyt blisko związane z Obrenowiciami, a więc także Order Królowej Natalii, tak nazwany po matce ostatniego Obrenowicia Aleksandra I Serbskiego. Order Natalii był nadawany szczególnie kobietom za opiekę nad rannymi w czasie dwóch wojen, które Serbia prowadziła za czasów Obrenowiciów z Turcją i Bułgarią. Istniał wprawdzie serbski Order Zasługi Czerwonego Krzyża, ale było to odznaczenie półprywatne, a więc powstała konieczność stworzenia orderu państwowego nawiązującego do tradycji Orderu Natalii.
Order został ustanowiony 7 czerwca (19 starego stylu) roku 1912 w czasie I wojny bałkańskiej (1912–1913) i otrzymał trzy klasy: Krzyż Złoty, Srebrny i Brązowy, które mogły być nadawane i Serbom i cudzoziemcom, cywilom i wojskowym. Oznaką orderu był krzyż maltański, w medalionie środkowym awersu znajdował się napis (tłum.) „Za miłosierdzie”, otoczony słowami "Za negu ranjenika i bolesnika 1912" (tłum. „Za opiekę nad rannymi i chorymi 1912”). W medalionie środkowym rewersu znajdował się dwugłowy orzeł serbski z krzyżem serbskim na piersi. Odznaczenie noszone było na piersi na jasnoniebieskiej wstędze, w przypadku mężczyzn wiązanej na modłę austriacką w trójkąt, w przypadku kobiet na damskiej kokardzie nad lewą piersią.
Nie nadawany po 1945 r. order znalazł w 1993 następcę w postaci odznaczenia o tej samej nazwie, ale innym wyglądzie, nadawanego przez władze Republiki Serbskiej, krainy federacyjnej w Bośni i Hercegowinie.

</doc>
<doc id="1240831" url="https://pl.wikipedia.org/wiki?curid=1240831" title="Herb powiatu mińskiego">
Herb powiatu mińskiego

 
Herb powiatu mińskiego stanowi tarcza dwudzielna w słup, późnogotycka z podstawą zaokrągloną (tzw. hiszpańska). W polu prawnym czerwonym srebrny orzeł niekoronowany ze złotą przepaską na skrzydłach, z takimż dziobem, szponami oraz pierścieniem na ogonie. W polu lewym błękitnym znajduje się złota ośmioramienna gwiazda nad złotym półksiężycem.
Herb został ustanowiony "Uchwałą Nr XXVII/234/2002 Rady Powiatu Mińskiego z dnia 26 marca 2002 r."

</doc>
<doc id="1240832" url="https://pl.wikipedia.org/wiki?curid=1240832" title="Wereszyca">
Wereszyca

Wereszyca ( "Wereszczycia") – rzeka na Ukrainie, lewy dopływ Dniestru, przepływa przez Płaskowyż Sańsko-Dniestrzański. Bierze ona swój początek na Roztoczu w Janowskim Stawie i wpada do Dniestru. Długość 92 km, obszar zlewni - 955 km². Szerokość rzeki wynosi 10-12 m. Głębokość waha się między 0,5-1,5 m. Dno aluwialne, na aluwium składają się żółto-szary piasek, glina i torf.
Nazwa rzeki pochodzi od ukraińskiego słowa "верес", tzn. wrzos, od wrzosowisk porastających jej otoczenie.
Nad Wereszycą leży Gródek Jagielloński, Komarno. Jej lewymi dopływami są Stawczanka i Stara Rika.

</doc>
<doc id="1240835" url="https://pl.wikipedia.org/wiki?curid=1240835" title="Sanktuarium św. Józefa oraz Klasztor Karmelitów Bosych w Wadowicach">
Sanktuarium św. Józefa oraz Klasztor Karmelitów Bosych w Wadowicach

Sanktuarium św. Józefa – zespół klasztorny karmelitów bosych oraz kościół św. Józefa znajdujące się w Wadowicach przy ul. Karmelickiej 22. Popularnie nazywany „Wadowicką Górką” lub klasztorem „na Górce”.
Ośrodek kultu św. Józefa, Matki Bożej Szkaplerznej oraz św. Rafała Kalinowskiego.
Historia klasztoru i kościoła.
Karmelici bosi osiedlili się w Wadowicach w 1892.
W latach 1897–1899 zbudowali z czerwonej cegły trzynawowy neoromański kościół oraz południowe skrzydło klasztoru. Kościół został konsekrowany 27 sierpnia 1899 przez ówczesnego ordynariusza diecezji krakowskiej księdza biskupa Jana Duklana Puzynę.
2 września 1899 klasztor został usamodzielniony i ogłoszony wikariatem, a w 1903 przeoratem, czyli klasztorem w pełni uformowanym. Pierwszym przeorem wybrano o. Jana Chryzostoma Lamosia. Trzy lata później zastąpił go o. Rafał Kalinowski.
W okresie międzywojennym budynek klasztorno-seminaryjny był dwukrotnie rozbudowywany. W 1928 o trzynaście metrów przedłużono skrzydło zachodnie klasztoru, a w latach 1934–1936 dla potrzeb prywatnego gimnazjum zbudowano nowy, obszerny budynek, podnosząc równocześnie całe zachodnie skrzydło o jedną kondygnację.
Po klęsce kampanii wrześniowej w 1939 Wadowice zostały wcielone do III Rzeszy. Pod koniec października budynek gimnazjum zajął niemiecki urząd celny. W lipcu 1942 zawiadomiono klasztor o przejęciu na własność Rzeszy budynków klasztornych i przyklasztornego gospodarstwa. 23 stycznia 1945 celnicy opuścili klasztor i budynek gimnazjum. Ich miejsce zajęły cofające się oddziały Wehrmachtu. Trzy dni później i one zostały zmuszone do opuszczenia miasta. Wcześniej jednak podminowały zabudowania klasztorne. Na szczęście przy pomocy saperów radzieckich miny zostały unieszkodliwione.
Sanktuarium i pierścień papieski.
19 marca 2004 słynący łaskami obraz św. Józefa został ozdobiony papieskim Pierścieniem Rybaka Jana Pawła II. W tym samym dniu kościołowi karmelitów bosych „na Górce” ówczesny arcybiskup metropolita krakowski kardynał Franciszek Macharski nadał tytuł sanktuarium św. Józefa.
Niższe Seminarium.
Przy klasztorze w latach 1892–2004 istniało Niższe Seminarium, zwane też Mniejszym. Wychowało około 250 kapłanów dla Karmelu, m.in. sługę Bożego Anzelma Gądka (1884–1969), bł. Alfonsa Marię Mazurka i świątobliwego duszpasterza chorych o. Rudolfa Warzechę (1919–1999).
Relikwie.
W sanktuarium znajdują się relikwie św. Rafała Kalinowskiego założyciela i pierwszego przełożonego klasztoru. Dostępna dla zwiedzających jest również cela, w której żył i umarł św. Rafał.
Natomiast w ołtarzu Matki Bożej Szkaplerznej znajduje się sarkofag z relikwiami bł. Alfonsa Marii Mazurka.

</doc>
<doc id="1240836" url="https://pl.wikipedia.org/wiki?curid=1240836" title="Juozas Urbšys">
Juozas Urbšys

Juozas Urbšys (ur. 29 lutego 1896 w Szetejniach k. Kiejdan, zm. 30 kwietnia 1991 w Kownie) – litewski wojskowy, polityk i dyplomata, minister spraw zagranicznych Litwy. 
W 1914 ukończył szkołę średnią w Poniewieżu. Rok później podjął studia na Politechnice Ryskiej, by w 1916 zostać powołanym do armii rosyjskiej, w której walczył do 1917. Po powrocie na Litwę w 1918 zaciągnął się do wojska młodej republiki. 
Od 1922 pracował w kowieńskim Ministerstwie Spraw Zagranicznych, w latach 1922-1927 pełnił urząd konsula w Berlinie, później Paryżu (1927-1932), a od 1933 był litewskim ambasadorem we Francji. 
5 grudnia 1938 został powołany przez prezydenta Smetonę na ministra spraw zagranicznych, którym pozostał do 16 czerwca 1940, gdy rząd litewski ustąpił po ultimatum sowieckim i został zastąpiony przez marionetkowy rząd komunistyczny. 
Po ultimatum sowieckim wobec Litwy i okupacji kraju przez Armię Czerwoną 16 czerwca 1940 został latem 1940 aresztowany przez NKWD, wywieziony w głąb ZSRR i więziony następnie w więzieniach w Tambowie, Saratowie, Moskwie, Kirowie, Gorkim, Iwanowie i Włodzimierzu. Z trzynastu lat w więzieniu przez jedenaście był więziony w izolacji. W 1954 pozostał zwolniony bez prawa powrotu na Litwę, powrócił na terytorium Litewskiej SRR w 1956.
Po powrocie na Litwę zajmował się tłumaczeniem literatury francuskiej.
Został pochowany na cmentarzu Petraszuńskim w Kownie. 

</doc>
<doc id="1240838" url="https://pl.wikipedia.org/wiki?curid=1240838" title="Jezioro Piasutno">
Jezioro Piasutno



</doc>
<doc id="1240840" url="https://pl.wikipedia.org/wiki?curid=1240840" title="Pęczki Probsta">
Pęczki Probsta



</doc>
<doc id="1240841" url="https://pl.wikipedia.org/wiki?curid=1240841" title="Herb powiatu nowodworskiego (mazowieckiego)">
Herb powiatu nowodworskiego (mazowieckiego)

Herb powiatu nowodworskiego przedstawia w polu czerwonym mur srebrny
z bramą i trzema basztami, pod którymi rzeka srebrna w pas. W prześwicie bramy chusta srebrna związana w krąg. Na środkowej, najwyższej baszcie orzeł srebrny ze złotą przepaską na skrzydłach oraz złotymi pazurami, dziobem i pierścieniem na ogonie.
Herb został ustanowiony "Uchwałą Nr XVII/98/2004 Rady Powiatu Nowodworskiego z dnia 29 kwietnia 2004 r." 

</doc>
<doc id="1240842" url="https://pl.wikipedia.org/wiki?curid=1240842" title="Cracovia (hokej na lodzie kobiet)">
Cracovia (hokej na lodzie kobiet)

Drużyna żeńska hokeja na lodzie KS Cracovia została założona w styczniu 2004 roku i występuje w Polskiej Lidze Hokeja Kobiet.

</doc>
<doc id="1240843" url="https://pl.wikipedia.org/wiki?curid=1240843" title="Departament kaliski (Prusy Południowe)">
Departament kaliski (Prusy Południowe)

Departament kaliski (niem. "Kammerdepartament Kalisch"), departament Prus Południowych istniejący w latach 1795–1807 ze stolicą w Kaliszu.
Został utworzony w 1795 roku z 9 południowych powiatów zniesionego departamentu piotrkowskiego (częstochowskiego, lutomierskiego, ostrzeszowskiego, piotrkowskiego, radomszczańskiego, sieradzkiego, szadkowskiego, warckiego i wieluńskiego) oraz 3 powiatów dotychczasowego departamentu poznańskiego (kaliskiego, konińskiego i odolanowskiego). W 1796 roku zniesiono powiat lutomierski.
W 1807 departament przekształcono w departament kaliski Księstwa Warszawskiego.
Departament kaliski dzielił się na 11 powiatów:

</doc>
<doc id="1240845" url="https://pl.wikipedia.org/wiki?curid=1240845" title="Herb powiatu nowodworskiego">
Herb powiatu nowodworskiego



</doc>
<doc id="1240847" url="https://pl.wikipedia.org/wiki?curid=1240847" title="Jezioro Pereszkowo">
Jezioro Pereszkowo



</doc>
<doc id="1240848" url="https://pl.wikipedia.org/wiki?curid=1240848" title="Jezioro Płocidugi">
Jezioro Płocidugi



</doc>
<doc id="1240849" url="https://pl.wikipedia.org/wiki?curid=1240849" title="Česlovas Sasnauskas">
Česlovas Sasnauskas

Česlovas Sasnauskas (Ceslaus Sosnowski, Czesław Sosnowski) (ur. 1 lipca 1867 w Kopciowie koło Łoździejów, zm. 18 stycznia 1916 w Petersburgu) – litewski kompozytor i organista. 
Życiorys.
Sasnaukas po studiach muzycznych był organistą w Wyłkowyszkach i od roku 1894 w Petersburgu.
Zmarł na atak serca 18 stycznia 1916 w Petersburgu, gdzie spędził większość życia.
23 października 1931 roku jego szczątki złożono na Cmentarzu Petraszuńskim w Kownie.
Twórczość.
Skomponował Requiem i kilka kantat, a także wiele utworów organowych oraz opracowań litewskich pieśni ludowych.

</doc>
<doc id="1240850" url="https://pl.wikipedia.org/wiki?curid=1240850" title="Jezioro Redykajny">
Jezioro Redykajny



</doc>
<doc id="1240851" url="https://pl.wikipedia.org/wiki?curid=1240851" title="Jezioro Skanda">
Jezioro Skanda



</doc>
<doc id="1240852" url="https://pl.wikipedia.org/wiki?curid=1240852" title="Lasówka obrożna">
Lasówka obrożna

Lasówka obrożna ("Setophaga americana") – gatunek małego ptaka z rodziny lasówek (Parulidae), zamieszkujący Amerykę Północną. Nie wyróżnia się podgatunków.
Morfologia.
Długość ciała 11,5 cm. Wierzch ciała niebieskoszary, na plecach widoczna zielonkawożółta plama. Na skrzydłach widać 2 białe paski, na skrajnych sterówkach białe plamy. Wokół oczu biała przerywana obrączka. Gardło oraz pierś żółte. Na górnej części piersi czarno-pomarańczowa przepaska. Brzuch i pokrywy podogonowe są białe. Samica jest bardziej matowa i nie ma rysunku na piersi. Młode także matowe.
Zasięg, środowisko.
Wilgotne zadrzewienia ze zwisającymi mchami, których używa do budowy gniazd, w środkowo-wschodniej i południowo-wschodniej części Ameryki Północnej (południowo-środkowa i południowo-wschodnia Kanada oraz środkowe i wschodnie USA). Zimę spędza we wschodnim Meksyku i w Ameryce Środkowej (w tym na Karaibach), nielicznie zimuje na południu Florydy i na Bermudach.
Status.
IUCN uznaje lasówkę obrożną za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 17 milionów dorosłych osobników. Trend liczebności populacji jest wzrostowy.

</doc>
<doc id="1240853" url="https://pl.wikipedia.org/wiki?curid=1240853" title="Edgar Çani">
Edgar Çani

Edgar Junior Çani (wym. []; ur. 22 lipca 1989 w Tiranie) – albański piłkarz występujący na pozycji napastnika, reprezentant Albanii w latach 2012–2016.
Kariera klubowa.
Grę w piłkę nożną rozpoczął w szkółce Cortona Camucia Calcio. W 2004 roku zainteresowanie nim wyraziła Pescara Calcio. Z powodu braku włoskiego obywatelstwa Çani nie mógł zostać zarejestrowany przez ten klub, został więc umieszczony na 3 lata w zespole Torre Alex Cepagatti (Seconda Categoria). W sezonie 2007/08 oficjalnie został graczem Pescary. Swój debiut jako profesjonalny piłkarz zaliczył w sezonie 2006/07, kiedy to rozegrał cztery mecze w Serie C1. 31 stycznia 2008 został zawodnikiem US Palermo. W barwach tego klubu zanotował jeden występ w Serie A – 27 kwietnia 2008 przeciwko Atalanta BC (0:0). Większość trwania kontraktu spędził na wypożyczeniach do zespołów z Serie B, kolejno: Ascoli Calcio, Calcio Padova, Piacenza Calcio i Modena FC.
15 lipca 2011 Çani podpisał roczną umowę z Polonią Warszawa, z możliwością przedłużenia umowy o kolejne trzy lata, którą wykorzystano. Wystąpił w 31 meczach Ekstraklasy i zdobył 11 bramek. Na początku 2013 roku przeszedł do Catanii Calcio. Był z niej wypożyczany do Carpi FC 1909, FC Bari 1908 oraz Leeds United. W 2015 roku odszedł do AC Pisa 1909, a w 2017 roku został graczem Partizani Tirana. W latach 2018–2020 był piłkarzem US Vibonese Calcio, po czym zakończył karierę.
Kariera reprezentacyjna.
W reprezentacji Albanii Çani zadebiutował 1 marca 2012 w zwycięskim 2:1 meczu z Gruzją, w którym strzelił gola. Ogółem w latach 2012–2016 rozegrał w drużynie narodowej 16 spotkań i zdobył 4 bramki.
Życie prywatne.
Urodził się w 1989 roku w Tiranie. W 1991 roku jego rodzina wyemigrowała do Włoch na pokładzie statku Vlora, na którym płynęło 20 tys. uchodźców z Albanii i osiadła w Città della Pieve. Çani posiada obywatelstwo albańskie, a także włoskie, które nabył po ukończeniu pełnoletności.

</doc>
<doc id="1240855" url="https://pl.wikipedia.org/wiki?curid=1240855" title="Jezioro Stary Dwór">
Jezioro Stary Dwór



</doc>
<doc id="1240856" url="https://pl.wikipedia.org/wiki?curid=1240856" title="Jezioro Sukiel">
Jezioro Sukiel



</doc>
<doc id="1240857" url="https://pl.wikipedia.org/wiki?curid=1240857" title="Jezioro Track">
Jezioro Track



</doc>
<doc id="1240858" url="https://pl.wikipedia.org/wiki?curid=1240858" title="BAT">
BAT

BAT (ang. "Best available technology" – "Najlepsze dostępne techniki") – zgodnie z dyrektywą IPPC standard służący określaniu wielkości emisji zanieczyszczeń dla większych zakładów przemysłowych w UE. Nie jest natomiast konieczne, aby określony był rodzaj urządzenia lub też konkretna technologia. 
Nadrzędny cel BAT to zaproponowanie takich limitów emisyjnych, które będą odzwierciedlać właściwe proporcje pomiędzy korzyściami i kosztami. Wielkości limitów emisyjnych muszą dotyczyć tych zanieczyszczeń, które zakład będzie wytwarzał w większych ilościach.

</doc>
<doc id="1240859" url="https://pl.wikipedia.org/wiki?curid=1240859" title="Jezioro Tyrsko">
Jezioro Tyrsko



</doc>
<doc id="1240860" url="https://pl.wikipedia.org/wiki?curid=1240860" title="Tecate">
Tecate

Tecate – miasto w Meksyku, w stanie Kalifornia Dolna. W 2005 liczyło 100 346 mieszkańców. Miasto jest siedzibą władz gminy Tecate.

</doc>
<doc id="1240862" url="https://pl.wikipedia.org/wiki?curid=1240862" title="Jezioro Żbik">
Jezioro Żbik



</doc>
<doc id="1240863" url="https://pl.wikipedia.org/wiki?curid=1240863" title="Navojoa">
Navojoa

Navojoa – miasto w Meksyku, w stanie Sonora. W 2005 liczyło 163 312 mieszkańców, co stawiało je na 5 miejscu pod względem liczby ludności mieście w stanie Sonora. Miasto położone jest w Dolinie Mayo, około 50 km na wschód od wybrzeża Zatoki Kalifornijskiej.
W mieście rozwinął się przemysł spożywczy, bawełniany oraz rzemieślniczy.
Historia.
Nazwa miasta pochodzi od języka Mayo, jednego z języków uto-azteckich i "znaczy Dom Kaktusa" ("Navo"= kaktus, "Jova"= Dom). Dolina w której usytuowane jest miasto zamieszkała była przez indian ze szczepu Mayo już w czasach prekolumbijskich.
Pierwszym, który dotarł do doliny, był podróżnik Diego de Guzmán w 1536 roku, natomiast trzy lata później eksploracja rejonu została zapoczątkowana przez hiszpańskiego konkwistadora Álvar Núñez Cabeza de Vaca. Pierwsza misja została założona przez jezuitę Pedro Méndeza w 1614 roku. W roku 1662 wieś wokół misji “Santa Maria de Navojoa” liczyła 250 mieszkańców, a do roku 1900 wzrosła do 8500. Niedaleko miasta w hacjendzie Siquisiva w 1880 roku urodził się Álvaro Obregón, meksykański rewolucjonista i późniejszy prezydent, który w latach 20. XX wieku w Dolinie Mayo zapoczątkował zieloną rewolucję.
W 1923 wieś Navojoa uzyskała prawa miejskie a 1925 roku dekretem państwowym utworzono gminę o tej samej nazwie, której siedzibą stało się Navojoa.

</doc>
<doc id="1240866" url="https://pl.wikipedia.org/wiki?curid=1240866" title="Caspe">
Caspe

Caspe – miasto i gmina w Hiszpanii, w prowincji Saragossa w regionie Aragonia. W 2007 liczyło 8 495 mieszkańców. Caspe jest również siedzibą władz comarki Bajo Aragón-Caspe.
W 1412 roku w mieście zawarto tzw. Kompromis z Caspe, który ustalił sukcesję po bezpotomnej śmierci króla Aragonii Marcina I Ludzkiego. Nowym królem został Ferdynand I Sprawiedliwy. Tym samym Korona Aragonii przeszła z rąk dynastii barcelońskiej w ręce dynastii Trastámara.

</doc>
<doc id="1240869" url="https://pl.wikipedia.org/wiki?curid=1240869" title="Cerebellopatia alkoholowa">
Cerebellopatia alkoholowa

Cerebellopatia alkoholowa, alkoholowy zanik móżdżku – to zespół przewlekłych objawów wynikających z uszkodzenia móżdżku o postępującym przebiegu.
Etiologia.
Wystąpienie i rozwój objawów korelują z okresem uzależnienia od spożycia napojów alkoholowych. W patogenezie przypuszczalnie odgrywa rolę niedobór witaminy B1.
Objawy i przebieg.
Na obraz kliniczny cerebellopatii alkoholowej składają się:
Leczenie.
Obserwowano częściowe ustąpienie objawów uszkodzenia móżdżku po abstynencji od alkoholu i suplementacji tiaminy.

</doc>
<doc id="1240872" url="https://pl.wikipedia.org/wiki?curid=1240872" title="Wiktor Medwecki">
Wiktor Medwecki

Wiktor Medwecki (ur. 7 września 1893 w Krakowie, zm. 12 września 1992 w Krakowie), polski działacz turystyczny, prawnik, członek honorowy Polskiego Towarzystwa Turystyczno-Krajoznawczego.
Życiorys.
Studia kończył na Wydziale Prawa Uniwersytetu Jagiellońskiego i na krakowskiej Akademii Handlowej, obronił doktorat prawa. Od 1916 był pracownikiem instytucji państwowych, w latach 1954-1980 pracował zawodowo w Polskim Towarzystwie Turystyczno-Krajoznawczym.
Społeczną działalność w ruchu turystycznym i krajoznawczym rozpoczął już w 1919; został wówczas członkiem Polskiego Towarzystwa Tatrzańskiego, a rok później członkiem Polskiego Towarzystwa Krajoznawczego. Należał również do Polskiego Związku Narciarskiego. W latach 1929-1939, a następnie po II wojnie światowej do 1948, pełnił funkcję prezesa zarządu Oddziału Krakowskiego Polskiego Towarzystwa Krajoznawczego. Szczególną aktywność wykazywał na polu krajoznawstwa, opieki nad zabytkami i fotografii krajoznawczej. Wspierał społeczny ruch na rzecz ochrony zabytków, organizował sympozja i zbiórki środków finansowych na ten cel. Uczestniczył w pracach nad utworzeniem Muzeum Regionalnego PTTK w Ojcowie. Był sekretarzem Wojewódzkiej Komisji Opieki nad Zabytkami w Krakowie, uczył na kursach dla przewodników górskich i działaczy ruchu turystycznego, był autorem kilku opracowań szkoleniowych w zakresie krajoznawstwa.
Uczestniczył też w pracach władz centralnych Polskiego Towarzystwa Turystyczno-Krajoznawczego. W latach 1955-1958 był wiceprzewodniczącym Głównej Komisji Rewizyjnej. Wchodził w skład Komisji Opieki nad Zabytkami i Rady Programowej FOTO-PAM Zarządu Głównego PTTK. Otrzymał szereg wyróżnień za działalność społeczną, m.in. Złotą Odznakę "Za Opiekę nad Zabytkami", Złotą Honorową Odznakę PTTK, odznakę Zasłużony Działacz Kultury, odznakę "Zasłużony Działacz Turystyki", odznakę "Zasłużony dla miasta Krakowa", odznakę "Zasłużony dla Województwa Krakowskiego". Odznaczony został także Złotym Krzyżem Zasługi. Ponadto był laureatem medalu im. Aleksandra Janowskiego, a 17 kwietnia 1977 IX Walny Zjazd PTTK nadał mu godność członka honorowego towarzystwa.
Wiktor Medwecki zmarł we wrześniu 1992, krótko po ukończeniu 99. roku życia. Pochowany został na krakowskim Cmentarzu Rakowickim.
Jego córką jest Anna Medwecka-Kornaś.

</doc>
<doc id="1240874" url="https://pl.wikipedia.org/wiki?curid=1240874" title="Edward Lorens">
Edward Lorens

Edward Lorens (ur. 28 grudnia 1953 w Żarach) – polski piłkarz grający na pozycji pomocnika i trener piłkarski. Wieloletni zawodnik Ruchu Chorzów oraz młodzieżowy reprezentant Polski w kadrze U-18.
Kariera piłkarska.
Edward Lorens swoją karierę rozpoczął w Promieniu Żary skąd w 1973 roku przeszedł do ROW Rybnik. W 1977 roku po czterech latach gry w Rybniku został zawodnikiem Ruchu Chorzów, w którym grał do 1985 roku. W czasie gry dla "Niebieskich" zdobył wraz z drużyną w sezonie 1978/1979 mistrzostwo Polski. Następnie w 1986 roku został zawodnikiem australijskiego APIA Leichhardt Tigers, gdzie w 1988 roku zakończył piłkarską karierę.
Kariera trenerska.
Po zakończeniu kariery zawodniczej Edward Lorens zajął się karierą trenerską. Przez większość kariery pracował z klubami górnośląskimi. Zaczął od GKS-u Tychy w 1989 roku, następnym klubem był AKS Mikołów w latach 1989–1990. W latach 1991–1994 był trenerem Ruchu Chorzów, z którego z rezerwami w 1993 roku dotarł do finału Pucharu Polski. Następnymi zespołami w karierze Lorensa były: Górnik Zabrze (1994–1995 – 3. miejsce w ekstraklasie w 1994 roku), Polonia Bytom (1995–1996), reprezentacja Polski U-23 (1996–1998), reprezentacji Polski (asystent Janusza Wójcika, 1997–1998), Ruch Chorzów (1999–2000 – 3. miejsce w ekstraklasie w 2000 roku), Pogoń Szczecin (2000–2001; został uhonorowany tytułem ambasadora Szczecina), Anorthosis Famagusta (2002–2003 – wicemistrz Cypru i Puchar Cypru w 2003 roku), Dyskobolia Grodzisk Wielkopolski (2001), GKS Katowice (2003). Od grudnia 2004 roku do lutego 2005 roku był trenerem Górnika Zabrze, ale nie zdążył poprowadzić zespołu w żadnym, gdyż z powodu konfliktu z prezesem klubu Zbigniewem Koźmińskim niespodziewanie zrezygnował z pracy w klubie. Od marca 2012 roku Edward Lorens pracuje jako skaut w Ruchu Chorzów.
Edward Lorens również pracuje jako wykładowca na katowickim AWF-ie.
Kariera reprezentacyjna.
Edward Lorens w swojej karierze piłkarskiej był młodzieżowym reprezentantem Polski w kadrze U-18, z którą zajął 3. miejsce w mistrzostwach Europy U-18.

</doc>
<doc id="1240875" url="https://pl.wikipedia.org/wiki?curid=1240875" title="San Juan del Sur">
San Juan del Sur

San Juan del Sur - miasto w Nikaragui, w departamencie Rivas, nad Oceanem Spokojnym. W 2005 liczyło 17 104 mieszkańców.

</doc>
<doc id="1240876" url="https://pl.wikipedia.org/wiki?curid=1240876" title="Jonas Jablonskis">
Jonas Jablonskis

Jonas Jablonskis, ps. "Rygiškių Jonas" (ur. 30 grudnia 1860 w Kubilėliai w rejonie szakowskim, zm. 23 lutego 1930 w Kownie) – litewski językoznawca i tłumacz, twórca współczesnego standardu języka litewskiego.
Życiorys.
Nauki pobierał w mariampolskim gimnazjum, po czym studiował filologię klasyczną na Uniwersytecie Moskiewskim (ukończył w 1885).
Po studiach nauczał łaciny i greki w gimnazjum mitawskim, Tallinnie, Poniewieżu, Grodnie i Brześciu nad Bugiem.
Ze względu na zaangażowanie w litewski ruch odrodzeniowy władze wysłały go do Pskowa. W latach 1904–1905 pracował w redakcjach „Vilniaus žinios” i „Lietuvos ukininkas”.
W czasie I wojny światowej na krótko znalazł się w Wieliżu, później pracował w gimnazjum w Woroneżu. Po powrocie na Litwę wykładał językoznawstwo na Uniwersytecie Kowieńskim. Publikował artykuły na temat mowy litewskiej w gazetach „Aušra”, „Varpas”, „Lietuvos żinios”, „Vairas”.
Wkład w rozwój języka litewskiego.
Był twórcą wielu neologizmów w języku litewskim, m.in.: "vandenilis, deguonis, atvirukas, pirmadienis, antradienis, vienaskaita, daugiskaita, ateitis, praeitis, degtukas, pieštukas, pojūtis, įtaka, pažanga, tiesė, kreivė, vadovėlis, teismas".

</doc>
<doc id="1240877" url="https://pl.wikipedia.org/wiki?curid=1240877" title="Philip Francis Thomas">
Philip Francis Thomas

Philip Francis Thomas (ur. 12 września 1810 w Easton, Maryland, zm. 2 października 1890 w Baltimore, Maryland) – amerykański polityk i prawnik związany z Partią Demokratyczną, 23. sekretarz skarbu Stanów Zjednoczonych.
Urodził się 12 września 1810 roku w Easton w stanie Maryland, gdzie rozpoczął swoją edukację. W 1830 ukończył studia prawnicze w Dickinson College w Carlisle w Pensylwanii. W 1831 roku został przyjęty do palestry, powrócił do rodzinnego Easton i rozpoczął karierę prawniczą.
Karierę polityczną rozpoczął jak członek stanowej delegatury w Maryland. Później, w latach 1839–1841, został wybrany przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych. Nie ubiegał się o reelekcję w 1840 roku i powrócił do pracy jako prawnik.
W latach 1848–1851 piastował stanowisko gubernatora stanu Maryland. W latach 1851–1853 został pierwszym rewizorem finansów tego stanu, a w latach 1853–1860 pracował na stanowisku finansowym w porcie w Baltimore. W 1860 roku był komisarzem Stanów Zjednoczonych do spraw patentów.
Gdy sekretarz skarbu Stanów Zjednoczonych Howell Cobb zrezygnował z tej funkcji w 1860 roku, ówczesny prezydent Stanów Zjednoczonych James Buchanan mianował Thomasa na to stanowisko. Thomas niechętnie przyjął nominację i natychmiast po objęciu urzędu 10 grudnia 1860 roku rozpoczął starania o emisję obligacji, aby sfinansować dług publiczny. Jednak niestabilna sytuacja polityczna kraju, groźba secesji przez stany Południa i nieuchronna perspektywa wojny sprawiły, że bankierzy z Północy odmówili sfinansowania emisji obligacji, obawiając się, że pieniądze trafią do wrogo nastawionego Południa. Thomas, nie będąc w stanie zorganizować emisji obligacji, ustąpił po zaledwie miesiącu, 11 stycznia 1861 roku.
Po wojnie secesyjnej powrócił do polityki. W 1867 roku został wybrany senatorem elektem do Senatu Stanów Zjednoczonych na kadencję rozpoczynającą się 4 marca 1867 roku. Jednak Senat Stanów Zjednoczonych uchwałą z 19 lutego 1868 roku stwierdził, że „dobrowolnie udzielał pomocy, wsparcia i zachęty osobom zaangażowanym w działania wojenne przeciwko Stanom Zjednoczonym” i nie został zaprzysiężony. Później, w latach 1875–1877 Thomas został wybrany przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych. Nie ubiegał się o reelekcję w 1876 roku.
Po wyborach w 1878 roku, gdy nieskutecznie próbował ubiegać się o fotel senatora Stanów Zjednoczonych, wycofał się z polityki i powrócił do pracy jako prawnik. Zmarł 2 października 1890 roku w Baltimore w stanie Maryland.

</doc>
<doc id="1240878" url="https://pl.wikipedia.org/wiki?curid=1240878" title="David Atkins">
David Atkins

David Atkins (ur. 11 grudnia 1955 w Sydney) – australijski aktor, tancerz i choreograf.

</doc>
<doc id="1240879" url="https://pl.wikipedia.org/wiki?curid=1240879" title="Toyo’oka">
Toyo’oka

 – miasto w Japonii, w prefekturze Hyōgo.
Położenie.
Miasto położone jest w północno-wschodniej części prefektury Hyōgo nad Morzem Japońskim. Odległość do stolicy prefektury, Kobe, około 100 km. Powierzchnia miasta stanowi 8,3% powierzchni prefektury. Na wybrzeżu znajduje się Park Narodowy San’in Kaigan. Przez miasto przepływają dwie rzeki: Maruyama i Takeno. W na terenie miasta znajdują się również dwa onseny Kinosaki i Silk. Miasto graniczy z:
Klimat.
Klimat jest typowy dla rejonu Morza Japońskiego. Z silnym monsunem z północnego zachodu w zimie, który powoduje obfite opady śniegu. Średnio rocznie opady wynoszą 2 065 mm, a w zimie są dwa razy wyższe niż latem. Pierwszy śnieg pojawia się z reguły pod koniec listopada i leży do połowy maja.

</doc>
<doc id="1240882" url="https://pl.wikipedia.org/wiki?curid=1240882" title="After Blues">
After Blues

After Blues – polski zespół bluesowy założony w 1980 w Szczecinie.
Grupę założyło dwóch kolegów ze szkoły muzycznej, Leszek Piłat (gitara basowa, śpiew, perkusja) i Waldemar Baranowski (gitara, instrumenty perkusyjne, śpiew). Skład uzupełniało dwóch innych znajomych ze szkoły, Andrzej Kotok (gitara) i Zenon Szyłak (perkusja). Początkowo zespół nazywał się „3,50 po Obniżce”. Jeszcze w 1980 roku wygrał przegląd zespołów młodzieżowych organizowany w klubie „Słowianin”. Zespół przemianowany został na „After Blues”. Próby początkowo odbywały się w piwnicy domu na Żelechowie, gdzie mieszkał jeden z członków grupy.
Następnie próby zespołu przeniosły się do klubu studenckiego „Pinokio”, a w 1985 do „Transu”. Obecny dwuosobowy skład (Leszek Piłat i Waldemar Baranowski) ustalił się w 1985. Brak perkusisty skłonił Leszka Piłata do skonstruowania „kombajnu perkusyjnego” złożonego z bębnów, talerzy oraz systemu przekładni i sznurków, przy pomocy którego obaj gitarzyści mogli jednocześnie grać nogami na perkusji. To niespotykane rozwiązanie przyczyniło się do zauważenia duetu na „Rawie Blues” w 1985 i przyznania przez jury festiwalu pierwszej nagrody.
W tym samym roku podczas festiwalu „Blues Top” w Sopocie zwrócił na nich uwagę „ojciec polskiego bluesa” Tadeusz Nalepa. After Blues zdobył pierwszą nagrodę, którą było nagranie płyty. Zespół wszedł do studia „PolJazzu”, a Tadeusz Nalepa został producentem albumu. Na płycie "After Blues" pojawiły się trzy kompozycje Nalepy. Początkowo album był niedoceniany, zarzucano mu wtórność i brak indywidualnego stylu. W następnych latach zespół brał udział w różnych przeglądach i festiwalach, występował m.in. w Czechosłowacji, Danii, Szwecji, Rosji, Holandii i Niemczech.
W roku 1991 doszło do kolejnego spotkania z Nalepą, które tym razem dało początek trwającej ponad rok współpracy. After Blues stał się zespołem akompaniującym Nalepie. Oficjalną dokumentacją tego okresu była kaseta "Tadeusz Nalepa promotion After Blues" wydana przez SONiDD, studio działające przy Akademickim Radiu Pomorze.
Po kilku latach grania w duecie lub z udziałem gości (m.in. Wojciech Waglewski, Ireneusz Dudek, Jan „Kyks” Skrzek) nastąpił nowy rozdział w historii grupy. W roku 1994 rozpoczęła się stała współpraca z Mirą Kubasińską, byłą wokalistką zespołów Blackout i Breakout. Kubasińska opracowała wspólnie z zespołem nowe wersje swoich starych utworów z czasów "Breakoutu" i wspólnie wystąpili w studiu koncertowym PR Szczecin. Później zaczęli grać także nowe kompozycje. Wspólne nagranie Kubasińskiej i After Blues pt. "Zobacz jak pięknie" znalazło się w październiku 2006 na 5. miejscu na Liście Przebojów Trójki.
Z inicjatywy zespołu After Blues powstał w 1992 festiwal „Bluesada”.

</doc>
<doc id="1240883" url="https://pl.wikipedia.org/wiki?curid=1240883" title="Lasówka rdzawoboczna">
Lasówka rdzawoboczna

Lasówka rdzawoboczna ("Setophaga pensylvanica") – gatunek małego, wędrownego ptaka z rodziny lasówek (Parulidae), zamieszkujący Amerykę Północną. Monotypowy (nie wyróżnia się podgatunków). Choć jego liczebność spada, nie jest zagrożony.
Morfologia.
Długość ciała 12–14 cm, waga 10,7–14,3 g, rozpiętość skrzydeł 19–21 cm. Czapka cytrynowożółta, grzbiet żółtozielony, w czarne kreski; skrzydła ciemne, widoczne na nich 2 żółte paski, białe końcówki sterówek. Maska czarno-biała. Spód ciała biały, z wąską, kasztanowatą plamą wzdłuż boków. Samica jest jaśniejsza. Młode ptaki z wierzchu żółtozielone, od spodu szare z żółtymi paskami na skrzydłach; maska szara, wokół oczu wyraźnie widoczna biała obrączka. Dorosłe ptaki w upierzeniu jesiennym żółtozielone z wierzchu, bez czarnego koloru na masce i kasztanowatych boków.
Zasięg, środowisko.
Zakrzewione pastwiska i leśne zręby środkowej i środkowo-wschodniej części Ameryki Północnej, na południu w górach. Zimę spędza głównie w południowo-wschodnim Meksyku i Ameryce Centralnej po Panamę, nielicznie zimuje także na wyspach Karaibów. Zimujące ptaki zamieszkują m.in. zacienione plantacje kawy, siedliska z zaroślami czy dojrzałe wilgotne lasy.
Status.
IUCN uznaje lasówkę rdzawoboczną za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 18 milionów dorosłych osobników. Trend liczebności populacji jest spadkowy.

</doc>
<doc id="1240884" url="https://pl.wikipedia.org/wiki?curid=1240884" title="Dom Bractwa Czarnogłowych w Rydze">
Dom Bractwa Czarnogłowych w Rydze

Dom Bractwa Czarnogłowych (łot. "Melngalvju nams", niem. "Schwarzhäupterhaus") – zabytkowy budynek usytuowany na ryskim Starym Mieście (Rātslaukums 7), jeden z symboli Rygi.
Wzniesiony na początku XIV wieku, użytkowany następnie jako siedziba tzw. Bractwa Czarnogłowych – stowarzyszenia, skupiającego bogatych i wolnych (nieżonatych) kupców pochodzenia niemieckiego, mającego znaczne wpływy na dzieje miasta. Nazwa pochodzi od patrona stowarzyszenia – św. Maurycego, którego w ikonografii przedstawiano jako postać o ciemnej karnacji.
Historia.
Budynek był po raz pierwszy wspomniany w 1334 r. jako „Nowy Dom Wielkiej Gildii”. Służył zarówno kupcom, jak i innym obywatelom Rygi, których większość była wówczas niemieckojęzyczna. Odpowiadał on swą funkcją Dworom Artusa, wznoszonym w tamtych czasach w innych miastach hanzeatyckich. Na parterze i piętrze posiadał pomieszczenia, przeznaczone dla spotkań członków gildii kupieckiej. W piwnicach budynku znajdował się m.in. skład win, w pomieszczeniach na poddaszu przechowywano inne cenniejsze towary.
W 1447 r. Rada Miejska Rygi wynajęła największą, paradną salę na piętrze budynku Bractwu Czarnogłowych. Bractwo (w języku łotewskim "Melngalvju brālības") działało od połowy XIV w. w całej Liwonii. Była to pierwotnie organizacja typu paramilitarnego, nastawiona na ochronę, a nawet czynną obronę handlowych interesów jej członków. Skupiała młodych, nieżonatych kupców (czasem również przedstawicieli innych „wolnych” zawodów), głównie pochodzenia niemieckiego, którzy po jakimś czasie, po założeniu rodziny i osiedleniu się na stałe, wchodzili z reguły w szeregi patrycjatu miejskiego. Z czasem w bractwie górę wzięły cele handlowo-polityczne, a później również towarzyskie. W XVI w. ogromna większość członków bractwa przyjęła wyznanie reformowane. Bractwo Czarnogłowych było zarządzane przez przełożonych, wybieranych spośród jego członków. Na początku patronem tego stowarzyszenia był św. Jerzy (patron rycerzy i wojowników). Później rolę tę przejął święty Maurycy (męczennik), którego w ikonografii przedstawiano jako postać o ciemnej karnacji. Jego symbol, głowa Maura, wszedł do herbu Czarnogłowych. Przez kilka wieków ich stowarzyszenie posiadało znaczący wpływ na gospodarczy i społeczny rozwój miasta.
Architektoniczna ranga budynku w miejskiej zabudowie wzrosła, gdy na przełomie XVI i XVII w. został on przebudowany, uzyskując ceglaną, bogato zdobioną, manierystyczną fasadę na wzór niderlandzko-flamandzkich domów cechowych. Nie wiadomo, kto był autorem przebudowy – przypuszcza się, że byli to budowniczowie związani z Danią, Bremą albo Gdańskiem.
Nazwa „Dom Czarnogłowych” pojawiła się po raz pierwszy w 1687 roku, ale dopiero w 1713 roku przeszedł on na własność Bractwa. W 1895 r. Bractwo zakończyło działalność jako korporacja handlowa, stając się czymś w rodzaju stowarzyszenia społecznego i klubu, zrzeszającego niemieckojęzycznych mieszkańców miasta. Dom pozostawał jego własnością aż do wcielenia Łotwy do Związku Radzieckiego i wyjazdu stąd Niemców w 1940 r.
Przez długie lata wnętrza Domu Czarnogłowych były najbardziej paradnymi pomieszczeniami w mieście. Bywali w nich carowie rosyjscy, królowie Szwecji, liczni książęta. Od września 1920 r. tu odbywały się posiedzenia plenarne rokowań pokojowych wojny polsko-bolszewickiej z lat 1919–1920. Tu także 18 marca 1921 o godz. 20:30 został podpisany traktat pokojowy pomiędzy Rosyjską FSRR i Ukraińską SRR a Rzeczpospolitą, kończący tę wojnę. Informuje o tym tablica pamiątkowa znajdująca się na klatce schodowej wewnątrz budynku.
Dom Czarnogłowych został poważnie zniszczony podczas II wojny światowej, 28/29 czerwca 1941 r., kiedy wojska niemieckie ostrzeliwały Rygę. W 1948 roku pozostałe ruiny decyzją władz radzieckich wysadzono w powietrze – nie tylko z powodu dużych zniszczeń budynku, ale także z powodów ideologicznych. Teren po budynku został włączony do znacznie powiększonego placu ratuszowego, obsiany trawą i pozostał niezagospodarowany do 1993 roku. Dopiero wtedy, już w niepodległej Republice Łotewskiej, w ramach przygotowań do obchodów 800-lecia miasta, postanowiono go odbudować. W ciągu czterech lat (1995–1999) budynek został wiernie odtworzony kosztem ok. 4 mln. łatów.
Architektura.
Dom Czarnogłowych zbudowany został w stylu gotyckim. Murowany, nakryty został stromym dachem dwuspadowym, którego szczyt sięgnął wysokości 27 metrów. Wzniesiony na rzucie prostokąta o wymiarach 17 na 25 m, jest nieco cofnięty w tył w stosunku do sąsiedniego, równie pięknego Domu Schwabego. Puste pole wypełnia obecnie parterowa kondygnacja z bramą wejściową. Po jej lewej stronie postać Matki Boskiej i herb Rygi, po prawej – św. Maurycego i herb Bractwa. Filary wieńczą figury lwów, trzymających włócznie i tarcze z herbami, a narożnik – rzeźba św. Jerzego w walce ze smokiem.
Potężna, manierystyczna fasada, pochodzi z czasów przebudowy budowli na przełomie XVI i XVII w. Wymurowana z czerwonej cegły, z czterema wysokimi blendami, zwraca uwagę kamiennymi detalami, w tym ślepymi maswerkami, wolutami i sterczynami. Na jej szczycie znajduje się wiatrowskaz, przedstawiający świętego Jerzego walczącego ze smokiem. Bezpośrednio poniżej, w szczycie budynku, znajduje się płaskorzeźba przedstawiająca legendarnego króla Artura z berłem i królewskim jabłkiem. Pod płaskorzeźbą znajduje się zegar astronomiczny typu „"Calendarium perpetuum"” (Wieczny kalendarz). Oryginał został wykonany w 1626 roku przez mistrza zegarmistrzowskiego Matisa. Aktualny zegar jest repliką wykonaną w Ratyzbonie. Oprócz faz księżyca, znaków zodiaku i czasu pokazuje on również datę i dzień tygodnia.
Pod zegarem umieszczono herby hanzeatyckich miast (od lewej): Rygi, Bremy, Lubeki i Hamburga, strzeżone z lewej i prawej strony przez lwy. Poniżej herbów znajdują się wykonane z cynku figury przedstawiające (od lewej) Neptuna, alegorie Jedności i Pokoju oraz Merkurego. Były one najmłodszymi elementami wystroju fasady, których autorem był w 1886 r. miejscowy rzeźbiarz August Volz (1851–1926), twórca również stojącego przed budynkiem posągu Rolanda.
We wnętrzu imponuje tzw. Wielka Sala o powierzchni 330 m², w której w 1921 r. odbywały się obrady plenarne delegacji pokojowych i w której został podpisany końcowy dokument traktatu ryskiego (p. wyżej). Została ona przywrócona do dawnej świetności wraz z wszystkimi dekoracjami ściennymi i sufitowymi oraz obrazami, przedstawiającymi szwedzkich królów Gustawa II Adolfa, Karola XI i Karola XII, królową Krystynę i rosyjską carycę Katarzynę II, cara Piotra I i wielkiego księcia Pawła I. Sąsiaduje z nią bezpośrednio tzw. Sala Lubeki o powierzchni 120 m², zdobiona panoramą Lubeki. Na schodach prowadzących do wielkiej sali znajdują się popiersia wybitnych kompozytorów: Johanna S. Bacha, Georga F. Händla, Josepha Haydna, Wolfganga Amadeusza Mozarta, Ludwiga van Beethovena, Franza Schuberta, Richarda Wagnera i Johannesa Brahmsa.
Przed budynkiem stoi posąg z 1897 r., przedstawiający Rolanda – bohatera średniowiecznego eposu rycerskiego, popularnego wśród społeczności niemieckiej. Pomnik odrestaurowano w 1999 r.
Zobacz też.
Dom Bractwa Czarnogłowych w Tallinnie

</doc>
<doc id="1240885" url="https://pl.wikipedia.org/wiki?curid=1240885" title="I Shall Exterminate Everything Around Me That Restricts Me from Being the Master">
I Shall Exterminate Everything Around Me That Restricts Me from Being the Master

I Shall Exterminate Everything Around Me That Restricts Me from Being the Master – czwarty album Electric Six wydany w 2007 roku.

</doc>
<doc id="1240886" url="https://pl.wikipedia.org/wiki?curid=1240886" title="Alkoholowy zanik móżdżku">
Alkoholowy zanik móżdżku



</doc>
<doc id="1240887" url="https://pl.wikipedia.org/wiki?curid=1240887" title="Julia Bond">
Julia Bond

Julia Bond (ur. 26 lutego 1987 w Long Beach) – amerykańska aktorka filmów pornograficznych. Wystąpiła także jako Julia Margaret Bond.
Życiorys.
Wczesne lata.
Urodziła się i wychowała w Long Beach w Kalifornii.
Kariera.
Weszła do branży filmów pornograficznych po ukończeniu 18 lat. W 2005 wzięła udział w scenach m.in. z Niko w "Surrender to Lust", z Benem Englishem w "Fishnets 3", "Cumming of Age 2", "Sex with Young Girls 8", "POV Fantasy 3", "Craving Big Cocks 7", z Markiem Davisem w "Young As They Cum 18", ze Scottem Nailsem w "What An Ass 1" oraz z Seanem Michaelsem w "Darkside". Po raz pierwszy wzięła udział w scenie seksu analnego w produkcji Elegant Angel "Big Wet Asses 11" (2007) z Michaelem Stefano. Pracował dla takich wytwórni jak Hustler, Digital Sin, Evil Angel, New Sensations i Zero Tolerance.
Zyskała przydomek „Królowej Płytowych Okładek” (ang. "Box Cover Queen") za masowe pojawienie się na okładkach DVD w lecie 2005.
19 maja 2005 wystąpiła w programie "The Tonight Show" w odcinku pt. "Jay Walking", gdzie w wywiadzie z Jayem Leno została zapytana czy kiedykolwiek pozowała nago.
Jako odpowiedź Bond pokazała pismo dla dorosłych ze swoją fotografią na okładce. W 2005 współpracowała z DJ-em Bijalem, aby wydać płytę CD wzbogaconą treściami pornograficznymi "Seks jest w Cenie" (ang. "Sex Sells").
W lipcu 2005 Bond pojawiła się na gali Free Speech Coalition, gdzie ujawniła, że chciałaby uprawiać seks z Ronem Jeremym.
W 2006 zagrała także w jednym z odcinków serialu "My Bare Lady" – pt.: "Cattle Call".
26 lipca 2006 wystąpiła w jednym z odcinków "Potyczkach Jerry’ego Springera" – pt. "A Porn Star And An Angry Mom!" i wyznała matce że zrobiła „45 do 50” filmów porno w jednym roku.
W październiku 2007 roku, uruchomiła swoją oficjalną stronę internetową, dzięki uprzejmości Medium Pimpin – operatora stron dla dorosłych.
Życie prywatne.
2 maja 2015 poślubiła Coreya Simmonsa.

</doc>
<doc id="1240889" url="https://pl.wikipedia.org/wiki?curid=1240889" title="Żurawinowate">
Żurawinowate

Żurawinowate ("Oxycoccaceae") – rodzina roślin okrytonasiennych wyróżniona w niektórych systemach klasyfikacyjnych. Zgodnie z systemem APG III z 2009 rodzina nie wyróżniana i nawet jedyny zaliczany tu wcześniej rodzaj – żurawina ("Oxycoccus") – włączony został do innego – borówki ("Vaccinium") z rodziny wrzosowatych ("Ericaceae").
Systematyka.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Ericanae" Takht., rząd wrzosowce ("Ericales" Dumort.), podrząd "Ericineae" Burnett, rodzina żurawinowate ("Oxycoccaceae" A. Kern.). 
Według Reveala rodzina jest monotypowa, należy do niej jeden tylko rodzaj – żurawina ("Oxycoccus" Hill).

</doc>
<doc id="1240890" url="https://pl.wikipedia.org/wiki?curid=1240890" title="Oxycoccaceae">
Oxycoccaceae



</doc>
<doc id="1240891" url="https://pl.wikipedia.org/wiki?curid=1240891" title="Alcanar">
Alcanar

Alcanar – miasto w Hiszpanii, w Katalonii. W 2013 liczyło 10 389 mieszkańców.
11 lipca 1978 roku, na kempingu Los Alfaques w Alcanar, miała miejsce eksplozja, w wyniku której zginęło 217 osób.16 i 17 sierpnia 2017 roku doszło do dwóch eksplozji w miejscowości Alcanar. W nocy 16 sierpnia doszło do pierwszej eksplozji która spowodowała śmierć 2 osób, a 7 zostało rannych. Do drugiego wybuchu doszło 17 sierpnia, podczas oczyszczania gruzowiska.

</doc>
<doc id="1240892" url="https://pl.wikipedia.org/wiki?curid=1240892" title="Lasówka kasztanowogłowa">
Lasówka kasztanowogłowa

Lasówka kasztanowogłowa ("Setophaga palmarum") – gatunek małego ptaka z rodziny lasówek (Parulidae), zamieszkujący Amerykę Północną.
Często potrząsa ogonem. Żeruje w niskich krzewach, podczas wędrówki na zachwaszczonych polach.
Systematyka.
Wyróżniono dwa podgatunki "S. palmarum":
Morfologia.
Długość ciała 11,5–14,5 cm. Rozpiętość skrzydeł 20–21 cm. Masa ciała 7–13 g.
Wierzch głowy kasztanowaty; maska i grzbiet oliwkowobrązowe z ciemnymi kreskami, zielonożółty kuper. Na skrzydłach widoczne wąskie paski. Ogon ciemny z białymi rogami. Brew, gardło, góra piersi, pokrywy podogonowe żółte. Podgatunek "S. p. palmarum" ma szarobiały brzuch oraz dół piersi. Podgatunek "S. p. hypochrysea" jest od spodu jaskrawożółty. Oba mają kasztanowate kreski od spodu. Obie płci są podobne. Młode ptaki z wierzchu brązowe, żółte pokrywy podogonowe.
Zasięg, środowisko.
Borealne lasy iglaste, zadrzewione obrzeża błotnistych jezior; północno-środkowa i północno-wschodnia część Ameryki Północnej. Zimę spędza w wąskim pasie wzdłuż południowo-wschodnich wybrzeży USA (włącznie z Florydą) oraz w Ameryce Środkowej (w tym na wyspach Karaibów); sporadycznie zimuje na pacyficznym wybrzeżu USA.
Status.
IUCN uznaje lasówkę kasztanowogłową za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 13 milionów dorosłych osobników.

</doc>
<doc id="1240896" url="https://pl.wikipedia.org/wiki?curid=1240896" title="Hawaiian Airlines">
Hawaiian Airlines

Hawaiian Airlines – amerykańskie linie lotnicze z siedzibą w Honolulu w stanie Hawaje. Zostały założone w roku 1929 pod nazwą Inter-Island Airways do obsługi ruchu między poszczególnymi wyspami archipelagu hawajskiego. Obecnie zajmują 11. miejsce wśród największych amerykańskich komercyjnych linii lotniczych.
Pierwszy komercyjny lot miał miejsce 11 listopada 1929 roku samolotem Sikorsky S-38. Trasa wiodła z Honolulu na wyspie Oʻahu do Hilo na wyspie Hawaiʻi z dwoma międzylądowaniami na Molokaʻi i Maui.
Obecny skład floty.
Stan na wrzesień 2022, średni wiek maszyn to 11,2 roku.
Linki zewnętrzne.
Oficjalna strona Hawaiian Airlines

</doc>
<doc id="1240899" url="https://pl.wikipedia.org/wiki?curid=1240899" title="Mercedes de Acosta">
Mercedes de Acosta

Mercedes de Acosta (ur. 1 marca 1893 roku w Nowym Jorku, zm. 9 maja 1968 roku tamże) − amerykańska powieściopisarka i dramaturżka pochodzenia hiszpańsko-kubańskiego. Napisała kilkanaście sztuk teatralnych, jedną powieść oraz trzy tomiki poezji. Znana jest jednak głównie ze względu na lesbijskie związki ze sławnymi kobietami, przede wszystkim hollywoodzkimi aktorkami Gretą Garbo i Marleną Dietrich. Była także obrończynią praw kobiet i identyfikowała się z sufrażyzmem.
Twórczość pisarska.
W latach 1919−1922 de Acosta wydała trzy tomiki poezji, a na początku lat 20. ukazała się też jej jedyna powieść, "Wind Chaff". Napisała kilkanaście sztuk teatralnych, z czego wystawionych zostało tylko cztery. Jedną z bardziej popularnych była "Jacob Slovak", poruszająca problem antysemityzmu, wystawiona na Broadwayu w 1927 roku. W 1960 roku de Acosta opublikowała swoją autobiografię "Here Lies the Heart", w której ujawniła wiele faktów na temat swojego życia prywatnego oraz intymnych relacji z kobietami. Część byłych partnerek odwróciła się od Mercedes wskutek publikacji książki, a wydawnictwo spotkało się z mieszanym odbiorem.
W 2003 roku pisarz Robert A. Schanke skompilował książkę "Women in Turmoil: Six Plays by Mercedes de Acosta" będącą zbiorem sześciu sztuk teatralnych de Acosty. W roku 2016 hiszpańskojęzyczne tłumaczenia jej wierszy ukazały się w antologii "Imposeída (46 poemas)".
Życie prywatne.
Urodziła się w zamożnej rodzinie. Jej rodzicami byli Kubańczyk Ricardo de Acosta i Hiszpanka Micaela Hernández de Alba y de Alba. Mercedes miała siedmioro rodzeństwa (jedną z sióstr była słynna bywalczyni salonów Rita Lydig) i była najmłodsza ze wszystkich dzieci.
Pod koniec życia podupadła na zdrowiu i znalazła się w złej sytuacji finansowej.
Związki.
Była lesbijką i nie ukrywała swojej orientacji seksualnej, co było rzadkie i szokujące w tamtych czasach. W 1916 rozpoczęła romans z rosyjską aktorką Allą Nazimovą, a następnie z tancerką Isadorą Duncan. Była także w pięcioletnim związku z aktorką Evą Le Gallienne. Utrzymywała też intymne kontakty ze sławnymi kobietami, takimi jak: aktorki Greta Garbo, Marlena Dietrich, Ona Munson, Tallulah Bankhead, Katharine Cornell oraz tancerki Tamara Karsawina i Adele Astaire.
Szczególna więź łączyła de Acostę z Garbo. Kobiety prowadziły znajomość typu „związek, nie związek”, w którym Garbo zawsze sprawowała większą kontrolę. Na ich relację negatywnie wpływało obsesyjne zachowanie de Acosty oraz problemy nerwicowe Garbo. Ostatecznie jednak ich bliska przyjaźń trwała niemal trzydzieści lat − w tym czasie Garbo napisała do Mercedes 181 listów i telegramów.
W 1920 poślubiła malarza Abrama Poole'a, z którym rozwiodła się w 1935. W rzeczywistości oboje żyli jednak osobno i byli dla siebie jedynie przyjaciółmi.
Wierzenia religijne.
We wczesnych latach 30. zaczęła interesować się religiami Wschodu i poznała indyjskiego mistyka Meher Babę. Następnie zaczęła studiować filozofię hinduistycznego guru Ramany Maharshiego, który przybliżył jej techniki jogi i medytacji. Choć była wychowana w katolickiej rodzinie, utrzymywała, że najbliższą jej religią jest buddyzm. Została też wegetarianką i z szacunku do zwierząt przestała nosić futra.
Poglądy polityczne.
Jako osoba liberalna popierała Drugą Republikę Hiszpańską podczas hiszpańskiej wojny domowej.

</doc>
<doc id="1240900" url="https://pl.wikipedia.org/wiki?curid=1240900" title="Most Stradomski">
Most Stradomski



</doc>
<doc id="1240902" url="https://pl.wikipedia.org/wiki?curid=1240902" title="Reklama szokująca">
Reklama szokująca

Reklama szokująca (ang. "Shockvertising", połączenia słów "shock" – szok oraz "advertising" – reklama) – reklama z wykorzystaniem motywów powszechnie uważanych za ryzykowne, szokujące, wzbudzające mieszane uczucia. Celem tego typu działań jest zwrócenie uwagi na dany produkt. Zazwyczaj wspiera krótkookresową strategię sprzedaży oraz eksploatuje obszary tematycznie związane z seksem, pornografią, zaskoczeniem, obrzydliwościami, strachem i przemocą na granicy dobrego smaku.
Rola a cel.
Główną rolą reklamy szokującej jest – poprzez kreowanie prowokacji i skandali – niepozostawienie jej odbiorcy wobec niej obojętnym. Reklama taka powoduje wzburzenie, szok, przykuwa uwagę i kusi. Działa krótko, ale bardzo intensywnie i jest najczęściej efektywna. Szokująca reklama niczego poza świadomością produktu nie buduje: szokowaniem można sprzedać produkt, ale nie markę.
Ryzykiem przy stosowaniu tego rodzaju reklamy jest możliwość przekroczenia granicy dobrego smaku, to może grozić utratą reputacji marki. Co dla jednych odbiorców jest prowokujące, dla innych może być odstręczające.
Celem skandalizujących reklam nie jest obrażanie konsumenta. Odwołują się one do jego poczucia humoru i stanowią wyzwanie dla seksualnych, religijnych i moralnych tematów tabu. Specjaliści od reklamy dbają o to, aby za wszelką cenę przyciągnąć uwagę konsumentów, np. bombardując ich utartymi zwrotami lub niekonwencjonalnymi skojarzeniami, jednak przy tym mogą nudzić, szokować lub złościć. Najgorszym efektem reklam jest sytuacja, kiedy odbiorcy pozostają wobec nich obojętni. Jednak odważna reklama wiąże się z ryzykiem odstraszenia klientów, zamiast przyciągnięcia ich. W większości wypadków to ryzyko zostało wkalkulowane w koszty. Wywołanie skandalu jest sposobem na osiągnięcie rozgłosu niewielkim nakładem, np. przy pomocy nielicznych plakatów. Ponadto jeżeli media zaczną mówić o "skandalizującej kampanii", która dodatkowo spotka się z wieloma głosami oburzenia, to zapewnią produktowi bezpłatną reklamę. Zwykły telewizyjny spot kosztowałby znacznie więcej.

</doc>
<doc id="1240905" url="https://pl.wikipedia.org/wiki?curid=1240905" title="US193">
US193



</doc>
<doc id="1240907" url="https://pl.wikipedia.org/wiki?curid=1240907" title="Masłoniowizna">
Masłoniowizna

Masłoniowizna – przysiółek wsi Zaborze w Polsce, położony w województwie śląskim, w powiecie myszkowskim, w gminie Żarki.
W latach 1975–1998 przysiółek położony był w województwie częstochowskim.

</doc>
<doc id="1240908" url="https://pl.wikipedia.org/wiki?curid=1240908" title="Solenie">
Solenie



</doc>
<doc id="1240909" url="https://pl.wikipedia.org/wiki?curid=1240909" title="Skrobarczowizna">
Skrobarczowizna

Skrobarczowizna – przysiółek wsi Zaborze w Polsce, położony w województwie śląskim, w powiecie myszkowskim, w gminie Żarki.
W latach 1975–1998 przysiółek położony był w województwie częstochowskim.

</doc>
<doc id="1240911" url="https://pl.wikipedia.org/wiki?curid=1240911" title="Oligopeptydy">
Oligopeptydy

Oligopeptydy – krótkie peptydy, zbudowane z dwóch do kilkunastu reszt aminokwasowych połączonych wiązaniami peptydowymi (górny limit wielkości oligopetydów nie jest precyzyjnie określony). Mogą być izolowane ze źródeł naturalnych. Do naturalnych oligopeptydów należą m.in. glutation, niektóre antybiotyki oraz wazopresyna (tzw. adiuretyna) i oksytocyna.
Wśród oligopeptydów można wyróżnić:

</doc>
<doc id="1240912" url="https://pl.wikipedia.org/wiki?curid=1240912" title="Nie ma miłości bez zazdrości">
Nie ma miłości bez zazdrości

Nie ma miłości bez zazdrości - piąty studyjny album Violetty Villas. Album został zremasterowany i wydany na płycie kompaktowej przez Andromedę w 2001 roku.
Lista utworów - LP.
Strona A
Strona B
Lista utworów - CD.
"piosenki dodatkowe"

</doc>
<doc id="1240914" url="https://pl.wikipedia.org/wiki?curid=1240914" title="Some Days Are Better Than Others">
Some Days Are Better Than Others

Some Days Are Better Than Others – piosenka rockowej grupy U2, pochodząca z jej wydanego w 1993 roku albumu, "Zooropa". Jest jednym z najdziwniej brzmiących utworów na płycie, ponieważ praktycznie nie występuje w niej dźwięk gitary.
Piosenka jest jedyną z albumu "Zooropa", która nigdy nie została zagrana na żywo, od czasu, kiedy zespół wykonał "The First Time" i "The Wanderer" pod koniec 2005 roku.

</doc>
<doc id="1240919" url="https://pl.wikipedia.org/wiki?curid=1240919" title="PZL-150 &quot;Koliber&quot;">
PZL-150 &quot;Koliber&quot;



</doc>
<doc id="1240923" url="https://pl.wikipedia.org/wiki?curid=1240923" title="Five Songs and a Cover">
Five Songs and a Cover

Five Songs and a Cover – pierwszy minialbum amerykańskiego zespołu rockowego Foo Fighters. Został wydany 20 listopada 2005. Minialbum składa się z pięciu utworów umieszczonych na stronach B singli pochodzących z albumu "In Your Honor" i jednego covera.
Lista utworów.
Sporządzono na podstawie materiału źródłowego.

</doc>
<doc id="1240926" url="https://pl.wikipedia.org/wiki?curid=1240926" title="Nicolai Kielstrup">
Nicolai Kielstrup

Nicolai Kielstrup (ur. 4 października 1991 w Vejle) – duński piosenkarz.
Brał udział w Konkursie Piosenki Eurowizji dla Dzieci w 2005, wykonując napisaną przez siebie w 2004 piosenkę „Shake Shake Shake”. Wydał trzy albumy w ciągu czterech lat.

</doc>
<doc id="1240931" url="https://pl.wikipedia.org/wiki?curid=1240931" title="Weight of the World">
Weight of the World

Weight of the World – singel radiowy pochodzący z płyty The Open Door zespołu Evanescence, napisany przez Amy Lee i Terry'ego Balsamo.

</doc>
<doc id="1240932" url="https://pl.wikipedia.org/wiki?curid=1240932" title="Apertyzacja">
Apertyzacja

Apertyzacja – metoda sterylizacji polegająca na utrwalaniu żywności w opakowaniach hermetycznie zamkniętych, przeprowadzana w urządzeniach zwanych autoklawami. Parametry sterylizacji konserw oprócz temperatury i czasu sterylizacji, obejmują również – ze względu na proces wymiany ciepła – czas podgrzania konserwy do temperatury sterylizacji oraz czas ochładzania konserwy po sterylizacji. Parametry sterylizacji konserw zapisuje się umownie według formuły:
łp: łs / ts : łc,
gdzie:
łp – czas podgrzewania konserwy do temperatury sterylizacji [min]
łs – czas sterylizacji [min]
ts – temperatura sterylizacji [°C]
łc – czas chłodzenia konserwy po sterylizacji [min]
W praktyce przemysłowej czas podgrzewania i chłodzenia konserw wyznacza się empirycznie. Zbyt krótkie czasy podgrzewania opakowań do temperatury sterylizacji lub zbyt szybkie schłodzenie po zakończeniu sterylizacji powodują mechaniczne uszkodzenia opakowań lub są przyczyną bombaży technicznych.
Nazwa metody pochodzi od nazwiska jej wynalazcy, francuskiego kucharza Nicolasa Apperta.

</doc>
<doc id="1240937" url="https://pl.wikipedia.org/wiki?curid=1240937" title="Bomby głębinowe">
Bomby głębinowe



</doc>
<doc id="1240939" url="https://pl.wikipedia.org/wiki?curid=1240939" title="Hamilton Green">
Hamilton Green

Hamilton Green (ur. 9 listopada 1934 w Georgetown) – gujański polityk. Od 6 sierpnia 1985 roku do 9 października 1992 pełnił funkcję premiera tego kraju.

</doc>
<doc id="1240940" url="https://pl.wikipedia.org/wiki?curid=1240940" title="Giuseppe Albani">
Giuseppe Albani

Giuseppe Albani (ur. 13 września 1750, Rzym - zm. 3 grudnia 1834, Pesaro) – włoski kardynał i dyplomata. Wywodził się z tej samej rodziny co papież Klemens XI.
Życiorys.
Nominację kardynalską otrzymał w 1801 od papieża Piusa VII. W okresie okupacji francuskiej Rzymu 1808-14 przebywał w Austrii. Po powrocie z wygnania po upadku Napoleona działał w Kurii Rzymskiej jako kardynał protektor Austrii i królestwa Sardynii. Prefekt Kongregacji Dobrego Rządu 1817-24. Na konklawe 1823 zgłosił w imieniu Wiednia weto wobec kandydatury kardynała Antonio Gabriele Severoliego, w nagrodę za co został udekorowany austriackim Orderem św. Stefana. Legat w Bolonii w grudniu 1824. Kardynał protodiakon od 1828 roku. Sekretarz Stanu Stolicy Apostolskiej za pontyfikatu Piusa VIII (1829-30). Sekretarz Listów Apostolskich od kwietnia 1829 oraz Bibliotekarz św. Kościoła Rzymskiego od 1830 roku. Na Konklawe 1830–1831 znacząco przyczynił się do wyboru Grzegorza XVI, którego następnie koronował. Nowy papież mianował go legatem w Urbino i Pesaro. Zmarł w Pesaro w wieku 84 lat.

</doc>
<doc id="1240943" url="https://pl.wikipedia.org/wiki?curid=1240943" title="Analiza przeżycia">
Analiza przeżycia

Analiza przeżycia to zbiór metod statystycznych badających procesy, w których interesujący jest czas, jaki upłynie do (pierwszego) wystąpienia pewnego zdarzenia.
Zdarzeniem tym może w szczególności być np.:
W zbiorze danych do analizy przeżycia wyróżnia się tzw. obserwacje ucięte albo cenzurowane (ang. "censored observations"), o których wiadomo, że proces stochastyczny trwał dalej, jednak o jego dalszym czasie nie ma dalszych danych (np. pacjenci wypisani ze szpitala).
Typowe metody analizy przeżycia obejmują:

</doc>
<doc id="1240944" url="https://pl.wikipedia.org/wiki?curid=1240944" title="Obserwacja ucięta">
Obserwacja ucięta



</doc>
<doc id="1240945" url="https://pl.wikipedia.org/wiki?curid=1240945" title="Obserwacje ucięte">
Obserwacje ucięte



</doc>
<doc id="1240947" url="https://pl.wikipedia.org/wiki?curid=1240947" title="Wody wewnętrzne">
Wody wewnętrzne

Wody wewnętrzne - w geografii określenie wód znajdujących się w obrębie jednego państwa, a które nie są morzem. Do wód terytorialnych należą:

</doc>
<doc id="1240949" url="https://pl.wikipedia.org/wiki?curid=1240949" title="Femme fatale (utwór Iry)">
Femme fatale (utwór Iry)

Femme fatale (pol. "Demoniczna kobieta") – utwór zespołu IRA skomponowany specjalnie na potrzeby startu w krajowych eliminacjach piosenki Eurowizji 2003. Utwór jest śpiewany w języku angielskim. Autorem tekstu jest popularny tłumacz oraz dziennikarz radiowy Zdzisław Zabierzewski, muzykę natomiast skomponował wspólnie cały zespół. Kompozycja jest zachowana w lekkim rockowym brzmieniu.
Tekst utworu opowiada o pewnej demonicznej kobiecie. Zespół wystąpił z tym utworem podczas eliminacji, które odbyły się w studiu TVP „S5”, blok „F”, 25 stycznia 2003 roku o godzinie 20.10. Prócz zespołu w eliminacjach brało udział 13 innych wykonawców.
Piosenka "Femme fatale" nie odniosła jednak żadnego sukcesu, i zajęła miejsce poza czołową trójką. Wygrał zespół Ich Troje z utworem "Keine grenzen". Jak mówił potem w jednym z wywiadów wokalista grupy Artur Gadowski, celem zespołu nie było wygranie tego konkursu, lecz pokazanie się szerszej publiczności po siedmioletniej przerwie spowodowanej zawieszeniem działalności przez zespół.
Do utworu został nagrany także teledysk, który kręcono w jednej z katowickich hal. Ukazuje on zespół wykonujący tę piosenkę. Reżyserem teledysku jest Paweł Bogocz. Teledysk dość często był pokazywany w telewizji, miało to związek z promocją zespołu przed zbliżającymi się eliminacjami.
Utwór "Femme fatale" był bardzo rzadko grany na koncertach grupy.
Twórcy.
IRA
Produkcja

</doc>
<doc id="1240951" url="https://pl.wikipedia.org/wiki?curid=1240951" title="Sprawdzian krzyżowy">
Sprawdzian krzyżowy

Sprawdzian krzyżowy a. sprawdzanie krzyżowe (branż. "walidacja krzyżowa", „kroswalidacja”) – metoda statystyczna polegająca na podziale próby statystycznej na podzbiory, a następnie przeprowadzaniu wszelkich analiz na niektórych z nich, tzw. "zbiór uczący", podczas gdy pozostałe służą do potwierdzenia wiarygodności jej wyników, tzw. "zbiór testowy" (branż. "zbiór walidacyjny").
Teoria sprawdzianu krzyżowego została zapoczątkowana przez Seymoura Geissera. Pozwala ona bronić się przed tzw. błędem trzeciego rodzaju i właściwie ocenić trafność prognostyczną modelu predykcyjnego. Bez jej zastosowania nie można być pewnym, czy model będzie dobrze działał dla danych, które nie były wykorzystywane do jego konstruowania (zob. nadmierne dopasowanie).
Rodzaje.
Sprawdzian prosty.
Jest to najbardziej typowy rodzaj sprawdzianu, w którym próbę dzieli się losowo na rozłączne zbiory: uczący i testowy. Zwykle zbiór testowy stanowi mniej niż 1/3 próby. Niektórzy nie zaliczają tego typu sprawdzenia do metody sprawdzianu krzyżowego.
Sprawdzian "k"-krotny.
W tej metodzie oryginalna próba jest dzielona na "k" podzbiorów. Następnie kolejno każdy z nich bierze się jako zbiór testowy, a pozostałe razem jako zbiór uczący, po czym wykonuje się analizę (analiza jest więc wykonywana "k" razy). Uzyskane "k" rezultaty łączy się (np. uśrednia) w celu uzyskania jednego wyniku.
"Leave-one-out".
Jest to odmiana sprawdzenia "k"-krotnego, gdzie elementy podziału są jednoelementowe, tj. "N"-elementowa próba jest dzielona na "N" podzbiorów. Stosowana często dla małych zbiorów danych.
Stratyfikowany sprawdzian krzyżowy.
Nie jest to w zasadzie osobna odmiana sprawdzianu krzyżowego, a odnosi się do wszystkich jej rodzajów wymienionych powyżej. Stratyfikowany sprawdzian krzyżowy () polega na takim podziale obiektów pomiędzy zbiór uczący i zbiór testowy, aby zachowane były oryginalne proporcje pomiędzy klasami decyzyjnymi. Zastosowanie stratyfikowanego sprawdzianu krzyżowego jest szczególnie ważne w przypadku, gdy w oryginalnym zbiorze danych występują znaczne dysproporcje w liczebności przykładów należących do poszczególnych klas decyzyjnych.

</doc>
<doc id="1240952" url="https://pl.wikipedia.org/wiki?curid=1240952" title="Test Wilcoxona">
Test Wilcoxona



</doc>
<doc id="1240957" url="https://pl.wikipedia.org/wiki?curid=1240957" title="Test Wilcoxona dla par obserwacji">
Test Wilcoxona dla par obserwacji

Test Wilcoxona dla par obserwacji – nieparametryczna alternatywa dla testu "t"-Studenta dla przypadku dwóch równolicznych prób dających się połączyć w pary. Często używa się tego testu do porównywania danych zebranych przed i po eksperymencie w celu zbadania, czy nastąpiła istotna statystycznie zmiana.
Porównanie z testem "t"-Studenta.
O ile test "t"-Studenta sprawdza hipotezę zerową o równości średnich arytmetycznych w odpowiadających im populacjach, test Wilcoxona weryfikuje równość median.
Jak test "t"-Studenta, test Wilcoxona bazuje na różnicach między wartościami cech z porównywanych zbiorów, stąd również wymaga zmiennych na skali interwałowej. W przeciwieństwie jednak do testu "t"-Studenta nie posiada założeń dotyczących rozkładu próby. Może zatem być używany w sytuacjach, gdy założenia testu "t"-Studenta nie są spełnione.
Dane.
Załóżmy, że zebraliśmy formula_1 obserwacji, po dwie dla każdego z n przypadków. Niech formula_2 będzie indeksem danego przypadku, formula_3 będzie pierwszą, a formula_4 drugą obserwacją przypadku formula_5
Wyliczanie statystyki Wilcoxona.
Testowaną hipotezą zerową jest:
Algorytm wyliczania statystyki testu Wilcoxona:
Niekiedy wykonuje się dalsze kroki:
Właściwości statystyki Wilcoxona.
Właściwości statystyki formula_22
Do obliczenia wartości "p" dla prób o małej liczności (zwykle przyjmuje się formula_28) korzysta się z tablic statystycznych. Dla dużych prób używa się przybliżenia rozkładem normalnym, z parametrami podanymi wyżej.
Historia.
Twórcą testu był Frank Wilcoxon (1892–1965), który zaproponował go w jednym artykule (Wilcoxon, 1945) z innym testem, zwanym obecnie testem Manna-Whitneya (lub testem Wilcoxona dla dwóch prób).
Test Wilcoxona był spopularyzowany przez Siegla (1956) w jego wpływowym podręczniku statystyki nieparametrycznej. Siegel używał symbolu formula_29 dla wielkości oznaczanej powyżej przez formula_30 W konsekwencji test czasami jest nazywany testem "T" Wilcoxona, a statystyka testowa jest podawana jako wartość formula_31

</doc>
<doc id="1240959" url="https://pl.wikipedia.org/wiki?curid=1240959" title="Herb powiatu stargardzkiego">
Herb powiatu stargardzkiego

Herb powiatu stargardzkiego, jest herbem jednopolowym umieszczonym na tarczy hiszpańskiej na srebrnym (białym) polu. W polu tym znajduje się czerwony wspięty gryf pomorski ze złotym dziobem i złotymi pazurami, na błękitnej rybie (szczupaku).
Symbolika.
Godło wynika z historycznej przeszłości obszaru obecnego powiatu stargardzkiego oraz Pomorza. 
Czerwony gryf w srebrnym (białym) polu był od średniowiecza (XII wieku) znakiem księstwa szczecińskiego, a od XVI wieku po wprowadzeniu przez Bogusława X wielkiego 9-polowego herbu Pomorza symbolem całej zjednoczonej ziemi pomorskiej. 
Błękitna ryba (szczupak) nawiązuje do licznych jezior rozmieszczonych wokół Ińska, Węgorzyna, Chociwla oraz samego Stargardu. Ryby występują dość powszechnie w heraldyce pomorskiej (najczęściej srebrne lub błękitne) określając zazwyczaj cechy charakterystyczne danych ziemi (jeziora, rzeki), bądź zajęcia ludności np. rybołówstwo.
Ustanowienie.
13 października 1999 r. Rada Powiatu w Stargardzie Szczecińskim ustaliła wzór herbu, który 10 stycznia 2000 roku został pozytywnie zaopiniowany przez Heraldyczny Punkt Konsultacyjny przy Ministerstwie Spraw Wewnętrznych i Administracji w Warszawie. Po pozytywnej opinii Komisji Heraldycznej w dniu 23 lutego 2000 r. podczas obrad Rady Powiatu podjęto uchwałę ustanawiającą herb powiatu stargardzkiego. W dniu 27 maja 2015 r. dokonano niewielkich korekt rysunkowych, przyjmując obecny herb powiatu.
Kolorystyka.
Kolory obowiązujące w herbie wg palety:
Przedwojenne tradycje heraldyczne.
Przed 1945 terytorium obecnego powiatu stargardzkiego pokrywało się w zasadzie z powiatem Saatzig (szadzkim). W 1928 roku otrzymał on herb według projektu radcy Rosenbauma i Ehrenbuscha z Greifswaldu, o dość skomplikowanym układzie, będącym rezultatem kompilacji herbów miast powiatu.
W górnym prawym polu herb przedstawiał on trzy chabry, w polu poniżej herb Chociwla. Lewe górne pole zajmował czerwony orzeł brandenburski z herbu Ińska, poniżej niego w polu środkowym widniał herb Suchania, a pole dolne zajmował herb Dobrzan. Na całość położono tarczę sercową z herbem stołecznego Stargardu.

</doc>
<doc id="1240966" url="https://pl.wikipedia.org/wiki?curid=1240966" title="W Kendalla">
W Kendalla

W Kendalla (znane także jako współczynnik zgodności Kendalla) jest statystyką nieparametryczną, unormowaną wersją statystyki testu Friedmana. Statystyka ta może być używana do sprawdzania zgodności pomiędzy rankingami pochodzącymi z wielu źródeł, np. ocenami tej samej rzeczy, pochodzącymi od różnych osób. Jej wartości mieszczą się w przedziale od 0 (brak zgodności) do 1 (pełna zgodność).
Załóżmy, że grupa ludzi była poproszona o uszeregowanie ich sympatii politycznych od najbardziej do najmniej lubianej partii. Jeśli wyliczona na tym zbiorze statystyka W Kendalla będzie równa 1, wszyscy respondenci zgodnie podali ten sam ranking. Jeśli będzie równa 0, prawdopodobnie nie istnieje żadna prawidłowość w odpowiedziach respondentów. Wartości pośrednie odpowiadają mniejszej lub większej zgodności ocen.
W Kendalla zakłada jedynie, że porównywane oceny są co najmniej na skali porządkowej. Nie ma ograniczeń na maksymalną liczbę obserwacji lub zmiennych. W Kendalla jest często używane w psychometrii do szacowania zgodności sędziów kompetentnych.
Obliczanie.
Przed przystąpieniem do obliczeń należy porangować każdy ze zbiorów ocen osobno. W Kendalla obliczane jest następnie według wzoru:
gdzie:
W przypadku braku rang wiązanych wzór upraszcza się do:

</doc>
<doc id="1240967" url="https://pl.wikipedia.org/wiki?curid=1240967" title="Współczynnik zgodności Kendalla">
Współczynnik zgodności Kendalla



</doc>
<doc id="1240970" url="https://pl.wikipedia.org/wiki?curid=1240970" title="Marceli Marchlewski">
Marceli Marchlewski

Marceli Marchlewski (ur. 12 lutego 1905 w Krakowie, zm. 24 sierpnia 1988 w Zakopanem) – pierwszy dyrektor Tatrzańskiego Parku Narodowego.
Syn Leona Marchlewskiego i matki Angielki z d. Hargreaves, brat Teodora Marchlewskiego. Ukończył szkołę średnią w Krakowie, a następnie studiował nauki przyrodnicze na Uniwersytecie Jagiellońskim i leśnictwo na Uniwersytecie Poznańskim w latach 1924–1930. W dwóch ostatnich latach studiów pracował też na UP jako asystent. Po ukończeniu studiów, w 1930 związał się z gospodarką leśną Zakopanego, pracując od 1931 jako nadleśniczy i nieformalny kierownik zakopiańskiego majątku Fundacji „Zakłady Kórnickie”. Od 1934, po likwidacji zakopiańskiego majątku fundacji, Marchlewski pracował jako nadleśniczy w firmie Lasy Państwowe również w rejonie Zakopanego. W okresie 1939-1945 przebywał głównie w Krakowie. Od 6 II 1945 był kierownikiem zakopiańskiej Inspekcji Leśnej. Zaangażował się w opracowanie planów TPN, którego został mianowany „prowizorycznym dyrektorem” w momencie utworzenia 30 X 1954 (wcześniejsze rozporządzenie o utworzeniu TPN z 1947 nie weszło w życie). Ze względu na odmowę wstąpienia do jakiejkolwiek partii, w tym nawet do ZSL, nie uzyskał ostatecznej nominacji i do emerytury w styczniu 1971 pełnił obowiązki dyrektora TPN na zasadzie tymczasowej.

</doc>
<doc id="1240973" url="https://pl.wikipedia.org/wiki?curid=1240973" title="Edgar Cani">
Edgar Cani



</doc>
<doc id="1240977" url="https://pl.wikipedia.org/wiki?curid=1240977" title="Top Gear (czasopismo)">
Top Gear (czasopismo)

Top Gear – brytyjski miesięcznik motoryzacyjny wydawany od października 1993 roku przez Immediate Media Company na podstawie licencji, której właścicielem jest spółka BBC Worldwide. Czasopismo powstało na fali popularności programu telewizyjnego "Top Gear", emitowanego przez stację BBC Two, i od niego wzięło swoją nazwę.
Pismo wydawane jest na świecie w wielu lokalnych wersjach, m.in. w Australii, Bułgarii, Chinach, Czechach, Filipinach, Francji, Grecji, Holandii, Indiach, Indonezji, Korei Południowej, Malezji, Nowej Zelandii, Rosji, Rumunii, Singapurze, Szwecji, Tajlandii i Włoszech.
Edycja polska.
Polska edycja "Top Gear" ukazywała się od lutego 2008 roku do października 2016 roku. Początkowo wydawcą polskiej wersji "Top Gear" była spółka Burda Communications. a redaktorem naczelnym Piotr R. Frankowski. Po przejęciu praw do publikacji polskiej edycji przez Ringier Axel Springer Polska obowiązki redaktora naczelnego przejął Szymon Sołtysik. W kwietniu 2012 roku została uruchomiona oficjalna strona internetowa czasopisma.
We wrześniu 2016 roku wydawca poinformował, że jego licencja na wydawanie "Top Gear" w Polsce wygasła i miesięcznik zniknie z rynku w październiku 2016 roku. Łącznie ukazało się 105 numerów.

</doc>
<doc id="1240978" url="https://pl.wikipedia.org/wiki?curid=1240978" title="Ceslovas Sasnauskas">
Ceslovas Sasnauskas



</doc>
<doc id="1240980" url="https://pl.wikipedia.org/wiki?curid=1240980" title="Juozas Urbsys">
Juozas Urbsys



</doc>
<doc id="1240981" url="https://pl.wikipedia.org/wiki?curid=1240981" title="Alvaro Negredo">
Alvaro Negredo



</doc>
<doc id="1240982" url="https://pl.wikipedia.org/wiki?curid=1240982" title="Joel Abati">
Joel Abati



</doc>
<doc id="1240991" url="https://pl.wikipedia.org/wiki?curid=1240991" title="Podkoziołek">
Podkoziołek

Podkoziołek – dawna ludowa zabawa znana w zachodniej Wielkopolsce i na Kujawach; zabawa odbywała się w zapustny wtorek, a brały w niej udział dziewczęta, które podczas mijającego karnawału nie wyszły za mąż. Karnawał służył nie tylko zabawie, ale i szukaniu osoby, z którą w przyszłości stawało się na ślubnym kobiercu.
W Wielkopolsce nazwa "Podkoziołek" i sam obyczaj występuje tylko w Poznańskiem i na Zaprośniu i nie jest znany w Kaliskiem, na wschód od linii Koło–Konin–Kalisz–Wieruszów–Kępno. Nazwa podkoziołek wywodzi się od kozła, zwierzęcia symbolizującego w Wielkopolsce witalność i seksualność.
Przed ich chatami zatrzymywali się kawalerowie obwożący po wsi "koziołka", tj. kukłę z koźlimi rogami, przymocowaną do koła (Czarnków) lub przystrojone drzewko na wózku () i wyciągali panny z domów na tańce.
W dniu tym panny i kawalerowie spotykali się również na tańcach w karczmie; podczas tańców panny składały pieniężne ofiary "podkoziołkowi" – figurce stojącej przed muzykantami, wyobrażającej popiersie kozła albo jego głowę. W niektórych regionach, miejsce "koziołka" zajmowała wystrugana z ziemniaków lub brukwi figurka chłopca.
W Sulmierzycach przez ostatnie trzy dni zapustów trwała zabawa, lecz w ostatni dzień (ostatni wtorek przed popielcem) stawiano w gościńcu pustą beczkę obok skrzypka. Górne dno beczki nakrywano białym płótnem lub obrusem oraz stawiano na nim talerzyk i tak ustrojoną beczkę nazywano podkoziołkiem.
W Orchowie (dawny powiat mogileński) uroczystość odbywała się w karczmie na cześć młodych mężatek. Na podkoziołku we wtorek śpiewano krótkie śpiewki, gdy młode dziewczęta płaciły za taniec, a zachęcali je do tego chłopcy.
W Sieroszewicach w ostatni wtorek chłopcy przebierali jednego spośród siebie za niedźwiedzia i prowadzili go do dworu, przy czym posiadali cztery koszyki: jeden na chleb, drugi na ser, trzeci na masło, a czwarty na jaja. Drugi, mniejszy chłopiec był przebrany za małpę. Towarzyszyły im skrzypki. Po przybyciu na miejsce niedźwiedź ryczał na cały głos, po czym się kłaniał, a małpa robiła fikołki. Po wystąpieniu chłopcy mogli się cieszyć wypełnionymi koszykami oraz skarbonką.

</doc>
<doc id="1240994" url="https://pl.wikipedia.org/wiki?curid=1240994" title="Praha-Cakovice">
Praha-Cakovice



</doc>
<doc id="1240997" url="https://pl.wikipedia.org/wiki?curid=1240997" title="Realencyclopädie der Classischen Altertumswissenschaft">
Realencyclopädie der Classischen Altertumswissenschaft

Realencyclopädie der Classischen Altertumswissenschaft, znana też pod nazwami skróconymi RE i Pauly-Wissowa – wielotomowa niemiecka encyklopedia obejmująca swoim zasięgiem całość wiedzy o starożytności klasycznej. Razem z suplementami składa się na nią ponad sto tomów.
Pierwszy tom RE opublikował August Pauly w 1839, który zmarł w 1845, pozostawiając dzieło nieukończonym. Dokończenia pierwszego wydania podjęli się Christian Waltz i Wilhelm Teuffel. Przygotowana przez nich pierwsza edycja, ukończona w 1852, objęła sześć tomów. Podjęta w latach 1861–1866 druga edycja nie została ukończona.
W 1890 Georg Wissowa rozpoczął o wiele szersze i bardziej ambitne wydanie. Oczekiwał, że zostanie ono ukończone w ciągu dziesięciu lat – ostatni z 84 tomów ukazał się jednak dopiero w 1978, a indeks w 1980. Każdy artykuł pisany był przez wybitnych specjalistów w danej dziedzinie, artykuły biograficzne napisał w dużej części Friedrich Münzer. Jako że RE jest dziełem trzech pokoleń, wiele przyjętych rozwiązań może różnić się znacznie w zależności od wieku artykułu.
Der Kleine Pauly (KlP).
Ze względu na znaczną objętość i cenę oryginalnego dzieła wydawnictwo Metzler Verlag opublikowało w latach 1964-1975 pięciotomową encyklopedię "Der Kleine Pauly".
Der Neue Pauly (DNP).
Między 1996 a 2003 wydano nową, krótszą, ale poprawioną i zmodernizowaną wersję – "Der Neue Pauly" – składającą się z 15 tomów i indeksu. Pierwsze 12 tomów to właściwy tekst encyklopedii, kolejne 3 to zarysy ogólne historii wiedzy o starożytności klasycznej, przy czym tom 12 i tom 15 zostały wydane w trzech częściach. Wydano ponadto siedem tomów dodatków, z których część jest jeszcze w druku. Całość przedstawia się więc następująco:

</doc>
<doc id="1240998" url="https://pl.wikipedia.org/wiki?curid=1240998" title="Katalin Palinger">
Katalin Palinger



</doc>
<doc id="1240999" url="https://pl.wikipedia.org/wiki?curid=1240999" title="Stulpner, zbójnik z gór">
Stulpner, zbójnik z gór



</doc>
<doc id="1241000" url="https://pl.wikipedia.org/wiki?curid=1241000" title="Stuelpner, zbójnik z gór">
Stuelpner, zbójnik z gór



</doc>
<doc id="1241002" url="https://pl.wikipedia.org/wiki?curid=1241002" title="Aggro Ansage Nr.2X">
Aggro Ansage Nr.2X



</doc>
<doc id="1241003" url="https://pl.wikipedia.org/wiki?curid=1241003" title="Przyjęcie Turcji do Unii Europejskiej">
Przyjęcie Turcji do Unii Europejskiej



</doc>
<doc id="1241004" url="https://pl.wikipedia.org/wiki?curid=1241004" title="Walidacja krzyżowa">
Walidacja krzyżowa



</doc>
<doc id="1241005" url="https://pl.wikipedia.org/wiki?curid=1241005" title="Kroswalidacja">
Kroswalidacja



</doc>
<doc id="1241007" url="https://pl.wikipedia.org/wiki?curid=1241007" title="Sprawdzanie krzyżowe">
Sprawdzanie krzyżowe



</doc>
<doc id="1241008" url="https://pl.wikipedia.org/wiki?curid=1241008" title="Zbiór uczący">
Zbiór uczący



</doc>
<doc id="1241009" url="https://pl.wikipedia.org/wiki?curid=1241009" title="Zbiór testowy">
Zbiór testowy



</doc>
<doc id="1241010" url="https://pl.wikipedia.org/wiki?curid=1241010" title="Zbiór walidacyjny">
Zbiór walidacyjny



</doc>
<doc id="1241011" url="https://pl.wikipedia.org/wiki?curid=1241011" title="Próba ucząca">
Próba ucząca



</doc>
<doc id="1241012" url="https://pl.wikipedia.org/wiki?curid=1241012" title="Próba testowa">
Próba testowa



</doc>
<doc id="1241013" url="https://pl.wikipedia.org/wiki?curid=1241013" title="Próba walidacyjna">
Próba walidacyjna



</doc>
<doc id="1241015" url="https://pl.wikipedia.org/wiki?curid=1241015" title="Miroslav Verner">
Miroslav Verner

Miroslav Verner (ur. 31 października 1941 w Brnie) – czeski archeolog-egiptolog. Specjalizuje się w problematyce okresu Starego Państwa, szczególnie IV i V dynastii. Przez siedemnaście lat był dyrektorem Czeskiego Instytutu Egiptologicznego. Kieruje pracami archeologicznymi Misji Czeskiej w Abusir od 1976 roku. Jest związany z Uniwersytetem Wiedeńskim, Uniwersytetem w Hamburgu oraz praskim Uniwersytetem Karola i Amerykańskim Uniwersytetem w Kairze.
W 1998 został odznaczony medalem za zasługi II stopnia.

</doc>
<doc id="1241019" url="https://pl.wikipedia.org/wiki?curid=1241019" title="Leben">
Leben

Leben – trzeci album studyjny zespołu Schiller, wydany w 2003 roku. Single promujące płytę to: "Leben ... I Feel You" i "Liebe". Gościnnie udział w projekcie wzięli: Peter Heppner, Kim Sanders, Sarah Brightman, Mila Mar, Maya Saban, Franziska Pigula, Alexander Veljanov, Hans Hammers Jr. II, Mickey Meinert i Jürgen Thorman. 
Utwór "Zukunft" pojawił się także na ścieżce dźwiękowej do filmu "Gate to Heaven", niemieckiej produkcji w reżyserii Veita Helmera.

</doc>
<doc id="1241021" url="https://pl.wikipedia.org/wiki?curid=1241021" title="Moi Ver">
Moi Ver



</doc>
<doc id="1241022" url="https://pl.wikipedia.org/wiki?curid=1241022" title="Obserwacja cenzorowana">
Obserwacja cenzorowana



</doc>
<doc id="1241023" url="https://pl.wikipedia.org/wiki?curid=1241023" title="Obserwacje cenzorowane">
Obserwacje cenzorowane



</doc>
<doc id="1241025" url="https://pl.wikipedia.org/wiki?curid=1241025" title="Gaspar Hain">
Gaspar Hain

Gaspar Hain (ur. 1632, zm. 1687) – obywatel miasta Lewocza na Spiszu, autor "Kroniki Lewoczy".
Był rektorem słynnej ewangelickiej szkoły (gimnazjum) w Lewoczy, pełnił także funkcję sędziego i senatora. Obecnie znany jest głównie z "Kroniki Lewoczy", w której umieścił szereg cennych historycznie informacji, tak o samym mieście, jak i o całym Spiszu. Z książki tej przywołuje się najczęściej malowniczy opis smoka grasującego w okolicy, ale Hain wspomina także o trzęsieniu ziemi (pierwszy opis tatrzańskiego trzęsienia, choć wywołany według Haina przez rzeczonego smoka) i wielkiej powodzi z 1662.
Kronika ta była wydawana wielokrotnie, m.in.:

</doc>
<doc id="1241035" url="https://pl.wikipedia.org/wiki?curid=1241035" title="Biała Skała (Tatry)">
Biała Skała (Tatry)

Biała Skała (słow. "Biela Skala", 1378 m) – skaliste wypiętrzenie na zachodnim końcu grani głównej słowackich Tatr Zachodnich.
Topografia.
Po wschodniej stronie Białej Skały znajduje się Biała Przełęcz (1320 m), po zachodniej stronie przełęcz Białe Wrótka (ok. 1240 m). Za Białymi Wrótkami znajduje się druga jeszcze, niższa turnia – Mała Biała Skała. Na wielu mapach Biała Skała jest błędnie lokalizowana i podawana jest nieprawidłowa jej wysokość. Według słowackiej mapy zlokalizowana jest po zachodniej stronie Białych Wrótek z wysokością 1316 m(a więc w miejscu Małej Białej Skały), polska mapa z kolei błędnie lokalizuje przełęcz Białe Wrótka.
Biała Skała wznosi się nad trzema dolinami. W północnym kierunku odchodzi od niej długa Upłazkowa Grań, opadająca do Małego Ostrego Gronia. Grań ta oddziela Dolinę Siwą od Doliny Spadowego Potoku. Południowe zbocza Białej Skały opadają do głębokiej Doliny Suchej Sielnickiej.
Opis szczytu.
Nazwa Białej Skały pochodzi od koloru budujących ją skał. Masyw tworzą wapienie i dolomity choczańskie. Skały porasta bogata wapieniolubna roślinność. Istnieją też niewielkie jaskinie, największa z nich tzw. "Baňáryho štólňa" jest wg badającego ją Wojciecha W. Wiśniewskiego naturalną jaskinią pogłębioną przez poszukiwaczy skarbów. Dawniej pod Białą Skałą miał domek poeta i filozof słowacki Hroboň Samo Bohdan (1820–1894).
Dawniej wśród miejscowej ludności silnie ugruntowane było przekonanie o występowaniu na Białej Skale żył złota. Często była ona też penetrowana przez poszukiwaczy skarbów zbójnickich. Słowak, niejaki Július Baňáry znalazł stare zapiski o zgromadzonych tutaj skarbach i rozpoczął ich poszukiwanie. Za zarobione w Ameryce pieniądze w latach 20. XX wieku wynajął pomocników i wraz z nimi przekopywał groty skalne. Stracił wszystkie pieniądze, skarbów nie znalazł. Mimo to uporczywie, na wpół obłąkany, jeszcze po wojnie poszukiwał tutaj skarbów, korzystając z pomocy chłopców z Zuberca.
Otaczające Białą Skałę doliny i grzbiet górskie były wypasane już w XVII wieku przez mieszkańców wsi Chlebnice. Należały do Hali Biała Skała. Biała Skała jest dobrym punktem widokowym na Orawę, Liptów, Góry Choczańskie. Na Tatry Zachodnie widoki ograniczone po Osobitą, Babki i Siwy Wierch.
Przez Białe Wrótka prowadzi szlak turystyczny. Omija on po południowej stronie szczyt Białej Skały, turyści jednak często wspinają się na jej łatwo dostępny, niższy wierzchołek.

</doc>
<doc id="1241036" url="https://pl.wikipedia.org/wiki?curid=1241036" title="Pauly-Wissowa">
Pauly-Wissowa



</doc>
<doc id="1241037" url="https://pl.wikipedia.org/wiki?curid=1241037" title="Zehra">
Zehra



</doc>
<doc id="1241039" url="https://pl.wikipedia.org/wiki?curid=1241039" title="Ratusz w Kownie">
Ratusz w Kownie

Ratusz w Kownie (lit. "Kauno rotušė") – ratusz w Kownie, na Starym Mieście, przy pl. Ratuszowym, pochodzący z XVI wieku, popularnie nazywany przez kownian "białym łabędziem". Liczy 53 metry wysokości.
Został wzniesiony w jako niski nieotynkowany budynek pozbawiony wieży. W latach 1771–1780 gmach przebudował architekt Jan Mattekier w stylu eklektycznym.
W 1824 roku w ratuszu umieszczono cerkiew prawosławną, następnie dowództwo kowieńskiej artylerii. Czternaście lat później roku budynek przekształcono w carską rezydencję, przebudowując go w stylu klasycyzmu z elementami gotyckimi i barokowymi. Przez jakiś czas działał tu teatr, a od 1869 roku do I wojny światowej rosyjska administracja Kowna.
Po uzyskaniu przez Litwę niepodległości ratusz dalej mieścił władze miejskie. Po 1945 roku zakwaterowano tu kowieński oddział Archiwum Państwowego Litewskiej SRR, przez jakiś czas z pomieszczeń budynku korzystała też Kowieńska Politechnika (1951–1960).
Obecnie znajduje się tu muzeum ceramiki. W październiku 2003 roku obiekt został wpisany na listę architektonicznego dziedzictwa Litwy.

</doc>
<doc id="1241042" url="https://pl.wikipedia.org/wiki?curid=1241042" title="Georg Buchholtz senior">
Georg Buchholtz senior

Georg Buchholtz senior (niem. "Georg Buchholtz der Ältere"; ur. 1 maja 1643 w Sabinovie niedaleko Preszowa, zm. 11 maja 1724 w Wielkiej Łomnicy) – spiskoniemiecki nauczyciel, duchowny ewangelicki, jeden z pierwszych znanych badaczy Tatr oraz autor cennych opisów tych gór i całego Spiszu. Jego synami byli Georg Buchholtz junior (1688–1737) i Jakob Buchholtz (1696–1758).
Uczeń, a potem pomocnik nauczyciela szkoły we wsi Maciejowce (wówczas "Matzdorf", obecnie dzielnica Popradu), od roku 1665 pracował tam jako nauczyciel. Od 1670 r. był rektorem szkoły w Dobszynej, w której mieszkał do roku 1673. Później, gdy jako ewangelik nie mógł nauczać, do 1682 r. zajmował się handlem, odbywając m.in. podróż drogą wodną (Popradem, Dunajcem i Wisłą) do Gdańska. Wyświęcony w 1682 r. w Lewoczy na duchownego ewangelickiego był – pomimo ciągłych prześladowań – do 1688 r. proboszczem w Batyżowcach, następnie kaznodzieją w Kieżmarku (do 1705 r.) i wreszcie proboszczem w Wielkiej Łomnicy (do 1709 r.). Tam też prowadził następnie duszpasterstwo (już bez kościoła) aż do 1716 r., gdy na skutek zaostrzenia kontrreformacji i tego władze zabroniły. Pochowany został w kościele (pierwotnie ewangelickim, później katolickim) w Wielkiej Łomnicy.
Dobrze poznał Tatry, jednak szczegółów jego tatrzańskich wycieczek nie znamy – z jednym wyjątkiem: 25 lipca 1664 r. wraz z kilkoma towarzyszami i góralskim myśliwym-przewodnikiem dokonał pierwszego wejścia na Sławkowski Szczyt. Zdarzenie to opisał później w rękopiśmiennej kronice rodzinnej (p. niżej).
Był autorem kilku prac o historii i przyrodzie Tatr i Spiszu:

</doc>
<doc id="1241043" url="https://pl.wikipedia.org/wiki?curid=1241043" title="Giovanni Lodetti">
Giovanni Lodetti

Giovanni Lodetti (ur. 10 sierpnia 1942 w Caselle Lurani) – włoski piłkarz występujący na pozycji defensywnego pomocnika. Za czasów swojej kariery nosił przydomek "Basletta".
Kariera klubowa.
Giovanni Lodetti zawodową karierę rozpoczynał w zespole AC Milan, barwy którego reprezentował od 1961 do 1970 roku. Razem z ekipą "Rossonerich" dwa razy zdobył mistrzostwo Włoch oraz triumfował w rozgrywkach krajowego pucharu. Na arenie międzynarodowej także odnosił wiele sukcesów. W sezonie 1967/1968 wygrał Puchar Zdobywców Pucharów, a następnie zdobył Puchar Europy Mistrzów Klubowych i Puchar Interkontynentalny. Dla Milanu Włoch rozegrał łącznie 216 spotkań, w których zdobył szesnaście goli.
W 1970 roku Lodetti przeniósł się do Sampdorii, gdzie grał przez pięć lat. W późniejszym czasie reprezentował jeszcze barwy US Foggia oraz Novary Calcio, po czym w 1978 zdecydował się zakończyć piłkarską karierę.
Kariera reprezentacyjna.
W reprezentacji Włoch Lodetti zadebiutował w 1964 roku. W 1966 wystąpił na mistrzostwach świata, na których Italia nie zdołała wyjść z grupy. W 1968 roku zagrał natomiast na mistrzostwach Europy, które zakończyły się zwycięstwem Włochów. Po tym sukcesie Giovanni skończył swoją przygodę z reprezentacją.
Sukcesy.
AC Milan

</doc>
<doc id="1241045" url="https://pl.wikipedia.org/wiki?curid=1241045" title="Zapałki">
Zapałki



</doc>
<doc id="1241047" url="https://pl.wikipedia.org/wiki?curid=1241047" title="Wieczór z Dziennikiem">
Wieczór z Dziennikiem

Wieczór z Dziennikiem – codzienny program informacyjny emitowany przez Telewizję Polską w okresie od 10 października 1976 do 20 grudnia 1979. Prowadziło go trzech prezenterów. Zaczynał się o godzinie 19.30. Początkowo trwał 90 minut, ale w późniejszych latach został skrócony do 45 minut.

</doc>
<doc id="1241049" url="https://pl.wikipedia.org/wiki?curid=1241049" title="BMW 3/20">
BMW 3/20

BMW 3/20 PS AM1 (niem. "Ausführung München" pol. edycja Monachium) – małolitrażowy samochód osobowy produkowany w latach 1932–1934 przez Bayerische Motoren-Werke AG. Samochód ten jest pierwszym samochodem seryjnym zaprojektowanym przez BMW i zastąpił on produkowanego od 1929 roku BMW 3/15 PS DA4. Łączna produkcja tego samochodu osiągnęła nakład 7215 egzemplarzy.
Historia Modelu.
Poprzez przejęcie 16 listopada 1928 Fabryki Samochodów w Eisenach (niem. "Fahrzeugfabrik Eisenach") koncern BMW przejął również prawa licencyjne do produkowanego od 1922 r. małego samochodu Austin Seven. BMW przeprowadził drobne modyfikacje i od lipca 1929 rozpoczęto produkcję licencyjną własnego modelu o nazwie BMW 3/15 PS DA2. Samochód ten cieszył się u nabywców znacznym powodzeniem, między innymi dzięki swej przystępnej cenie. Jednak z powodu swych niewielkich rozmiarów, jak i konstrukcji nieodpowiadającej standardom ówczesnej techniki, z czasem coraz trudniej było o pozyskanie nowych klientów. I tak w 1931 r. rada nadzorcza BMW podjęła decyzję o rozpoczęciu prac badawczych nad nowym, większym modelem samochodu osobowego.
Dotychczas prace badawczo-konstrukcyjne koncernu BMW koncentrowały się głównie na silnikach lotniczych i produkcji motocykli. Z powodu braku odpowiedniego personelu dyrektor naczelny Franz Josef Popp zlecił konstrukcję nowej karoserii inżynierom Daimler-Benz w Stuttgarcie. Umowa z firmą Daimler-Benz zawierała również klauzulę na produkcję karoserii. Z tego powodu w Sindelfingen utworzono specjalną linię produkcyjną, która zajmowała się wyłącznie wytwarzaniem karoserii nowego modelu BMW. Jako że Daimler-Benz nie specjalizował się w produkcji nitowanych karoserii wykonanych całkowicie ze stali, w nowym samochodzie BMW 3/20 powrócono do znanej już w samochodach Austin Seven konstrukcji drewniano-stalowej.
Przy projektowaniu nowego modelu BMW porzucono także dotychczasowy koncept ramy nośnej. Oddział konstrukcyjny w Eisenach opracował nową centralną ramę z podwójnych rur, której rozstaw osi powiększony został o 25 cm. Przyrost długości wykorzystany został przede wszystkim do powiększenia komfortu i przestrzeni wewnątrz samochodu. Z poprzednika, modelu BMW 3/15 PS DA4 przejęty został zaledwie układ niezależnego zawieszenia przednich kół.
Również czterocylindrowa jednostka napędowa stosowana jeszcze w modelach Austin Seven została poddana gruntownej modernizacji. Zadanie to powierzono zespołowi konstruktorów z Monachium. I tak pod kierownictwem dyrektora technicznego Maxa Friza powiększono pojemność skokową silnika z 748,5 cm³ do 782 cm³ poprzez zwiększenie o 4 mm do 80 mm wysokości skoku tłoka. Wymiar średnicy cylindra został zachowany. Głównie poprzez tę zmianę osiągnięto wzrost mocy silnika o ponad 30% do 20 KM. Kolejną znaczącą zmianą było zastosowanie układu górnozaworowego co spowodowało, że nowa jednostka napędowa pracowała znacznie ciszej niż jej angielski poprzednik. Większa o 150 kg waga samochodu zmusiła inżynierów do zwiększenia przełożenia I biegu skrzyni biegów, tak by zachować dynamiczność jazdy znaną z modelu BMW 3/15.
Na początku 1932 r. plany konstrukcyjne nowego samochodu były już gotowe i aby rozpocząć produkcję seryjną należało uregulować sprawę umowy licencyjnej z firmą Austin. BMW poprzez przejęcie fabryki w Eisenach w 1928 r. przejął również na 10 lat prawa do produkcji samochodu Austin Seven. Pomimo tego, że BMW 3/20 wyglądem przypominało swego poprzednika, była to jednak samodzielna konstrukcja, więc dyrekcja BMW nie była skłonna do dalszych opłat licencyjnych. W tym celu w styczniu 1932 dyrektor naczelny Franz Josef Popp osobiście udał się do Longbrigde niedaleko Birmingham, gdzie przedstawił plany nowego BMW Sir Austinowi. Po przejrzeniu akt, Sir Austin uznał, że konstrukcja BMW dalece różni się z jego modelem Austi Seven i zgodził się na rozwiązanie umowy z dniem 1 marca 1932. Popp jedynie musiał obiecać sir Austinowi, że premiera nowego BMW odbędzie się najwcześniej cztery tygodnie po wygaśnięciu umowy licencyjnej. I tak na początku kwietnia 1932 roku BMW zaprezentował swój nowy produkt. BMW 3/20 został pozytywnie oceniony przez fachową prasę, przede wszystkim pozytywnie przyjęto zwiększoną przestrzeń wewnątrz samochodu, co również zaznaczono w prospekcie BMW z kwietnia 1932. Negatywnie oceniony został przejęty z modelu BMW 3/15 PS DA4 układ niezależnego zawieszenia przednich kół. Na krętych drogach samochód niebezpiecznie się "rozhuśtywał" i był trudny do prowadzenia. Niestety BMW nie udało się utrzymać ceny poprzednika i tak wersja sedan kosztowała 2845 marek i była o 350 marek droższa niż porównywalne samochody firmy Opel czy też Hanomag. Między innymi stosunkowo wysoka cena przyczyniła się do tego, że samochód ten nie sprzedawał się tak dobrze jak poprzednik. Pomimo tego w latach 1932–1934 do nabywców trafiło 7215 modeli BMW 3/20 co plasowało BMW na piątym miejscu na rynku niemieckim.

</doc>
<doc id="1241050" url="https://pl.wikipedia.org/wiki?curid=1241050" title="Alpa Gun">
Alpa Gun

Alpa Gun (ur. 4 lipca 1980 w Berlinie) – niemiecki raper tureckiego pochodzenia współpracującym z wytwórnią Aggro Berlin.

</doc>
<doc id="1241052" url="https://pl.wikipedia.org/wiki?curid=1241052" title="Ogród Zoologiczny w Kownie">
Ogród Zoologiczny w Kownie

Litewski Ogród Zoologiczny w Kownie (lit. "Lietuvos zoologijos sodas") – najstarszy litewski ogród zoologiczny utworzony w 1935 roku w ówczesnej stolicy Litwy. 
Ogród powstał z inicjatywy litewskiego zoologa i botanika, profesora Uniwersytetu Witolda Wielkiego, Tadasa Ivanauskasa. Uroczystego otwarcia dokonano 1 lipca 1938 roku - w pierwszym roku działalności można było podziwiać 40 gatunków zwierząt, wśród nich wielbłądy, osły, dingo, zebry, kapucynki, żubry, bażanty i papugi. 
Obecnie znajduje się tu ponad dwa tysiące osobników reprezentujących prawie 270 gatunków.
W okresie międzywojennym działało też niewielkie Zoo w Wilnie. 

</doc>
<doc id="1241054" url="https://pl.wikipedia.org/wiki?curid=1241054" title="Elektra">
Elektra



</doc>
<doc id="1241057" url="https://pl.wikipedia.org/wiki?curid=1241057" title="Christian Genersich">
Christian Genersich

Christian Genersich (ur. 3, 4 lub 8 stycznia 1759 w Kieżmarku, zm. 30 kwietnia 1825 tamże) – spiskoniemiecki historyk, teolog, mineralog i geolog badający Tatry. Starszy brat Samuela i Johanna Genersichów.
Życiorys.
Był synem kieżmarskiego kupca Christiana Genersicha i Anny Zuzanny Bejkin. Studiował na uniwersytetach w Jenie, Getyndze i Utrechcie, następnie żył i pracował w Kieżmarku na Spiszu. W l. 1786–1795 był profesorem w liceum w Kieżmarku, a od 1789 r. także drugim proboszczem ewangelickim w tym mieście.
Odbył wiele wypraw w Tatry, chociaż nie znamy dokładnie ich dat i przebiegu. Wiadomo, że w 1797 r. był w Jagnięcej Dolinie – być może ze swoimi licealistami. W l. ok. 1797–1800 odwiedził prawdopodobnie doliny: Dziką, Czarną Jaworową, Jastrzębią i Kołową oraz wszedł na Bielską Kopę (którą później dokładnie opisał) i Kołowy Szczyt. Ok. 1800 r. był w Dolinie Jaworowej, gdzie zwiedził jaskinię Mokra Dziura. W pierwszych latach XIX w. przeprowadził geologiczne badania Doliny Małej Zimnej Wody konstatując, że można w niej liczyć jedynie na „trochę pirytu i miedzi”. Jego przewodnikiem w tych wycieczkach był zwykle Jakob Fabri starszy, a w niektórych z nich towarzyszyli Genersichowi jego koledzy-profesorowie z kieżmarskiego liceum Johann Asbóth i Samuel Genersich (najmłodszy brat Christiana). W czasie tych wypraw zgromadził duży zbiór minerałów tatrzańskich.
Ogromny zbiór informacji o dziejach Kieżmarku, Spisza, a częściowo i Tatr zamieścił w swej dwutomowej pracy historycznej pt. "Merkwürdigkeiten der Königlischen Freystadt Késmark in Oberungarn, am Fusse der Carpathen" (t. I: Caschau 1804, t. II: Leutschau 1804). Znalazła się w niej m.in. pierwsza drukowana wiadomość o pierwszej historycznie znanej wycieczce w Tatry Beaty Łaskiej.
Wyniki swoich badań geologicznych i przyrodniczych (ale także liczne legendy i podania) ogłosił w dziele "Reise in die Carpathen mit vorzüglicher Rücksicht auf das Tatra-Gebirge" (1807, Triest – Wiedeń). Są tam m.in. opisy jaskiń, w tym pierwszy opis wspomnianej jaskini Mokra Dziura. Opublikował również kilka mniejszych prac dotyczących Tatr: "Physisch-topographische Uebersicht des Zipser Comitats" (w pracy S. Bredetzky'ego pt. "Beyträge zur Topographie des Königreichs Ungern", Tom 4, Wien 1805) i "Ansicht einerinneren karpathen-Gegend" (w: "Mahlerische Taschenbuch interess. Gegenden", Wien 1814).
Upamiętnienie.
W niemieckim nazewnictwie tatrzańskim został upamiętniony nazwą "Genersich See" (Długi Staw Staroleśny).

</doc>
<doc id="1241058" url="https://pl.wikipedia.org/wiki?curid=1241058" title="Alexander Os">
Alexander Os

Alexander Os (ur. 21 stycznia 1980 r. w Fauske) – norweski biathlonista, mistrz świata w sztafecie, brązowy medalista w biegu pościgowym. Wielokrotny medalista mistrzostw Europy.
Kariera.
W zawodach Pucharu Świata zadebiutował 9 stycznia 2003 roku w Oberhofie, zajmując 47. miejsce w sprincie. Pierwsze pucharowe punkty zdobył 4 grudnia 2004 roku w Beitostølen, gdzie zajął 9. miejsce w biegu pościgowym. Na podium zawodów tego cyklu pierwszy raz stanął 3 marca 2007 roku w Lahti, gdy rywalizację w sprincie ukończył na drugiej pozycji. W zawodach tych rozdzielił Francuza Raphaëla Poirée i swego rodaka - Hansa Martina Gjedrema. W kolejnych startach jeszcze sześć razy stanął na podium, jednak nie odniósł zwycięstwa: dwa razy był drugi i cztery razy trzeci. Najlepsze wyniki osiągnął w sezonie 2008/2009, kiedy zajął 13. miejsce w klasyfikacji generalnej.
Na mistrzostwach świata w Pjongczangu w 2009 roku wywalczył brązowy medal w biegu pościgowym. Lepsi byli tam tylko Norweg Ole Einar Bjørndalen i Rosjanin Maksim Czudow. Na tej samej imprezie był też czwarty w sprincie, przegrywając walkę o podium z kolejnym Norwegiem - Halvardem Hanevoldem. Na rozgrywanych dwa lata później mistrzostwach świata w Chanty-Mansyjsku wspólnie z Bjørndalenem, Emilem Hegle Svendsenem i Tarjei Bø zdobył złoty medal w sztafecie. Był też między innymi ósmy w sztafecie mieszanej podczas mistrzostw świata w Östersund w 2008 roku. Brał również udział w igrzyskach olimpijskich w Vancouver w 2010 roku, gdzie w swoim jedynym starcie zajął 28. miejsce w biegu indywidualnym.
Ponadto wielokrotnie zdobywał medale mistrzostw Europy, w tym między innymi złoty w biegu indywidualnym podczas mistrzostw Europy w Langdorf w 2006 roku.
W 2016 roku zakończył karierę.

</doc>
<doc id="1241061" url="https://pl.wikipedia.org/wiki?curid=1241061" title="Związek Ślązaków">
Związek Ślązaków

Związek Ślązaków (Bund der Schlesier) – organizacja działająca w Austro-Węgrzech (od 1910, a następnie Czechosłowacji w latach 1921–1938, w literaturze naukowej zaliczana jest w poczet tzw. ruchów ślązakowskich (Šlonzácké hnutí, Schlonsakenbewegung) lub śląskich ruchów separatystycznych.
Geneza.
W swoich działaniach Związek Ślązaków-Bund der Schlesier akcentował odrębność narodową Ślązaków od Polaków, przywiązanie do swej małej śląskiej ojczyzny oraz pragnął rozwijania kultury regionalnej. Organizacja ta podobnie jak jej polityczne ramię Śląska Partia Ludowa nie prezentowała poglądów nowych – były one obecne w Księstwie Cieszyńskim od czasów Wiosny Ludów, jednak po raz pierwszy taka opcja zorganizowała się w siłę polityczną wraz z bazą kulturalną.
Wcześniej były to organizacje ponadpartyjne, jak utworzony w roku 1848, przez posłów austriackiej Rady Państwa – Franza Heina i Hansa Kudlicha oraz przyszłego cieszyńskiego burmistrza Johanna Demela, Związek Ślązaków Austriackich, wspólnoty nieformalne, jak środowisko tygodnika „Nowy Czas”, wydawanego przez pastora Teodora Haasego oraz doraźne byty polityczne, powoływane na czas kampanii wyborczych, jak połączone stronnictwa postępowe, komitet wyborczy gmin wiejskich i Śląskie Stronnictwo Agrariuszy. „Ruch ślązakowski” („Šlonzacke hnuti”) rozprzestrzenił się w latach 90. XIX stulecia, skupiając ludność słowiańską, która nie chciała głosować za Polakami lub Czechami i opowiadała się za przynależnością do odrębnego narodu śląskiego, osiągając znaczny rozmach przede wszystkim w okolicach powiatów sądowych skoczowskiego, strumieńskiego oraz frydeckiego.
Działalność w Austrii.
9 lipca 1910 roku Józef Kożdoń, Józef Cichy i Paweł Wania utworzyli apolityczną bazę kulturalną Śląskiej Partii Ludowej – Śląski Związek Ludowy „Nasza Ojczyzna” (Schlesischer Volksverband „Unsere Heimat”) z siedzibą w Cieszynie, który skupiał zarówno słowiańskich, jak i germańskich Ślązaków w celu „ochrony rodzinnej kultury i zwyczajów, jako też pielęgnowania rodzinnych interesów z ustawicznym dążeniem do zgodliwego współżycia wszystkich kraj zamieszkujących narodów i stanów” oraz „pielęgnowania miłości do kraju rodzinnego (Śląska Austriackiego) i ojczyzny Austrii”. Organizacja, w której Józef Cichy objął stanowisko prezesa, a Józef Kożdoń sekretarza generalnego, zamierzała realizować swe cele poprzez:
Postrzeganie przez Ślązaków całej ówczesnej Austrii jako ojczyzny nie było odosobnione. Identycznie zachowywali się także śląscy Polacy, o czym świadczy np. wiec polskiego Związku Śląskich Katolików z okazji 60 rocznicy panowania austriackiego cesarza. W roku 1911 napisane po śląsku „zaprószenie” na zgromadzenie ludowe Śląskiego Związku Ludowego (Schlesischer Volksverband) podpisali Józef Kożdoń, Paweł Wania, dyr. żeńskiej szkoły Franciszek Golyschny ze Skoczowa oraz R. Rösche z Pogórza. Zachęcali oni Ślązaków do udziału w zgromadzeniach, podczas których nie będą się musieli wstydzić, że mówią po śląsku.
Burzliwe lata 1918–1920.
30 października 1918 roku w Ostrawie (Polska Ostrawa, od 1919 do dziś Slezská Ostrava-Ostrawa Śląska) liderzy Śląskiej Partii Ludowej i Związku Ślązaków-Bund der Schlesier, powołując się na prawo narodów do samostanowienia, domagali się od aliantów utworzenia z ziem byłego Śląska Austriackiego neutralnej strefy pomiędzy Niemcami, Polską i Czechosłowacją. Pierwotnie miała ona być luźno związana z Austrią. Jednak planowano w przyszłości zjednoczyć były Śląsk Austriacki z Rejencją Opolską (pruskim Górnym Śląskiem) w ramach niepodległej Republiki Górnośląskiej, do której proklamacji dążył Ewald Latacz. Równoległe działania prowadzone przez Józefa Kożdonia i Ewalda Latacza na rzecz niepodległości Śląska koordynowała śląska arystokracja – karwiński hrabia Johannes Larisch-Mönnich i książę pszczyński Jan Henryk (Hans Heinrich) XV Hochberg von Pless. Zaangażowanie właściciela Karwiny wykorzystali polscy działacze w celu zdezawuowania idei niepodległości: "Wielki kapitał zyskownie „pracujący” w Księstwie Cieszyńskim chce na spółkę z Nordmarkiem i opuszczonymi już dostojnikami ślązakowskimi proklamować jakieś udzielne państewko z hr. Larischem na czele. To ma oznaczać hasło: Schlesien Schlesiern! […] Ślązakowski kapitan bez żołnierzy na Volkstagu bogumińskim („Silesia” dyskretnie zasłania nazwisko tego Schlesingera), który tłumaczy prawo samostanowienia narodów w ten sposób, że ma ono prowadzić, nas Ślązaków do wyodrębnienia, które wyraża się w bezpośredniej zależności od Rzeszy (Reichsunmittelbarkeit)".
Wiosną 1919 roku liderzy Śląskiej Partii Ludowej i Związku Ślązaków-Bund der Schlesier – Józef Kożdoń, Karol Pawlas, Karol Smyczek, G. Krużałek, Paweł Wania, Andrzej Sikora, Karol Folwarczny, Ernest Farnik, Józef Santarius i Karol Cienciała, poparci przez naczelników zastępstwa koalicyjnego partii niemieckich na łonie Rady Ludowej (Volksrat) w Cieszynie: Eugeniusza (Eugena) Fuldę – architekta z Cieszyna i Brixela – adwokata z Morawskiej Ostrawy, zażądali od aliantów utworzenia niepodległej Republiki Śląskiej z terenów Śląska Cieszyńskiego, obwodu Morawskiej Ostrawy, morawskiego miasta Mistek z Koloradowem oraz małopolskiej Białej z okolicznymi wsiami, zaliczanymi do tzw. niemieckiej – bielskiej wyspy językowej (Bielitzer Sprachinsel). Wysunęli także postulat ewentualnego włączenie w granice Republiki Śląskiej także Śląska Opawskiego. Koncepcję niepodległości Śląska Cieszyńskiego poparły władze wiedeńskie i austriacki parlament, zaś memoriał ułożony i podpisany przez Kożdonia, Richtera i Fuldę, w którym żądali oni uznania „Republiki Wschodni Śląsk – Cieszyn” (Republik Ostschlesien – Teschen) przedstawiła w Paryżu delegacja rządowa Niemieckiej Republiki Austrii.
Śląska Partia Ludowa, nie chcąc narażać swych zwolenników na ataki ze strony polskich bojówek, nie organizowała niepodległościowych wieców. Rozpowszechniała natomiast swoje poglądy podczas zabaw tanecznych organizowanych pod szyldem apolitycznego Związku Ślązaków-Bund der Schlesier. Na początku lipca taką zabawę śląską zorganizował w Brennej „na spolonej” lider tutejszej grupy terenowej Śląskiej Partii Ludowej – kupiec M. Freund.
Postulat niepodległości Śląska Cieszyńskiego został poparty przez trzech członków Komisji Międzysojuszniczej: Dubois ze Stanów Zjednoczonych, Tissiego z Włoch i Coulsona z Wielkiej Brytanii), stanowczo jednak zaoponował przedstawiciel Francji Grenard. Kożdoń nie zrażał się i proponował, aby w plebiscycie śląskim dodać trzecią opcję wyboru – niepodległości, jednak i ten postulat nie znalazł poparcia. W efekcie sekretarz generalny Związku Ślązaków Józef Kożdoń nawiązał bliskie stosunki z czołowymi politykami czechosłowackimi: prezydentem Masarykiem, premierem Kramarzem i ministrem spraw zagranicznych Beneszem, którzy zapewnili go, że Śląsk w granicach Czechosłowacji zachowa autonomię polityczną, którą posiadał w monarchii Habsburgów, a Ślązacy otrzymają autonomię narodowościową. Wkrótce zjawił się w Paryżu, jako ekspert delegacji czechosłowackiej. Zwalczał tam argumenty etniczne strony polskiej, przekonując aliantów, iż Ślązacy stanowią czwartą odrębną narodowość na tym terenie. Zwalczał plan podziału Śląska Cieszyńskiego na dziale wodnym pomiędzy Olzą i Wisłą, nie chcąc „za żadną cenę odstąpić Ustronia, Skoczowa i Strumienia”, gdzie miał najwięcej zwolenników. Przekonał polityków czechosłowackich do forsowania plebiscytu, twierdząc że jego zwolennicy to większość ludności Śląska Cieszyńskiego, w tym 9/10 ewangelików. Mimo oficjalnego poparcia dla Czechosłowacji, Kożdoń nie zrezygnował z opcji niepodległości i nawiązał bliską współpracę z liderem górnośląskich niepodległościowców Ewaldem Lataczem, kierującym niemal półmilionowym Związkiem Górnoślązaków-Bund der Oberschlesier, któremu udzielił wskazówek politycznych.
W Czechosłowacji.
W styczniu 1921 roku lider Związku Ślązaków, stojąc na czele delegacji przedstawicieli Kraju Śląskiego, powołując się na przedplebiscytowe obietnice, próbował uzyskać od prezydenta Tomáša Masaryka autonomię dla czeskiego Śląska. Jednak Masaryk nie mając żadnych zobowiązań formalnych (plebiscyt się nie odbył) ze swych obietnic się wycofał. Kwestię autonomii narodowościowej władze potraktowały enigmatycznie. Podczas spisu ludności w miejsce postulowanej przez Józefa Kożdonia kategorii: narodowość śląska, pojawiły się trzy: Ślązak-Czechosłowak, Ślązak-Polak, Ślązak-Niemiec, a deklarujące się w ten sposób 47 tys. osób rozparcelowano pomiędzy trzy narodowości.
W efekcie Związek Ślązaków-Bund der Schlesier, nie mogąc oficjalnie reprezentować mniejszości śląskiej, podzielił się na sekcje językowe: niemiecką, polską i czeską. Tę ostatnią wkrótce zlikwidowano, gdyż nie mogła otrzymywać dotacji dla mniejszości narodowych. Józef Kożdoń przystąpił do sekcji niemieckiej, jednak jako sekretarz generalny przewodził organizacji oficjalnie reprezentującej zarówno mniejszość polską, jak i niemiecką. Przystąpienie Józefa Kożdonia do sekcji niemieckiej, wynikało z faktu, że zgodnie z prawem, do którejś przystąpić musiał. Natomiast podczas kolejnego spisu powszechnego w roku 1930, gdzie narodowość śląską rozparcelowano na kategorie: Ślązak-Czechosłowak, Ślązak-Czech, Ślązak, Ślązak-Polak, Ślązak-Niemiec i Ślązak-Słowak, sam Józef Kożdoń zadeklarował się wyłącznie, jako „Ślonzok”.
W latach 1921–1937 Związek Ślązaków-Bund der Schlesier uzyskał dotacje w wysokości 86 tys. koron, które przeznaczył na zapomogi dla studentów, utworzenie sieci placówek oświatowych i kulturalnych, opiekę lekarską dla matek i dzieci.
Kilka dni po aneksji przez Wojsko Polskie Zaolzia (zachodni Śląsk Cieszyński bez Ostrawy Śląskiej i powiatu frydeckiego), 6 października 1938 roku nowe, polskie władze zdelegalizowały wszystkie niepolskie ugrupowania polityczne i kulturalne na Zaolziu, czyli partie czeskie i niemieckie oraz Śląską Partię Ludową, a także Związek Ślązaków-Bund der Schlesier, jednocześnie zapieczętowały redakcję „Naszego Ludu”.
Po agresji III Rzeszy na Polskę, w grudniu 1939 roku naziści zorganizowali policyjny spis ludności, podczas którego 157 tys. mieszkańców Śląska Cieszyńskiego, głównie członków i sympatyków byłych Śląskiej Partii Ludowej i Związku Ślązaków-Bund der Schlesier zadeklarowało „narodowość ślązacką” (Slonzaken Volk), a 184 tys. język „ślązacki” (Slonzakisch).
Struktury i działacze.
W latach 1912–1913 Śląski Związek Ludowy (Schlesischer Volksverband), przemianowany później na Związek Ślązaków-Bund der Schlesier liczył 801 członków na terenie 27 miejscowości m.in. Cieszyn – 188, Skoczów – 105, Sibica – 81, Karwina – 72, Ustroń – 66, Końska – 54, Dębowiec – 46, Marklowice – 25, Gumna – 24.
Na przełomie 1919/1920 powstał Komitet Plebiscytowy Śląskiej Partii Ludowej z siedzibą w Karwinie, który agitował za głosowaniem na Czechosłowację w planowanym plebiscycie. W oparciu o struktury Śląskiej Partii Ludowej i Związku Ślązaków-Bund der Schlesier, liderzy tych ugrupowań zorganizowali 139 lokalnych komitetów plebiscytowych ŚPL, w tym w następujących okręgach sądowych: cieszyńskim 43 (na 49 gmin), skoczowskim 28 (na 35 gmin), jabłonkowskim 18 (na 21 gmin), bielskim 12 (na 17 gmin plus miasto wydzielone Bielsko), strumieńskim 10 (na 15 gmin), frysztackim 18 (na 24 gminy) i bogumińskim 10 (we wszystkich gminach). Plebiscyt nie odbył się, a Rada Ambasadorów Ligi Narodów dokonała arbitralnego podziału spornego terytorium.
Po podziale Śląska Cieszyńskiego, w granicach Rzeczypospolitej Polskiej, pozostało około 80% struktur Śląskiej Partii Ludowej i Związku Ślązaków-Bund der Schlesier. Pod wpływem działań władz przestały one działać. "W polskiej części żywot ślązakowskiego związku [schlonsakisches Verein] został uniemożliwiony na dobre". Natomiast "zwolennicy Śląskiej Partii Ludowej i Związku Ślązaków byli poddawani prześladowaniu, rewizjom i aresztowaniom".
W latach 1922–1938 Związek Ślązaków-Bund der Schlesier utrzymywał liczebność na stałym poziomie około 3,5 tys. członków (np. 1895 członków sekcji polskiej i 1680 członków sekcji niemieckiej w roku 1933). Przez jego zarząd przewinęli się członkowie sekcji polskiej: Adam Broda, Pius Benda, Ferdynand Koziel, Józef Siostrzonek, Andrzej Kowala (wszyscy z Czeskiego Cieszyna), Jan Matula (Łyżbice), Karol Sikora (Szumbark) i Gustaw Wałach (Orłowa) oraz członkowie sekcji niemieckiej: jej przewodniczący dr Arthur Wohrizek – wiceprzewodniczący Zarządu Głównego, Emmerich Bienert, inż. Hans Peschke, Alfred Walloschka, Johann Grimm, Erwin Mamica, Alois Cimala, Eduard Goszyk, Elfryda Haase, dr Rudolf Francus, Johanna Fadle, Karl Bayer, Emmy Schenk, Karl Kordula, Arthur Hoffman, Ernst Hönel, Ludwig Kametz (wszyscy z Czeskiego Cieszyna) oraz Otto Wohlmann (Sibica).

</doc>
<doc id="1241069" url="https://pl.wikipedia.org/wiki?curid=1241069" title="Gnidosz Hacqueta">
Gnidosz Hacqueta

Gnidosz Hacqueta ("Pedicularis hacquetii") – gatunek rośliny należący do rodziny zarazowatych. 
Rozmieszczenie geograficzne.
Występuje w górach środkowej i południowej Europy: w Alpach, Apeninach i Karpatach. W Polsce wyłącznie w Tatrach i na Babiej Górze. Na Babiej Górze występuje pomiędzy Diablakiem i Kościółkami. W Tatrach do 2008 r. potwierdzono występowanie na kilkunastu stanowiskach: Długi Giewont, Dolina Białego, Dolina Litworowa, Dolina Małej Łąki, Dolina Pięciu Stawów Polskich, Dolina Roztoki, Kobylarzowy Żleb, nad Morskim Okiem, Mięguszowieckie Szczyty, Niżnia Świstówka Małołącka, Ornak, Wielka Turnia, Sucha Dolina Giewoncka, Wielka Świstówka, Wielki Giewont, Wyżnia Świstówka Małołącka .
Biologia i ekologia.
Bylina, roślina przeważnie 3-letnia, rzadko tylko 4-letnia. Pędy kwiatowe wytwarza dopiero w 3 roku życia i po dojrzeniu nasion przeważnie obumiera. Kwitnie od lipca do sierpnia, jest owadopylna. Rośnie przeważnie na słonecznych i trawiastych stokach, szczególnie w ziołoroślach. Jest półpasożytem, pasożytującym na korzeniach roślin. Liczba chromosomów 2n = 16. W klasyfikacji zbiorowisk roślinnych gatunek charakterystyczny dla klasy (Cl.) "Betulo-Adenostyletea".
Zagrożenia i ochrona.
Informacje o stopniu zagrożenia w Polsce na podstawie:
Stanowisko na Babiej Górze jest niezagrożone, gdyż znajduje się z dala od szlaków turystycznych. W Tatrach najbardziej zagrożone jest stanowisko przy ścieżce przez Dolinę Małej Łąki, bowiem ulega zadeptywaniu w wyniku masowego ruchu turystycznego. Populacje tatrzańskie liczą zazwyczaj od kilku do kilkudziesięciu osobników, najliczniejsza w Wielkiej Świstówce ma ponad 100 osobników. Zagrożeniem dla tego nielicznie u nas występującego gatunku jest również zjadanie go przez zwierzęta, szczególnie jelenie. Gatunek objęty ścisłą ochroną.

</doc>
<doc id="1241071" url="https://pl.wikipedia.org/wiki?curid=1241071" title="Kościół Świętego Michała Archanioła w Kownie">
Kościół Świętego Michała Archanioła w Kownie

Kościół Świętego Michała Archanioła (lit. "Šv. arkangelo Mykolo bažnyčia", zwany również "Garnizonowym" - "Įgulos bažnyčia") – dawny kowieński sobór prawosławny zbudowany w 1893 roku, w Litwie międzywojennej kościół garnizonowy, a po 1991 roku siedziba parafii rzymskokatolickiej. 
Kowieński sobór (lit. "Kauno Soboras") wzniesiono na Nowym Mieście w stylu neobizantyjskim według projektu Konstantina Limarenki (1891-93) przy współpracy D. Grimma. Został pomyślany jako budynek zamykający perspektywę Prospektu Aleksandryjskiego w Kownie (ob. Aleja Wolności, "Laisvės alėja"), do dziś dominuje w zabudowie dzielnicy Nowe Miasto w Kownie, co miało podkreślać dominację kultury bizantyńskiej w tej części Europy. Wnętrze obiektu zdobiła polichromia wykonana przez zespół malarzy przybyłych z Petersburga.
Od 1919 budynek był użytkowany jako garnizonowy kościół katolicki. W 1960 został zamknięty dla celów kultowych, zaś pięć lat później zamieniony na galerię sztuki. Po odzyskaniu przez Litwę niepodległości w 1991 roku został zwrócony parafii rzymskokatolickiej.
Budowla wzniesiona jest na planie kwadratu, z wysuniętym przedsionkiem i półkolistą absydą. Całość wieńczy pięć kopuł położonych na wielobocznych bębnach. Trzy wejścia do świątyni (główne i dwa boczne) dekorowane są portykami i łukami. Boczne fasady obiektu zdobią rzędy pilastrów, lizeny, gzymsy oraz płaskorzeźby z motywami geometrycznymi.

</doc>
<doc id="1241074" url="https://pl.wikipedia.org/wiki?curid=1241074" title="Salif Diao">
Salif Diao

Salif Alassane Diao (ur. 10 lutego 1977 w Kédougou) – senegalski piłkarz grający na pozycji defensywnego pomocnika. Posiada także obywatelstwo francuskie.
Kariera klubowa.
Diao urodził się w Senegalu, ale mając 17 lat wyjechał do Francji. Tam podjął treningi w AS Monaco, ale początkowo nie mogąc przebić się do składu tego klubu został wypożyczony do drugoligowego SAS Épinal, w którym zaliczył dwa spotkania. W 1997 roku wrócił do ASM i 1 sierpnia 1997 zadebiutował w Ligue 1 w przegranym 0:1 wyjazdowym spotkaniu z Girondins Bordeaux. W Monaco spędził trzy sezony, ale nie był podstawowym zawodnikiem zespołu. W sezonie 1999/2000 został mistrzem Francji, ale miał w tym nikły udział, gdy tylko raz pojawił się na boisku. Łącznie w barwach Monaco wystąpił 27 razy. Latem 2000 Diao przeszedł do CS Sedan, w którym wywalczył miejsce w wyjściowej jedenastce. W 2001 roku przyczynił się do zajęcia przez Sedan 5. pozycji w Ligue 1.
Latem 2002 Diao przeszedł do Liverpoolu, dokąd ściągnął go ówczesny menedżer tego zespołu Gérard Houllier. Senegalczyk kosztował 5 milionów funtów i przybył tam wraz z rodakiem El Hadjim Dioufem. W Premiership swój pierwszy mecz zaliczył 28 sierpnia przeciwko Blackburn Rovers. Padł w nim remis 2:2. W „The Reds” grał najczęściej jako defensywny pomocnik lub środkowy obrońca. Zaliczył 26 spotkań w lidze i zdobył jedną bramkę. Ze swoim zespołem zajął 5. miejsce w Premiership. W kolejnych dwóch sezonach spisywał się słabiej i zaliczył łącznie tylko 11 meczów.
W styczniu 2005 Diao został wypożyczony do Birmingham City. Zaliczył tam jednak tylko 2 mecze ligowe na skutek odniesionej kontuzji. Latem znów go wypożyczono, tym razem do Portsmouth, gdzie także nie wywalczył miejsca w podstawowym składzie. W 2006 roku odszedł do grającego w Football League Championship, Stoke City, a latem 2007 podpisał z nim stały kontrakt. W 2008 roku awansował ze Stoke do Premiership. W 2012 zakończył w nim swoją karierę.
Kariera reprezentacyjna.
W reprezentacji Senegalu Diao zadebiutował w 2001 roku. W 2002 roku został powołany do kadry na Puchar Narodów Afryki 2002. Jako zawodnik podstawowej jedenastki wywalczył wicemistrzostwo Afryki, a na całym turnieju zaliczył 2 trafienia – w ćwierćfinale z Demokratyczną Republiką Konga (2:0) oraz z Nigerią (2:1). W tym samym roku wystąpił na Mistrzostwach Świata. Tam zagrał w trzech meczach: dwóch grupowych z Francją (1:0) oraz z Danią (1:1, gol w 52. minucie i czerwona kartka w 80. minucie), a także w ćwierćfinale z Turcją (0:1). W 2004 roku odpadł z Senegalem w 1/4 finału Pucharu Narodów Afryki 2004.

</doc>
<doc id="1241076" url="https://pl.wikipedia.org/wiki?curid=1241076" title="Talia (Charyta)">
Talia (Charyta)

Talia (także Taleja; gr. Tháleia, łac. Thalia, Thalea, ‘obfita’, ‘bogata’, ‘kwitnąca’) – w mitologii greckiej jedna z Charyt.
Charakterystyka.
Uchodziła za córkę Zeusa i Eurynome. Była uważana za patronkę rozkwitającej roślinności oraz, podobnie jak jej siostry, za uosobienie kobiecego wdzięku.

</doc>
<doc id="1241077" url="https://pl.wikipedia.org/wiki?curid=1241077" title="Słabo?">
Słabo?

Słabo – pierwsza płyta zespołu TPN 25, wydana w 1998 jako MC, a w 1999 jako CD. W 2010 roku ukazało się wydanie drugie, poszerzone.

</doc>
<doc id="1241082" url="https://pl.wikipedia.org/wiki?curid=1241082" title="Most Konstantinasa Čiurlionisa">
Most Konstantinasa Čiurlionisa

Most Konstantinasa Mykolasa Čiurlionisa (lit. "M. K. Čiurlionio tiltas") - most łączący centrum Kowna z dzielnicą Freda. 
Jego długość wynosi 475 metrów, szerokość - 29,4 m
Jest jednym z trzech mostów na Niemnie znajdujących się w Kownie - obok Mostu Kolejowego ("Kauno geležinkelio tiltas, Žaliasis tiltas") i Zaniemeńskiego ("Panemunės tiltas"). Jego budowa została ukończona jesienią 2002 roku.

</doc>
<doc id="1241083" url="https://pl.wikipedia.org/wiki?curid=1241083" title="Championship Manager 03/04">
Championship Manager 03/04

Championship Manager 03/04 – piłkarska gra komputerowa, obejmująca piłkarski sezon 2003/2004.
W grze, w której gracz wciela się w menedżera i prowadzi zespół piłkarski, znajduje się ponad 40 lig i 200 000 zawodników. Została wyprodukowana przez firmę "Eidos", a w polskiej wersji językowej przez "Cenega Poland".
W porównaniu z poprzednią wersją ("Championship Manager 02/03") nastąpiło wiele zmian. Całkowicie zaktualizowane dane zawodników, drużyn i rozgrywek. Pojawił się oficjalny edytor bazy danych niezależny od gry, ulepszony algorytm meczów (obejmuje m.in. wizualne wskaźniki przebywania na spalonym itp.), ulepszone środki masowego przekazu (dzięki nim można zdobyć jeszcze więcej informacji), powtórki akcji i nagrody za gol miesiąca, losowanie pucharów na żywo i przegląd drabinki pucharowej, rozbudowany system treningu, obejmujący wskaźniki rezultatów treningu zawodnika na ekranie jego profilu, drukowanie z poziomu gry, informacje o wcześniejszych spotkaniach, możliwość tworzenia przydomków zawodników i menedżerów, nowa skórka: "alternatywa", ulepszone raporty scoutów o drużynach i zawodnikach, ulepszone wiadomości o kontuzjach, obejmujące rozbudowany system rehabilitacji, opcja zapisywania meczów i oglądania zapisywanych meczów i międzynarodowe rozgrywki drużyn B i juniorów. Wygląd boisk zmienia się w zależności od pogody i stopnia użycia. Wzięte zostały pod uwagę relacje między zawodnikami. Trenerzy przedstawiają własne rankingi zawodników.
Państwa I ligi:

</doc>
<doc id="1241084" url="https://pl.wikipedia.org/wiki?curid=1241084" title="Gnidosz okazały">
Gnidosz okazały

Gnidosz okazały ("Pedicularis exaltata" Besser) – gatunek półpasożytniczej rośliny zielnej z rodziny zarazowatych ("Orobanchaceae").
Biologia i ekologia.
Bylina. Rośnie w widnych lasach i zaroślach. Kwitnie od czerwca do sierpnia.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków wymarłych (kategoria zagrożenia Ex). W wydaniu z 2016 roku otrzymała kategorię RE (wymarły na obszarze Polski).
Znajduje się także w Polskiej Czerwonej Księdze Roślin w kategorii EX.

</doc>
<doc id="1241085" url="https://pl.wikipedia.org/wiki?curid=1241085" title="Henryk Ganzera">
Henryk Ganzera

Henryk Ganzera (ur. 17 marca 1909 w Szczygłowicach, zm. 1983) – polski zapaśnik, olimpijczyk.
Uprawiał zapasy w stylu klasycznym. Startował w wagach muszej i koguciej. Wystąpił w wadze koguciej na Igrzyskach Olimpijskich w 1928 w Amsterdamie, gdzie przegrał dwie walki i został sklasyfikowany na 17.-19. miejscu. Dwa razy brał udział w Mistrzostwach Europy w zapasach: w 1929 w Dortmundzie i w 1931 w Pradze, ale bez sukcesów.
Pięć razy był mistrzem Polski: w wadze muszej w 1927 i 1928, i w koguciej w 1929, 1931 i 1932. Był zawodnikiem klubów KS Gwiazda Rybnik (1922–1923), TG Sokół Rybnik (1923–1927), TG Sokół Knurów (1928–1929), TG Sokół Katowice (1930–1933), KS Heros 03 Gliwice (1933–1939). Z zawodu był kominiarzem.
W czasie II wojny światowej jako Ślązak został przymusowo wcielony do Wehrmachtu. 
Zmarł w 1983, został pochowany na cmentarzu w Gliwicach.

</doc>
<doc id="1241087" url="https://pl.wikipedia.org/wiki?curid=1241087" title="Święty Symeon Słupnik">
Święty Symeon Słupnik



</doc>
<doc id="1241088" url="https://pl.wikipedia.org/wiki?curid=1241088" title="Ephraim King Wilson (1821–1891)">
Ephraim King Wilson (1821–1891)

Ephraim King Wilson (ur. 22 grudnia 1821 w Snow Hill, Maryland, zm. 24 lutego 1891 w Waszyngtonie) – amerykański polityk związany z Partią Demokratyczną.
W latach 1873–1875 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych. Później, od 1885 roku aż do śmierci w 1891 roku był senatorem Stanów Zjednoczonych z Maryland.
Jego ojciec, także Ephraim King Wilson, był również członkiem Izby Reprezentantów Stanów Zjednoczonych z Maryland.

</doc>
<doc id="1241090" url="https://pl.wikipedia.org/wiki?curid=1241090" title="Droopy i Dripple">
Droopy i Dripple

Droopy i Dripple (oryg. "Droopy and Dripple") – serial animowany, wchodzący w skład "Szczenięcych lat Toma i Jerry’ego". Serial opatrzony jest polskim dubbingiem opracowanym w studiu Master Film.
Droopy i Dripple to psy rasy basset. Ich znakiem szczególnym jest powolność w różnych aspektach: mowie, czy odruchach. W każdym odcinku zmagają się ze złym McWilk-iem. Spin-offem serii jest Droopy, superdetektyw.
W polskiej wersji głosów udzielili: Droopy’emu – Andrzej Arciszewski, Dripple’owi – Piotr Zelt (w serii "Droopy i Dripple") oraz Marek Robaczewski (w serii "Droopy, superdetektyw").

</doc>
<doc id="1241091" url="https://pl.wikipedia.org/wiki?curid=1241091" title="The First Time (utwór)">
The First Time (utwór)

The First Time – piosenka rockowej grupy U2, pochodząca z jej wydanego w 1993 roku albumu, "Zooropa". Nigdy nie została wydana jako singel, jednak pojawiła się na soundtracku filmu "", a także na kompilacyjnej płycie "The Best of 1990-2000".
Bono przyznał, że piosenka jest jego wersją przypowieści o synu marnotrawnym, który po powrocie do domu postanowił znów go opuścić.
Piosenka nie była grana na żywo do czasu trasy Vertigo Tour w 2005 roku. Wyjątkiem było wykonywanie przez grupę jej fragmentów pomiędzy piosenkami "Bad" i "Bullet the Blue Sky", podczas koncertów etapu Zooropa trasy Zoo TV Tour.

</doc>
<doc id="1241094" url="https://pl.wikipedia.org/wiki?curid=1241094" title="Gnidosz królewski">
Gnidosz królewski

Gnidosz królewski ("Pedicularis sceptrum-carolinum" L.) – gatunek półpasożytniczej rośliny zielnej z rodziny zarazowatych.
Rozmieszczenie geograficzne.
Występuje w Europie i Azji. W Polsce jest gatunkiem rzadkim; rośnie we wschodniej części nizin. Współcześnie utrzymuje się na Niżu Wschodniobałtycko-Białoruskim, Polesiu i Wyżynie Lubelskiej.
Biologia i ekologia.
Bylina. Rośnie głównie na torfowiskach niskich. Kwitnie od czerwca do sierpnia. Gatunek charakterystyczny klasy "Scheuchzerio-Caricetea nigrae".
Zagrożenia i ochrona.
Roślina objęta w Polsce ścisłą ochroną gatunkową.
Roślina umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię EN (zagrożony).
Znajduje się też w Polskiej Czerwonej Księdze Roślin w grupie gatunków zagrożonych (kategoria EN).

</doc>
<doc id="1241095" url="https://pl.wikipedia.org/wiki?curid=1241095" title="Will Ferrell">
Will Ferrell

John William „Will” Ferrell (ur. 16 lipca 1967 w Irvine) – amerykański aktor, komik, scenarzysta i producent filmowy.Należy do tak zwanej „Frat Pack”, generacji hollywoodzkich komików, którzy zaistnieli w latach 90. i 2000., a wśród nich są: Jack Black, Ben Stiller, Steve Carell, Vince Vaughn oraz bracia Owen i Luke Wilson. Swym wyglądem bardzo przypomina perkusistę zespołu Red Hot Chili Peppers – Chada Smitha.
Życiorys.
Wczesne lata.
Urodził się w Irvine w Kalifornii jako syn Betty Kay (z domu Overman; ur. 1940), nauczycielki szkoły podstawowej Old Mill School i Santa Ana College, i Roya Lee Ferrella Jr. (ur. 1941), muzyka The Righteous Brothers. Jego rodzice pochodzili z Roanoke Rapids i w roku 1964 przeprowadzili się do Kalifornii. Wychowywał się z młodszym bratem Patrickiem (ur. 17 maja 1970).
Uczęszczał do Turtle Rock Elementary i Rancho San Joaquin Middle School. W 1986 uczył się w University High School w Irvine, gdzie jako placekicker grał w drużynie futbolu amerykańskiego. Studiował na Uniwersytecie Południowej Kalifornii.
Kariera.
Swój pierwszy kontakt ze sceną miał w Los Angeles. Był wówczas członkiem komediowo/improwizacyjnej grupy The Groundlings. W 1995 roku wraz ze swoim przyjacielem Chrisem Kattanem również dołączył do "Saturday Night Live" ("Sobotnia noc na żywo"), programie rozrywkowym amerykańskiej sieci telewizyjnej NBC z Philem Hartmanem. Jego występy cieszyły się popularnością.
Wystąpił po raz pierwszy w roli filmowej jako Anchorman w filmie kryminalnym "Dzikie serca" ("Criminal Hearts", 1995) z Kevinem Dillonem, Amy Locane i Morgan Fairchild. Jednak jego żywiołem stały się komedie: ' (1997), "Odlotowy duet" (1998), "Supergwiazda" (1999), ' (1999) czy "Trafiona-zatopiona" (2000). W komedii Bena Stillera "Zoolander" (2001) zagrał protagonistę – potentata mody Jacobima Mugatu. W komediodramacie Marca Forstera "Przypadek Harolda Cricka" (2006) zagrał tytułową postać poborcy podatkowego. W sportowej komedii sensacyjnej "Ricky Bobby – Demon prędkości" (2006) wystąpił jako kierowca wyścigowy NASCAR. Był łyżwiarzem figurowym Chazzem Michaelem Michaelsem w komedii "Ostrza chwały" (2007).
W 1995 roku poznał Vivecę Paulin, z którą ożenił się 12 sierpnia 2000 roku. Mają trzech synów: Magnusa (ur. 2004), Mattiasa, (ur. 2006) i Axela (ur. 2010).

</doc>
<doc id="1241096" url="https://pl.wikipedia.org/wiki?curid=1241096" title="Kwas nadoctowy">
Kwas nadoctowy

Kwas nadoctowy, CH3COOOH – organiczny związek chemiczny z grupy peroksokwasów, nadtlenowa pochodna kwasu octowego. Jest żrący i ma silne właściwości utleniające. Stosowany jako środek dezynfekcyjny, wybielacz oraz utleniacz w preparatyce chemicznej.
Kwas nadoctowy używany jest m.in. jako środek bielący do włókien naturalnych poprzez utlenianie. Zaletami są:
Ze względu na powodowanie nieodwracalnych zmian w komórkach drobnoustrojów stosowany jest w dezynfekcji. Jest aktywny w stosunku do form wegetatywnych i przetrwalników. Do celów wyjaławiających stosuje się roztwory o stężeniu 0,1–0,5%. Jego zastosowanie jest jednak ograniczone toksycznością i reaktywnością. W roztworach wodnych rozkłada się do tlenu i kwasu octowego.

</doc>
<doc id="1241097" url="https://pl.wikipedia.org/wiki?curid=1241097" title="Pałac Prezydencki w Kownie">
Pałac Prezydencki w Kownie

Pałac Prezydencki w Kownie, zwany dawniej gubernatorskim (lit. "Istorinė Prezidentūra") – neobarokowy gmach w Kownie spełniający w latach międzywojnia funkcję głównej siedziby prezydenta Litwy położony przy ulicy Wileńskiej ("Vilniaus g. 33").
Historia.
Pałac został wzniesiony w 1846 roku przez lokalnego magnata rosyjskiego jako dwupiętrowy gmach z siedmioma izbami na parterze i dziewięcioma na pierwszym piętrze. Wkrótce budynek powiększono i dobudowano nowe wejście. W 1866 roku pałacyk wzbogacił się o ogród i od 1876 roku służył za rezydencję gubernatora kowieńskiego, podlegając dalszym przebudowom.
W czasie I wojny światowej zatrzymał się tu na krótko cesarz Wilhelm II, wizytując front wschodni w 1915 roku.
W 1918 roku budynek przeszedł na własność rządu litewskiego, jego pierwszym rezydentem był Antanas Smetona, później przebywali tu kolejni prezydenci Republiki. W 1919 roku kompleks pałacowy otoczony został żelazna bramą, która zachowała się do dziś.
Podczas radzieckiej okupacji Litwy pałacyk był wielokrotnie przebudowywany, m.in. wyburzono ściany na parterze, by pomieścić kinoteatr. Później budynek służył m.in. jako siedziba organizacji nauczycielskich.
Od 1989 roku obiekt znajduje się pod kuratelą Muzeum Wojennego im. Witolda Wielkiego, umieszczono tu trzy popiersia przedwojennych prezydentów Litwy.
W latach 1997-2003 miała miejsce gruntowna renowacja pałacu. Od 2005 roku ma w nim swoją siedzibę jeden z oddziałów Muzeum M. K. Čiurlionisa, odbywają się tu liczne wystawy związane z najnowszą historią Litwy.
Architektura.
Budynek składa się z dwóch kondygnacji, jest nakryty czterospadowym dachem. Okna na parterze są prostokątne, na pierwszym piętrze półkoliste. Pałac został zbudowany na planie prostokąta, fasada jest dopełniona dwoma boniowanymi ryzalitami.
Ocena współczesnych.
Przez osoby przybywające do Kowna z zewnątrz ówczesna siedziba prezydenta oceniana była jako budynek bardzo skromny. Tadeusz Katelbach pisał o niej w 1934 roku nieco ironicznie: ""Przy ulicy, łączącej zeuropeizowaną część miasta ze starym Kownem, znajduje się pałac prezydenta republiki litewskiej. Za drewnianym, na zielono pomalowanym parkanem widać biały budynek, w którym rezyduje głowa państwa litewskiego. O stylu, czy specjalnych właściwościach zewnętrznych budynku, noszącego tu popularną nazwę "prezydentury" trudno byłoby coś powiedzieć. Przed wojną zamieszkiwał go gubernator "kowienskoj gubernii". Gdyby nie to, że przed bramą stoi policjant, obcy przybysze, znajdujący się w tej ruchliwej części miasta, mijaliby zielony parkan, nie podejrzewając nawet, że w głębi mieści się rezydencja prezydenta Litwy. Skromnie wygląda ona, jak skromnym jest jej obecny mieszkaniec – Antoni Smetona...""

</doc>
<doc id="1241099" url="https://pl.wikipedia.org/wiki?curid=1241099" title="Noviny">
Noviny

Noviny – program informacyjny słowackiej telewizji JOJ.
Godziny nadawania.
6:15 – wydanie poranne
Dodatkowo codziennie emitowana jest prognoza pogody "Najlepšie Počasie" oraz "Top Star".

</doc>
<doc id="1241100" url="https://pl.wikipedia.org/wiki?curid=1241100" title="Sunża (Inguszetia)">
Sunża (Inguszetia)

Sunża (ros. Сунжа, do 2016 Ordżonikidzewskaja, Орджоникидзевская) – miasto w Rosji, w Inguszetii. Według danych szacunkowych na rok 2008 liczy 79 326 mieszkańców.

</doc>
<doc id="1241101" url="https://pl.wikipedia.org/wiki?curid=1241101" title="Karola von Holstein-Gottorp-Vasa">
Karola von Holstein-Gottorp-Vasa

Karola Fryderyka Franciszka Stefania Amalia Cecylia (ur. 5 sierpnia 1833 w Schönbrunn, zm. 15 grudnia 1907 w Dreźnie) – tytularna księżniczka Szwecji, królowa Saksonii.
Karola była córką byłego następcy szwedzkiego tronu, Gustawa von Holstein-Gottorp-Vasa, i Ludwiki Amalii Stefanii, księżniczki Badenii. Przyszła królowa Saksonii była wnuczką Gustawa IV Adolfa, króla Szwecji, obalonego w 1809.
Karola była uznawana za jedną z najpiękniejszych księżniczek w Europie. O jej rękę starał się Napoleon III, cesarz Francuzów, ale ojciec księżniczki kategorycznie sprzeciwił się małżeństwu.
W 1852, wbrew woli ojca, przeszła na katolicyzm. 18 czerwca 1853 wyszła za mąż za Alberta Wettyna, przyszłego króla Saksonii. Małżeństwo było bezdzietne.
Nazywano ją często „ostatnią Wazówną”, co jest błędne, gdyż była równie daleko spokrewniona z Wazami jak członkowie dynastii Bernadotte. Ojciec Gustaw otrzymał tytuł „Prinz von Wasa” od cesarza austriackiego, gdy ze względu na protesty króla Karola XIV Jana Bernadotte musiał zaprzestać używania tytułu „książę Szwecji”. Ostatnią Wazówną była królowa Szwecji Krystyna, zmarła w 1689.

</doc>
<doc id="1241102" url="https://pl.wikipedia.org/wiki?curid=1241102" title="Dimple Kapadia">
Dimple Kapadia

Dimple Kapadia także Dimple Shah (ur. 8 czerwca 1957) – indyjska aktorka filmowa.
Urodziła się w rodzinie mówiącej gudżarati. W 1973 jako 16-latka stała się sławna w ciągu jednej nocy, zagrawszy w filmie Raja Kapoora "Bobby" u boku jego syna, Rishi'ego Kapoora. 6 miesięcy wcześniej wyszła za mąż za supergwiazdę Bollywoodu Rajesha Khannę i wycofała się z kina.
Po rozwodzie w 1984 roku wróciła Bollywoodu, grając w "Manzil Manzil" z Sunnym Deolem (z którym łączono wówczas jej nazwisko). W 1985 roku wystąpiła znów u boku Rishi'ego Kapoora w filmie "Saagar", który był bardzo kontrowersyjny dla widzów ze względu na krótką scenę topless. Nagrodzona National Film Award for Best Actress za rolę "Rudaali". Zyskała wielkie uznanie za rolę alkoholiczki w "Dil Chahta Hai". W 2005 roku znów wystąpiła w parze z Rishim Kapoorem w "Pyaar Mein Twist". W 2006 roku zagrała po raz pierwszy w filmie angielskojęzycznym "Being Cyrus".
Jej córki i siostry także są aktorkami. Twinkle Khanna ("Baadshah", "Deszcz") od 2001, tj. od poślubienia aktora Akshaya Kumara, nie gra już w kinie. Rinke Khanna grała w drugoplanowych rolach w "Mujhe Kucch Kehna Hai" i "Chameli". Podobnie jej siostra, Simple Kapadia, grała w "Naksha", "Deszczu" czy "Darr". Jej druga siostra, Reem Kapadia, popełniła samobójstwo. W 2002 roku Dimple Kapadia została babcią – Twinkle i Akshayowi urodził się syn, Araav.

</doc>
<doc id="1241103" url="https://pl.wikipedia.org/wiki?curid=1241103" title="Daveigh Chase">
Daveigh Chase

Daveigh Chase (ur. 24 lipca 1990 w Las Vegas) − amerykańska aktorka.
Życiorys.
Jest córką Johna Schwalliera i Cathy Chase. Zanim przeniosła się do Los Angeles, by podjąć pracę aktorki, mieszkała w Albany (Oregon). Ma młodszą siostrę, Rose.

</doc>
<doc id="1241105" url="https://pl.wikipedia.org/wiki?curid=1241105" title="What Y’all Want">
What Y’all Want

What Y’all Want to wydany w 1999 roku dwupłytowy singel amerykańskiej grupy hip-hopowej Ruff Ryders. Promuje z album „Ryde or Die Vol. 1”.
W „What Y’all Want” wystąpiła Eve oraz Nokio z Dru Hill. Do utworu powstał klip.
B-Sidem singla jest „Down Bottom”. W tym utworze, poza Drag-Onem i Swizz Beatzem, gościnnie wystąpił Juvenile. Do remiksu tego utworu powstał klip. Podkłady obu utworów skomponował Swizz Beatz.

</doc>
<doc id="1241106" url="https://pl.wikipedia.org/wiki?curid=1241106" title="Samuel Hambleton">
Samuel Hambleton

Samuel Hambleton (ur. 8 stycznia 1812, zm. 9 grudnia 1886 w Easton, Maryland) – amerykański polityk związany z Partią Demokratyczną. W latach 1869–1873 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1241107" url="https://pl.wikipedia.org/wiki?curid=1241107" title="S.W.A.T. Jednostka Specjalna">
S.W.A.T. Jednostka Specjalna

S.W.A.T. – film kryminalny z 2003 roku wyreżyserowany przez Clarka Johnsona. W głównych rolach wystąpili Samuel L. Jackson, Colin Farrell, Michelle Rodriguez i LL Cool J.
Fabuła.
Film opowiada historię byłego komandosa, obecnie członka jednostki SWAT, Jima Streeta. On i jego najlepszy przyjaciel, Brian Gamble, brali udział w akcji odbicia zakładników z oblężonego banku. Operacja zakończyła się fiaskiem, co wiązało się z wyrzuceniem Gamble'a z drużyny i przeniesieniem Streeta do pracy w magazynie. Pół roku później Jima odwiedza sierżant Dan „Hondo” Harrelson, legenda miejscowej policji, który proponuje mu udział w tworzeniu nowego oddziału, który miałby się zajmować zwalczaniem przestępczości zorganizowanej. Pomysłowi sprzeciwia się jednak arogancki kapitan Fuller. Mimo tych sprzeciwów Harrelson i Street rekrutują funkcjonariuszy do nowego zespołu SWAT. Ich pierwszym zadaniem ma być eskortowanie Alexa Montela, syna bogatego handlarza narkotykami z Kolumbii. Jego transport jest o tyle niebezpieczny, że gangster publicznie obiecał sto milionów dolarów dla człowieka, który go uwolni. Od tej chwili wszystkie zorganizowane grupy przestępcze z Los Angeles próbują na własną rękę uwolnić Montela. Sytuacja robi się coraz bardziej niebezpieczna, zwłaszcza że oferta zarobienia fortuny przyciąga coraz więcej osób. Policjanci przestają ufać sobie nawzajem, gdyż nikt nie jest pewien, kto mógł skusić się na propozycję Montela. Tymczasem do akcji wkracza Gamble, który, jako były członek SWAT, zna wszystkie techniki działania jednostki i postanawia zemścić się za wyrzucenie ze służby. Pragnie nie tylko uwolnić Alexa Montela, ale też dopaść Streeta, którego oskarża o zdradę.
Obsada.
i inni

</doc>
<doc id="1241108" url="https://pl.wikipedia.org/wiki?curid=1241108" title="Rejon czechowski">
Rejon czechowski

Rejon czechowski (ros. "Чеховский район") — jednostka administracyjna w Rosji w południowej części obwodu moskiewskiego. Centrum administracyjne - miasto Czechow. Liczba ludności rejonu - 109,6 tys.
Geografia.
Powierzchnia rejonu wynosi 914 km². Graniczy z rejonem podolskim, domodiedowskim, stupińskim i sierpuchowskim obwodu moskiewskiego oraz obwodem kałuskim.
Główne rzeki: Oka i Łopasnaja.
Od 2006 roku w skład rejonu wchodzi 5 jednostek terytorialnych niższego rzędu: 2 miejskie i 3 wiejskie.

</doc>
<doc id="1241110" url="https://pl.wikipedia.org/wiki?curid=1241110" title="Football Club Slovan Liberec">
Football Club Slovan Liberec



</doc>
<doc id="1241111" url="https://pl.wikipedia.org/wiki?curid=1241111" title="Hiram McCullough">
Hiram McCullough

Hiram McCullough (ur. 26 września 1813, zm. 4 marca 1885 w Elkton, Maryland) – amerykański polityk związany z Partią Demokratyczną. W latach 1865–1869 przez dwie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1241114" url="https://pl.wikipedia.org/wiki?curid=1241114" title="Nota gotowości">
Nota gotowości

Nota gotowości ( "Notice of Readiness") – dokument stwierdzający przybycie statku trampowego do portu załadunku lub wyładunku, oraz jego gotowość do czynności przeładunkowych. Nota gotowości składana jest czarterującemu lub jego przedstawicielowi przez kapitana statku.

</doc>
<doc id="1241120" url="https://pl.wikipedia.org/wiki?curid=1241120" title="Hanna Dunowska">
Hanna Dunowska

Hanna Bogusława Dunowska (ur. 18 grudnia 1958 w Mińsku Mazowieckim, zm. 1 sierpnia 2019 w Grodzisku Mazowieckim) – polska aktorka filmowa, telewizyjna i teatralna, prezenterka telewizyjna. W latach 1993–1996 z Krzysztofem Ibiszem prowadziła program "Czar par", emitowany na antenie TVP1.
Życiorys.
Urodziła się w Mińsku Mazowieckim, gdzie w latach 1973–1977 uczęszczała do Liceum Ogólnokształcącego o profilu humanistycznym. Jeszcze będąc na trzecim roku studiów na Wydziale Aktorskim w Państwowej Wyższej Szkole Teatralnej w Warszawie zagrała pierwszą główną rolę kinową w wyróżnionym na festiwalu filmów fantastycznych w Porto i Madrycie psychologicznym dramacie fantasy Piotra Andrejewa "Czułe miejsca" (1980) oraz pojawiła się w serialu TVP Jana Łomnickiego "Dom" (1980).
Występowała na scenie w sztukach: "Król Jerzy" (1983) Marka Hłaski w Teatrze Nowym im. Gustawa Morcinka w Zabrzu, komedii Aleksandra Fredry "Rewolwer" (1983–1984) jako Klara Salvandor oraz "Niebezpieczne związki" (2004) w Teatrze Polskim Bielsku-Cieszynie, "Pan Puntila i jego sługa Matti" (1987–1988) Bertolta Brechta oraz "Oskarżony Dymitr Karamazow" (1990–1991) Fiodora Dostojewskiego w Teatrze Narodowym w Warszawie i musicalu "Ostry makijaż" (1992).
W metafizycznym dramacie psychologiczno-politycznym Krzysztofa Kieślowskiego "Bez końca" (1984) z Grażyną Szapołowską pojawiła się jako działaczka opozycji. Była jednak bardziej widoczna na ekranie w rosyjskim filmie fantastycznonaukowym "Siedem elementów" ("Семь стихий", 1984), a także w serialu kryminalnym TVP Krzysztofa Szmagiera "07 zgłoś się" (1987) 
Trafiła też do obsady telenoweli Pawła Karpińskiego "W labiryncie" (1988–1990) i melodramatu Czesława Petelskiego "Gorzka miłość" (1989).
W 1990 zagrała postać trzydziestolatki zagubionej w otaczającej ją rzeczywistości i niezbyt szczęśliwej w życiu prywatnym w nominowanej do nagrody na Festiwalu Polskich Filmów Fabularnych w Gdyni w adaptacji powieści Krystyny Kofty "Femina" w reżyserii Piotra Szulkina.
Wystąpiła potem w miniserialu TVP1 Jacka Bromskiego "Kuchnia polska" (1991), rosyjskim filmie sensacyjnym "Gladiator dla komornego" ("Gladiator po naymu", 1993), horrorze Marka Piestraka "Łza księcia ciemności" (1994), filmie sensacyjnym Władysława Pasikowskiego "Psy" (1992), filmie fantasy Lecha J. Majewskiego "Ewangelia według Harry’ego" (1994) u boku Viggo Mortensena i Jennifer Rubin, filmie sensacyjnym "Anioł śmierci" ("Blood of the Innocent", 1995) z Rutgerem Hauerem i Johnem Rhysem-Daviesem, familijnym serialu australijskim "Dwa światy" ("Spellbinder", 1995), polsko-czesko-słowackim dramacie "Wszyscy moi bliscy" ("Vsichni moji blízcí", 1999), serialu TVP1 "Glina" (2004) oraz dreszczowcu "Poza zasięgiem" ("Out of Reach", 2004) u boku Stevena Seagala.
W latach 1993–1996 prowadziła w TVP1 wspólnie z Krzysztofem Ibiszem program rozrywkowy "Czar par". Była również prezenterką programu telewizyjnego Polonia 1.
Grała w warszawskim Teatrze Komedia w spektaklu Christophera Hamptona "Niebezpieczne związki" (2008) u boku Adrianny Biedrzyńskiej i Hanny Piasecznej jako Pani De Volanges i przedstawieniu "Dziewczyny z kalendarza" (2010) w reż. Tomasza Dutkiewicza w podwójnej roli jako Brenda Hulse i Lady Cravendshir.
Gościnnie wystąpiła w telenowelach: "Na dobre i na złe", "Samo życie", "Pensjonat pod Różą" czy "Barwy szczęścia".
Ukończyła dwuletnie studium na kierunku psychoterapii metodą psychologii zorientowanej na proces w Instytucie Psychologii Procesu w Warszawie i studia podyplomowe na wydziale psychologii na Akademii Ekonomiczno-Humanistycznej w Warszawie (studiowała w latach 2014–2019) i podjęła pracę jako psychoterapeutka w założonym przez siebie Ośrodku Rozwoju i Psychoterapii „Przemiany”. Wcześniej pomagała ofiarom przemocy w Centrum Praw Kobiet, a także podjęła współpracę z Centrum Psychologiczno-Terapeutycznym Wspierania Rodziny w Pruszkowie.
Życie prywatne.
Była dwukrotnie mężatką. Z pierwszego małżeństwa miała córkę Joannę (ur. 1981). Po raz drugi wyszła za mąż za operatora dźwięku, Pawła Łuczycę-Wyhowskiego, z którym miała syna Juliana (ur. 1997).
Po rozstaniu z drugim mężem zachorowała na raka piersi. Pokonała chorobę w 2012.
Zmarła 1 sierpnia 2019 w wieku 60 lat w Grodzisku Mazowieckim. Uroczystość pogrzebowa odbyła się 14 sierpnia 2019 na Cmentarzu Wojskowym na Powązkach w Warszawie, a urna z jej prochami została pochowana w grobie rodzinnym na cmentarzu Bródnowskim w Warszawie (kwatera 85B-I-27).

</doc>
<doc id="1241121" url="https://pl.wikipedia.org/wiki?curid=1241121" title="Gorysz alzacki">
Gorysz alzacki

Gorysz alzacki ("Peucedanum alsaticum" L.) – gatunek rośliny z rodziny selerowatych. Występuje na Zakaukaziu, w Zachodniej Syberii, Kazachstanie oraz w Europie Środkowej, Południowej i Wschodniej. W Polsce jest gatunkiem rzadkim; rośnie na Wyżynie Lubelskiej i Roztoczu.
Biologia i ekologia.
Bylina, hemikryptofit. Rośnie na suchych zboczach. Kwitnie w lipcu i sierpniu.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię EN (zagrożony).

</doc>
<doc id="1241123" url="https://pl.wikipedia.org/wiki?curid=1241123" title="Phyllitis">
Phyllitis



</doc>
<doc id="1241124" url="https://pl.wikipedia.org/wiki?curid=1241124" title="Ekażewo">
Ekażewo

Ekażewo (ros. Экажево, ing. Эккажакъонгий-Юрт, "Ekkażakiongij-Jurt") – miejscowość w Rosji, w Inguszetii. Według danych szacunkowych na rok 2008 liczy 28 211 mieszkańców.

</doc>
<doc id="1241125" url="https://pl.wikipedia.org/wiki?curid=1241125" title="Maria Probosz">
Maria Probosz

Maria Probosz-Hasik, z domu Zydorek (ur. 7 lutego 1961 w Łodzi, zm. 14 września 2010 tamże) – polska aktorka filmowa, telewizyjna i teatralna, która zdobyła największą popularność w latach 80. XX wieku.
Życiorys.
Wczesne lata.
Urodziła się w Łodzi jako córka włókniarki i jak sama mówiła po latach w jednym z wywiadów, pochodziła z rozbitej rodziny – jej rodzice wcześnie się rozwiedli. Miała sześć lat, gdy uparła się, że zostanie aktorką. Uczyła się gry na fortepianie, ćwiczyła taniec, brała lekcje śpiewu, została przewodniczącą kółka teatralnego.
W 1976 roku, jako uczennica pierwszej klasy liceum ogólnokształcącego wzięła udział w konkursie filmowym tygodnika „Szpilki”, na który jej fotografię wysłał jej znajomy. W efekcie otrzymała zaproszenie na zdjęcia próbne do telewizyjnej komedii Janusza Kondratiuka "Czy jest tu panna na wydaniu?" (1977). Był to jej aktorski debiut – niewielka rola uczennicy w zakładzie fryzjerskim u boku Romana Kłosowskiego, Krzysztofa Kowalewskiego i Zbigniewa Buczkowskiego. Wkrótce wygrała telewizyjny konkurs „Kto nas zatrudni w filmie?”. To przesądziło o jej zawodowej drodze. Po ukończeniu XXX LO im. ks. bpa Ignacego Krasickiego w Łodzi (przy ul. Obornickiej 11/13) rozpoczęła studia na Wydziale Aktorskim PWSFTviT w Łodzi, gdzie została przyjęta z pierwszą lokatą na liście egzaminacyjnej. Studia ukończyła w 1983 i obroniła dyplom aktorski dzięki roli mężczyzny homoseksualisty w spektaklu Jeana Geneta "Ścisły nadzór" w reżyserii Wiktora Grodeckiego.
Kariera.
Na pierwszym roku studiów zagrała Julkę w filmie Franciszka Trzeciaka "Punkty za pochodzenie" (1982), na drugim roku – dziewczynę Witka w obrazie Andrzeja Barańskiego "Niech cię odleci mara" (1982), pielęgniarkę w szpitalu więziennym w dramacie politycznym Janusza Zaorskiego "Matka Królów" (1982) i Urszulę w filmie psychologicznym "Przeklęta ziemia" (1982), na trzecim roku – Mariolę, kandydatkę na żonę Staszka w komedii telewizyjnej Janusza Kidawy "Żeniac" (1983).
W sezonie 1983/1984 związana była z Teatrem Powszechnym im. Zygmunta Hübnera w Warszawie za dyrekcji Kazimierza Dejmka. W 1984 zaangażowała się do Teatru Dramatycznego w Warszawie, w latach 1998–1999 występowała w roli Pięknisi w sztuce Johanna Wolfganga von Goethego "Faust" na scenie Teatru Nowego w Łodzi.
Stworzyła sugestywną i tragiczną postać narkomanki Gośki w dramacie "Czas dojrzewania" (1984), za którą otrzymała nagrodę publiczności „Jantar” na Koszalińskich Spotkaniach Filmowych „Młodzi i Film” i nagrodę ZW ZSMP we Włocławku. Podobną kreację zagrała w melodramacie "Alabama" (1984) jako Bożena.
Pojawiła się w serialach: "07 zgłoś się" (1984, 1987), "Tulipan" (1986), "Mistrz i Małgorzata" (1988) na podstawie powieści Michaiła Bułhakowa w reżyserii Macieja Wojtyszki jako bezlitosna Hella, członek świty Wolanda (Gustaw Holoubek) i "Pogranicze w ogniu" (1991). 
Wystąpiła za granicą, m.in. w słowackim filmie "Cena odwagi" ("Cena odvahy", 1986) jako dziennikarka Lenka Vanáková, NRD-owskim romansie "Młodzi ludzie w mieście" ("Junge Leute in der Stadt", 1986) w roli Susi, berlińskiej tancerki rewiowej lat 20. i radzieckim filmie "Czas pełni księżyca" ("Czas połnołunija", 1988) w roli poganki Pime, córki duchownego. Znalazła się w obsadzie obrazu Krzysztofa Gradowskiego "Pan Kleks w kosmosie" (1988). W melodramacie "Trzy kroki od miłości" (1988) u boku Jana Frycza zagrała postać sekretarki.
W latach 80. uznawana była za jedną z najpopularniejszych i najbardziej obiecujących aktorek polskich młodego pokolenia.
Chociaż jak sama kiedyś powiedziała na łamach tygodnika „Film”: „W filmie chciałabym kiedyś dostać zadanie, takie jak Mia Farrow w "Dziecku Rosemary" lub Catherine Deneuve we "Wstręcie"”, z wyjątkiem kilku udanych ról dramatycznych, najczęściej na ekranie prezentowała się w kreacjach seksownych, niezbyt rozgarniętych i ubranych dziewczyn, eksponujących swoje wdzięki.
Życie prywatne.
Jej pierwszym mężem był aktor Marek Probosz, kolega z filmówki. Po rozstaniu z Proboszem, przez trzy lata związana była z operatorem i malarzem, Zbigniewem Kopanią. W 1989 na planie filmu "Powrót wabiszczura" poznała Czesława Nogackiego i przez sześć lat była z nim w związku. W grudniu 1995 poślubiła Andrzeja Hasika.
Zmarła 14 września 2010 w wieku 49 lat. Przyczyną śmierci był nowotwór. Pochowana została w części komunalnej Cmentarza Zarzew w Łodzi (kwatera XXXVI-6-16).

</doc>
<doc id="1241127" url="https://pl.wikipedia.org/wiki?curid=1241127" title="Maria Zydorek">
Maria Zydorek



</doc>
<doc id="1241128" url="https://pl.wikipedia.org/wiki?curid=1241128" title="Możga">
Możga

Możga () – miasto w Rosji, w Udmurcji. Według danych szacunkowych na rok 2008 liczy 47 022 mieszkańców.

</doc>
<doc id="1241134" url="https://pl.wikipedia.org/wiki?curid=1241134" title="Młynówka Królewska">
Młynówka Królewska

Młynówka Królewska – sztuczne koryto rzeki Rudawy zbudowane w XIII wieku między Mydlnikami, Bronowicami, Łobzowem a Krakowem. W latach 1903–1966 w większości skanalizowane lub zasypane. Utworzony na jego miejscu Park Młynówka Królewska przebiega przez Dzielnicę V Krowodrza oraz VI Bronowice, liczy sobie długość 8 km, średnią szerokość 8 metrów i powierzchnię 18,41 ha.
Historia.
Pierwotne koryto rzeki Rudawy biegło śladem zbliżonym do obecnego od Mydlnik w stronę współczesnych Błoń. Nazywane było później po wybudowaniu Młynówki Królewskiej „Rudawą Wolską” jako własność właścicieli Woli Chełmskiej – późniejszej Woli Justowskiej. Owo koryto rzeki między Bronowicami a Wolą rozdzielało się na trzy nurty: środkowy tworzył liczne rozlewiska na obszarze Błoń bez wyraźnego głównego koryta i z tego powodu był nazywany „Niecieczą”, północny nazywany był „Rudawą” i łącząc swoje wody z Niecieczą wpływał do Wisły w okolicach dzisiejszej ulicy Powiśle, południowy nurt z kolei nazywany był „Rudawką” i prowadził analogicznie jak dzisiejszy nurt Rudawy, uchodząc koło klasztoru ss. Norbertanek do Wisły.
Koryto Młynówki Królewskiej oddzielało się od pierwotnego nurtu Rudawy przy jazie królewskim w Mydlnikach w kierunku północno-wschodnim, płynąc przez Bronowice, Łobzów i Piasek i rozdzielając się w rejonie dzisiejszej ulicy Asnyka na trzy nurty, z czego dwa zasilały fosę wokół murów miejskich, opływając Kraków od strony zachodniej, pod Wawelem i wschodniej, łącząc się później w okolicach kościoła św. Idziego, uchodziły do analogicznie nieistniejącego współcześnie koryta Wisły w okolicach ulicy św. Sebastiana. Trzeci nurt kierował się na zachód wzdłuż ulicy Garbarskiej i Krupniczej i łączył się z pierwotnymi korytami Rudawy i Niecieczy opływającymi Błonia.
Budowa nowego, sztucznego kanału Rudawy rozpoczęła się pod koniec XIII wieku. W 1286 roku książę Leszek Czarny wydał dokument zezwalający dominikanom na przeprowadzanie wody z rzeki Rudawy od Mydlnik przez Łobzów do ich krakowskiego klasztoru, w pobliżu którego znalazł się młyn dominikański. Bezpośrednią przyczyną budowy kanału była konieczność napełnienia fos zbudowanych w latach 1286–1287 za czasów Leszka Czarnego fortyfikacji miejskich w sytuacji, kiedy ani Wisła ze względu na zagrożenie spowodowania dużych zniszczeń dla miasta w przypadku powodzi, ani płynący północnymi i wschodnimi obrzeżami miasta Prądnik ze względu na łatwość zdobycia terenów przez które płynął dla ewentualnych najeźdźców nie były w stanie tego zapewnić. Budowa kanału była wielkim jak na owe czasy przedsięwzięciem inżynieryjnym. W jej ramach wybudowano 15 kilometrów koryta po sztucznie zbudowanej grobli. Przebieg Młynówki Królewskiej pokrywał się z naturalnym ukształtowaniem krawędzi doliny Wisły i Rudawy. Pracami przy budowie kanału kierował młynarz Mikołaj Gerlak. Budowa koryta Młynówki ukończona została w 1330 roku. Wybudowany kanał był zabezpieczony szalunkiem z drewnianych ciosów, a brzegi okładane chrustem, który zapewniał czystość wody. W miejscu, gdzie miało się znaleźć urządzenie podnoszące wodę, brzegi zabezpieczano kasztowaniem, czyli obkładaniem ich drewnianymi ścianami z kłód lub tarcic. Koryto Młynówki Królewskiej było regularnie czyszczone, początkowo przez jeńców tatarskich, później natomiast przez opłacanych pracowników. Nad tymi procesami nadzór sprawował rurmistrz, a także dzierżawcy zlokalizowanych nad kanałem młynów.
W 1304 roku w uznaniu zasług wójtów krakowskich w sprawie budowy nowego, sztucznego kanału Rudawy, Władysław Łokietek wydał przywilej upoważniający ich do budowy młynów nad nowo powstałym akweduktem. Przywilej ten został odebrany przez księcia w 1311 roku, po buncie wójta Alberta, kiedy to książę stał się wyłącznym właścicielem wody płynącej nowym korytem Rudawy. Za względu na rozlokowanie nad kanałem znacznej ilości młynów wodnych, służących do przemiału zboża, ale również takich, które napędzały urządzenia przeznaczone do wyrobu narzędzi i artykułów rzemieślniczych z czasem sztuczne koryto Rudawy zaczęto nazywać „Młynówką”. Dodany z biegiem czasu do nazwy przymiotnik „królewska” odwoływał się do statusu prawnego, wskazując na właściciela. Początkowo lokowane nad brzegami Młynówki młyny były prostymi urządzeniami w których stosowano koła młyńskie podsiębierne, poruszane tylko siłą prądu rzeki. W XIII wieku zaczęły być wprowadzane do użytku koła nadsiębierne, które zwiększały wydajność dwukrotnie, ale wymagały także budowy sieci „młynówek”, w których woda spiętrzana była za pomocą jazów. Największymi z młynów usytuowanych nad kanałami Młynówki Królewskiej były:
W okresie największej aktywności, Młynówka Królewska spełniała wiele funkcji gospodarczych. Jej wody zasilały ogrody Pałacu Królewskiego w Łobzowie oraz za pośrednictwem kanału bronowickiego, łączącego Młynówkę z Rudawą Wolską bronowicką szlifiernię – późniejszą Hamernię i młyn bronowicki. W miejscu, w którym kanał bronowicki oddzielał się od głównego nurtu Młynówki Królewskiej w 1533 roku król Zygmunt Stary zarządził zbudowanie żłobu, czyli urządzenia do regulacji przepływu wody. W 1399 roku wybudowano w Krakowie nowoczesne na tamte czasy wodociągi i rurmus, czyli budynek o kształcie podobnym do młyna w którym zainstalowane były urządzenia do podnoszenia wody: koło młyńskie, wprawiające w ruch szereg konwi, które nabierały wodę i wylewały ją do drewnianych skrzyń, z których woda wpływała do wytworzonych z pni sosnowych rur wodociągu o długości dwóch metrów i przekroju 25 centymetrów, które były łączone metalowymi obręczami (tzw. „buksami”). Miejsce łączenia rur uszczelniano smołą i mchem. W ten sposób zbudowane rurociągi transportowały wodę do zlokalizowanych w kilku punktach w mieście rząpi. Woda lała się z nich za pomocą przepustnicy w formie wprawionej w słup rurki, z której mieszkańcy pobierali wodę. Majętni mieszczanie budowali sobie również prywatne odgałęzienia sieci wodociągowej, prowadzące do wybranych kamienic. W XVI wieku ten system stawał się coraz bardziej niewystarczający i odczuwano wówczas niedostatek wody. Wobec zaistniałej sytuacji rada miejska na początku XVI wieku podjęła regulacje dotyczące ograniczenia zużycia wody, co spotkało się ze sprzeciwem ze strony pospólstwa. Od 1533 roku, za sprawą dodatkowego spiętrzenia wody pod Wawelem rurmus dostarczał również wodę do komnat na Zamku Królewskim na Wawelu. Ten system zasilający miasto w wodę pitną został zniszczony podczas działań obronnych miasta w trakcie najazdu szwedzkiego w latach 1655–1657. W rezultacie krakowianie aż do początków XIX wieku zaopatrywali się w wodę jedynie ze studzien.
Proces likwidacji Młynówki Królewskiej jako systemu dróg wodnych rozpoczął się w czasie potopu szwedzkiego. Duża część kanałów – w tym wschodni z Młynem Kutlowskim oraz system wodociągów i rurmus uległy znacznej dewastacji i nie zostały już później przywrócone do dawnego stanu używalności. W pierwszej połowie XIX wieku zlikwidowano mury miejskie i pozostałości fosy, zasilanej przez odnogę Rudawy, a następnie założono na ich miejscu Planty, co zatarło ślady istnienia tych nurtów Młynówki. Pozostało jedynie koryto, prowadzące wzdłuż ulic Garbarskiej, Krupniczej i Retoryka do Wisły. W drugiej połowie XIX wieku w produkcji siły napędowej para zaczęła zastępować koła młyńskie, co spowodowało dalszy spadek znaczenia Młynówki i położonych nad nią młynów. Na początku XX wieku wskutek rozwoju miasta skanalizowano odcinek Młynówki Królewskiej od ulicy Garncarskiej do ulicy Wolskiej (obecnie Piłsudskiego). Po powodzi w 1903 roku, która spowodowała wielkie zniszczenia w rejonie Nowego Światu w sąsiedztwie biegu Młynówki, podjęte zostały decyzje o dalszym konsekwentnym kanalizowaniu lub zasypywaniu jej nurtu. W 1912 roku został odbudowany młyn bronowicki, co było jedną z ostatnich inwestycji wodnych z wykorzystaniem sił napędowych nurtu Młynówki Królewskiej. W latach 20. XX wieku zasypano odcinki kanału Młynówki przy ulicy Łobzowskiej, Garbarskiej i Krupniczej. W 1930 roku rozebrano Młyn Górny, a w 1939 Młyn Dolny. W 1934 roku w młynie bronowickim zastosowano napęd elektryczny. Wszystkie te przeobrażenia spowodowały, że od lat 30. Młynówka Królewska stała się właściwie bezużyteczna. W latach 1964–1966 zasypano koryto Młynówki między Bronowicami Małymi, a Krowodrzą i Alejami Trzech Wieszczów. Do dzisiaj z dawnej odnogi rzeki Rudawy zachował się jedynie odcinek zachodni, położony w słabo zurbanizowanym obszarze między zaporą na Rudawie w Mydlnikach, a ulicą Filtrową. 
W połowie XX wieku Młynówka Królewska znalazła jeszcze jedno zastosowanie. W związku z pogarszającym się stanem czystości wody w Wiśle, władze miasta zdecydowały się budować nowe ujęcia wody pitnej dla Krakowa na pozostałych rzekach. W 1955 roku wybudowano Zakład Uzdatniania Wody „Rudawa” przy ulicy Filtrowej. Surowa woda dla potrzeb zakładu uzdatniania była pobierana na jazie w Mydlnikach, który do tego czasu pełnił funkcję głównie spiętrzania wody dla wprowadzenia jej do kanału Młynówki Królewskiej. W dawnym korycie Młynówki skonstruowano ujście awaryjne. W latach 1987–1997 zbudowano w Mydlnikach nowe zbiorniki retencyjne, z których od tego momentu pobierana jest woda do zakładu uzdatniania, a ujęcie przy jazie stało się ujęciem rezerwowym. Od tego czasu dawny kanał Młynówki nie pełni już żadnych funkcji gospodarczych.
Park miejski.
Na początku lat 90. XX wieku Rady Dzielnic V i VI rozpoczęły szereg działań związanych z rewitalizacją terenów dawnej Młynówki Królewskiej. W 1992 roku obie Rady Dzielnic podjęły uchwałę o ochronie terenów Młynówki wraz z istniejącą zielenią parkową. w 1993 roku Młynówka Królewska została ujęta w ramach ogólnego planu zagospodarowania przestrzennego Miasta Krakowa jako obszar Miejskiej Zieleni Publicznej. W 1995 roku Rada Dzielnicy VI włączyła do swoich zadań budowę parku historyczno-krajobrazowego „Młynówka Królewska”. Zadanie to zatwierdziła uchwałą Rada Miasta Krakowa, a budowa parku została wpisana do planu gospodarczego miasta na lata 1996–2001. W 1996 roku Wydział Ochrony Zabytków zlecił wykonanie „Studium Programowo-Przestrzennego Młynówki Królewskiej”, które się stało podstawą projektu utworzenia Parku Młynówka Królewska. W 1997 roku rozpoczęto urządzanie parku od odcinka Młynówki Królewskiej z zachowanym korytem między zaporą na Rudawie, a ulicą Na Błonie. Uporządkowano w tym miejscu wtedy drzewostan, wycinając drzewa obumarłe i chore, w których miejsce nasadzono nowe, a celem utrzymania przy życiu istniejącej roślinności wilgociolubnej nawodniono teren. W 1998 roku zamontowano oświetlenie wzdłuż traktu spacerowego między ulicą Piastowską a ulicą Młodej Polski, a także unowocześniono dwa place zabaw i ustawiono nowe elementy małej architektury. Wzdłuż ciągu spacerowego została zbudowana droga rowerowa.
Park Młynówka Królewska można podzielić na różniące się od siebie odcinki. Pierwszy fragment, ciągnący się od zapory w Mydlnikach do ulicy Filtrowej jest jedynym utrzymanym w stanie naturalnym wraz z zachowanym korytem Młynówki. Obszar ten cechuje się bogactwem flory i fauny. Został zagospodarowany w charakterze ścieżki spacerowej w większości bez utwardzonej nawierzchni z małą architekturą. Przez ten odcinek poprowadzony został czerwony szlak turystyczny prowadzący do Lasu Wolskiego i Pasma Sowińca. Drugi fragment znacząco różni się od wcześniej opisanego i prowadzi od ulicy Filtrowej wzdłuż ulicy Zarzecze, przecinając ulicę Armii Krajowej, Przybyszewskiego, Młodej Polski do ulicy Piastowskiej i Podchorążych. Jest to odcinek w całości urządzony jako ciąg spacerowy ze ścieżką rowerową, poprowadzony zgodnie z dawnym nurtem Młynówki Królewskiej. Na tym fragmencie znajdują się place zabaw, ławki, a także zagospodarowana zieleń parkowa wysoka i niska. Wzdłuż traktu spacerowego zaznaczono pas ciemną kostką brukową, który ukazuje dawny bieg Młynówki. Trzeci fragment prowadzi od ulicy Podchorążych, przecinając aleję Kijowską, wzdłuż alei Grottgera po Aleje Trzech Wieszczów. Jest to odcinek mniej atrakcyjny turystycznie i w mniejszym stopniu uczęszczany niż ten między ulicą Na Błonie a ulicą Podchorążych. Urządzanie parku na tym fragmencie przebiegało mniej intensywnie niż w Bronowicach ze względu na kłopoty związane z wykupem działek od prywatnych właścicieli.
Dnia 1 lipca 2009 roku uchwałą Rady Miasta Krakowa terenom zielonym usytuowanym na obszarze Dzielnic V i VI od Alei Trzech Wieszczów, wzdłuż alei Grottgera, ulic Podchorążych do ulicy Piastowskiej i dalej w kierunku ulicy Armii Krajowej, wzdłuż ulicy Zarzecze do ulicy Na Błonie i wzdłuż ulic Filtrowej i Zygmunta Starego do ulicy Zakliki z Mydlnik i Kurozwęckiego nadano nazwę „Park Młynówka Królewska”.
Flora i fauna.
Pod względem przyrodniczym Park Młynówka Królewska można podzielić na dwa, całkowicie odmienne względem siebie odcinki. Pierwszy fragment między zaporą w Mydlnikach a ulicą Filtrową jest najbardziej różnorodny pod względem flory i fauny. Jest to też jedyny odcinek, gdzie zachowało się koryto Młynówki, w którym okresowo płynie woda. W składzie gatunkowym roślin przeważają gatunki wilgociolubne. Wśród drzew najpowszechniejsze są częściowo nasadzone przez człowieka olsze czarne i wierzby kruche, z których najstarsze mają ponad 100 lat, z kolei obwód ich pnia liczy do 300 cm. Z biegiem czasu te drzewa zamierają ze starości, po czym ich spróchniałe pnie są idealnym środowiskiem dla siedlisk wielu gatunków owadów oraz ptaków. Innymi gatunkami drzew występującymi na tym obszarze są lipa drobnolistna, klon zwyczajny, klon jawor, brzoza omszona, brzoza brodawkowata, topola czarna, robinia akacjowa, jesion wyniosły, a także wiązy i graby. Wśród gatunków krzewów występują czeremcha zwyczajna, śliwa tarnina, bez i jarząb pospolity. Nad kanałem Młynówki występują także pnącza, m.in. chmiel zwyczajny i kielisznik zaroślowy. Rosną tu również mozga trzcinowata, mietlica rozłogowa, rzeżucha gorzka, pałka, mięta długolistna i niezapominajka błotna. Do doliny Młynówki Królewskiej przedostały się także drzewa i krzewy owocowe i ozdobne z sąsiednich działek i ogródków m.in. jabłoń, wiśnia ptasia, grusza czy orzech włoski. Fragment między ulicą Zakliki a Mydlnik a ulicą Filtrową charakteryzuje się także różnorodnością fauny jak np. zające, wiewiórki pospolite, sarny, nietoperze i lisy rude. Gniazdują tu również gatunki ptaków m.in. sikory, wróble, szpak zwyczajny, kos, szczygieł, sroka zwyczajna oraz rzadziej spotykane sójka zwyczajna, kukułka zwyczajna, grzywacz, bażant zwyczajny, słowik szary, kwiczoł, kuropatwa zwyczajna i kaczka krzyżówka. Występują tu także jaszczurka zwinka, jaszczurka zielona i zaskroniec zwyczajny.
Drugi fragment między ulicą Filtrową a Alejami Trzech Wieszczów uległ zmianie stosunków wodnych z powodu zasypania koryta Młynówki Królewskiej. Wcześniejsza roślinność wilgociolubna z biegiem czasu wymarła i została zastąpiona gatunkami drzew typowymi dla miejskiego parku. Na odcinku od ulicy Filtrowej do ulicy Piastowskiej uchowały się pojedyncze stare drzewa z okresu przed likwidacją kanału Młynówki, m.in. wiązy, wierzby i olsze czarne. W tym miejscu podczas zagospodarowywania Parku Młynówka Królewska wprowadzono gatunki drzew, jak topola włoska, brzoza brodawkowata, miłorząb dwuklapowy, gatunki krzewów, m.in. porzeczka złota, żylistek szorstki, tawuła japońska, tawuła szara, tawuła van Houtte'a, róża pomarszczona, kalina koralowa, pnącza jak np. winobluszcz pięciolistkowy, rdestówka Auberta, powojnik pnący oraz byliny ozdobne takie jak barwinek pospolity, nawrot purpurowy, lawenda wąskolistna i rudbekia błyskotliwa. Występuje tu również czeremcha zwyczajna. Na odcinku od ulicy Piastowskiej do Alej Trzech Wieszczów zostały zatarte praktycznie wszystkie ślady po płynącym tu niegdyś cieku, włącznie z pierwotną wilgociolubną florą. Na tym odcinku nasadzono drzewa i krzewy charakterystyczne dla parków miejskich. Faunę fragmentu Parku Młynówka Królewska między ulicą Filtrową a Alejami Trzech Wieszczów stanowią gatunki typowo występujące na terenach miejskich jak np. kuna leśna i szczur wędrowny oraz gatunki ptaków m.in. szpak, kos, sierpówka, sroka, a także rzadziej spotykane modraszka zwyczajna, sikora uboga i bogatka zwyczajna.
Przebieg.
Młynówka Królewska oddzieliwszy się od Rudawy w Mydlnikach, płynęła wzdłuż następujących dzisiejszych ulic:
Taki przebieg rzeki tłumaczy pochodzenie nazw ulic: Zarzecze, Garbarska (od garbarzy), Wenecja, Dolnych Młynów.

</doc>
<doc id="1241135" url="https://pl.wikipedia.org/wiki?curid=1241135" title="Kurczałoj">
Kurczałoj

Kurczałoj (ros. Курчалой, czecz. Куршлой / "Kurşloy") – miejscowość w Czeczenii. Według danych szacunkowych na rok 2008 liczy 20 772 mieszkańców. Stolica rejonu kurczałojewskiego.

</doc>
<doc id="1241136" url="https://pl.wikipedia.org/wiki?curid=1241136" title="Biere (Bördeland)">
Biere (Bördeland)

Biere – dzielnica niemieckiej gminy Bördeland, w kraju związkowym Saksonia-Anhalt, w powiecie Salzland. Do 28 grudnia 2007 Biere było samodzielną gminą we wspólnocie administracyjnej Südöstliches Bördeland.

</doc>
<doc id="1241139" url="https://pl.wikipedia.org/wiki?curid=1241139" title="Awtury">
Awtury

Awtury (ros. Автуры, czecz. Эвтара / "Evtara") – miejscowość w Rosji, w Czeczenii.

</doc>
<doc id="1241141" url="https://pl.wikipedia.org/wiki?curid=1241141" title="Work (singel Jimmy Eat World)">
Work (singel Jimmy Eat World)

Work jest piosenką Jimmy Eat World z albumu Futures. Jest jednocześnie drugim singlem z tego albumu. Tylne wokale do tej piosenki wykonywał Liz Phair.
Teledysk.
Teledysk do "Work" został nakręcony w West High School w Madison. Ukazuje on różnych maturzystów owej szkoły mówiących o swojej przyszłości i przeszłości, oraz o tym, jak chcą być wolni i wyjechać z małego miasteczka, a także ich normalne dni w szkole i to, co robią poza nią.

</doc>
<doc id="1241142" url="https://pl.wikipedia.org/wiki?curid=1241142" title="Burscheid">
Burscheid

Burscheid – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Rheinisch-Bergischer Kreis. Charakterystyczne dla miasta Burscheid jest 89 dzielnic. W centrum znajdują się rynek i kościół.
Geografia.
Miasto leży w zachodniej części Niemiec. Kilkadziesiąt kilometrów od Zagłębia Ruhry, w pobliżu takich miast jak: Kolonia, Leverkusen i Düsseldorf. Wysokość miasta nad poziomem morza od wschodu do zachodu waha się w granicach od 88 do 251 m. Przez miasto przebiega autostrada A1/E37.
Historia.
Pierwsze wzmianki o mieście pochodzą z roku 1175. Prawa miejskie otrzymało od króla pruskiego Fryderyka Wilhelma IV w 1856 roku.
Gospodarka.
Główni pracodawcy w Burscheid to koncerny Federal-Mogul (dawniej "Goetze AG", 1700 pracowników) oraz Johnson Controls (1600 pracowników). Ważny fundament gospodarczy to ok. 1400 zarejestrowanych tu przedsiębiorstw, w których pracuje więcej niż trzy osoby.
Współpraca.
Miejscowości partnerskie:

</doc>
<doc id="1241146" url="https://pl.wikipedia.org/wiki?curid=1241146" title="Jacek Kotlica">
Jacek Kotlica

Jacek Kotlica, właśc. Józef Foromański (ur. 24 grudnia 1939 w Kotlicach na Zamojszczyźnie, zm. 7 maja 2010 w Gdańsku) – polski poeta, prozaik, krytyk sztuki, mający w dorobku literackim zbiory wierszy, powieści, widowiska teatralne, książki dla dzieci.
Twórczość.
Autor monografii, esejów i felietonów poświęconych plastyce współczesnej, publikowanych w czasopismach i prasie codziennej oraz w wydawnictwach książkowych ("m.in. „Malarskie widzenie”, „Krytycy o nas”, „Tendencje w sztuce i krytyce”"). Redaktor i kierownik działów sztuki; w kwartalniku „Punkt”, „Gdańskim Roczniku Kulturalnym” i miesięczniku „ Autograf”. Od 1945 mieszkał w Sopocie (potem w Gdańsku). Długoletni działacz Gdańskiego Towarzystwa Przyjaciół Sztuki. Współpracownik dwumiesięcznika „Autograf bis”. Od 1976 roku należał do PZPR. Pochowany na cmentarzu komunalnym w Sopocie (kwatera E4-1-29).

</doc>
<doc id="1241147" url="https://pl.wikipedia.org/wiki?curid=1241147" title="Troickaja">
Troickaja

Troickaja (ros. Троицкая) – miejscowość w Rosji, w Inguszetii.
Według danych szacunkowych na rok 2009 miasto zamieszkuje ok. 23,3 tys. osób.

</doc>
<doc id="1241151" url="https://pl.wikipedia.org/wiki?curid=1241151" title="The End Of Tolerance">
The End Of Tolerance



</doc>
<doc id="1241156" url="https://pl.wikipedia.org/wiki?curid=1241156" title="Samir Handanovič">
Samir Handanovič

Samir Handanovič (ur. 14 lipca 1984 w Lublanie) – słoweński piłkarz występujący na pozycji bramkarza. Obecnie gra w Interze Mediolan. Słynie z umiejętności obrony rzutów karnych. 
Kariera klubowa.
Samir Handanovič pierwsze kroki stawiał w Slovanie Lublana skąd przeniósł się w 2003 r. do NK Domžale. W sezonie 2003/04 został wypożyczony do NK Zagorje, grającego w drugiej lidze. Po dwóch sezonach spędzonych jako zawodnik tego słoweńskiego klubu został za 40.000 euro piłkarzem grającego w Serie A Udinese Calcio.
Udinese.
W Udine przegrał na początku rywalizację o miano pierwszego bramkarza z Morganem de Sanctisem i rozegrał tylko trzy spotkania. Pierwszy raz Słoweniec pojawił się w zespole "Biancorosso" w meczu Pucharu Włoch z US Lecce (5:4) 20 listopada 2004 r. W pierwszej lidze zadebiutował 15 maja 2005 podczas zremisowanego 0:0 spotkania z Sampdorią.
Następnie Handanovič został wypożyczony do innego włoskiego klubu – Treviso. Tam również pełnił rolę rezerwowego i także zaliczył trzy występy. Debiut w drużynie ze Stadio Omobono Tenni miał miejsce 28 sierpnia w spotkaniu ligowym z Interem. W styczniu 2006 Słoweniec został w wyniku wymiany na Matteo Sereniego zawodnikiem S.S. Lazio, gdzie podstawowym golkiperem był Angelo Peruzzi. Dla "Biancocelestich" zagrał jedynie w ostatniej kolejce Serie A z Parmą. Kolejnym klubem w karierze Handanoviča było Rimini, w barwach którego udało mu się przebić do podstawowej jedenastki. Pierwszy mecz na Stadio Romeo Neri przypadł na starcie ze zdegradowanym do Serie B Juventusem 9 września 2006. Bardzo dobre występy sprawiły, iż został wybrany drugim najlepszym bramkarzem ligi, za Gianluigim Buffonem. Dla "Biancorosso" Handanovič zanotował 39 ligowych występów, po czym ponownie trafił do Udinese Calcio, gdyż Rimini nie zdecydowało się wyłożyć umówione 1,2 mln euro, .
Po powrocie na Stadio Friuli wychowanek NK Domžale, po odejściu Morgana De Sanctisa, wygrał rywalizację z doświadczonym Antonio Chimentim i został podstawowym golkiperem drużyny. Złożona przez Rimini oferta transferowa została odrzucona, a Samir podpisał kontrakt z klubem z Udine do czerwca 2012 r. W 2009 r. IFFHS ogłosiła go 11 najlepszym bramkarzem roku. W maju 2011 r. ustanowił rekord ligi broniąc sześć rzutów karnych w sezonie. W sierpniu 2011 podpisał nowy kontrakt z "Zebrami". W sumie dla Udinese Handanovič rozegrał 182 ligowe pojedynki.
Inter.
W lipcu 2012 roku postanowił przenieść się do Interu Mediolan. Mediolańczycy zapłacili za niego 11 mln euro oraz oddali połowę karty zawodniczej Marco Davide Faraoniego, który przeniósł się do Udine. Na mocy postanowień czteroletniej umowy zarabia 1,8 mln euro rocznie. Pierwszym meczem Słoweńca dla "Nerazzurrich" było rozegrane 2 sierpnia spotkanie eliminacyjne w ramach Ligi Europy z Hajdukiem Split. Popisem nieprzeciętnych umiejętności Handanoviča, po przejściu do Interu, było derbowe spotkanie z Milanem, gdy wybronił wiele najtrudniejszych uderzeń na bramkę. Rozegrany 9 grudnia 2012 r. mecz z SSC Napoli był dla niego 200 w Serie A. 21 kwietnia 2013 r. zagrał po raz 300 dla włoskiej drużyny (mecz z FC Parma). W Interze stał się jednym z najlepszych, jeśli nie najlepszym, piłkarzem. 19 czerwca 2013 został ostatecznie wykupiony przez "Nerazzurrich". Kwoty transferu nie ujawniono, jednak została ona pomniejszona poprzez oddanie Udinese reszty praw do Faraoniego. Prawdopodobnie wyniosła ona ok. 8 mln euro. W sezonie 2020/2021 wraz z klubem sięgnął po Mistrzostwo Włoch.
Kariera reprezentacyjna.
W reprezentacji Słowenii Handanovič zadebiutował 17 listopada 2004 w zremisowanym 0:0 spotkaniu ze Słowacją. Wcześniej grywał w drużynie do lat 21. Z seniorską kadrą brał między innymi udział w nieudanych dla Słoweńców eliminacjach do Euro 2008, w których był podstawowym bramkarzem kadry prowadzonej przez Matjaža Keka. W 2009 razem z zespołem narodowym Handanovič wywalczył awans do Mistrzostw Świata w RPA. Na mundialu Słoweńcy odpadli w rundzie grupowej, a Samir wystąpił we wszystkich 3 spotkaniach.
Życie prywatne.
Rodzice Samira mają bośniackie korzenie i pochodzą z Sanskiego Mostu. Jego ojciec zajmuje się sprzedażą używanych aut. Jest żonaty z Zoją Trobec - byłą cheerleaderką KK Union Olimpija, z którą ma syna Alena urodzonego 19 stycznia 2011 roku i urodzonego 3 października 2013 Iana . Ślub odbył się w maju 2012 r. Jego kuzyn Jasmin jest bramkarzem słowieńskiego klubu NK Maribor, a szwagierka jest żoną koszykarza Jasmina Hukicia. Wzorem dla Handanoviča jest Peter Schmeichel.
Styl gry.
Jest obdarzony świetnym refleksem. Nawet gdy nie uda się mu odbić do boku strzału z dystansu potrafi szybko naprawić swój błąd. Dynamicznie wybiega z bramki i bezpardonowo rzuca się napastnikom pod nogi. Jego szybkość i dynamika sprawiają, że ozdobą spotkań są jego parady po strzałach z dystansu oraz interwencje przy rzutach karnych. Umiejętnie się ustawia, a także posiada daleki wyrzut. Jest tytanem pracy, którą uwielbia.
Statystyki.
Klubowe.
"Stan na 28 stycznia 2019 r."

</doc>
<doc id="1241157" url="https://pl.wikipedia.org/wiki?curid=1241157" title="Zawodskoj">
Zawodskoj

Zawodskoj (ros. Заводской) – osiedle typu miejskiego w Rosji (Osetia Północna-Alania). Według danych szacunkowych na rok 2008 liczy 14 979 mieszkańców.

</doc>
<doc id="1241159" url="https://pl.wikipedia.org/wiki?curid=1241159" title="Frez wiertniczy">
Frez wiertniczy

Frez wiertniczy – wiertnicze narzędzie ratunkowe zbrojone twardymi spiekami, przeznaczone do zwiercania pozostawionych w otworze wiertniczym metalowych przedmiotów.
Wyróżnia się kilka rodzajów frezów wiertniczych:

</doc>
<doc id="1241162" url="https://pl.wikipedia.org/wiki?curid=1241162" title="Czechow">
Czechow

Czechow () – miasto w Rosji, w obwodzie moskiewskim, 60 km na południe od Moskwy. Centrum administracyjne rejonu czechowskiego. W 2021 roku liczyło 71,0 tys. mieszkańców. W mieście znajduje się antybalistyczny radar wczesnego ostrzegania, wchodzący w skład moskiewskiego systemu obrony antybalistycznej oraz stacja kolejowa na linii Moskwa – Tuła.
Historia.
Podwaliny miastu dała osada handlowa Łopasnia, założona w 1176 roku, (wzmianka w kronice o „wołosti łopasnienskiej”). W 1920 roku nazwę zmieniono na Czornoje Oziero, by przywrócić poprzednią (Łopasnia) – w roku 1936. Od 1954 miasto nosi nazwę Czechow, upamiętniając postać pisarza rosyjskiego – Antona Czechowa.

</doc>
<doc id="1241164" url="https://pl.wikipedia.org/wiki?curid=1241164" title="After Taxes">
After Taxes

After Taxes – drugi solowy album amerykańskiego rapera Sheeka Loucha. Wydany 8 listopada 2005 roku przez wytwórnie D-Block Records i Koch Records.
Obie wersje "Kiss Your Ass Goodbye" na albumie są oznaczone jako remiksy, podczas gdy wersja ze Stylesem jest oryginalna. W wersji z mixtape'a wystąpili również Jadakiss i The Game.

</doc>
<doc id="1241167" url="https://pl.wikipedia.org/wiki?curid=1241167" title="Puncak Trikora">
Puncak Trikora

Puncak Trikora – szczyt o wysokości 4750 m n.p.m., znajdujący się w paśmie Jayawijaya w Górach Śnieżnych w indonezyjskiej prowincji Papua. Jest jednym z najwyższych szczytów Nowej Gwinei oraz całej Australii i Oceanii.
Pierwszego wejścia dokonali A. Franssen Herderschee, P.P. Hubrecht i G.M. Versteeg 21 lutego 1913 r.

</doc>
<doc id="1241176" url="https://pl.wikipedia.org/wiki?curid=1241176" title="John Finn">
John Finn

 John Joseph Finn (ur. 30 września 1952 w Nowym Jorku) − amerykański aktor charakterystyczny, reżyser, scenarzysta i producent filmowy.
Życiorys.
Urodził się w Nowym Jorku w rodzinie o korzeniach irlandzko−amerykańskich. W 1970 ukończył Eldred Central School w Eldred w stanie Nowy Jork. Później wstąpił do marynarki wojennej na kilka lat, po czym pracował jako kierowca limuzyny. W 1979 trafił na mały ekran jako majster w jednym z odcinków serialu NBC "B.J. and the Bear" u boku Grega Evigana. W 1992 wystąpił na off-Broadwayu w roli Victora Andrewsa w sztuce "Pamięć" z Milo O’Sheą i Frances Sternhagen.

</doc>
<doc id="1241178" url="https://pl.wikipedia.org/wiki?curid=1241178" title="Peißen (Landsberg)">
Peißen (Landsberg)

Peißen – dzielnica miasta Landsberg w Niemczech, w kraju związkowym Saksonia-Anhalt, w powiecie Saale.
Do 31 sierpnia 2010 była to samodzielna gmina należąca do wspólnoty administracyjnej Östlicher Saalkreis. Do 30 czerwca 2007 gmina należała do powiatu Saal.

</doc>
<doc id="1241180" url="https://pl.wikipedia.org/wiki?curid=1241180" title="Cees Paauwe">
Cees Paauwe

Cees Paauwe (ur. 3 listopada 1977 w Dronten) – holenderski piłkarz. Paauwe był bramkarzem. Grał w FC Twente, SC Cambuur, ADO Den Haag, SBV Excelsior, Quick '20 i NEC Nijmegen. Jego brat, Patrick Paauwe również był piłkarzem.

</doc>
<doc id="1241182" url="https://pl.wikipedia.org/wiki?curid=1241182" title="Głowica uszczelniająca">
Głowica uszczelniająca

Głowica uszczelniająca – wiertnicze urządzenie do uszczelnienia przestrzeni pomiędzy rurami płuczkowymi a rurami okładzinowymi oraz do ukierunkowania wypływu płuczki wiertniczej podczas prac wiertniczych.

</doc>
<doc id="1241185" url="https://pl.wikipedia.org/wiki?curid=1241185" title="Into The Light (album)">
Into The Light (album)



</doc>
<doc id="1241192" url="https://pl.wikipedia.org/wiki?curid=1241192" title="Egnatii">
Egnatii



</doc>
<doc id="1241193" url="https://pl.wikipedia.org/wiki?curid=1241193" title="Rura okładzinowa">
Rura okładzinowa

Rura okładzinowa – rura zapuszczana do otworu wiertniczego, służąca do zabezpieczenia ścian otworu, oraz horyzontów wodnych, ropnych i gazowych.
Posiadają na obu końcach połączenia gwintowe, służące do łączenia rur w kolumnę rur okładzinowych.

</doc>
<doc id="1241195" url="https://pl.wikipedia.org/wiki?curid=1241195" title="Peter Wisgerhof">
Peter Wisgerhof

Peter Wisgerhof (wym. ; urodzony 19 listopada 1979 w Wageningen) – holenderski piłkarz. Wisgerhof był obrońcą. W profesjonalnej piłce zadebiutował w sezonie 1999/2000 w SBV Vitesse i kolejny sezon spędził już w NEC. Grał też w FC Twente.

</doc>
<doc id="1241196" url="https://pl.wikipedia.org/wiki?curid=1241196" title="Newport Centre">
Newport Centre

The Newport Centre – kompleks handlowo-rozrywkowy położony w centrum miasta Newport w Wielkiej Brytanii (południowa Walia).
Regularnie odbywają się tutaj wystawy sztuki oraz konferencje naukowe.
Na terenie kompleksu znajdują się ponadto boiska do gry w siatkówkę, koszykówkę, tenisa, squasha i badmintona. W hali głównej Newport Centre rozgrywany jest turniej snookerowy Welsh Open.

</doc>
<doc id="1241199" url="https://pl.wikipedia.org/wiki?curid=1241199" title="Gens Egnatia">
Gens Egnatia



</doc>
<doc id="1241200" url="https://pl.wikipedia.org/wiki?curid=1241200" title="Chase This Light">
Chase This Light

Chase This Light jest szóstym albumem studyjnym zespołu Jimmy Eat World, wydanym 16 października 2007. Jego producentem jest Butch Vig, który współpracował także z Nirvaną, The Smashing Pumpkins, Against Me! i Sonic Youth.
Album uplasował się na 5 miejscu listy Billboard 200 w Stanach Zjednoczonych, sprzedając się w 62 tys. kopii w pierwszym tygodniu, podczas gdy do 28 stycznia 2008 sprzedano ich 164 tys.
Kilka piosenek z albumu, m.in. "Feeling Lucky" i "Always Be" jest częścią intro muzycznego ESPN college basketball.
Informacje o utworach.
Piosenka "Carry You" pochodzi z osobnego projektu Jima Adkinsa. "Go Big Casino". Jimmy Eat World nagrali wcześniej piosenki pochodzące stamtąd - "Hear You Me", "My Sundown" i "12.23.95".
"Big Casino", pierwszy singel z albumu, został wydany i opublikowany w radiu 24 września.
"Always Be" trafiła do różnych kanałó radiowych 3 grudnia 2007, a teledysk miał swoją premierę 30 stycznia na Total Request Live.

</doc>
<doc id="1241201" url="https://pl.wikipedia.org/wiki?curid=1241201" title="The Newport Centre">
The Newport Centre



</doc>
<doc id="1241203" url="https://pl.wikipedia.org/wiki?curid=1241203" title="Ianis Zicu">
Ianis Zicu

Ianis Alin Zicu (ur. 23 października 1983 w Konstancy) – piłkarz rumuński grający na pozycji lewego pomocnika oraz trener.
Kariera klubowa.
Zicu urodził się w mieście Konstanca, a piłkarską karierę rozpoczynał w Farulu Konstanca. Następnie został piłkarzem Dinama Bukareszt. 14 kwietnia 2001 zadebiutował w pierwszej lidze rumuńskiej w wygranym 4:1 spotkaniu z Gaz Metan Mediaș. Rozegrał tylko 4 spotkania w lidze, ale został wicemistrzem kraju. W sezonie 2001/2002 grał w Dinamie w rundzie jesiennej (wywalczył mistrzostwo Rumunii), a na wiosnę wypożyczono go do drugoligowca Poiany Câmpina. Natomiast na sezon 2002/2003 Zicu trafił na wypożyczenie do Farulu Constanţa, wracając tym samym do rodzinnego miasta. W sezonie 2003/2004 jako gracz Dinama zdobył 5 goli w lidze i przyczynił się do wywalczenia swojego drugiego tytułu mistrzowskiego.
Na początku 2004 roku Zicu został kupiony przez włoski Inter Mediolan. Kosztował 2,5 miliona euro, ale w Interze nie zadebiutował i niedlugo potem wypożyczono go do AC Parma, jako część zapłaty transferu Brazylijczyka Adriano do Interu. W Serie A Rumun zadebiutował 21 lutego w wyjazdowym spotkaniu z Sampdorią, wygranym przez Parmę 2:1. W Parmie Ianis grał przez rok i zaliczył tylko 9 spotkań ligowych.
W zimowym oknie transferowym 2005 Zicu wrócił do Rumunii. Z Interu wypożyczono go do Dinama, w którym występował w pierwszym składzie i został wicemistrzem kraju, a w 2006 roku zajął 3. miejsce w rumuńskiej lidze. N sezon 2006/2007 Zicu został wypożyczony do Rapidu Bukareszt (4. miejsce w Divizii A), dla którego strzelił 12 goli (najlepszy jego dorobek w karierze). W lipcu 2007 po Zicu znów został zawodnikiem Dinama. Z kolei w 2010 roku przeszedł do Politehniki Timişoara. W sezonie 2010/2011 został z 18 golami królem strzelców ligi.
Latem 2011 Zicu przeszedł do CSKA Sofia. W 2012 roku wyjechał do Korei Południowej, gdzie najpierw grał w Pohang Steelers, a następnie w Gangwon FC.
Kariera reprezentacyjna.
W swojej karierze Zicu występował w reprezentacji Rumunii U-21. W pierwszej reprezentacji zadebiutował 11 października 2003 roku w zremisowanym 1:1 meczu z Japonią. W 2004 roku został przez Rumuński Związek Piłki Nożnej zdyskwalifikowany na 2 lata z meczów reprezentacji za nieprzyłożenie się do meczu kadry młodzieżowej z Czechami. Do kadry A Zicu wrócił w 2006 roku.

</doc>
<doc id="1241207" url="https://pl.wikipedia.org/wiki?curid=1241207" title="Bohemians">
Bohemians

Kluby piłkarskie noszące nazwę "Bohemians":

</doc>
<doc id="1241208" url="https://pl.wikipedia.org/wiki?curid=1241208" title="Wózek zjazdowy">
Wózek zjazdowy

Wózek zjazdowy – wiertnicze urządzenie służące do szybkiego opuszczenia górnego pomostu (mostka wieżowego) wieży wiertniczej po linie bezpieczeństwa w przypadku nagłego zagrożenia (na przykład erupcją).

</doc>
<doc id="1241211" url="https://pl.wikipedia.org/wiki?curid=1241211" title="Homeotermia">
Homeotermia



</doc>
<doc id="1241215" url="https://pl.wikipedia.org/wiki?curid=1241215" title="Saïd Boutahar">
Saïd Boutahar

Saïd Boutahar (ur. 12 sierpnia 1982 w Rotterdamie) – holenderski piłkarz pochodzenia marokańskiego, grający na pozycji środkowego pomocnika. W swojej karierze grał w Feyenoordzie, Excelsiorze, RKC Waalwijk, NEC Nijmegen, Willem II Tilburg, Realu Saragossa, Al-Wakrze, Umm-Salal oraz Al-Shamal.
W Eredivisie rozegrał 241 spotkań i zdobył 44 bramki.

</doc>
<doc id="1241220" url="https://pl.wikipedia.org/wiki?curid=1241220" title="Pebbles i Bamm-Bamm">
Pebbles i Bamm-Bamm

Pebbles i Bamm-Bamm zapraszają (oryg. "The Pebbles and Bamm-Bamm Show", 1971-1972) – amerykański serial animowany. Obecnie tego serialu nie emituje żaden program w telewizji.
W Polsce serial został wydany pod koniec lat 80. na kasetach VHS przez Polskie Nagrania jako Dzieci Jaskiniowców.
Fabuła.
Serial, którego akcja toczy się w czasach prehistorycznych, opisuje przygody dwójki bohaterów w wieku nastoletnim: córki Freda i Wilmy Flintstonów imieniem Pebbles oraz syna Barneya i Betty Rubble’ów zwanego Bamm-Bamm. Ich najlepszymi przyjaciółmi są Penny, Wiggy i Moonrock. Jednak ich codzienne życie utrudniają Cindy i jej chłopak Fabian.
Wersja polska.
Wersja z końca lat 80. (Polskie Nagrania).
Wersja polska: Zespół Promocji Filmowej „Unifilm” Sp z.o.o., CWPiFT „Poltel” oraz Studio Opracowań Filmów w Warszawie
Wystąpili:
i inni

</doc>
<doc id="1241223" url="https://pl.wikipedia.org/wiki?curid=1241223" title="Wyciąg wiertniczy">
Wyciąg wiertniczy

Wyciąg wiertniczy – podzespół wieży wiertniczej przeznaczony do zapuszczania oraz wyciągania przewodu wiertniczego i rur okładzinowych oraz do innych prac wiertniczych.
Składa się z bębna linowego, lin, napędu i układu hamulcowego.

</doc>
<doc id="1241228" url="https://pl.wikipedia.org/wiki?curid=1241228" title="Lagoa (Azory)">
Lagoa (Azory)

Lagoa − miasto i gmina na Azorach (region autonomiczny Portugalii), na wyspie São Miguel. Według danych spisowych na rok 2011 liczyła 14 416 mieszkańców. Trzecie co do wielkości miasto Azorów.
Podział administracyjny.
Gmina ta dzieli się na 5 sołectw (ludność wg stanu na 2011 r.)

</doc>
<doc id="1241230" url="https://pl.wikipedia.org/wiki?curid=1241230" title="NRO L-21">
NRO L-21



</doc>
<doc id="1241234" url="https://pl.wikipedia.org/wiki?curid=1241234" title="Out Of Step">
Out Of Step



</doc>
<doc id="1241237" url="https://pl.wikipedia.org/wiki?curid=1241237" title="Jumper (film)">
Jumper (film)

Jumper – amerykańsko-kanadyjski film science-fiction z 2008 roku, oparty częściowo na powieści Stevena Goulda pod tym samym tytułem. Główne role zagrali Hayden Christensen, Jamie Bell, Rachel Bilson i Samuel L. Jackson.
Fabuła.
Film opowiada o nastoletnim Davidzie Rice, który odkrywa, że posiada zdolność teleportacji. Próbując ocalić zabawkę, którą podarował koleżance, wchodzi na lód, który załamuje się pod jego ciężarem. Tracąc resztki nadziei, chłopak niespodziewanie teleportuje się do biblioteki w innym mieście. Wykorzystując odkrytą umiejętność, pozoruje śmierć, opuszcza ojca i rozpoczyna nowe życie, rozpoczynając realizację swoich marzeń. Co jakiś czas zuchwale rabując banki i żyjąc ponad stan, zwraca na siebie uwagę Paladynów – członków organizacji, która od wielu wieków wyłapuje i likwiduje jumperów takich jak on.
Obsada.
"Źródło: Filmweb"
i inni.

</doc>
<doc id="1241239" url="https://pl.wikipedia.org/wiki?curid=1241239" title="Gellius Egnatius">
Gellius Egnatius

Gellius Egnatius (zm. 295 p.n.e.) – przywódca Samnitów w III wojnie samnickiej (298 p.n.e.).
Pod koniec drugiej kampanii wojny wydawało się, że Samnici zostali ostatecznie zwyciężeni – jednak następnego roku Gellius Egnatius pomimo obecności wojsk rzymskich w Samnium pomaszerował do Etrurii i skłonił Etrusków do podjęcia wspólnych działań przeciw Rzymowi. Poskutkowało to czasowym wycofaniem się Rzymian z Samnium. Siły samnicko-etruskiego przymierza zostały jednak wkrótce zwyciężone przez połączone armie konsulów Luciusa Volumniusa i Appiusa Claudiusa.
W czasie czwartej kampanii (295 p.n.e.) Egnatius nakłonił do przystąpienia do sojuszu Umbrów i italskich Galów. Etruskowie i Umbrowie wycofali się jednak, co zmusiło Galów i Samnitów do cofnięcia się za Apeniny, gdzie napotkali wojska rzymskie. Stoczna wtedy decydująca dla całej wojny bitwa pod Sentinum (295 p.n.e.) zakończyła się klęską samnicko-galijskich sprzymierzeńców, a Egnatius poniósł w niej śmierć.
Informacje o Gelliusie Egnatiusie przekazał Liwiusz [X 18-29].

</doc>
<doc id="1241240" url="https://pl.wikipedia.org/wiki?curid=1241240" title="Rabo de Peixe">
Rabo de Peixe

Rabo de Peixe − miasto na Azorach (region autonomiczny Portugalii), na wyspie São Miguel. Według danych szacunkowych na rok 2008 liczy 7950 mieszkańców.. Czwarte co do wielkości miasto Azorów.

</doc>
<doc id="1241254" url="https://pl.wikipedia.org/wiki?curid=1241254" title="Jan Sosniok">
Jan Sosniok

Jan Sosniok (ur. 14 marca 1968 w Gummersbach) – niemiecki aktor.
Kariera.
Swoją karierę ekranową rozpoczął od udziału w operze mydlanej RTL "Dobre czasy, złe czasy" ("Gute Zeiten, schlechte Zeiten", 1994–1996). Na dużym ekranie zadebiutował w filmie sensacyjnym "Kaskader na tropie Bursztynowej Komnaty" ("Cascadeur", 1998). Pojawił się potem gościnnie w serialach: RTL "Kobra – oddział specjalny" ("Alarm für Cobra 11 – Die Autobahnpolizei", 1999) i Sat.1 "Komisarz Rex" ("Kommissar Rex", 2000). Popularność zdobył w sitcomie NDR emitowanym w Polsce przez stację TV4 "Berlin, Berlin" (2002–2005) jako Sven, który mieszka ze swoją kuzynką w Berlinie. Za rolę wraz z obsadą aktorską otrzymał w 2004 w Kolonii German Television Award.
W 2006 wystąpił na scenie w roli Morrisa Townsenda w sztuce "Die Erbin, Neue Schaubühne München".

</doc>
<doc id="1241256" url="https://pl.wikipedia.org/wiki?curid=1241256" title="Lifestyles Of The Rich And Famous">
Lifestyles Of The Rich And Famous



</doc>
<doc id="1241257" url="https://pl.wikipedia.org/wiki?curid=1241257" title="Budkovce">
Budkovce

Budkovce () – wieś (obec) na Słowacji w kraju koszyckim w powiecie Michalovce. Pierwsza pisemna wzmianka o miejscowości pochodzi z 1319 roku.

</doc>
<doc id="1241258" url="https://pl.wikipedia.org/wiki?curid=1241258" title="Moments">
Moments

Moments – trzydziesty drugi singel Ayumi Hamasaki, wydany 31 marca 2004. W pierwszym tygodniu sprzedano kopii, natomiast kopii całościowo w Japonii, a kopii przez wytwórnię Avex. "Moments" był pierwszym singlem piosenkarki wydanym w dwóch wersjach: CD i CD+DVD; każdy kolejny singel wydawano w tej postaci.

</doc>
<doc id="1241267" url="https://pl.wikipedia.org/wiki?curid=1241267" title="Pałac Prezydencki w Wilnie">
Pałac Prezydencki w Wilnie

Pałac Prezydencki w Wilnie (lit. "Prezidentūra", dawny Pałac Biskupi) – oficjalna rezydencja litewskiej głowy państwa mieszcząca się w obrębie wileńskiej Starówki przy S.Daukanto aikšte.
Historia.
Historia obiektu sięga XIV wieku, gdy w miejscu nadanym przez księcia Jagiełłę murowany budynek wystawili wileńscy arcybiskupi. W okresie renesansu gmach wielokrotnie przebudowywano i rozbudowywano, biskupia rezydencja wzbogaciła się również o ogrody.
W XVIII wieku pałac dwukrotnie płonął (1737, 1738), po czym odbudował go architekt Wawrzyniec Gucewicz w stylu klasycystycznym. Po III rozbiorze posiadłość została przejęta przez rosyjskich carów – w 1796 roku na krótko zatrzymał się tu Paweł I.
W 1804 roku pałacyk odwiedził przyszły król Francji Ludwik XVIII, osiem lat później gościli tu zarówno Aleksander I, jak i Napoleon Bonaparte. Po wybuchu wojny francusko-rosyjskiej w 1812 roku zakwaterowano tu sztab armii francuskiej.
Po ponownym włączeniu Litwy w skład Rosji w 1813 roku, nastąpiła w latach 1824-1834 przebudowa budynku w stylu empire dokonana przez Wasilija Stasowa (prace nadzorował Karol Podczaszyński). W wówczas nadanym kształcie pałac przetrwał do dnia dzisiejszego. W XIX wieku rezydowali w nim generał-gubernatorzy litewscy, w tym Michaił Murawiew.
W 1918 roku budynek na krótko stał się siedzibą MSZ Litwy oraz agencji ELTA. W latach międzywojennych przebywał w nim generał Lucjan Żeligowski pełniący funkcję szefa Litwy Środkowej oraz bywał w nim marszałek Józef Piłsudski. W tym też okresie były w nim prowadzone prace konserwatorskie pod kierunkiem Stefana Narębskiego.
Po 1945 roku pałac służył wojsku radzieckiemu, umieszczono tu też m.in. galerie sztuki. Do 1991 roku mieścił się w nim Pałac Pracowników Kultury. Po 1993 roku przeszedł na własność Kancelarii Prezydenta, a od 1997 roku jest oficjalną siedzibą głowy państwa litewskiego. Rezydowali tu Algirdas Brazauskas, Rolandas Paksas, jak i Valdas Adamkus.

</doc>
<doc id="1241269" url="https://pl.wikipedia.org/wiki?curid=1241269" title="Test chi-kwadrat">
Test chi-kwadrat



</doc>
<doc id="1241270" url="https://pl.wikipedia.org/wiki?curid=1241270" title="Francisco Merida">
Francisco Merida



</doc>
<doc id="1241275" url="https://pl.wikipedia.org/wiki?curid=1241275" title="Si Monumentum Requires, Circumspice">
Si Monumentum Requires, Circumspice

Si Monumentum Requires, Circumspice – trzeci studyjny album francuskiej grupy muzycznej Deathspell Omega. Tytuł płyty w tłumaczeniu na język polski oznacza "Jeśli szukasz Jego pomnika, rozejrzyj się dookoła".
Wydawnictwo to mocno się różni od poprzednich tworów francuskich muzyków. Położono bardzo duży nacisk na jakość i dokładność co wyraźnie słychać. Również styl granej muzyki uległ lekkiej zmianie. Od tego albumu ich twórczość stała się bardziej awangardowa, lecz nadal jest to black metal.
Na płycie można również znaleźć nagrany na nowo utwór "Drink the Devil's Blood" z płyty "Infernal Battles".

</doc>
<doc id="1241280" url="https://pl.wikipedia.org/wiki?curid=1241280" title="Rezerwat przyrody Wisła pod Zawichostem">
Rezerwat przyrody Wisła pod Zawichostem

Rezerwat przyrody Wisła pod Zawichostem – faunistyczny rezerwat przyrody znajdujący się na terenie województw: lubelskiego, podkarpackiego i świętokrzyskiego. Został utworzony w 2008 roku z inicjatywy Klubu Gaja i Ogólnopolskiego Towarzystwa Ochrony Ptaków.
Rezerwat obejmuje tereny:

</doc>
<doc id="1241289" url="https://pl.wikipedia.org/wiki?curid=1241289" title="Donald Faison">
Donald Faison

Donald Adeosun „Shun” Faison (ur. 22 czerwca 1974 w Nowym Jorku) – amerykański aktor telewizyjny, filmowy i zajmujący się też podkładaniem głosu, występował w roli doktora Chrisa Turka w serialu ABC/NBC "Hoży doktorzy" (2001–2010), a także jako Phil Chase w sitcomie "Byli" (2011–2015) oraz filmach: "Czekając na miłość" (1995), "Tytani" (2000), "Dziewczyny z wyższych sfer" (2003), "Coś nowego" (2006), "Next Day Air" (2009) i "Kick-Ass 2" (2013). Na początku swojej kariery pokazywał się jako Murray w komedii romantycznej "Clueless" (1995) i kontynuacji telewizyjnej "Słodkie zmartwienia" (1996–1999). W 2005 wyprodukował jeden odcinek serialu MTV "Punk'd" wkręcając kolegę z planu "Hoży doktorzy", Zacha Braffa. Wystąpił również w teledysku Gavina DeGraw do piosenki „Chariot” (2003) i grupy Fall Out Boy do covera przeboju Michaela Jacksona „Beat It” (2008).
13 lutego 2009 brał udział w NBA All-Star Weekend's Celebrity Game (mecz koszykówki pomiędzy celebrytami).

</doc>
<doc id="1241290" url="https://pl.wikipedia.org/wiki?curid=1241290" title="Fas - Ite, Maledicti, in Ignem Aeternum">
Fas - Ite, Maledicti, in Ignem Aeternum

Fas - Ite, Maledicti, in Ignem Aeternum – czwarty studyjny album francuskiej grupy muzycznej Deathspell Omega. W tłumaczeniu na język polski, tytuł oznacza "Boże Prawo - Odejdź ode mnie, przeklęty, do wiecznego ognia!". Tytuł ten wziął się od tłumaczenia łacińskiej biblii, a dokładniej miejsca Mateusz 25:41, gdzie napisano: "discedite a me maledicti in ignem æternum", które zazwyczaj cytuje się "ite maledicti in ignem aeternum".

</doc>
<doc id="1241291" url="https://pl.wikipedia.org/wiki?curid=1241291" title="Kolejny Krok">
Kolejny Krok



</doc>
<doc id="1241293" url="https://pl.wikipedia.org/wiki?curid=1241293" title="Scrubs">
Scrubs



</doc>
<doc id="1241294" url="https://pl.wikipedia.org/wiki?curid=1241294" title="Przede Wszystkim Muzyki">
Przede Wszystkim Muzyki



</doc>
<doc id="1241295" url="https://pl.wikipedia.org/wiki?curid=1241295" title="Cezary Sękalski">
Cezary Sękalski

Cezary Sękalski (ur. 15 czerwca 1967 w Jaworznie) – doktor teologii duchowości, wykładowca i psychoterapeuta.
Wykształcenie.
Dzieciństwo i młodość aż do matury spędził w Staszowie. Następnie ukończył Policealne Studium Plastyczne w Kielcach.
Absolwent Papieskiej Akademii Teologicznej w Krakowie, gdzie obronił doktorat z teologii duchowości (2003). Ukończył czteroletnie szkolenie w psychoterapii systemowej, behawioralno-poznawczej i psychodynamicznej w Ośrodku Szkoleń Systemowych w Krakowie.
Działalność.
W 1989 roku zadebiutował opowiadaniem "Golem" opublikowanym na łamach kieleckiego miesięcznika "Przemiany". Następnie odbył staż dziennikarski w redakcji gorzowskiego miesięcznika "Aspekty" (1992-1993). Był redaktorem miesięcznika "List" (1996-1999, red. nacz. 1999-2000), sekretarzem redakcji kwartalnika "Życie Duchowe" (2001). Współpracował z redakcją programów katolickich TVP przy produkcji programu "Słowo na niedzielę" (1997-1998) i nagrywał audycje radiowe dla rozgłośni katolickich. W latach 2004-2014 redaktor dwumiesięcznika "Głos Ojca Pio" a od 2006 do 2014 roku redaktor naczelny Wydawnictwa Serafin. Ostatnio publikował w miesięczniku "Apostolstwo Chorych", dwumiesięczniku "La Salette", tygodniku "Przewodnik Katolicki" oraz kwartalniku "Życie Duchowe".
Na wystawie „Rozumieć kolor” (lipiec 1988) w Kielcach a później w rodzinnym Staszowie pokazał swoje prace w technice monotypii. Współautor zdjęć i organizator wystawy fotografii „Proście o pokój dla Jeruzalem. Ziemia Święta przed Wielkim Jubileuszem” pokazanej w Krakowie, Gdańsku i rodzinnym Staszowie. W marcu 2016 roku w Staszowie zaprezentował swoje rysunki na wystawie "Człowiek wobec krzyża".
Członek Polskiego Stowarzyszenia Teologów Duchowości, Polskiego Towarzystwa Psychologicznego oraz Sekcji Psychoterapii Polskiego Towarzystwa Psychologicznego. 
Prowadził wykłady w Karmelitańskim Instytucie Duchowości w Krakowie, Papieskiej Akademii Teologicznej w Krakowie oraz w Podyplomowym Studium Duchowości Katolickiej KUL w Lublinie. 
Jako teolog specjalizuje się w duchowości św. Ignacego Loyoli, przywództwie służebnym, nowych ruchach kościelnych, duchowości małżeństwa i rodziny oraz w ewangelizacji medialnej. Od połowy lat 90. XX wieku po odbyciu "Ćwiczeń duchowych" św. Ignacego Loyoli współpracował z jezuickimi domami rekolekcyjnymi jako kierownik duchowy towarzyszący rekolektantom. 
W latach 2013-2020 pracował jako psychoterapeuta w Klinice małżeńskiej przy Małopolskim Centrum Psychoterapii w Krakowie. Obecnie prowadzi prywatną praktykę w terapii par i psychoterapii indywidualnej. Współpracuje z Fundacją Towarzyszenia Rodzinie w Krakowie jako psychoterapeuta i szkoleniowiec. 
Publikacje.
Publikował m.in. w „Liście”, „Życiu Duchowym”, „Pastores”, „Homo Dei”, „Azymucie”, „W drodze”, „Przeglądzie Powszechnym”, "Do Rzeczy".
Książki:
Wywiady w formie książkowej:
Zapis sesji rekolekcyjnej CD mp3

</doc>
<doc id="1241296" url="https://pl.wikipedia.org/wiki?curid=1241296" title="Cerkiew Świętej Trójcy na Podwalu w Warszawie">
Cerkiew Świętej Trójcy na Podwalu w Warszawie

Cerkiew pod wezwaniem Świętej Trójcy na Podwalu – najstarsza historyczna cerkiew prawosławna na terenie Warszawy, mieszcząca się w budynku przy ulicy Podwale 5. Obecnie cerkiew parafialna (należy do dekanatu Warszawa w diecezji warszawsko-bielskiej Polskiego Autokefalicznego Kościoła Prawosławnego) oraz centrum religijne Ortodoksyjnego Kościoła Koptyjskiego w Polsce. W latach 2002–2012 cerkiew akademicka.
Historia.
W XVII w. pojawiła w Warszawie (tudzież w kilku innych większych miastach ówczesnej Rzeczypospolitej) niewielka kolonia kupców pochodzenia greckiego i serbskiego, którzy uciekli spod jarzma tureckiego. Wielokrotnie zwracali się oni do władz o zgodę na budowę cerkwi, czego im jednak konsekwentnie odmawiano. Możliwość taka pojawiła się po 1768, gdy nastąpiło równouprawnienie innowierców w Rzeczypospolitej. Pierwsza cerkiew w Warszawie powstała jednak dopiero w 1796 w pałacu Sapiehów. Świątynia ta funkcjonowała do 1806, kiedy to wojska napoleońskie zajęły pałac na szpital. Cerkiew tymczasowo urządzono w domu kupca Mikołaja Dadaniego przy ulicy Koziej.
W 1818 z inicjatywy kupców greckich Dobricza, Barącza i Dadaniego zakupiona została kamienica przy ulicy Podwale 5. W jej podwórzu wybudowano kaplicę prawosławną według projektu Jakuba Kubickiego. Był to niski, parterowy, skromnie dekorowany budynek w stylu klasycystycznym na planie prostokąta, kryty jednospadowym dachem. Świątynia trzema ścianami przylegała do sąsiednich budynków, wejście znajdowało się z boku, od strony północno-wschodniej. Świątynię wyposażono w trzyrzędowy ikonostas, w którym umieszczono przypadkowe ikony przywiezione z Grecji lub odkupione od Francuzów wycofujących się z Rosji. W pierwotnej kamienicy urządzono mieszkanie dla proboszcza i pomieszczenia parafialne. Jednakże przez długi czas nie zdołano pozyskać dla wiernych prawosławnych w Warszawie stałego duchownego. Świątynia aż do 1825 podlegała prawosławnym biskupom Bukowiny, później przeszła pod jurysdykcję Rosyjskiego Kościoła Prawosławnego. Przez dwa lata podlegała diecezji mińskiej, od 1827 – wołyńskiej (z siedzibą w Krzemieńcu).
Dopiero w 1828 świątynia otrzymała stałego proboszcza, którym został przysłany z Krzemieńca ks. Teofil Nowicki. Parafia grecka liczyła wówczas zaledwie 62 osoby. W 1832 rząd rosyjski wyasygnował kwotę 6 tysięcy rubli na remont cerkwi i zakup nowych ikon do ikonostasu. W 1834 powstało w Warszawie biskupstwo prawosławne. Do momentu wyświęcenia soboru Świętej Trójcy w 1837 ta skromna, niepozorna cerkiewka pełniła funkcję katedry prawosławnego biskupa warszawskiego. Później funkcjonowała jako cerkiew parafialna.
Po I wojnie światowej cerkiew, nazywana popularnie „Podwałką” (gra słów: nawiązanie do nazwy ulicy i ros. "подвал" „piwnica”; aluzja do skromnego wyglądu świątyni) pozostała w rękach prawosławnych, służąc głównie porewolucyjnym emigrantom rosyjskim. Proboszczem parafii Świętej Trójcy został mianowany ks. Antoni Rudlewski, poprzednio proboszcz w Łodzi, jeden z nielicznych duchownych prawosławnych, którzy nie ewakuowali się w 1915 i pozostali na ziemiach zaboru rosyjskiego pod okupacją niemiecką. Po jego odejściu na emeryturę w 1937 zastąpił go ks. Aleksander Subbotin. We wrześniu 1939 na cerkiew spadła bomba lotnicza. Wybuchł pożar, który szybko ugaszono. Po prowizorycznym usunięciu zniszczeń świątynia była czynna aż do 1944.
Podczas powstania warszawskiego została doszczętnie zniszczona wraz z całą Starówką. Od 24 do 31 sierpnia broniły jej oddziały batalionu „Gustaw”, w tym patrol sanitarny „Ewa–Maria”, który ze względu na niemożność opanowania pożaru cerkwi opuścił ją i ewakuował się kanałami. Podczas bombardowania w gruzach domu proboszcza zginął wikariusz parafii Świętej Trójcy ks. Jerzy Łotocki wraz z żoną, synem i teściową. Ostatni proboszcz parafii Świętej Trójcy, ks. Aleksander Subbotin, wyjechał w 1945 do ZSRR. Aresztowany w Odessie, został zamordowany przez NKWD.
Po wojnie pocerkiewna posesja wraz z ruinami świątyni została mimo zabiegów Cerkwi prawosławnej upaństwowiona. Odbudowano frontową kamienicę, którą przeznaczono na cele mieszkalne i usługowe, natomiast gruzy kaplicy w podwórzu zniwelowano. W 1998 Cerkiew prawosławna w Polsce podjęła starania o zwrot posesji i znajdującego się na niej budynku. Starostwo warszawskie przekazało Kościołowi Prawosławnemu posesję i kamienicę przy ulicy Podwale 5 z dniem 1 marca 2002. Na parterze kamienicy urządzono ponownie cerkiew. Nowy ikonostas powstał w Bielsku Podlaskim, a ikony przygotowali studenci bielskiego Policealnego Studium Ikonograficznego. 25 listopada 2002 nastąpiło uroczyste poświęcenie.
W latach 2002–2012 świątynia pełniła funkcję cerkwi akademickiej. 
Od 5 lutego 2005 do marca 2006 odbywały się w niej liturgie w języku polskim, a w latach 2003–2015 raz w miesiącu odprawiane było nabożeństwo Kościoła koptyjskiego.
22 sierpnia 2018 r. świątynię odwiedził metropolita całej Ameryki i Kanady Tichon, zwierzchnik Kościoła Prawosławnego w Ameryce, a 20 września tego samego roku – patriarcha aleksandryjski Teodor II.
Z wyposażenia poprzedniej cerkwi przetrwała kopia Poczajowskiej Ikony Matki Bożej, znajdująca się obecnie w nowej kaplicy, oraz ewangeliarz w srebrnej oprawie, przechowywany w soborze św. Marii Magdaleny, odnalezione po wojnie w gruzach zburzonej świątyni. Dawna kaplica Kubickiego nie została odbudowana.
Obiekt wpisano do rejestru zabytków 1 lipca 1965 pod nr 437.

</doc>
<doc id="1241298" url="https://pl.wikipedia.org/wiki?curid=1241298" title="Lauchringen (stacja kolejowa)">
Lauchringen (stacja kolejowa)

Lauchringen – stacja kolejowa w Lauchringen, w kraju związkowym Badenia-Wirtembergia, w Niemczech, jest to stacja początkowa Wutachtalbahn.
Połączenia.
Na stacji zatrzymują się pociągi osobowe i Interregio-Express (Deutsche Bahn i Schweizerische Bundesbahnen).
Połączenia (stacje końcowe):

</doc>
<doc id="1241299" url="https://pl.wikipedia.org/wiki?curid=1241299" title="Rui Fonte">
Rui Fonte

Rui Pedro da Rocha Fonte (ur. 23 kwietnia 1990 w Penafiel) – portugalski piłkarz występujący na pozycji napastnika w portugalskim klubie GD Estoril Praia. W trakcie swojej kariery występował także w takich klubach jak Arsenal, Crystal Palace, Sporting CP, Vitória Setúbal, RCD Espanyol oraz CF Os Belenenses. Były młodzieżowy reprezentant Portugalii. Młodszy brat reprezentanta Portugalii, José Fontego.

</doc>
<doc id="1241300" url="https://pl.wikipedia.org/wiki?curid=1241300" title="Krzysztof Kiszka">
Krzysztof Kiszka

Krzysztof Kiszka herbu Dąbrowa (ur. ok. 1590 – zm. 1646) – wojewoda witebski od 1639 i mścisławski od 1636, cześnik wielki litewski od 1632.
Był stronnikiem Radziwiłłów. Był członkiem konfederacji generalnej zawiązanej 16 lipca 1632 roku. Poseł oszmiański na sejm konwokacyjny 1632 roku. Był elektorem Władysława IV Wazy z województwa wileńskiego w 1632 roku. W 1638 roku został marszałkiem Trybunału Głównego Wielkiego Księstwa Litewskiego.
Bibliografia.
 

</doc>
<doc id="1241306" url="https://pl.wikipedia.org/wiki?curid=1241306" title="Percy Daggs">
Percy Daggs

Percy Daggs (ur. 20 lipca 1982 w Long Beach) – amerykański aktor.

</doc>
<doc id="1241307" url="https://pl.wikipedia.org/wiki?curid=1241307" title="Pałac Tyszkiewiczów w Połądze">
Pałac Tyszkiewiczów w Połądze

 
Pałac Tyszkiewiczów (lit. "Palangos dvaras") – pałac wzniesiony pod koniec XIX wieku w stylu neorenesansowym dla rodziny Tyszkiewiczów, od 1963 mieści Muzeum Bursztynu w Połądze.
Rezydencja została zbudowana w stylu neorenesansu z elementami klasycyzmu i baroku w latach 1893-97 przez Franza Heinricha Schwechtena na zlecenie hrabiego Feliksa Tyszkiewicza - zastąpiła drewniany pałacyk położony nad brzegiem rzeki Rąžė.
W 1900 roku obok pałacu postawiono figurę Jezusa Chrystusa (według niektórych autorstwa samego Bertela Thorvaldsena), która do dziś jest charakterystycznym elementem pałacowego krajobrazu, mimo że w czasach Związku Radzieckiego została zburzona (ponownie ustawiono ją w 1993 roku). Na początku XX wieku obok pałacu powstała mała kapliczka, również zaprojektowana przez Schwechtena. 
Pałacowe ogrody rozplanował francuski architekt Édouard André wraz z synem - część starych drzew wycięto, by zasadzić nowe, często zupełnie egzotyczne plantacje. Nie obyło się bez kontrowersji, bo na Żmudzi stare drzewostany uważane były za świętość. 
Planom rozbudowy założenia pałacowego stanął na drodze wybuch I wojny światowej - w wyniku niemieckiego nalotu bombowego zostało zniszczone główne skrzydło budynku. 
Po aneksji Litwy do Związku Radzieckiego w 1945 roku pałac upaństwowiono, z roku na rok popadał w ruinę. W 1957 roku przeprowadzono prace konserwatorskie pod kierunkiem Alfredasa Brusokasa, przeznaczając budynek na dom sztuki. W 1963 roku ulokowano tu Muzeum Bursztynu, w którego kolekcji znajduje się 28 tys. bursztynów. 
Po odzyskaniu przez Litwę niepodległości pałac odzyskał Alfred Tyszkiewicz, który zrzekł się swoich praw do nieruchomości na rzecz miasta. W 1997 roku otrzymał za to honorowe obywatelstwo Połągi. 

</doc>
<doc id="1241310" url="https://pl.wikipedia.org/wiki?curid=1241310" title="Malcz">
Malcz



</doc>
<doc id="1241311" url="https://pl.wikipedia.org/wiki?curid=1241311" title="Jaden Smith">
Jaden Smith

Jaden Christopher Syre Smith (ur. 8 lipca 1998 w Malibu) – amerykański aktor, raper, projektant odzieży i tancerz, znany głównie dzięki roli w filmie "W pogoni za szczęściem" (2006).
Wczesne lata.
Urodził się w Malibu, w stanie Kalifornia, jako pierwsze dziecko aktorów, Jady Pinkett i Willa Smithów. Ma młodszą siostrę, Willow Camille Reign (ur. 2000) i przyrodniego brata Treya (ur. 1992). Jest Afroamerykaninem, z korzeniami sefardyjskimi, karaibskimi i kreolskimi po matce.
Uczęszczał do szkoły prywatnej New Village Leadership Academy na przedmieściach Los Angeles.
Kariera zawodowa.
W 2006 po raz pierwszy wystąpił na kinowym ekranie w dramacie biograficznym Gabriele Muccino "W pogoni za szczęściem" w roli Christophera Gardnera Juniora, syna Chrisa (Will Smith) , za którą został nagrodzony statuetką za najlepszy debiut na gali MTV Movie Awards 2007. Podczas 79. ceremonii rozdania Nagród Akademii Filmowej razem z Abigail Breslin wręczył wyróżnienie dla najlepszego animowanego filmu krótkometrażowego.
Zagrał w familijnym filmie przygodowym akcji Haralda Zwarta "Karate Kid" (2010) u boku Jackie Chana. W 2010 gościnnie zaśpiewał w utworze Justina Biebera „Never Say Never”. Za występ w filmie fantastycznonaukowym M. Nighta Shyamalana "1000 lat po Ziemi" (2013) u boku ojca otrzymał dwie Złote Maliny w kategoriach - najgorszy aktor pierwszoplanowy i najgorszy duet (z Willem Smithem).
Wraz z przyjaciółmi i rodzeństwem utworzył grupę "MSFTSrep", która miała na celu podkreślenie ich odmiennych od społeczeństwa charakterów. Grupa zaangażowana jest w tworzenie alternatywnej muzyki, projektowanie własnej linii ubrań i szerzenie pojęcia sztuki.
W 2014 wypuścił mixtape zatytułowany "Cool Tape Vol. 2".

</doc>
<doc id="1241312" url="https://pl.wikipedia.org/wiki?curid=1241312" title="Piotr Moniwid Dorohostajski">
Piotr Moniwid Dorohostajski

Piotr Moniwid Dorohostajski herbu Leliwa (zm. 1611) – wojewoda smoleński od 1605 i mścisławski od 1600, kasztelan miński.
Syn wojewody połockiego Mikołaja i Anny Woynianki. Brat Krzysztofa i Rainy I v. za Wacławem Agryppą II v. za Mikołajem Sapiehą.
Gorliwy kalwinista, prowizor ewangelicki.
Był wybrany prowizorem przez protestancko-prawosławną konfederację wileńską w 1599 roku. 

</doc>
<doc id="1241313" url="https://pl.wikipedia.org/wiki?curid=1241313" title="Brytyjskie Siły Ekspedycyjne">
Brytyjskie Siły Ekspedycyjne

Brytyjskie Siły Ekspedycyjne () – formacja zbrojna powstała na skutek podpisania brytyjsko-francuskiego, brytyjsko-polskiego i francusko-polskiego układu sojuszniczego na wypadek wojny z Niemcami i zaczęły być przerzucane do Francji po dniu 3 września 1939 roku, tj. po wypowiedzeniu wojny Niemcom – po ich napaści na Polskę – przez oba sprzymierzone kraje. Stan tych sił (dalej w skr. jako BEF) z biegiem czasu ulegał zmianie, by w dniu 9 maja 1940, na dzień przed uderzeniem niemieckim na Francję, osiągnąć stan następujący:
I Korpus.
generał-porucznik Michael Barker
II Korpus.
generał-porucznik Alan Brooke
III Korpus.
generał-porucznik R.F. Adam
Korpus Saary.
generał-major VM Fortune
10 maja 1940 roku siły te wchodziły w skład Korpusu Kolonialnego 3 Armii francuskiej na Linii Maginota:
Oddziały dodatkowe Korpusu Saary
Oddziały dodatkowe.
Formacje zaangażowane w różne formy działalności we Francji, ale niebiorące bezpośredniego udziału w walkach w maju 1940. Oddziały te nie posiadały własnej artylerii i oddziałów wsparcia, jak również pełnych dowództw dywizji. Zaledwie jedna trzecia otrzymała właściwe przeszkolenie, a ponadto jedynie częściowo wyposażono je w broń maszynową, przeciwpancerną i granatniki:
Oddziały przybyłe do Francji po 10 maja 1940.
Następujące oddziały zostały wysłane do Francji w połowie czerwca 1940 podczas nieudanej próby sformowania Brytyjskich Sił Ekspedycyjnych (2), którymi miał dowodzić generał-porucznik Alan Brooke; wszystkie zostały ewakuowane pod koniec czerwca 1940 w ramach "Operacji Ariel": 

</doc>
<doc id="1241314" url="https://pl.wikipedia.org/wiki?curid=1241314" title="Clandestine Blaze">
Clandestine Blaze

Clandestine Blaze – jednoosobowy projekt muzyczny utworzony przez Mikko Aspa. Powstał on w Lahti, Finlandia roku 1998. Muzyka tworzona przez Mikko Aspa w tym projekcie często jest określana jako minimalistyczny raw black metal z wczesnych lat 1990. Mikko jest również wokalistą we francuskiej grupie Deathspell Omega. Ma on również na swoim koncie kilka innych projektów takich, jak Stabat Mater, Creamface, Fleshpress, A.M., Grunt, Clinic of Torture, Alchemy of the 20th Century oraz Nicole 12.
Jest on również właścicielem Northern Heritage, wytwórni, która wydała albumy zespołów Baptism, Behexen, Deathspell Omega, Drudkh, Hate Forest, Ildjarn, Satanic Warmaster czy Mgła. 
Zajmuje się również prowadzeniem CF Productions (zajmuje się produkcją magazynu "Erotic Perversion" i filmów "Public Obscenities") oraz Freak Animals Records (jest to wytwórnia płytowa Power-Electronics/Noise).

</doc>
<doc id="1241317" url="https://pl.wikipedia.org/wiki?curid=1241317" title="Evergreen United">
Evergreen United



</doc>
<doc id="1241318" url="https://pl.wikipedia.org/wiki?curid=1241318" title="Tyler Perry">
Tyler Perry

Tyler Perry (ur. 13 września 1969 w Nowym Orleanie jako Emmitt Perry Jr.) – amerykański aktor, reżyser, scenarzysta i producent filmowy. W 2011 „Forbes” wymienił go jako najlepiej opłacanego człowieka w branży rozrywkowej, zarabiającego 130 mln dolarów od maja 2010 do maja 2011.

</doc>
<doc id="1241320" url="https://pl.wikipedia.org/wiki?curid=1241320" title="Amphetamine Reptile Records">
Amphetamine Reptile Records

Amphetamine Reptile Records (AmRep) – amerykańska wytwórnia płytowa, założona w 1986 roku przez żołnierza piechoty morskiej Toma Hazelmyera w Waszyngtonie.
Początkowo wydawała nagrania zespołu Hazelmyera Halo of Flies, ale z czasem w katalogu wytwórni znaleźli się tacy wykonawcy jak Helmet, The Melvins, The Cows, Helios Creed, Chokebore, Servotron i inni. Hazelmyer wcześnie przeniósł label do Minneapolis i kontynuował wydawanie nagrań artystów noise rockowych. AmRep wydawała między innymi składanki w serii "Dope, Guns 'n' Fucking In The Streets".

</doc>
<doc id="1241321" url="https://pl.wikipedia.org/wiki?curid=1241321" title="Jennifer Carpenter">
Jennifer Carpenter

Jennifer Leann Carpenter (ur. 7 grudnia 1979 w Louisville) – amerykańska aktorka, znana głównie z ról w horrorach "Egzorcyzmy Emily Rose" i "Kwarantanna" oraz w serialu telewizyjnym "Dexter".
Absolwentka Sacred Heart Academy w Luizjanie. Aktorstwo szkoliła w luizjańskim Walden Theatre, a następnie w Juilliard School w Nowym Jorku. Występowała także na Broadwayu.

</doc>
<doc id="1241323" url="https://pl.wikipedia.org/wiki?curid=1241323" title="Władysław Dorohostajski">
Władysław Dorohostajski

Władysław Monwid Dorohostajski herbu Leliwa (ur. w 1614 roku – zm. w maju 1638 roku) – cześnik wielki litewski i marszałek Trybunału Głównego Wielkiego Księstwa Litewskiego w 1636 roku, starosta żyżmorski.
Syn Krzysztofa Dorohostajskiego i jego drugiej żony Zofii z Radziwiłłów (1577-1614). Matka zmarła dzień po jego urodzeniu, ojciec – gdy miał rok. Był wychowywany na dworze Leszczyńskich w Lesznie w Wielkopolsce.
Podobnie jak ojciec i matka gorliwy wyznawca kalwinizmu. Starannie wykształcony w kalwińskich szkołach we Włodawie i Lesznie, a potem na uniwersytetach w Lejdzie i Franeker, większej kariery nie zrobił, prawdopodobnie nie tylko ze względu na swoje wyznanie, ale także brak większego zainteresowania polityką. Był natomiast rzeczywiście pobożny, w 1631 wydał "ordynację dla kościołów swych majętności", a w testamencie zadbał o zbory na Litwie i Wołyniu.
Żonaty z Elżbietą z Samson-Podbereskich, miał córkę Zofię (1632-1653), od 22 kwietnia 1646 żonę Tomasza Sapiehy, jego jedyną dziedziczkę. Wdowa wyszła powtórnie za mąż i ok. 1650 przeszła na katolicyzm. Córka Zofia, wychowywana przez Radziwiłłów birżańskich, po wyjściu za mąż również przeszła na katolicyzm, ale nie zamknęła zborów w swoich posiadłościach na Litwie, które funkcjonowały do "potopu szwedzkiego". Zbory na Wołyniu (Dorohostaje, Pietuchów), niechronione przez prawo, upadły zapewne wraz z konwersją Zofii Dorohostajskiej.
Poseł na sejm 1634 roku, sejm nadzwyczajny 1635 roku, sejm 1638 roku.

</doc>
<doc id="1241324" url="https://pl.wikipedia.org/wiki?curid=1241324" title="Derek Richardson">
Derek Richardson

Derek Richardson (ur. 18 stycznia 1976 w Queensbury) – amerykański aktor. Wystąpił jako naiwny i wesoły Patrick Bachelor w sitcomie ABC "Uwaga, faceci!" ("Men in Trees", 2006–2008).
Życiorys.
Urodził się w Queensbury, w hrabstwie Warren, w stanie Nowy Jork jako najstarszy z pięciorga dzieci Ellen i doktora Dereka Richardsona, dermatologa. Ukończył Holderness School w Plymouth w New Hampshire. W latach 1994–1998 uczęszczał do Colorado College. 
W 1999 wystąpił jako Thorton w produkcji off-Broadwayowskiej "Lobster Alice" u boku Davida Patricka Kelly. Swoją karierę ekranową zaczął od gościnnych występów w serialu NBC "Prawo i porządek" ("Law &amp; Order", 2000) i sitcomie Comedy Central "Powrót do klasy" ("Strangers with Candy", 2000). Po przeprowadzce do Los Angeles w 2002, zagrał w roli początkującego architekta ze złamanym sercem i zainteresowaniem Felicity (Keri Russell) w serialu J.J. Abramsa "Felicity" (2002). Za rolę Harry’ego Dunne’a w komedii "" ("Dumb and Dumberer: When Harry Met Lloyd", 2003) zdobył nominację do Teen Choice Awards i Zlotej Maliny w kategorii najgorsza para ekranowa z Erikiem Christianem Olsenem. 
Życie prywatne.
W 2012 ożenił się z niemiecką aktorką Franką Potente. Mają dwie córki – Polly (ur. 2011) i Georgie (ur. 2013).

</doc>
<doc id="1241325" url="https://pl.wikipedia.org/wiki?curid=1241325" title="Hanuszyszki">
Hanuszyszki

Hanuszyszki (lit. "Onuškis") – miasteczko na Litwie w rejonie trockim, ok. 30 km od Trok i 16 km na południowy wschód od Wysokiego Dworu, 584 mieszkańców (2001). Siedziba gminy Hanuszyszki, litewski pomnik urbanistyki.

</doc>
<doc id="1241326" url="https://pl.wikipedia.org/wiki?curid=1241326" title="San Lorenzo (Portoryko)">
San Lorenzo (Portoryko)

San Lorenzo – miasto w Portoryko, w gminie San Lorenzo. Według danych szacunkowych na rok 2008 liczy 9 500 mieszkańców. Zostało założone w 1811.

</doc>
<doc id="1241329" url="https://pl.wikipedia.org/wiki?curid=1241329" title="Feliks Dutkiewicz">
Feliks Dutkiewicz

Feliks Dutkiewicz (ur. 1872 w Lublinie, zm. 25 maja 1932 w Warszawie) – polski sędzia, polityk, działacz społeczny, kierownik Ministerstwa Sprawiedliwości.
Życiorys.
Ukończył gimnazjum i prawo na Uniwersytecie Warszawskim. Należał (w stopniu brata) do ZMP „Zet”. W 1895 za udział w patriotycznym pochodzie został zesłany w okolice Ufy. Od 1904 był sędzią pokoju kolejno w Irkucku, Krasnojarsku i Kiszyniowie.
W 1918 był posłem do besarabskiej Rady Kraju. 27 marca 1918, w dniu głosowania nad projektem przyłączenia Besarabii do Rumunii, jako przedstawiciel Polaków żyjących w regionie mówił:
Po powrocie do kraju w latach 1918–1920 był szefem Sekcji Sprawiedliwości Zarządu Cywilnego Ziem Wschodnich, sędzią Sądu Okręgowego, a potem wiceprezesem Sądu Apelacyjnego w Warszawie. W 1924 był wiceministrem sprawiedliwości. W 1929 i od marca 1930 pełnił funkcję prezesa Sądu Apelacyjnego. Od 29 grudnia 1929 do 17 marca 1930 był kierownikiem Ministerstwa Sprawiedliwości i naczelnym prokuratorem w rządzie Kazimierza Bartla. 
Pochowany na cmentarzu Powązkowskim w Warszawie (kwatera pod murem IV-1-217, 218).

</doc>
<doc id="1241332" url="https://pl.wikipedia.org/wiki?curid=1241332" title="Rachel Nichols">
Rachel Nichols

Rachel Nichols (ur. 8 stycznia 1980 w Auguście) – amerykańska aktorka i modelka, która grała m.in. w serialu ' i filmie '.

</doc>
<doc id="1241333" url="https://pl.wikipedia.org/wiki?curid=1241333" title="Fire Burns in Our Hearts">
Fire Burns in Our Hearts

Clandestine Blaze – pierwszy studyjny album finlandzkiej grupy muzycznej Clandestine Blaze wydany w 1999 roku przez Northern Heritage Records.

</doc>
<doc id="1241334" url="https://pl.wikipedia.org/wiki?curid=1241334" title="Juana Díaz">
Juana Díaz

Juana Díaz - miasto w Portoryko, w gminie Juana Díaz. Według danych szacunkowych na rok 2008 liczy 9 219 mieszkańców. Zostało założone w 1798.

</doc>
<doc id="1241337" url="https://pl.wikipedia.org/wiki?curid=1241337" title="Nasza klasa (serial telewizyjny)">
Nasza klasa (serial telewizyjny)

Nasza klasa (org. "The Class") – amerykański sitcom wyprodukowany i emitowany przez telewizję CBS w sezonie telewizyjnym 2006/2007. W Polsce w 2007 r. wyświetlaniem zajmowała się stacja HBO Comedy.
"Nasza klasa" posiada tylko jeden sezon - mimo zadowalających wyników oglądalności nie zdecydowano się kontynuować serialu i zakończono go na 19 odcinkach.
Fabuła.
Serial opowiada o grupie 28-latków, którzy 20 lat temu razem chodzi do trzeciej klasy szkoły podstawowej.
Ethan Haas organizuje przyjęcie-niespodziankę, dla swojej dziewczyny, na którą zaprasza dawnych znajomych z podstawówki - od tego momentu losy bohaterów zaczynają się przeplatać.

</doc>
<doc id="1241340" url="https://pl.wikipedia.org/wiki?curid=1241340" title="Nasza klasa">
Nasza klasa



</doc>
<doc id="1241341" url="https://pl.wikipedia.org/wiki?curid=1241341" title="Christine Taylor">
Christine Taylor

Christine Joan Taylor (ur. 30 lipca 1971 w Allentown) – amerykańska aktorka.
Żona Bena Stillera. Ma z nim córkę Ellę Olivię i syna Quinlina Dempseya.

</doc>
<doc id="1241343" url="https://pl.wikipedia.org/wiki?curid=1241343" title="Guánica">
Guánica

Guánica - miasto w Portoryko, w gminie Guánica. Według danych szacunkowych na rok 2008 liczy 9 057 mieszkańców. Zostało założone w 1508.

</doc>
<doc id="1241344" url="https://pl.wikipedia.org/wiki?curid=1241344" title="Pałac w Rundāle">
Pałac w Rundāle

Pałac Rundāle (łot. "Rundāles pils", niem. "Schloss Ruhental" lub "Ruhenthal", "Ruhendahl") – barokowy pałac położony w Pilsrundāle koło Bauski w Semigalii, jeden z najpiękniejszych budynków Łotwy, niegdyś rezydencja rodziny Bironów. 
Został zbudowany w 1730 roku w stylu barokowo-rokokowym według projektu Bartolomea Rastrellego jako letnia posiadłość Ernsta Johanna von Birona, jednak długo stał pusty, dopóki Rastrelli nie wykończył w 1760 roku jego wnętrz. 
Po III rozbiorze Polski Katarzyna II podarowała go kochankowi ks. Zubowowi. Po jego śmierci pałac odziedziczyła żona Tekla Walentynowicz, powtórnie zamężna z ks. Szuwałowem, późniejsza matka Pawła Szuwałowa. W rękach rodziny Szuwałowów Pilsrundāle pozostało do 1917 roku. Po I wojnie światowej przejęło go państwo łotewskie. 
Gruntownie odnowiony po 1991 roku, jest jedną z piękniejszych rezydencji na Łotwie. . Obecnie w pałacu znajduje się muzeum.

</doc>
<doc id="1241345" url="https://pl.wikipedia.org/wiki?curid=1241345" title="Night of the Unholy Flames">
Night of the Unholy Flames

Night of the Unholy Flames – drugi studyjny album fińskiej grupy muzycznej Clandestine Blaze, wydany przez Northern Heritage Records w czerwcu 2000 roku.

</doc>
<doc id="1241349" url="https://pl.wikipedia.org/wiki?curid=1241349" title="Sabana Grande (Portoryko)">
Sabana Grande (Portoryko)

Sabana Grande - miasto w Portoryko, w gminie Sabana Grande. Według danych szacunkowych na rok 2008 liczy 8 932 mieszkańców. Zostało założone w 1813.

</doc>
<doc id="1241350" url="https://pl.wikipedia.org/wiki?curid=1241350" title="Jon Heder">
Jon Heder

Jonathan Joseph „Jon” Heder (ur. 26 października 1977 w Fort Collins) – amerykański aktor, reżyser i scenarzysta.
Życiorys.
Urodził się w Fort Collins, w stanie Kolorado jako syn Helen (z domu Brammer) i doktora Jamesa Hedera, praktykującego lekarza. Wychowywał się w rodzinie mormonów wraz z szóstką rodzeństwa – bratem bliźniakiem Danielem, trzema innymi braćmi - starszym Dougiem oraz dwoma młodszymi Adamem i Mattem - i starszą siostrą Rachel. Od drugiego roku życia mieszkał w Salem w Oregonie, gdzie ukończył South Salem High School. Później przeniósł się do Provo w stanie Utah i rozpoczął naukę na Uniwersytecie Brighama Younga. Na początku studiował na wydziale filmowym, lecz po pewnym czasie przeniósł się na animację komputerową, gdzie uzyskał tytuł licencjata.
W międzyczasie poznał reżysera Jareda Hessa i producenta Jeremy’ego Coona. Pierwszy z nich szukał odtwórcy głównej roli do swojej krótkometrażowej komedii Peluca. Jon był dla niego idealnym kandydatem na Setha – zakręconego wyrzutka. Film zebrał wiele pozytywnych komentarzy na festiwalu Slamdance w 2003. Po dużym sukcesie Hess postanowił na podstawie swojej krótkometrażówki stworzyć pełnometrażowy film. Tak właśnie narodził się Napoleon Wybuchowiec. W rolę główną oczywiście znów wcielił się Jon Heder, który z dnia na dzień stał się postacią kultową. Nie tylko stał się rozpoznawalnym aktorem, ale jego postać dodała otuchy wszystkim odrzuconym przez rówieśników dziwakom i samotnikom.
Od tamtej pory Heder nie mógł narzekać na brak filmowych propozycji. Po pewnym czasie przeniósł się do Los Angeles. Z powodu religii swoje role dobierał bardzo skrupulatnie. Nie chciał by jego postacie piły, narkotyzowały się, uprawiały seks lub przeklinały. Wystąpił w teledysku zespołu Imagine Dragons „On Top of the World” (2013).
Życie prywatne.
23 listopada 2002 ożenił się z Kristen Bales, którą poznał na studiach. 6 kwietnia 2007 na świat przyszła ich córka – Evan Jane.
Jon uwielbia muzykę i modę lat 70. Mówi biegle po japońsku. W Japonii spędził dwa lata. Był tam na misji ze swojego kościoła – Kościoła Jezusa Chrystusa Świętych w Dniach Ostatnich, w celu szerzenia mormonizmu.

</doc>
<doc id="1241352" url="https://pl.wikipedia.org/wiki?curid=1241352" title="Gurabo">
Gurabo

Gurabo – miasto w Portoryko, w gminie Gurabo. Według danych szacunkowych na rok 2008 liczy 8 775 mieszkańców. Zostało założone w 1815.

</doc>
<doc id="1241355" url="https://pl.wikipedia.org/wiki?curid=1241355" title="Grand Prix Polski na Żużlu 2003">
Grand Prix Polski na Żużlu 2003

Wyniki Grand Prix Polski 2003, ósmej eliminacji Mistrzostw Świata Grand Prix w sezonie 2003.
Były to dziesiąte zawody o Wielką Nagrodę Polski.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Rafał Szombierki i Jarosław Hampel). Kontuzjowanych Krzysztofa Cegielskiego i Lukáša Drymla zastąpili zawodnicy kwalifikowanej rezerwy: Peter Karlsson oraz Ronni Pedersen. W nawiasach podano numery stałe.

</doc>
<doc id="1241357" url="https://pl.wikipedia.org/wiki?curid=1241357" title="Juncos">
Juncos

Juncos - miasto w Portoryko, w gminie Juncos. Według danych szacunkowych na rok 2008 liczy 8 707 mieszkańców. Zostało założone w 1797.

</doc>
<doc id="1241359" url="https://pl.wikipedia.org/wiki?curid=1241359" title="Józef Cichy (polityk)">
Józef Cichy (polityk)

Józef Cichy (ur. 7 marca 1852, zm. 7 listopada 1913 w Cieszynie) – śląski polityk, działacz społeczny, przedsiębiorca. 
Był właścicielem pieców wapiennych w Goleszowie (późniejszej znanej cementowni). Prezesował pierwszej Spółce Zakupna i Sprzedaży dla Śląska Wschodniego w Cieszynie oraz Rolniczej Spółkowej Kasie Oszczędności i Zaliczek dla Cieszyna i okolicy, działał na rzecz Kasy Raiffeisena. Członek pierwszego zarządu Śląskiej Partii Ludowej, w 1909 kandydat na posła Śląskiego Sejmu Krajowego z okręgu Frysztat-Cieszyn-Jabłonków, naczelnik grupy terenowej Śląskiej Partii Ludowej w Cieszynie; w odbiorze działaczy polskich uchodził za "duszę tej partii i filar niemieckości". W 1911 przewodniczył komitetowi wyborczemu Józefa Kożdonia. 
W lipcu 1910 współtworzył organizację społeczno-kulturalną Śląski Związek Ludowy „Nasza Ojczyzna” (późniejszy Związek Ślązaków) i został jej pierwszym prezesem. Zmarł po krótkiej chorobie 7 listopada 1913, pochowany na cmentarzu w Cieszynie przy "tak olbrzymim udziale ludności, jakiego ulice Cieszyna rzadko kiedy oglądały", w tym delegacji Śląskiego Związku Ludowego z Karwiny, Goleszowa, Ustronia, Skoczowa, Marklowic, a także w obecności przedstawicieli władz lokalnych i arystokracji. Uroczystościom przewodzili pastorowie Paweł Broda z Goleszowa i Jan Pindór z Cieszyna, przemawiał m.in. Józef Kożdoń. Organ Związku "Ślązak" upamiętnił zmarłego prezesa nadzwyczajnym numerem, zawierającym jedynie nekrologi, a poza obszerną relacją z pogrzebu zamieszczono także anonimowy wiersz panegiryczny. 

</doc>
<doc id="1241361" url="https://pl.wikipedia.org/wiki?curid=1241361" title="San Bartolomé de Pinares">
San Bartolomé de Pinares

San Bartolomé de Pinares – miejscowość w Hiszpanii, we wspólnocie autonomicznej Kastylia i León, w prowincji Ávila.
Co roku w tej miejscowości organizowane są pokazy galopu przez ogień na cześć św. Antoniego.

</doc>
<doc id="1241362" url="https://pl.wikipedia.org/wiki?curid=1241362" title="Paul Dano">
Paul Dano

Paul Franklin Dano (ur. 19 czerwca 1984 w Nowym Jorku) – amerykański aktor, reżyser, scenarzysta i producent filmowy, a także piosenkarz i muzyk.

</doc>
<doc id="1241363" url="https://pl.wikipedia.org/wiki?curid=1241363" title="Clandestine Blaze / Deathspell Omega – Split">
Clandestine Blaze / Deathspell Omega – Split

Clandestine Blaze / Deathspell Omega - Split - split dwóch grup blackmetalowych, Deathspell Omega i Clandestine Blaze.

</doc>
<doc id="1241364" url="https://pl.wikipedia.org/wiki?curid=1241364" title="Aibonito">
Aibonito

Aibonito – miasto w Portoryko, w gminie Aibonito. Według danych szacunkowych na rok 2008 liczyło 8602 mieszkańców. Zostało założone w 1824.

</doc>
<doc id="1241365" url="https://pl.wikipedia.org/wiki?curid=1241365" title="Robert Fischer">
Robert Fischer



</doc>
<doc id="1241368" url="https://pl.wikipedia.org/wiki?curid=1241368" title="Michael Brook">
Michael Brook

Michael Brook (ur. 1951 w Toronto, w Kanadzie) – kanadyjski gitarzysta, producent, kompozytor muzyki filmowej.
W 1996 był nominowany do nagrody Grammy za pracę produkcyjną albumu "Night Song" i jako współautor z pakistańskim piosenkarzem Nusratem Fatehem Alim Khanem. 
W 2008 ścieżka dźwiękowa do biograficznego dramatu przygodowego Seana Penna "Wszystko za życie" ("Into the Wild", 2007) z Emile Hirschem, Marcią Gay Harden i Williamem Hurtem została nominowana do nagrody Złotego Globu.
Wniósł także utwór do ścieżki dźwiękowej The Edge do filmu kryminalnego "Zniewolona" ("Captive", 1986) z udziałem Olivera Reeda i Xaviera Deluca. Motywy zagrane na gitarze Brooka zostały później wykorzystane przez The Edge na płycie U2 "The Joshua Tree" (1987).
Dwa filmy z muzyką Brooka, melodramat Johna Crowleya "Brooklyn" (2015) z Saoirse Ronan i dramat Claudii Llosy "Do nieba" ("No llores, vuela", 2014) z Jennifer Connelly, miały swoją premierę na Sundance Film Festival w 2015.
Zdobył nagrody ASCAP - w 2011 za muzykę do biograficznego dramatu sportowego Davida O. Russella "Fighter" (2010) z Markiem Wahlbergiem i Christianem Bale oraz w 2013 za muzykę dramatu "I że cię nie opuszczę" (2012) z Channingiem Tatumem i Rachel McAdams. 

</doc>
<doc id="1241369" url="https://pl.wikipedia.org/wiki?curid=1241369" title="Canóvanas">
Canóvanas

Canóvanas - miasto w Portoryko, w gminie Canóvanas. Według danych szacunkowych na rok 2008 liczy 8 540 mieszkańców. Zostało założone w 1909.

</doc>
<doc id="1241371" url="https://pl.wikipedia.org/wiki?curid=1241371" title="Bodurka">
Bodurka

Bodurka (tur. "bodur" – krępy, niski) – nazwisko wywodzące się z języków tureckich o rdzeniu opisowym oznaczającym kogoś o niskiej i krępej budowie. 
Inne formy: Bodur, Bodura, Bodurczyk, Bodurek, Bodurkiewicz herbu Kościesza, Bodurko, Bodurowicz, Bodurski, Bodurman; (gr.) ; (rus.) Бодурка; (buł.) Бодуров; (rum.) Bodurian; (ang.) Bodurtha
Geneza nazwiska.
Pierwsze pojawienie się nazwiska "Bodurka" na ziemiach polskich odnotowano w roku 1265 i można je wiązać z najazdami mongolskimi, a szczególnie z II najazdem w latach 1259–1260 oraz wzięciem do niewoli jeńców tatarskich. 
W historii wsi Rajbrot (w okolicach której znajduje się największe skupisko osób o nazwisku "Bodurka", a także "Bodura") założonej przez Bolesława Wstydliwego w roku 1260, wspomniano, że po III najazdzie mongolskim na przełomie lat 1287 i 1288 zasiedlający tę wieś jeńcy tatarscy udali się na Węgry.
Inne hipotezy pochodzenia nazwiska podaje prof. Kazimierz Rymut, mianowicie
"Bodur" (bez daty źródłowej), "Bodura" (bez daty źródłowej), "Bodurka" (1265 r.) – mają tę samą etymologię, pochodząc:
We wszystkich tych przypadkach rdzeniem jest słowo "bod", do którego został dodany przyrostek "-ur", a następnie odpowiedni do formy współczesnej, czyli "-a", "-ka", "-kiewicz" itd. Podobną interpretację podał prof. Rymut dla wszystkich nazwisk rozpoczynających się na "Bod", czyli np. "Boduszyński", "Bodzioch", "Bodziony", "Bodeł" i "Bodył".
Badania genetyczne (DNA).
Z badań genetycznych yDNA i ich interpretacji podanej przez Family Tree DNA dla 25 markerów (próba jednoosobowa) wynika, że osoby o tym nazwisku należą do haplogrupy R1a-niezwiązanej (Unassigned) i z dużym prawdopodobieństwem nie wywodzą się od plemion słowiańskich, ale raczej od innych wczesnych plemion, takich jak Bałtowie, lub Scytowie. Niemniej wymaga to dalszych badań z użyciem 37 lub 67 markerów DNA.
Liczebność w Polsce.
Według stanu na rok 2000 w Polsce zamieszkiwało 410 osób o nazwisku "Bodurka", z czego 191 mężczyzn i 219 kobiet. Najwięcej osób zamieszkiwało w powiecie bocheńskim (106 osób), następnie w powiecie świdnickim (37 osób), Krakowie (29 osób) i powiecie brzeskim (18 osób).
W przypadku nazwiska "Bodura" będącego drugim pod względem liczności z rdzeniem "bodur" liczba osób mieszkających w Polsce wynosiła 333 osoby z czego 163 mężczyzn i 170 kobiet. Najliczniej nazwisko "Bodura" pojawia się w powiatach brzeskim (90 osób), sandomierskim (30 osób) i ostrowskim (23 osoby). Poza podium powiat warszawski (16 osób).
Według stanu na początek lat 90. XX wieku w Polsce zamieszkiwało 350 osób o tym nazwisku, z czego prawie połowa w dawnym województwie tarnowskim.
"Słownik nazwisk współcześnie w Polsce używanych" pod red. prof. Kazimierza Rymuta podaje liczbę 348, jednak nie uwzględnia ona osób z nazwiskiem "Bodurka" mieszkających w Krośnie.
Łączna liczba osób mieszkających w Polsce w ww. okresie, a mających w nazwisku rdzeń "bodur" wynosiła ok. 700, z czego aż 257 w województwie tarnowskim.

</doc>
<doc id="1241372" url="https://pl.wikipedia.org/wiki?curid=1241372" title="Czesław Białas">
Czesław Białas

Czesław Białas (ur. 19 czerwca 1931 roku w Szopienicach, zm. 24 czerwca 1991 r. w Katowicach) – polski sztangista, olimpijczyk. Pierwszy w historii polski mistrz Europy (1957, Katowice). Uczestnik Igrzysk Olimpijskich 1952 w Helsinkach, 1956 w Melbourne i 1960 w Rzymie.
Jako czynny sportowiec związany z klubem HKS Szopienice przez 20 lat (1949–1969), z przerwą na służbę wojskową, którą odbywał w krakowskim OWKS. Brązowy medalista mistrzostw świata, jeden złoty i dwa brązowe medale w mistrzostwach Europy, 13-krotny medalista mistrzostw Polski, 10-krotny mistrz kraju.
Jeszcze jako czynny zawodnik rozpoczął karierę trenerską w szopienickim HKS. Do jego wychowanków należy Marek Seweryn.
Od 1992 r. corocznie organizowany jest w Szopienicach turniej w podnoszeniu ciężarów jego imienia.

</doc>
<doc id="1241374" url="https://pl.wikipedia.org/wiki?curid=1241374" title="Luquillo">
Luquillo

Luquillo - miasto w Portoryko, w gminie Luquillo. Według danych szacunkowych na rok 2008 liczy 8 438 mieszkańców. Zostało założone w 1797.

</doc>
<doc id="1241375" url="https://pl.wikipedia.org/wiki?curid=1241375" title="Klasztor w Pożajściu">
Klasztor w Pożajściu

Klasztor w Pożajściu (lit. "Pažaislio vienuolynas") – największy zespół klasztorny na Litwie, jeden z przykładów baroku włoskiego w Europie Wschodniej, położony w Kownie, na Pietraszunach, na Pożajściu, nad Zbiornikiem Kowieńskim.
Historia. Architektura i wystrój.
Zespół klasztorny został ufundowany przez kanclerza wielkiego litewskiego Krzysztofa Zygmunta Paca dla zakonu kamedułów. W 1660 wystąpił on do kamedułów z informacją o zamiarze fundacji, wkrótce otrzymał zaś zatwierdzenie fundacji od papieża oraz sejmu Rzeczypospolitej. Zamiarem Paca było postawienie pomnika potęgi rodu, a zarazem rodowej nekropolii (którą jednak kościół się nie stał). Sam rozmach fundacji był sprzeczny z regułą kamedułów, przewidującą budowę niewielkich, wręcz jednoprzestrzennych świątyń. Akt fundacji podpisano w 1664, a prace budowlane rozpoczęły się w 1667. Do śmierci fundatora nie zostały one ukończone, jednak finansowali je nadal jego spadkobiercy (szczególnie przybrany syn - Kazimierz Michał Pac), dzięki czemu zasadnicze prace budowlane ukończono w 1690, a kościół konsekrowano wreszcie w 1712. 
Zespół klasztorny w Pożajściu jest jednym z najcenniejszych zabytków późnego baroku na ziemiach Rzeczypospolitej. Składa się z kościoła na planie centralnym (regularny sześciobok), co było w tym czasie rozwiązaniem oryginalnym oraz klasztoru. Także główna fasada kościoła, z wysuniętymi wieżami i cofniętą częścią środkową w celu lepszego wyeksponowania kopuły jest nowatorska. Nie wiemy jednak, kto był autorem tego projektu - być może był to Giovanni Battista Frediani. Natomiast w końcowej fazie pracami kierowali bracia Carlo i Pietro Puttini, który zaprojektował także sarkofag fundatora (niezrealizowany - Krzysztof Zygmunt Pac został pochowany pod progiem kościoła). Autorem sztukaterii, ukończonych w 1676, był Giovanni Merle. Najcenniejszym elementem dekoracji świątyni jest cykl malowideł, które wykonał do 1684 kolejny Włoch, Michelangelo Palloni - pojawiają się w nich klasyczne wątki związane z kontrreformacją (m.in. cykl maryjny, zesłanie ducha świętego), ale są w nich też elementy oryginalne, np. postaci ojców Kościoła wschodniego w scenie zesłania ducha świętego czy malowidła nawiązujące do związków kamedułów z historią Polski (Pięciu Braci Męczenników z czasów Bolesława Chrobrego, św. Romuald z Kazimierzem Odnowicielem w Cluny).
Kościół klasztorny poświęcono Najświętszej Marii Pannie, św. Romualdowi (patronowi zakonu) oraz św. Marii Magdalenie de’ Pazzi, którą Pacowie uważali za swoją krewniaczkę, a przez to patronkę (swoją genealogię wywodzili z antycznej Italii i tam też nawiązali kontakty z florencką rodziną Pazzich). Kaplice boczne poświęcono św. Brunonowi Bonifacemu (patronowi Litwy), św. Krzysztofowi (drugiemu z patronów fundatora), św. Marii Magdalenie de' Pazzi oraz św. Romualdowi (patronowi kamedułów). Sam erem nazwano "Mons Pacis", co oznacza dosłownie "Góra Pokoju", zawiera jednak wyraźną aluzję do nazwiska "Pac". Za kościołem znajdują się cele eremitów, tworzące aleję wychodzącą na wyniosły brzeg Niemna.
W połowie XVIII w. rozbudowy zespołu klasztornego dokonał kolejny z Paców, szambelan królewski Michał Jan Pac. Po powstaniu listopadowym klasztor kamedułów został skasowany przez władze rosyjskie, które osadziły tam prawosławnych mnichów i uruchomiły w kościele cerkiew, w związku z czym dokonano w nim szeregu przeróbek (usunięto ołtarze boczne, wstawiono ikonostas, zamalowano lub przemalowano część malowideł). W 1915 prawosławni mnisi zostali ewakuowani, a po uzyskaniu niepodległości przez Litwę zespół klasztorny przejęły siostry z konwentu Św. Kazimierza. W czasach radzieckich kościół służył jako archiwum, zakład psychiatryczny i galeria sztuki. Po 1990 budynek zwrócono siostrom. Od 1996 w pożajskim klasztorze odbywa się corocznie międzynarodowy festiwal muzyczny, na którym gościł m.in. Yehudi Menuhin.

</doc>
<doc id="1241376" url="https://pl.wikipedia.org/wiki?curid=1241376" title="Gerald Beckley">
Gerald Beckley

Gerald Linford "Gerry" Beckley (ur. 12 września 1952 w Fort Worth, USA) – amerykański muzyk rockowy, jeden z członków założycieli grupy America.

</doc>
<doc id="1241377" url="https://pl.wikipedia.org/wiki?curid=1241377" title="Blanchard Ryan">
Blanchard Ryan

Blanchard Ryan (ur. 12 stycznia 1967 w Bostonie) – amerykańska aktorka.

</doc>
<doc id="1241378" url="https://pl.wikipedia.org/wiki?curid=1241378" title="Test chi kwadrat">
Test chi kwadrat



</doc>
<doc id="1241382" url="https://pl.wikipedia.org/wiki?curid=1241382" title="Arroyo">
Arroyo

Arroyo - miasto w Portoryko, w gminie Arroyo. Według danych szacunkowych na rok 2008 liczy 7 578 mieszkańców. Zostało założone w 1855.

</doc>
<doc id="1241383" url="https://pl.wikipedia.org/wiki?curid=1241383" title="Radiostacja R-102">
Radiostacja R-102

Radiostacja R-102 – krótkofalowa, nadawczo-odbiorcza radiostacja średniej mocy, na 2 samochodach Star-660, eksploatowana w Wojsku Polskim do 1990 roku.
Była sprzętem wyprodukowanym po wojnie w ZSRR produkowanym na potrzeby jednostek wojsk łączności Układu warszawskiego, przez przemysł węgierski.
Wersje radiostacji:
Przeznaczenie.
Radiostacja przeznaczona była do utrzymywania łączności fonicznej lub telegraficznej (ręcznej i dalekopisowej) do 1000 km.
W latach 70.-80. głównym ich przeznaczeniem w wojskach operacyjnych, było zabezpieczenie łączności telegraficznej-utajnionej w kierunkach radiowych pomiędzy frontem a armiami.
Wersja R-102RR2 przeznaczona była do łączności z agentami znajdującymi się na tyłach przeciwnika, wyposażonych w radiostacje R-350M.
W późniejszym okresie gdy wzrosło nasycenie jednostek łączności nowocześniejszymi radiostacjami R-140, w ramach tworzonego zautomatyzowanego systemu zaopatrywania wojsk najmłodsze z nich zostały zmodernizowane na radiostacje R-102K. Między innymi razem z dywizyjnymi aparatowniami ADK-11 tworzyły one system wymiany informacji kwatermistrzostwa Wojska Polskiego.
Ukompletowanie.
Radiostacja R-102 składała się z samochodu odbiorczego i samochodu nadawczego.
Wersja R-102MZ:
W wersji R-102M odbiornikiem podstawowym wozu odbiorczego radiostacji był odbiornik radiowy MOLIBDEN, znany w ZSRR pod sybolem R-154-2M. Jego zakres częstotliwości był szerszy od odbiornika AMUR-2, bo dochodził do 12 MHz.
Wersja R-102K – w wozie odbiorczym dodatkowo zamontowano:
Dane techniczno-taktyczne.
Zakres częstotliwości.
Źródłem sygnału nadajnika był wzbudnik WD-11. Częstotliwość wzbudnika ustawiana była przełącznikami generatorów kwarcowych według specjalnej tabeli strojenia. Stabilność częstotliwości nadajnika była rzędu 1 × 10-6 Hz/Hz.
Sterowanie nadajnika.
Sterowanie wozu nadawczego jak i współpraca z innymi elementami węzła łączności odbywała się za pośrednictwem pięcioparowych kabli manipulacyjnych typu TTWK 5x2. Charakterystycznym dla sprzętu starego parku jak i dla R-102 był sposób wykorzystania poszczególnych par kabl. ogólnie można go nazwać sterownie niesymetryczne. Odbywało się ono po odpowiednich żyłach względem pary 4 kabla stanowiącej wspólną "ziemię".
W rosyjskiej wersji R-102M zastosowano "kombinacyjne" wykorzystanie poszczególnych przewodów kabla TTWK co uniemożliwiało zdalne sterowanie przez aparatownie AZS
Anteny radiostacji.
Wóz nadawczy i odbiorczy posiadały jeszcze maszt 10 m do anteny prętowej radiostacji R-105.

</doc>
<doc id="1241388" url="https://pl.wikipedia.org/wiki?curid=1241388" title="Gruboskórce">
Gruboskórce

Gruboskórce (Ceratomorpha) – podrząd ssaków z rzędu nieparzystokopytnych.

</doc>
<doc id="1241389" url="https://pl.wikipedia.org/wiki?curid=1241389" title="Saoirse Ronan">
Saoirse Ronan

Saoirse Una Ronan ( ur. 12 kwietnia 1994 w Nowym Jorku) – irlandzka aktorka, nagrodzona Złotym Globem za tytułową rolę w filmie "Lady Bird" (2017).
Życiorys.
Saoirse Ronan urodziła się w Nowym Jorku w USA jako córka Moniki i Paula Ronana, aktora pochodzenia irlandzkiego. Jej ojciec często zabierał ją na plan filmowy. Towarzyszyła mu na przykład podczas kręcenia "Zdrady" ("The Devil’s Own", 1997). Zanim jednak sama wkroczyła do świata Hollywood, ukończyła Ardattin Village’s School. Aktualnie uczęszcza do FCJ Secondary School Bunclody.
Po raz pierwszy pojawiła się przed kamerą jako Rhiannon Geraghty w irlandzkim serialu medycznym RTÉ "The Clinic" (2003–2004), a następnie zastąpiła Emmę Bolger w drugiej serii serialu "Proof" (2005), gdzie grała Orlę Boland. Na dużym ekranie zadebiutowała w komedii romantycznej Amy Heckerling "Nigdy nie będę twoja" ("I Could Never Be Your Woman", 2007) jako Izzie u boku Michelle Pfeiffer. Tego samego roku do kin weszły kolejne dwie produkcje z jej udziałem: "The Christmas Miracle of Jonathan Toomey" i "Death Defying Acts". Pozytywne opinie krytyków filmowych, rosnącą popularność oraz nominację do Oscara w kategorii najlepsza aktorka drugoplanowa i wielu innych nagród przyniosła jej rola Briony Tallis w "Pokucie". W 2016 otrzymała nominację do Oscara za najlepszą żeńską rolę pierwszoplanową w filmie "Brooklyn".

</doc>
<doc id="1241392" url="https://pl.wikipedia.org/wiki?curid=1241392" title="Operacja Catapult 1940">
Operacja Catapult 1940



</doc>
<doc id="1241393" url="https://pl.wikipedia.org/wiki?curid=1241393" title="Bandrele">
Bandrele

Bandrele (czasami wymawiane Bandrélé) – miasto w południowo-wschodniej części Majotty (zbiorowość zamorska Francji). Według danych szacunkowych na rok 2008 liczy 6 623 mieszkańców. Ośrodek przemysłowy.

</doc>
<doc id="1241394" url="https://pl.wikipedia.org/wiki?curid=1241394" title="Wiktor Leśniewski">
Wiktor Leśniewski

Wiktor Adam Leśniewski (ur. 23 grudnia 1886 w Warszawie, zm. 5 lipca 1963 w Warszawie) – polski prawnik, polityk, kierownik Ministerstwa Rolnictwa i Dóbr Narodowych II RP.
Życiorys.
Urodził się w rodzinie inteligenckiej. Uczęszczał do V Gimnazjum Państwowego w Warszawie, za udział w strajku szkolnym podczas rewolucji 1905 roku został relegowany. Ukończył prywatne Gimnazjum Chrzanowskiego, a egzamin maturalny złożył w Parnawie, w ówczesnej guberni inflanckiej. W latach 1907–1912 studiował na Wydziale Prawa Uniwersytetu w Petersburgu, po czym powrócił do Warszawy. Od 1 kwietnia 1917 do 30 czerwca 1918 pracował jako referent prawny w Departamencie Gospodarstwa Społecznego Tymczasowej Rady Stanu, był pracownikiem Rady Windykacji Strat Wojennych Tymczasowej Rady Stanu. Pracował później w Ministerstwie Rolnictwa i Dóbr Koronnych (Dóbr Państwowych), kolejno jako radca ministerialny, naczelnik Wydziału Prezydialnego, dyrektor Departamentu Organizacyjnego. Od 14 maja 1928 do 1 kwietnia 1933 podsekretarz stanu.
Od 29 grudnia 1929 do 16 stycznia 1930 był kierownikiem ministerstwa w piątym rządzie Kazimierza Bartla. W 1933 odszedł ze służby państwowej. Był następnie dyrektorem Związku Izb i Organizacji Rolniczych RP, prezesem Komisji Artykułów Zwierzęcych przy Ministerstwie Przemysłu i Handlu, wiceprezesem Rady Nadzorczej Państwowego Banku Rolnego, prezesem Komitetu Parku Narodowego w Pieninach. 
W okresie okupacji niemieckiej pracował w Radzie Głównej Opiekuńczej (RGO) i działał w Biurze Ziem Zachodnich Delegatury Rządu na Kraj. W październiku 1947 został bezpodstawnie aresztowany, a następnie – w 1949 – został skazany na dożywotnie więzienie. W maju 1955 został zwolniony, a w 1960 zrehabilitowany.
Pochowany na cmentarzu Powązkowskim w Warszawie (kwatera 141-2-5).

</doc>
<doc id="1241397" url="https://pl.wikipedia.org/wiki?curid=1241397" title="Stanislav Zvolenský">
Stanislav Zvolenský

Stanislav Zvolenský (ur. 19 listopada 1958 roku w Trnawie) – słowacki duchowny, biskup pomocniczy archidiecezji bratysławsko-trnawskiej w latach 2004–2008, arcybiskup metropolita bratysławski od 2008.
Życiorys.
Święcenia kapłańskie uzyskał w 1982 roku w Bratysławie. Pracował kolejno w Galancie, Hlohovecu, bratysławskiej dzielnicy Vajnory. W 1992 roku został skierowany na studia, najpierw do Innsbrucku, potem do Rzymu. W 1998 roku obronił doktorat z prawa kanonicznego. Od 2001 wikariusz sądowy archidiecezji bratysławsko-trnawskiej.
2 kwietnia 2004 roku został nominowany biskupem tytularnym "Nova Sinna" i biskupem pomocniczym archidiecezji bratysławsko-trnawskiej. 14 lutego 2008 roku mianowany pierwszym arcybiskupem metropolitą nowo utworzonej archidiecezji bratysławskiej. 28 października 2009 objął stanowisko przewodniczącego episkopatu Słowacji.

</doc>
<doc id="1241399" url="https://pl.wikipedia.org/wiki?curid=1241399" title="Chirongui">
Chirongui

Chirongui – miasto w południowo-zachodniej części Majotty (zbiorowość zamorska Francji). Według danych szacunkowych na rok 2008 liczy 6 285 mieszkańców. Ośrodek przemysłowy.

</doc>
<doc id="1241401" url="https://pl.wikipedia.org/wiki?curid=1241401" title="Church of Atrocity">
Church of Atrocity

Church of Atrocity – piąty studyjny album fińskiej grupy muzycznej Clandestine Blaze wydany 31 października 2006 roku przez Northern Heritage Records.

</doc>
<doc id="1241403" url="https://pl.wikipedia.org/wiki?curid=1241403" title="Saguenay (rzeka)">
Saguenay (rzeka)

Saguenay (, ) – rzeka w Kanadzie, w prowincji Quebec. Wypływa z jeziora Saint-Jean i uchodzi do estuarium Rzeki Świętego Wawrzyńca. Długość wynosi 170 km. Dolne 115 km rzeki, poniżej miasta Saguenay, to właściwie fiord, dostępny dla łodzi wycieczkowych.

</doc>
<doc id="1241404" url="https://pl.wikipedia.org/wiki?curid=1241404" title="Dewey Bunnell">
Dewey Bunnell

Dewey Bunnell (ur. 19 stycznia 1951 w Harrogate) - członek grupy rockowej "America".

</doc>
<doc id="1241405" url="https://pl.wikipedia.org/wiki?curid=1241405" title="Zakochani">
Zakochani

Zakochani – polska komedia romantyczna z 2000 roku w reżyserii Piotra Wereśniaka. Film kręcono od 7 kwietnia do 20 maja 1999.
Fabuła.
Zofia Karska jest piękną, pełną uroku i przebojową młodą kobietą. Jej sposób na życie to uwodzenie bogatych mężczyzn i wyciąganie od nich pieniędzy i drogich prezentów. Pewnego dnia na swojej drodze spotyka Mateusza, przystojnego, błyskotliwego i pewnego siebie fotografa. Zosia nie wie, że Mateusz również dorabia jako łowca bogatych i samotnych kobiet; także on nie ma pojęcia, jakiej „profesji” jest jego ukochana. Oboje są przekonani, że upolowali kolejną „ofiarę”. Początkowo nieufni i wyrachowani, stopniowo młodzi zaczynają mieć się ku sobie.
Jednak kiedy prawda wychodzi na jaw, Zosia i Mateusz będą musieli wybierać między uczuciami a zawodem.

</doc>
<doc id="1241406" url="https://pl.wikipedia.org/wiki?curid=1241406" title="La Possession">
La Possession

La Possession – miasto w Reunionie (departament zamorski Francji). Według danych INSEE w 2019 roku liczyło 33 405 mieszkańców.

</doc>
<doc id="1241408" url="https://pl.wikipedia.org/wiki?curid=1241408" title="Dan Peek">
Dan Peek

Dan Peek (ur. 1 listopada 1950 w Panama City, zm. 24 lipca 2011 w Farmington) – amerykański muzyk, w latach 1970-1977 gitarzysta basowy grupy rockowej America.
Peek opuścił Americę krótko po wydaniu w Lutym 1977 albumu "Harbor". Powrócił do wiary chrześcijańskiej po wielu latach nieszczęśliwej walki z uzależnieniem od narkotyków. Podpisał kontrakt z wydawnictwem Pat Boone's Lamb &amp; Lion Records i odniósł spory sukces jako jeden z pierwszych artystów tworzących chrześcijański pop.
Peek wydał autobiografię zatytułowaną "An American Band", opowiadającą historię jego pracy w zespole America.
Od 1990 Peek spowolnił swoją aktywność zawodową i sporadycznie tworzył muzykę w swoim domu na Kajmanach. Od tego czasu wydał kilka płyt solowych oraz współpracował z Kenem Marvinem i Brianem Gentry nad trzy płytowym albumem "Peace". . Zmarł 24 lipca 2011 roku, w Farmington.

</doc>
<doc id="1241412" url="https://pl.wikipedia.org/wiki?curid=1241412" title="Sainte-Suzanne (Reunion)">
Sainte-Suzanne (Reunion)

Sainte-Suzanne – miasto w Reunionie (departament zamorski Francji). Według danych INSEE w 2019 roku liczyło 24 292 mieszkańców. Założone w 1667 roku przez Étienne'a Régnaulta.

</doc>
<doc id="1241413" url="https://pl.wikipedia.org/wiki?curid=1241413" title="Wiewiórczak">
Wiewiórczak

Wiewiórczak ("Callosciurus") – rodzaj ssaka z podrodziny wiewiórczaków (Callosciurinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki występujące w południowo-wschodniej Azji.
Morfologia.
Długość ciała (bez ogona) 148–291 mm, długość ogona 110–251 mm; masa ciała 134–403 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1241414" url="https://pl.wikipedia.org/wiki?curid=1241414" title="Metody ewolucyjne">
Metody ewolucyjne



</doc>
<doc id="1241417" url="https://pl.wikipedia.org/wiki?curid=1241417" title="Saint-Georges-de-l’Oyapock">
Saint-Georges-de-l’Oyapock

Saint-Georges (Saint-Georges-de-l'Oyapock jest nazwą lokalną) – miasto i gmina w Gujanie Francuskiej (departament zamorski Francji). 
Saint Georges leży tuż przy wschodniej granicy departamentu, nad rzeką Oyapock, w odległości 189 km od Kajenny.
W 2011 roku gmina liczyła 3946 mieszkańców.
W związku z nadchodzącym otwarciem (pod koniec 2014) Mostu na rzece Oyapock łączącego Brazylię z Gujaną, w celu sprostania zadaniom, jakie postawi przed nimi zwiększony ruch na przejściu granicznym, służby celne, straż graniczna i żandarmeria znacznie zwiększyły liczbę pracowników. Most pozwoli rozwiązać problem izolacji gminy. Jego budowa umożliwiła już naprawę nieustannie niszczonej przez ulewne deszcze pory deszczowej trasy RN2, łączącej Saint-Georges z Cayenne.
Na terenie gminy stacjonują jednostki Legii Cudzoziemskiej.

</doc>
<doc id="1241420" url="https://pl.wikipedia.org/wiki?curid=1241420" title="Męska gra">
Męska gra

Męska gra (oryg. "Any Given Sunday") – amerykański film fabularny z 1999 roku w reżyserii Olivera Stone’a. Film opowiada o perypetiach doświadczonego trenera Tony’ego D’Amato.

</doc>
<doc id="1241421" url="https://pl.wikipedia.org/wiki?curid=1241421" title="Roura">
Roura

Roura – miasto i gmina w Gujanie Francuskiej, w okręgu Kajenna. Według danych na rok 2011 liczy 2609 mieszkańców

</doc>
<doc id="1241422" url="https://pl.wikipedia.org/wiki?curid=1241422" title="Puchar Świata w Biathlonie 2007/2008 - Östersund 2008">
Puchar Świata w Biathlonie 2007/2008 - Östersund 2008



</doc>
<doc id="1241423" url="https://pl.wikipedia.org/wiki?curid=1241423" title="Kościół św. Anny w Zaborowie">
Kościół św. Anny w Zaborowie

Kościół pw. św. Anny w Zaborowie – kościół parafialny, wzniesiony w 1791 roku w Zaborowie według projektu Hilarego Szpilowskiego w miejscu wcześniejszych świątyń.
Historia.
Parafia w Zaborowie erygowana została tu w XIV lub XV wieku – pierwsze zapiski zaginęły. W 1465 wymieniany jest pleban zaborowski Jan, a w tym samym roku biskup Andrzej Bniński darował parafii dziesięcinę snopową. W czasie wizytacji w 1670 biskup Święcicki zapisał: "de erectionis huius Ecclesiae ex antiquo Nulla notitia". Pierwszy kościół drewniany spłonął w 1700 i w tym samym roku powstał nowy, także drewniany, staraniem ks. Glinki i przetrwał on do 1790 roku.
W 1791 roku wzniesiony został nowy kościół murowany nakładem właścicieli Zaborowa Placyda i Karoliny Izbińskich herbu Prawdzic według projektu Hilarego Szpilowskiego. Kościół wzniesiony w stylu klasycystycznym we wnętrzach zawiera fragmenty wyposażenia z wcześniejszych kościołów, głównie z XVIII wieku. Kościół został poświęcony przez ks. Onufrego Szembeka archidiakona warszawskiego dnia 22 lutego 1791 roku.
W 1839 odnowiony i przerobiony przez Adama Izbińskiego, w 1840 powstaje murowana plebania. W 1905 roku ma miejsce kolejna restauracja kościoła nakładem Leona Feliksa Goldstanda, nowego dziedzica dóbr zaborowskich. W 2002 odbyła się ostatnia renowacja kościoła i plebanii.
Obiekt wpisany do rejestru zabytków pod numerem 1119/499/62 decyzją z 23.03.1962.
Opis.
Kościół wzniesiony został w stylu klasycystycznym na planie prostokąta, z wnętrzem salowym, ściętym w narożach bez wydzielonego prezbiterium. Przy prezbiterium znajdują się zakrystia i klatka schodowa na chórek za ołtarzem, natomiast po przeciwległej stronie jest chór muzyczny z balustradą tralkową, wsparty na smukłej półkoliście zamkniętej arkadzie.
Wnętrze kościoła ozdabiają 3 ołtarze z XVII wieku: w ołtarzu głównym umieszczono obraz Matki Boskiej z Dzieciątkiem w sukience z blachy srebrnej z końca XVIII wieku, w lewym obraz św. Anny w sukienkach z blachy srebrnej, koronowany w roku 1722 oraz obraz św. Wawrzyńca w zwieńczeniu ołtarza, w prawym zaś obraz św. Józefa oraz w zwieńczeniu ołtarza obraz św. Antoniego Padewskiego.
Ambona z XIX wieku wykonana w stylu klasycystycznym, zaś prospekt organowy w stylu neobarokowym. Na ścianach bocznych nawy wiszą obrazy m.in. pochodzące z XVIII wieku wizerunek Matki Boskiej Bolesnej oraz św. Anny Samotrzeć. W świątyni znajdują się także liczne epitafia i nagrobki dobroczyńców kościoła i właścicieli okolicznych majątków przyozdobione herbami szlacheckimi.

</doc>
<doc id="1241424" url="https://pl.wikipedia.org/wiki?curid=1241424" title="Marius Egnatius">
Marius Egnatius

Marius Egnatius (I w. p.n.e.) – jeden z głównych przywódców sprzymierzeńców italskich w wojnie ze sprzymierzeńcami.
Według zachowanych fragmentów Diodora Sycylijskiego był jednym z dwunastu dowódzców, których co roku wybierali sprzymierzeńcy, by służyli przy ich konsulach. Według Liwiusza był przywódcą samnickim. 
Pierwszy znany nam jego czyn to zdobycie Venafrum, czego dokonał przy pomocy zdrady i gdzie zniszczył dwie kohorty. Niedługo później w wąwozie Mons Massicus koło Teanum niespodzanie napotkał armię konsula Luciusa Caesara, którego zmusił do wycofania się. Rzymianie schroli się w Teanum, ale stracili wielu ludzi przekraczając rzekę Savo, na której był tylko jeden most.
Następnego roku Egarius zginął w bitwie z Rzymianami dowodzonymi przez Caiusa Cosconiusa i Luceiusa.
Informacje o nim podają Liwiusz ["Epit." LXXV] i Appian [I 40, 41, 45].
Istnieją przesłanki by sądzić, że ojcem lub bliskim krewnym Egnatiusa był wzmiankowany przez Aulusa Gelliusa Marcus Marius z Sidicinum.

</doc>
<doc id="1241426" url="https://pl.wikipedia.org/wiki?curid=1241426" title="Moonblood">
Moonblood

Moonblood - niemiecka grupa muzyczna powstała w 1990 w Saksonii. Wcześniej znana jako Demoniac.
Demoniac został powołany do życia w maju 1990 w Schneeberg przez Occulta Mors, Necromaniac i L.O.N.S. We wrześniu tego samego roku Gaamalzagoth dołączył do grupy. Grali oni "melodic black metal". Pod tą nazwą nagrali beztytułowe dema.
W styczniu 1994, L.O.N.S. i Necromaniac zostali wyrzuceni z zespołu z powodu nieprzykładania się do gry, w przeciwieństwie do pozostałych członków. Zespół nagrał pierwsze demo i wtedy właśnie zmienił nazwę na Moonblood.
Zespół rozpadł się, lecz dokładna data i rok nie są znane.
Dyskografia.
Bootlegi i kompilacje.
Cały materiał Moonblood ma płytach kompaktowych to bootlegi (włącznie z reedycjami wczesnych nagrań).
Grupa nagrała utwór "Fullmoon Witchery" na potrzeby kompilacji "Encyclopaedia Pestilentia" z 1997.

</doc>
<doc id="1241428" url="https://pl.wikipedia.org/wiki?curid=1241428" title="David Ondříček">
David Ondříček

David Ondříček (ur. 23 czerwca 1969 w Pradze) – czeski reżyser, scenarzysta i producent filmowy. Syn Miroslava.
Studiował na FAMU w latach 1987–1992. W pełnym metrażu debiutował w 1996, wcześniej kręcił filmy dokumentalne, także na potrzeby telewizji. W 1999 założył wytwórnię Lucky Man Films, w której w następnym roku zrealizował swój drugi film fabularny – "Samotnych", opowieść o grupie praskich trzydziestolatków. W 2003 we współpracy z aktorem Jiřím Macháčkiem wyreżyserował groteskowy, pełen absurdalnego humoru, obraz "Jedna ręka nie klaszcze", a w 2006 komedię "Grandhotel" na podstawie powieści Jaroslava Rudiša.

</doc>
<doc id="1241429" url="https://pl.wikipedia.org/wiki?curid=1241429" title="Pałac Goldstandów w Zaborowie">
Pałac Goldstandów w Zaborowie

Pałac Goldstandów w Zaborowie – pałac w Zaborowie, będący pierwotnie własnością rodziny Goldstandów.
Charakterystyka.
Pałac wzniesiony został w latach 1901–1903 (w miejscu dworu Izbińskich) dla warszawskiego finansisty Leona Feliksa Goldstanda i jego żony Zofii Karnkowskiej herbu Junosza według projektu architektów Franciszka Lilpopa i Karola Jankowskiego. Warszawski bankier szukał miejsca na godną siedzibę i w 1897 nabył dobra zaborowskie, sam pałac powstał w miejscu wcześniejszego dworu rodziny Izbińskich.
W budynku pałacu połączono przetworzone elementy stylów barokowego (mansardowe dachy, hełmy, wykroje szczytów) i klasycystycznego (portyk podtrzymujący taras pierwszego piętra, łącznik z pawilonem kuchennym), jednocześnie nawiązując do wiejskich rezydencji budowanych w Polsce w połowie XVIII w. Jest to piętrowa budowla na planie prostokąta z dwutraktowym układem pomieszczeń z sienią i dwukondygnacyjnym holem, wokół którego symetrycznie rozmieszczono pomieszczenia reprezentacyjne parteru. Pierwsze piętro i mansardy miały charakter prywatny. Pałac nakryto dachem mansardowym. Od strony południowej przylegała do pałacu oranżeria a od północy było połączenie z pawilonem kuchennym. 
W zewnętrznym ukształtowaniu bryły pałacu podkreślono jej horyzontalny charakter za pomocą gzymsów wydzielających kondygnacje oraz boniowania pasowego ścian parteru. Boniowanie zastosowano również na narożach pierwszego piętra. Pałac posiada bogatą eklektyczną dekorację z dodatkiem secesyjnych i swojskich elementów, którymi są np. motyw grzybów borowików w obramieniach okien.
Spadkobierczynią majątku po śmierci Leona Goldstanda została jego córka Janina Górska, która wraz z mężem mieszkała w nim i prowadziła wzorowe gospodarstwo do roku 1939, kiedy wyjechała do Anglii. W czasie okupacji stacjonowały tu wojska niemieckie, a po 1945 w pałacu urządził swoje biura miejscowy PGR (w oranżerii powstał skład nawozów). W 1968 roku pałac został przejęty przez Stowarzyszenie Dziennikarzy Polskich, które w 1974 utworzyło w nim dom pracy twórczej. Po roku 1990 pałac przekazany został przez komisję likwidacyjną dzielącą dawny majątek RSW dwóm organizacjom: Stowarzyszeniu Dziennikarzy Polskich i Stowarzyszeniu Dziennikarzy Rzeczypospolitej. Ostatecznie stał się ponownie własnością prywatną.
Pałac i otaczający go park 23 marca 1962 zostały wpisane do rejestru zabytków pod numerem 1118/500/62.
W filmie.
Pałac grał rolę siedziby rodu Ponimirskich w Koborowie, w serialu "Kariera Nikodema Dyzmy", rezydencję dyrektora Czabana w serialu polskim "Doktor Murek" , pałacu prezesowej w serialu "Lalka" (w odcinku „Wiejskie rozrywki”) oraz w serialu Belle Epoque.

</doc>
<doc id="1241430" url="https://pl.wikipedia.org/wiki?curid=1241430" title="David Ondricek">
David Ondricek



</doc>
<doc id="1241431" url="https://pl.wikipedia.org/wiki?curid=1241431" title="OGLE-2006-BLG-109L b">
OGLE-2006-BLG-109L b

OGLE-2006-BLG-109L b (OGLE-06-109L b) – planeta pozasłoneczna typu gazowy olbrzym orbitująca wokół gwiazdy OGLE-2006-BLG-109L. Układ planetarny OGLE-2006-BLG-109L został odkryty przez polskich naukowców metodą mikrosoczewkowania grawitacyjnego w ramach programu OGLE.
Właściwości fizyczne.
Masa planety wynosi około 0,73 , przeciętna odległość od gwiazdy wynosi około 2,3 j.a., okres orbitalny wynosi około 1790 dni.

</doc>
<doc id="1241432" url="https://pl.wikipedia.org/wiki?curid=1241432" title="OGLE-06-109L b">
OGLE-06-109L b



</doc>
<doc id="1241433" url="https://pl.wikipedia.org/wiki?curid=1241433" title="OGLE-06-109L">
OGLE-06-109L



</doc>
<doc id="1241435" url="https://pl.wikipedia.org/wiki?curid=1241435" title="OGLE-2006-BLG-109L c">
OGLE-2006-BLG-109L c

OGLE-2006-BLG-109L c (OGLE-06-109L c) – planeta pozasłoneczna typu gazowy olbrzym orbitująca wokół gwiazdy OGLE-2006-BLG-109L. Układ planetarny OGLE-2006-BLG-109L został odkryty przez polskich naukowców metodą mikrosoczewkowania grawitacyjnego w ramach programu OGLE.
Właściwości fizyczne.
Masa OGLE-2006-BLG-109L c wynosi około 0,27 masy Jowisza, przeciętna odległość od gwiazdy wynosi około 4,5 j.a., okres orbitalny wynosi około 13,5 roku, inklinacja 64°, mimośród 0,15.

</doc>
<doc id="1241436" url="https://pl.wikipedia.org/wiki?curid=1241436" title="OGLE-06-109L c">
OGLE-06-109L c



</doc>
<doc id="1241438" url="https://pl.wikipedia.org/wiki?curid=1241438" title="Branden Williams">
Branden Williams

Branden Williams (ur. 13 października 1974 roku w Hollywood w Kalifornii) – amerykański aktor filmowy i telewizyjny. Znany również jako Jeff Westmoreland.
Zadebiutował w 1985 roku epizodyczną rolą w serialu telewizyjnym "Robert Kennedy &amp; His Times". Wystąpił m.in. jako Kile Blank w filmie "Mean Creek" oraz jako Tommy Salomme w komedii romantycznej "Ten pierwszy raz". Pojawił się także w sitcomie "Will &amp; Grace" i w horrorze Steve'a Minera "".

</doc>
<doc id="1241440" url="https://pl.wikipedia.org/wiki?curid=1241440" title="Marcin Chomętowski">
Marcin Chomętowski

Marcin Ludwik Chomętowski herbu Lis (zm. w 1706 roku) – wojewoda bracławski od 1694 roku, wojewoda mazowiecki w 1704 roku, kasztelan żarnowski od 1680 roku, łowczy sandomierski od 1670 roku, starosta złotoryjski od 1685 roku, starosta drohobycki od 1696 roku, dyplomata.
Syn Stefana podczaszego bełskiego i Katarzyny Kochanowskiej. Żonaty z Anną Wierzbowską. Miał synów: Stanisława wojewodę mazowieckiego, hetmana polnego koronnego, Jakuba kasztelana czechowskiego, 
Studiował na Uniwersytecie w Padwie w 1664 roku. Poseł na sejm 1673 roku i sejm elekcyjny 1674 roku z województwa sandomierskiego. W 1674 roku był elektorem Jana III Sobieskiego z województwa sandomierskiego. 
W 1683 roku wyznaczony do pertraktacji pokojowych z Moskwą, w 1703 roku do ustalenia granicy z Turcją. Brał udział w wyprawach bukowińskiej w 1685 i mołdawskiej w 1686. Jego chorągiew pancerna wchodziła w skład pułku królewicza Jakuba Ludwika Sobieskiego. Poseł sejmiku województwa chełmińskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Stronnik Augusta II Mocnego i jego elektor w 1697 roku. 
Był członkiem konfederacji sandomierskiej 1704 roku.
Właściciel Jasieńca, części Broniowic i Gniazdkowa w powiecie radomskim. Ufundował kolegium jezuickie w Samorze.

</doc>
<doc id="1241441" url="https://pl.wikipedia.org/wiki?curid=1241441" title="Yeomanry">
Yeomanry

Yeomanry – tradycyjna nazwa używana przez niektóre oddziały lub pododdziały brytyjskiej "Armii Terytorialnej", wywodząca się z ochotniczych formacji kawaleryjskich. Obecne oddziały Yeomanry służą w różnych broniach i wykonują wielorakie zadania.
Na przełomie XVIII i XIX wieku w Wielkiej Brytanii – po Rewolucji Francuskiej, a zwłaszcza po dojściu do władzy Napoleona – narastały obawy przed inwazją. Dla poprawienia obronności kraju, w wielu hrabstwach powołano do życia ochotnicze oddziały konnej milicji złożonej z wolnych rolników zwanych "yeomenami". Termin „yeoman” odnosi się do niezamożnych farmerów będących właścicielami lub dzierżawcami uprawianej przez nich ziemi. Oficerami w oddziałach "yeomanry" byli przedstawiciele szlachty, a ludzie w szeregach to zazwyczaj dzierżawcy działek w ich posiadłościach. Członkowie oddziałów "yeomanry" nie byli zobowiązani do służby poza granicami kraju bez osobiście wyrażonej zgody.
W pierwszej połowie XIX wieku pułki "yeomanry" były częstokroć wykorzystywane przez władze lokalne dla tłumienia zamieszek (np. masakra w Peterloo), lecz gdy rolę tę przejęła policja, jednostki "yeomanry" skoncentrowały się na obronie terytorialnej.
W czasie 2. wojny burskiej, kompanie tzw. "„Imperial Yeomanry”" były formowane do służby zamorskiej spośród ochotników z oddziałów yeomanry. W roku 1901 wszystkie pułki yeomanry zostały włączone w struktury "„Imperial Yeomanry”" i zreorganizowane.
W 1908 formacja "„Imperial Yeomanry”" została podporządkowana tzw. „Siłom Ochotniczym” (ang. "Volunteer Force") tworzącym „Siły Terytorialne”, w których stanowiła konnicę. Przymiotnik „Imperialna” został w tym samym czasie usunięty z nazwy.
Podczas I wojny światowej „Siły Terytorialne” zostały przemianowane na „Armię Terytorialną”. Po wojnie, wraz z modernizacją sił zbrojnych, jedynie czternaście starszych pułków yeomanry zachowało swe konie, podczas gdy pozostałe przeformowano w kompanie samochodów pancernych, saperów, łączności lub baterie artylerii. Dwa pułki zostały rozwiązane. Przeformowane oddziały zachowały tradycje yeomanry, przy czym w artylerii poszczególne baterie nawiązywały do tradycji całych pułków dawnej yeomanry.
Na początku II wojny światowej Armia Terytorialna została dwukrotnie powiększona, co doprowadziło do odrodzenia się niektórych pułków. Ostatnim konnym pułkiem yeomanry był Yorkshire Dragoons, przekształcony w jednostkę pancerną w marcu 1942 roku.
Armia Terytorialna uległa redukcji w roku 1957 i ponownie w 1961 co ponownie doprowadziło do kurczenia się i łączenia dawnych pułków yeomanry. W roku 1967 miała miejsce poważna redukcja formacji przekształconej w Terytorialną i Ochotniczą Rezerwę Armii, przy czym dotychczasowe pułki yeomanry skurczyły się do rozmiarów szwadronów, kompanii lub baterii. W następnych latach nastąpił szereg dalszych reorganizacji.
W obecnej Armii Terytorialnej wiele dawnych pułków yeomanry przetrwało w tradycjach pododdziałów w większych jednostkach pancernych i artyleryjskich.

</doc>
<doc id="1241443" url="https://pl.wikipedia.org/wiki?curid=1241443" title="Le Verdon">
Le Verdon



</doc>
<doc id="1241447" url="https://pl.wikipedia.org/wiki?curid=1241447" title="Jón Þór Birgisson">
Jón Þór Birgisson

Jón Þór Birgisson (czyt. ), ps. „Jónsi” (czyt. [ˈjounsɪ]; ur. 23 kwietnia 1975) – islandzki wokalista i gitarzysta post-rockowego zespołu Sigur Rós. Charakterystyczną cechą jego twórczości jest gra smyczkiem wiolonczelowym na gitarze elektrycznej, przy zastosowaniu efektu gitarowego distortion oraz rewerberacji. W ten sposób powstają eteryczne dźwięki wykorzystywane w muzyce zespołu. Styl wokalny J. Birgissona cechuje się częstym użyciem falsetu.
Jest gejem, jego partner Alex Somers jest głównym współtwórcą graficznych projektów, z których korzystają Sigur Rós. Od urodzenia nie widzi na prawe oko.
Przeszłość muzyczna.
W 1995 Jónsi, wówczas pod pseudonimem Jonny B, przewodził zespołowi Bee Spiders. Podczas każdego koncertu nosił okulary przeciwsłoneczne. W tym samym roku Bee Spiders otrzymali nagrodę najbardziej interesującej grupy w konkursie dla mało znanych zespołów zwanym Musiktilraunir (isl. "eksperymenty muzyczne"). Zespół grał długie ballady rockowe i był porównywany do The Smashing Pumpkins. Jónsi był również liderem grungowego zespołu Stoned w latach 1992–1993. Do wydawania solowych utworów Jón Þór używa pseudonimu Frakkur.
Instrumenty muzyczne.
Podobnie jak inni muzycy grający smyczkiem wiolonczelowym na gitarze elektrycznej, Jónsi korzysta z gitar Ibanez PF200 oraz Gibson Les Paul.

</doc>
<doc id="1241448" url="https://pl.wikipedia.org/wiki?curid=1241448" title="Champaign (Illinois)">
Champaign (Illinois)



</doc>
<doc id="1241449" url="https://pl.wikipedia.org/wiki?curid=1241449" title="Wow (serial telewizyjny)">
Wow (serial telewizyjny)

WOW – polsko-niemiecki serial telewizyjny emitowany w Telewizji Polskiej w 1993 roku.
Wyreżyserowany został przez Jerzego Łukaszewicza i Ryszarda Zatorskiego. Przedstawia historię inteligentnego wirusa komputerowego, który wyzwala się z komputera i zaczyna żyć własnym życiem. W ciągu całego serialu pojawia się wielu znanych aktorów lat 90., m.in. Cezary Pazura, Katarzyna Skrzynecka, Radosław Pazura, Tomasz Sapryk, Marek Barbasiewicz. Serial kręcono w Międzygórzu, wsi niedaleko Kłodzka. Jeden z odcinków zrealizowano w Muzeum Papiernictwa w Dusznikach Zdroju.
Akcja serialu toczy się w fikcyjnej miejscowości Laurentine.

</doc>
<doc id="1241450" url="https://pl.wikipedia.org/wiki?curid=1241450" title="Stanisław Laskowski (zm. 1661)">
Stanisław Laskowski (zm. 1661)

Stanisław Laskowski herbu Dąbrowa (zm. w 1661 roku) – referendarz wielki koronny od 1652, wojewoda płocki od 1658, kasztelan podlaski (1652) i warszawski, cześnik łomżyński (1631), sekretarz królewski (1631).
Urodził się w miejscowości Laskowo Jabłoń (współcześnie: Stary Laskowiec) w powiecie zambrowskim, był synem Bartłomieja Laskowskiego (zm. 1652). Przed 1631 został sekretarzem Zygmunta III Wazy i viceinstygatorem koronnym. Posłował z ziemi łomżyńskiej na sejmy 1632, 1634 i 1638. W czasie powstania Chmielnickiego dążył od rozprawienia się z buntownikami. Podpisał "pacta conventa" Władysława IV Wazy w 1632 roku. Był członkiem konfederacji generalnej zawiązanej 31 lipca 1648 roku. Podpisał "pacta conventa" Jana II Kazimierza Wazy w 1648 roku. W sierpniu 1649 odbył popis pospolitego ruszenia ziemi warszawskiej pod wsią Dęby w pobliżu Warszawy. Na sejmie koronacyjnym 1649 roku wyznaczony z Senatu do lustracji dóbr królewskich w Wielkopolsce. W 1651 roku król Jan Kazimierz wyznaczył go jako rezydenta u boku królowej. W latach 1652-1654 brał udział w posiedzeniach Trybunału Skarbowego Radomskiego i Lwowskiego. Laskowski przebywał u boku króla na emigracji. Po wygnaniu Szwedów, w 1658 roku został mianowany wojewodą podlaskim i jeszcze tego samego roku przeniesiono go na urząd wojewody płockiego. 
Kupił między innymi Rykacze, Wierzbowo i inne. Był też właścicielem Laskowca. Ożenił się z Zofią Popowską. Miał syna Zygmunta Laskowskiego i córki: Jadwigę i Konstancję.

</doc>
<doc id="1241451" url="https://pl.wikipedia.org/wiki?curid=1241451" title="Kryształ">
Kryształ



</doc>
<doc id="1241452" url="https://pl.wikipedia.org/wiki?curid=1241452" title="Epixerus">
Epixerus



</doc>
<doc id="1241456" url="https://pl.wikipedia.org/wiki?curid=1241456" title="Switzerland (album Electric Six)">
Switzerland (album Electric Six)

Switzerland – trzeci album Electric Six wydany w 2006 roku. Zawiera trzynaście premierowych utworów.
Zawartość albumu według słów grupy:
Spis utworów.
Australijska edycja albumu wydana przez Inertia Records zawierała czternasty utwór, remiks autorstwa Midnight Juggernauts utworu "The Future Is in the Future" z poprzedniego albumu, "Señor Smoke".
Teledyski.
Powstało siedem niskobudżetowych teledysków do utworów z albumu, udostępnionych na YouTube:

</doc>
<doc id="1241464" url="https://pl.wikipedia.org/wiki?curid=1241464" title="Plaid Cymru">
Plaid Cymru

Partia Walii (wal. Plaid Cymru []; ang. "The Party of Wales") – centrolewicowa partia polityczna w Walii popierającą idee niepodległościowe. Należy do Wolnego Sojuszu Europejskiego.
Plaid Cymru została założona w 1925, po raz pierwszy zdobyła mandat w Parlamencie Zjednoczonego Królestwa w 1966. Plaid Cymru posiada jedno z czterech walijskich miejsc w Parlamencie Europejskim (od 1999 roku reprezentuje ją w PE Jill Evans), 3 z czterdziestu walijskich miejsc w Parlamencie Zjednoczonego Królestwa, 15 z sześćdziesięciu miejsc w Walijskim Zgromadzeniu Narodowym, gdzie jest młodszym partnerem "Wales Labour Party" ("Llafur Cymru") i kontroluje 1 z 22 walijskich władz lokalnych. Według Electoral Commission z 2004, partia posiada przychód i wydatki rzędu 500 000 funtów.
Przywódcą partii po Leanne Wood jest od 2018 Adam Price.
Założenia Partii.
Plaid Cymru ma pięć głównych celów:

</doc>
<doc id="1241468" url="https://pl.wikipedia.org/wiki?curid=1241468" title="International DOI Foundation">
International DOI Foundation

International DOI Foundation (IDF) – międzynarodowa fundacja, która jest ciałem zarządzającym systemem identyfikatorów cyfrowych DOI. Fundacja ma siedzibę w Oksfordzie w Wielkiej Brytanii.
Fundacja została założona w 1998, przez konsorcjum trzech wielkich domów wydawniczych specjalizujących się w wydawaniu publikacji naukowych: Elsevier, John Wiley &amp; Sons oraz Springer. Dyrektorem IDF jest Norman Paskin.
Do podstawowych zadań IDF należy:
Członkami IDF nie mogą być osoby fizyczne, ale wyłącznie firmy i organizacje. W lutym 2008 IDF liczył ok. 1600 członków. W IDF istnieje kilka różnych rodzajów członkostwa:
Roczna składka członkowska wynosiła w 2008 r. od 10 000 do 40 000 USD zależnie od statusu organizacji i jej charakteru.
IDF jest zarządzana przez Radę, do której należą z klucza wszystkie organizacje o statusie "charter", zaś pozostali członkowie Rady są wybierani przez wszystkie pozostałe organizacje członkowskie. Rada liczyła w lutym 2008 r. 12 członków:

</doc>
<doc id="1241469" url="https://pl.wikipedia.org/wiki?curid=1241469" title="Fall">
Fall

Fall () – utwór z debiutanckiej płyty Natalii Lesz zatytułowanej „Natalia Lesz”. Utwór został nagrany w Rocket Carousel Studio w Los Angeles, a wyprodukowany przez Grega Wellsa.

</doc>
<doc id="1241470" url="https://pl.wikipedia.org/wiki?curid=1241470" title="Stasi">
Stasi

Osoby o tym nazwisku:

</doc>
<doc id="1241472" url="https://pl.wikipedia.org/wiki?curid=1241472" title="Señor Smoke">
Señor Smoke

Señor Smoke – drugi album Electric Six wydany w 2005 roku. Płytę promował kontrowersyjny teledysk do coveru utworu "Radio Ga Ga" Queen, w którym frontman E6 Dick Valentine jako duch Freddiego Mercury'ego tańczył nad jego własnym grobem.

</doc>
<doc id="1241474" url="https://pl.wikipedia.org/wiki?curid=1241474" title="Wiewiórniczek">
Wiewiórniczek

Wiewiórniczek ("Exilisciurus") – rodzaj ssaka z podrodziny wiewiórczaków (Callosciurinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki gatunki występujące na Filipinach oraz w Malezji w stanach Sabah i Sarawak, Indonezji na wyspie Kalimantan i w Brunei.
Morfologia.
Długość ciała (bez ogona) 72–87 mm, długość ogona 40–68 mm; masa ciała 16,5–28,1 g.
Systematyka.
Etymologia.
"Exilisciurus": „mały, smukły, cienki”, od "ex" „bez”; "ile", "ilis" „wnętrzności”; rodzaj "Sciurus" (wiewiórka).
Podział systematyczny.
Wcześniej powyższe gatunki zaliczane były do rodzaju "Nannosciurus". Do rodzaju należą trzy gatunki&lt;ref name="Cichocki&amp;inni"/&gt;:

</doc>
<doc id="1241479" url="https://pl.wikipedia.org/wiki?curid=1241479" title="Stowarzyszenie Wolnego Handlu Ameryki Łacińskiej">
Stowarzyszenie Wolnego Handlu Ameryki Łacińskiej

Stowarzyszenie Wolnego Handlu Ameryki Łacińskiej, ALALC, LAFTA – organizacja międzynarodowa założona 2 czerwca 1961 przez 7 państw Ameryki Łacińskiej: Argentynę, Brazylię, Chile, Meksyk, Paragwaj, Peru i Urugwaj po ratyfikowaniu podpisanego 18 lutego 1960 na zjeździe w Montevideo traktatu zakładającego utworzenie w ciągu 12 lat strefy wolnego handlu.
Stowarzyszenie rozpoczęło swą działalność 2 stycznia 1962. Jego celem było zmniejszenie lub eliminacja opłat celnych i innych ograniczeń handlowych pomiędzy państwami członkowskimi do końca grudnia 1972. Pod koniec lat 60. państwa członkowskie, zamieszkane przez 220 milionów osób, produkowały towary i usługi wartości łącznej 90 miliardów dolarów amerykańskich, a PKB per capita wynosił tam około 440 USD. Swój cel Stowarzyszenie upatrywało w integracji handlowej, ale skupiało się na eliminacji barier w wymianie towarowej (bez uwzględnienia wymiany usług) i nie zajmowało się koordynowaniem polityki handlowej swoich członków. W porównaniu do funkcjonowania współczesnej Stowarzyszeniu organizacji w Europie, Europejskiej Wspólnoty Gospodarczej, a zwłaszcza obecnej Unii Europejskiej, integracja ekonomiczna i polityczna w ramach LAFTA była znacznie bardziej ograniczona.
Działalność Stowarzyszenia opierała się o następujące struktury:
Do roku 1970 do Stowarzyszenia przystąpiły następne cztery kraje – Kolumbia (30 września 1961), Ekwador (3 listopada 1961), Wenezuela (31 sierpnia 1966) i Boliwia (8 lutego 1967).
Pomimo znacznych różnic dzielących poszczególne państwa członkowskie i ograniczonego stopnia integracji swoich stowarzyszonych państw LAFTA odegrało znaczącą rolę w historii gospodarek państw członkowskich. W 1980 Stowarzyszenie przekształcone zostało w Stowarzyszenie Integracji Ameryki Łacińskiej (, , ALADI), zrzeszające obecnie 12 krajów (oprócz 11 wymienionych wyżej członków LAFTA, także Kubę, która przystąpiła doń 2 stycznia 1999).

</doc>
<doc id="1241481" url="https://pl.wikipedia.org/wiki?curid=1241481" title="LAFTA">
LAFTA



</doc>
<doc id="1241482" url="https://pl.wikipedia.org/wiki?curid=1241482" title="Dolnośląska Szkoła Wyższa Edukacji TWP">
Dolnośląska Szkoła Wyższa Edukacji TWP



</doc>
<doc id="1241485" url="https://pl.wikipedia.org/wiki?curid=1241485" title="Arthur Pue Gorman">
Arthur Pue Gorman

Arthur Pue Gorman (ur. 11 marca 1839 roku – zm. 4 czerwca 1906 roku w Waszyngtonie) – amerykański polityk związany z Partią Demokratyczną. Dwukrotnie, najpierw w latach 1881–1899 i ponownie od 1903 roku aż do śmierci w 1906 roku był przedstawicielem stanu Maryland w Senacie Stanów Zjednoczonych.

</doc>
<doc id="1241487" url="https://pl.wikipedia.org/wiki?curid=1241487" title="Praca socjalna (specjalizacja)">
Praca socjalna (specjalizacja)



</doc>
<doc id="1241488" url="https://pl.wikipedia.org/wiki?curid=1241488" title="Pasecznik">
Pasecznik

Pasecznik ("Funambulus") – rodzaj ssaka z podrodziny wiewiórczaków (Callosciurinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki występujące na subkontynencie indyjskim. Jedynie gatunek "F. pennantii" występuje dalej na północy w Iranie, Nepalu, oraz Pakistanie.
Morfologia.
Długość ciała (bez ogona) 110–160 mm, długość ogona 94–168 mm; masa ciała 44,1–168 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1241491" url="https://pl.wikipedia.org/wiki?curid=1241491" title="Bolesław Kliś">
Bolesław Kliś

Bolesław Kliś – pułkownik Wojska Polskiego, szef Oddziału V Naczelnej Prokuratury Wojskowej.
Bolesław Kliś 14 listopada 1982 roku wraz z pułkownikiem Hipolitem Starszakiem, szefem Biura Śledczego MSW w gmachu Naczelnej Prokuratury Wojskowej w Warszawie odbył rozmowę z Lechem Wałęsą. Jej celem było zapoznanie Wałęsy z przepisami stanu wojennego i zobowiązanie go do podpisania oświadczenia akceptującego te przepisy. Wałęsa dokumentu nie podpisał, lecz obiecał, że przepisów będzie się starał przestrzegać. Maszynopis opatrzony jest ręcznymi podpisami obu pułkowników. Dokumentowi towarzyszy niepodpisany "tekst zobowiązania do przestrzegania praw stanu wojennego" oraz tekst, sygnowany przez Klisia i Starszaka, stwierdzający, że Wałęsa odmówił podpisania zobowiązania. Materiały te znajdują się w archiwum IPN pod sygnaturą IPN01255/462.

</doc>
<doc id="1241494" url="https://pl.wikipedia.org/wiki?curid=1241494" title="Górowiórka czarnobrzucha">
Górowiórka czarnobrzucha

Górowiórka czarnobrzucha ("Glyphotes simus") – gatunek ssaka z podrodziny wiewiórczaków (Callosciurinae) w rodzinie wiewiórkowatych (Sciuridae).
Zasięg występowania.
Górowiórka czarnobrzucha zamieszkuje góry na Borneo w stanach Sabah i Sarawak na wysokości 1000–1700 m n.p.m..
Taksonomia.
Gatunek i rodzaj po raz pierwszy opisał w 1898 roku angielski teriolog Oldfield Thomas. Jako miejsce typowe odłowu holotypu Thomas wskazał Kinabalu, w północnym Borneo. Jedyny przedstawiciel rodzaju górowiórka ("Glyphotes").

</doc>
<doc id="1241495" url="https://pl.wikipedia.org/wiki?curid=1241495" title="Símun Samuelsen">
Símun Samuelsen

Símun Eiler Samuelsen (ur. 21 maja 1985 w Vágur) – farerski piłkarz występujący na pozycjach bocznego pomocnika, obecnie trener drugiego składu klubu HB Tórshavn.
Kariera klubowa.
Początek kariery.
Símun Samuelsen zadebiutował najwyższej lidze Wysp Owczych 19 sierpnia 2001 roku w barwach klubu z rodzinnego miasta VB Vágur. Jego klub osiągnął wówczas czwartą pozycję w tabeli. W kolejnym sezonie ponownie wystąpił w trzech spotkaniach, a także w czternastu drugiego składu, dla którego zdobył trzy bramki. Główna drużyna VB zajęła wówczas siódme miejsce w pierwszoligowej tabeli.
W 2003 roku Samuelsen przeniósł się do GÍ Gøta. Zadebiutował tam 23 marca w wygranym 2:0 meczu fazy grupowej Pucharu Wysp Owczych przeciwko B36 Tórshavn. 1 czerwca strzelił swoją pierwszą w ramach rozgrywek najwyższego poziomu rozgrywek na archipelagu w meczu 4. kolejki przeciwko HB Tórshavn (2:1). Wystąpił również w obu meczach I Rundy Pucharu Intertoto 2003 przeciwko Dacii Kiszyniów. Choć GÍ Gøta zdobył wówczas niską, siódmą pozycję w ligowej tabeli, udało mu się również dostać do finału rozgrywek pucharowych, który przegrał z B36 Tórshavn 1:3. Podczas całego sezonu Símun Samuelsen zdobył 5 bramek w 28 meczach.
Na początku sezonu w 2004 roku Samuelsen powrócił do VB Vágur. Rozegrał w nim 22 mecze i zdobył 6 bramek. Klub zajął siódme miejsce w tabeli ligowej i dotarł do półfinału Pucharu Wysp Owczych, w którym uległ HB Tórshavn 1:3 (1:1, 0:2). Rok później nastąpiła fuzja - VB Vágur połączył się z SÍ Sumba, tworząc VB/Sumba. Samuelsen pozostał w głównym składzie, w którym grał do lipca 2005. Wystąpił w 18 spotkaniach, zdobywając 4 gole.
ÍBK Keflavík.
W sierpniu 2005 roku Símun Samuelsen dołączył do składu islandzkiego klubu ÍBK Keflavík. Zadebiutował 7 sierpnia w ligowym spotkaniu przeciwko Þróttur, wygranym przez jego klub 3:2. Zagrał następnie w kolejnych trzech spotkaniach ligowych, zdobywając jednego gola. Zagrał też w dwóch meczach rundy kwalifikacyjnej Pucharu UEFA 2005/06. Jego klub zajął czwarte miejsce w tabeli Úrvalsdeild 2005. Podczas kolejnego sezonu Samuelsen występował regularnie w barwach klubu, notując 24 spotkania i 5 bramek. Jedna z nich padła w 18. minucie wygranego 4:1 meczu Pucharu Intertoto 2006 przeciwko Dungannon Swifts. ÍBK Keflavík podczas tego sezonu ponownie zajął czwarte miejsce w lidze. Zdobył także Puchar Islandii, pokonując w meczu finałowym Reykjavíkur 2:0.
Od początku roku 2007 Samuelsen był nadal jednym z głównych zawodników ÍBK Keflavík, rozgrywając 18 spotkań i zdobywając 7 bramek. W drugiej połowie roku został wypożyczony do norweskiego Notodden FK, występującego w Adeccoligaen. Zadebiutował tam 9 września w przegranym 1:3 meczu z Moss FK. Pierwszą bramkę zdobył zaś 7 października, kiedy jego drużyna przegrała 1:4 z Hønefoss BK. Jego klub znalazł się na dziewiątym miejscu w tabeli ligowej. Samuelsen w zdobył dla niego łącznie 2 bramki w 8 spotkaniach, w których wystąpił. Po końcu sezonu powrócił na Islandię, gdzie przedłużył swój kontrakt do końca roku 2008.
Sezon 2008 roku Samuelsen zakończył dorobkiem kolejnych 24 spotkań i 5 bramek. Jego klub aż do ostatniej kolejki prowadził w tabeli Úrvalsdeild 2008. W meczu tej kolejki przeciwko Fram Símun Samuelsen zdobył bramkę dającą jego klubowi prowadzenie w około 10 minucie drugiej połowy. Fram zdołał jednak wyrównać, a następnie wyjść na prowadzenie, co przy wyniku 2:0 w spotkaniu FH – Fylkir dało tytuł mistrzowski drużynie z Hafnarfjörður. Mimo że kolejny kontrakt z ÍBK Keflavík miał trwać do końca 2010, rok 2009 był ostatnim sezonem, w którym Samuelsen występował w barwach tej drużyny. Zagrał wówczas w 22 spotkaniach i strzelił 6 bramek. Został także na koniec roku okrzyknięty piłkarzem roku przez kibiców ÍBK.
HB Tórshavn.
W styczniu 2010 roku Símun Samuelsen powrócił na Wyspy Owcze. Według ówczesnych doniesień z nieoficjalnych źródeł miał on zasilić szeregi FC Suðuroy lub prowadzonego przez byłego trenera ÍBK Keflavík, Kristjána Guðmundssona, HB Tórshavn. 18 lutego stał się oficjalnie zawodnikiem drugiej z tych drużyn, po podpisaniu trzyletniego kontraktu. Zadebiutował 14 marca, zdobywając z klubem Superpuchar Wysp Owczych, po zwycięstwie 2:1 nad Víkingurem Gøta. Wystąpił następnie w 29 kolejnych spotkaniach i zdobył 5 bramek, w tym jedyną w wygranym 1:0 rewanżu II rundy kwalifikacyjnej Ligi Mistrzów 2010/11 przeciwko Red Bull Salzburg. Jego nowy klub w ówczesnym sezonie zdobył mistrzostwo Wysp Owczych. W kolejnym roku Samuelsen rozegrał kolejne 29 spotkań i zdobył 11 bramek. Jego klub zajął na miejsce ósme w ligowej tabeli, ostatnie niezagrożone spadkiem do niższej ligi. W 2012 był wciąż jednym z podstawowych zawodników HB Tórshavn - wystąpił we wszystkich 31 meczach, jakie klub ten rozegrał w tamtym sezonie, zdobywając 11 bramek. Wszedł także w skład Drużyny Roku według FSF Føroya. Jego drużyna zajęła trzecie miejsce w Effodeildin i dotarła do półfinału Pucharu Wysp Owczych, ulegając stosunkiem bramek na wyjeździe EB/Streymur.
Zawodnik zaczął kolejny rok ponowie w głównym składzie HB Tórshavn, jednak po 21 spotkaniach, w których strzelił 9 bramek, musiał w sierpniu przerwać występy do końca sezonu wskutek urazu stopy. Jego klub zdobył wówczas mistrzostwo archipelagu. Pomimo kontuzji ponownie włączono go do Drużyny Roku. Powrócił do gry w kwietniu 2014 roku, grał jednak tylko do czerwca i w 14 meczach strzelił jednego gola. W kolejnym roku w barwach HB występował ponownie do czerwca, pojawiając się w kolejnych trzynastu meczach i zdobywając jedną bramkę. Współpracę z drużyną z Tórshavn zakończył po dwóch spotkaniach dla drugiego składu, występującego w 2. deild.
Schyłek kariery.
W lipcu 2015 roku HB Tórshavn zwolniło Samuelsena z kontraktu, pozwalając mu tym samym dołączyć do składu FC Suðuroy. Klub powstał w wyniku reorganizacji VB/Sumba (wcześniej VB Vágur), w którym Samuelsen rozpoczynał karierę piłkarską. Zadebiutował po transferze 9 sierpnia w zremisowanym 2:2 meczu przeciwko TB Tvøroyri. Zagrał później w kolejnych 7 meczach, nie strzelająć ani jednego gola. Jego klub na koniec sezonu znalazł się na dziewiątej pozycji w tabeli, co oznaczało dla niego spadek do niższej klasy rozgrywek.
Przed sezonem 2016 roku zawodnik podpisał kontrakt z AB Argir. Zadebiutował w nowym klubie 3 kwietnia w przegranym 1:2 meczu z B36 Tórshavn. Wystąpił łącznie w 20 spotkaniach i zdobył 2 gole. Klub znalazł się na dziewiątym miejscu Effodeildin 2016 i spadł do 1. deild.
Na przełomie stycznia i lutego 2017 roku HB Tórshavn ogłosiło, że Símun Samuelsen powróci do składu w tym sezonie. Jego ponowny debiut miał miejsce 12 marca podczas pierwszej kolejki Effodeildin, kiedy jego drużyna pokonała 07 Vestur 2:0. Jedną z bramek zdobył Samuelsen. Do końca sezonu wystąpił w 27 meczach i strzelił 6 goli. Jego klub znalazł się na piątym miejscu ligowej tabeli. Podczas kolejnego sezonu Símun Samuelsen ponownie stał się jednym z podstawowych zawodników HB, występując w 29 meczach, w których strzelił 9 bramek. Jego klub zdobył mistrzostwo archipelagu i dotarł do finału Pucharu Wysp Owczych 2018, w którym uległ B36 Tórshavn po rzutach karnych. W sezonie 2019 Samuelsen zagrał w kolejnych 32 meczach i zdobył 10 goli. Jego klub zajął czwarte miejsce w tabeli ligowej, jednak zdobył też Superpuchar Wysp Owczych, w którym Símun strzelił jedyną bramkę, oraz Puchar Wysp Owczych, w którego finale również wpisał się na listę strzelców. Po zakończonym sezonie, w wieku 34 lat Símun Samuelsen podziękował kibicom, ogłaszając zakończenie profesjonalnej kariery piłkarskiej.
W 2020 roku wystąpił jeszcze w 5 spotkaniach drugiego składu AB Argir, zdobywając w nich 2 bramki.
Kariera reprezentacyjna.
Símun Samuelsen reprezentował swój kraj po raz pierwszy w ramach rozgrywek kadry Wysp Owczych U-17. Został powołany w roku 2000, jednak pierwszy raz na boisku pojawił się 1 sierpnia 2001. Jego reprezentacja grała wówczas przeciwko Anglii (1:4), a Samuelsen wystąpił od początku spotkania do 41. minuty. Później zagrał jeszcze w 4 kolejnych meczach, nie zdobywając żadnego gola. 22 października 2002 wystąpił po raz pierwszy w meczu reprezentacji U-19. Było to spotkanie eliminacji Mistrzostw Europy przeciwko Ukrainie (0:6). Łącznie dla tej kadry wystąpił 4 razy, nie strzelając żadnej bramki.
Do seniorskiej reprezentacji Samuelsena powołano po raz pierwszy w 2003 roku. Zadebiutował w wygranym przez Wyspy Owcze meczu towarzyskim z Kazachstanem 27 kwietnia. Pierwszą i jedyną bramkę zdobył 8 października 2005 roku w 93. minucie meczu eliminacji Mistrzostw Świata 2006 przeciwko Izraelowi po błędzie bramkarza. Jego ostatnim meczem było spotkanie przeciwko Szwecji w ramach eliminacji Mistrzostw Świata 2014. Powołano go również na mecze przeciwko Kazachstanowi i Niemcom, jednak nie mógł w nich wystąpić z uwagi na kontuję stopy. Po niej nie powrócił już do narodowej kadry. Łącznie wystąpił w 43 oficjalnych meczach reprezentacji Wysp Owcyzch i 2 nieoficjalnych.
Kariera trenerska.
W 2015 roku Símun Samuelsen był grającym asystentem trenera klubu HB Tórshavn.
Po zakończeniu kariery piłkarskiej zawodnik podjął pracę, jako jeden z dwóch głównych szkoleniówców klubu AB Argir. Jemu i Tonny'emu Brimsvíkowi nie udało się uchronić klubu przed barażami po zajęciu przedostatniego miejsca w tabeli i w ich efekcie spadkiem do niższej klasy rozgrywek. Na dwa mecze przed końcem sezonu władze zdecydowały się rozwiązać umowę z Samuelsenem i dokończyć sezon z drugim trenerem oraz wspierającym go Rógvim Poulsenem.
4 grudnia 2020 roku HB Tórshavn ogłosił, że Símun Samuelsen zostanie od 2021 roku trenerem drużyny rezerwowej.

</doc>
<doc id="1241497" url="https://pl.wikipedia.org/wiki?curid=1241497" title="Simun Samuelsen">
Simun Samuelsen



</doc>
<doc id="1241498" url="https://pl.wikipedia.org/wiki?curid=1241498" title="Hugo Althoff">
Hugo Althoff

Bartholomäus Hugo Maria Althoff (ur. 18 czerwca 1884 w Ostbevern w powiecie Warendorf, zm. 1960) – niemiecki inżynier budownictwa, urbanista i polityk chadecki (Zentrum).
Życiorys.
Hugo Althoff urodził się jako piąte z ośmiorga dzieci chłopa Heinricha Wilhelma Schulze-Althoff (1840-1913), pochodzącego z rodu wolnych chłopów-sołtysów oraz Marii (z domu Pöhler). Dzięki ufundowanemu przez miejscowego proboszcza stypendium mógł uczęszczać do gimnazjum. Ukończył studia jako inżynier budownictwa w Gdańsku (należał do korporacji akademickiej Pruthenia). Następnie mieszkał jakiś czas w Erfurcie (w 1912 opublikował artykuł "Separation und Bebauungsplan" w czasopiśmie "Städtebau"), zaś w 1915 uzyskał w Dreźnie doktorat z dziedziny budownictwa; jego praca na temat przepustowości ulic została opublikowana w 1916. Walczył w I wojnie światowej; trafiony odłamkiem pocisku, został ranny w nos i utracił prawe oko.
Althoff ożenił się w Gdańsku w 1912 w kościele Serca Jezusowego we Wrzeszczu. Miał trzech synów: Klausa (ur. 1914), Wolfganga (ur. 1917) i Güntera (20 września 1920-30 maja 1999).
Od 1919 do 1923 działał w Malborku jako miejski radca budowlany w randze drugiego burmistrza, po czym był radcą budowlanym we Frankfurcie nad Odrą. Od 1926 do 29 marca 1929 sprawował taką samą funkcję we Wrocławiu. W tym czasie działał w Reichsforschungsgesellschaft für Wirtschaftlichkeit im Bau- und Wohnungswesen e.V., gdzie zetknął się z Walterem Gropiusem.
Przez kolejne 4 i pół roku pełnił w Wolnym Mieście Gdańsku funkcję senatora (ministra). 18 grudnia 1928 do 9 stycznia 1931 wchodził w skład III gabinetu prezydenta Sahma jako senator do spraw budownictwa, a następnie do 30 maja 1933 był senatorem do spraw robót publicznych i handlu w senacie Ziehma. Mieszkał w tym czasie w Sopocie przy Delbrückallee 2 (ob. ul. Paderewskiego).
Po przejęciu władzy przez nazistów został zmuszony do przejścia na wcześniejszą emeryturę. W kolejnych latach dorabiał jako współwłaściciel sklepu z wyrobami rzemiosła artystycznego. W lecie 1944, po zamachu von Stauffenberga na Hitlera, został aresztowany i umieszczony w obozie koncentracyjnym Stutthof, lecz po około półtora miesiąca zwolniony. Po zdobyciu Sopotu przez Armię Czerwoną pozostał jakiś czas w mieście, po czym został deportowany do Berlina.

</doc>
<doc id="1241501" url="https://pl.wikipedia.org/wiki?curid=1241501" title="Johann Robert Mende">
Johann Robert Mende

Johann Robert Mende (ur. 3 maja 1824 w Brzegu, zm. 23 sierpnia 1899 w Altonie) – architekt niemiecki, pracujący w Legnicy i Wrocławiu.
Życiorys.
Johann Robert Mende pracował w Lubaniu, gdzie w 1865 kierował budową wodociągu. 1 października 1867 powołano go na radcę budowlanego i członka magistratu w Legnicy, gdzie działał przez kolejnych sześć lat. 13 lub 26 maja 1873 został wybrany na miejskiego radcę budowlanego we Wrocławiu i sprawował tę funkcję od 8 sierpnia 1873 przez jedną dwunastoletnią kadencję, do 1885, równolegle z Alexandrem Kaumannem. Poprzednik Mendego, Hans Zimmermann odpowiadał jako radca za lewobrzeżny Wrocław, zaś Kaumann za prawobrzeżny. Wraz z zatrudnieniem Mendego zmieniono dotychczasowy podział zadań w magistracie z terytorialnego na tematyczny, tak że Mende odpowiadał za architekturę, zaś Kaumann za urbanistykę i sieci podziemne. Po upłynięciu kadencji Mende starał się o ponowny wybór przez radę miejską, jednak przegrał z Richardem Plüddemannem. Pozostał jednak na usługach urzędu miejskiego i w latach 1886-1893 był głównym inspektorem wrocławskiej "policji budowlanej" (urzędu wydającego zezwolenia na budowę i użytkowanie obiektów budowlanych).
Mende pozostawał przez cały okres swojej twórczości we Wrocławiu pod wpływem naśladowców Schinkla i projektował w stylu neorenesansowym względnie tzw. stylu arkadowym.

</doc>
<doc id="1241508" url="https://pl.wikipedia.org/wiki?curid=1241508" title="Sulawesówka">
Sulawesówka

Sulawesówka ("Hyosciurus") – rodzaj ssaka z podrodziny wiewiórczaków (Callosciurinae) w obrębie rodziny wiewiórkowatych (Sciuridae). 
Zasięg występowania.
Rodzaj obejmuje gatunki występujące endemicznie na Celebes.
Morfologia.
Długość ciała (bez ogona) 195–250 mm, długość ogona 65–125 mm; masa ciała 228–520 g.
Systematyka.
Etymologia.
"Hyosciurus": "hus", ὑος "huos" „świnia, wieprz”; σκιουρος "skiouros" „wiewiórka”.
Podział systematyczny.
Do rodzaju należą następujące gatunki:

</doc>
<doc id="1241512" url="https://pl.wikipedia.org/wiki?curid=1241512" title="Poliizocyjaniany">
Poliizocyjaniany



</doc>
<doc id="1241513" url="https://pl.wikipedia.org/wiki?curid=1241513" title="Kurt Welter">
Kurt Welter

Kurt Welter (ur. 25 lutego 1916 w Köln-Lindenthal, zm. 7 marca 1949 w Leck) – niemiecki as myśliwski. Odniósł razem 63 zwycięstwa, w tym 56 nocą, 7 za dnia i zestrzelił przy tym 33 samoloty typu De Havilland Mosquito. Był najlepszym pilotem samolotu typu Messerschmitt Me 262 i odniósł na nim 25 zwycięstw.
Zginął tragicznie 7 marca 1949 w samochodzie (stojącym przed przejazdem kolejowo-drogowym w Leck w Szlezwiku-Holsztynie) zmiażdżonym przez źle załadowane kłody, które spadły z przejeżdżającego pociągu.

</doc>
<doc id="1241515" url="https://pl.wikipedia.org/wiki?curid=1241515" title="Bajkalski Rezerwat Biosfery">
Bajkalski Rezerwat Biosfery

Bajkalski Rezerwat Biosfery ( – ścisły rezerwat przyrody (zapowiednik) położony w Rosji, w jej azjatyckiej części, w pasmie gór Chamar-Daban, o powierzchni 165,7 tys. ha. Został założony w 1968 roku.
Na jego obszarze można przebywać po uzyskaniu zezwolenia dyrekcji i uiszczeniu opłaty. Budynek dyrekcji rezerwatu mieści się w miejscowości Tanchoj. W 2001 roku w wyniku pożaru uległa zniszczeniu wcześniejsza siedziba dyrekcji, a wraz z nią wszystkie zbiory, dokumentacja i muzeum.
W 1996 roku wraz z jeziorem Bajkał i jego okolicami (Barguziński Rezerwat Biosfery, Zabajkalski Park Narodowy, Nadbajkalski Park Narodowy, Rezerwat Bajkalsko-Leński) został wpisany na Listę Światowego Dziedzictwa UNESCO pod nazwą „Jezioro Bajkał”. 
Szlaki piesze w rezerwacie.
W rezerwacie występuje kilka znakowanych zaciosami ścieżek. Na szlakach co jakiś czas rozmieszczone są zimowia (przeznaczone dla turystów, kilkuosobowe chaty-schrony zimowe służące jako noclegowiska). Wśród tras można wymienić m.in.:

</doc>
<doc id="1241516" url="https://pl.wikipedia.org/wiki?curid=1241516" title="NRO">
NRO



</doc>
<doc id="1241517" url="https://pl.wikipedia.org/wiki?curid=1241517" title="Kameyama (miasto)">
Kameyama (miasto)

 – miasto w Japonii, w środkowej części wyspy Honsiu, nad zatoką Ise (Ocean Spokojny).
Położenie.
Miasto leży w północnej części prefektury Mie. Sąsiaduje z Suzuką, Tsu i Igą w Mie, a także z Kōką w prefekturze Shiga.

</doc>
<doc id="1241518" url="https://pl.wikipedia.org/wiki?curid=1241518" title="OGLE-TR-132">
OGLE-TR-132

OGLE-TR-132 ("V742 Carinae") – gwiazda położona w gwiazdozbiorze Kila, odległa o około 4900 lat świetlnych od Ziemi.
Charakterystyka.
Jest to żółto-biały karzeł, gwiazda ciągu głównego należąca do typu widmowego F. Ma temperaturę 6210 K, wyższą niż fotosfera Słońca, masę o 26% większą niż Słońce i promień większy o 34%.
Układ planetarny.
W 2004 w ramach programu OGLE zaobserwowano tranzyty krążącej wokół niej planety, która została oznaczona OGLE-TR-132 b. Obiekt ten jest gorącym jowiszem, ma masę nieznacznie większą od masy Jowisza i promień 1,23 ± 0,07 promienia Jowisza. Jej okres obiegu jest bardzo krótki, równy 1,7 doby. Wskutek bliskości gwiazdy (0,03 au) planeta rozgrzewa się do temperatury 2000 K.

</doc>
<doc id="1241520" url="https://pl.wikipedia.org/wiki?curid=1241520" title="GD 66">
GD 66

GD 66 – biały karzeł o masie wynoszącej około 0,65 masy Słońca znajdujący się w gwiazdozbiorze Woźnicy około 166 lat świetlnych od Ziemi.
Według obserwacji z grudnia 2007 gwiazda może posiadać planetę, która otrzymała tymczasowe oznaczenie GD 66 b; istnienie planety nie zostało jeszcze potwierdzone.

</doc>
<doc id="1241524" url="https://pl.wikipedia.org/wiki?curid=1241524" title="Nucleus Of Soul">
Nucleus Of Soul



</doc>
<doc id="1241526" url="https://pl.wikipedia.org/wiki?curid=1241526" title="Nothing And Nowhere">
Nothing And Nowhere



</doc>
<doc id="1241527" url="https://pl.wikipedia.org/wiki?curid=1241527" title="Walking With Strangers">
Walking With Strangers



</doc>
<doc id="1241529" url="https://pl.wikipedia.org/wiki?curid=1241529" title="Konstanty Malejczyk">
Konstanty Malejczyk

Konstanty Malejczyk (ur. 13 lutego 1943 w Mlęcinie) – generał brygady Wojska Polskiego, szef Wojskowych Służb Informacyjnych.
Od 28 września 1964 zawodowo służył w LWP. Od 1970 był oficerem wywiadu wojskowego PRL. Od 15 listopada 1971 był pomocnikiem szefa Oddziału „R” Zarządu II Sztabu Generalnego. W latach 1975–1978 rzeczoznawca ds. wojskowych Attachatu Wojskowego przy Ambasadzie PRL w Wiedniu. Od 1978 w Oddziale I, a od 1983 w Oddziale „Y” Zarządu II SG. W okresie 1985–1988 był attaché wojskowym, morskim i lotniczym przy Ambasadzie PRL w Hadze. Od 1988 do 1 lipca 1990 ponownie w Oddziale „Y”.
Zaoczny absolwent Wojskowej Akademii Politycznej.
W latach 1994–1996 był szefem Wojskowych Służb Informacyjnych.
Brał udział w tzw. obiedzie drawskim. Jego rolę w tamtych wydarzeniach opisał tygodnik „Przegląd”: „Wilecki z Malejczykiem należeli do najważniejszych kucharzy przygotowujących słynny «obiad drawski». Byli w tę aferę zanurzeni po epolety. Byli najbliższymi stronnikami Wałęsy prącego do pełni władzy w Polsce. Jeden z najważniejszych celów na tej drodze stanowiło wyjęcie spod władzy i kontroli ministra obrony narodowej – wówczas Piotra Kołodziejczyka – Wojskowych Służb Informacyjnych i podporządkowanie ich szefowi Sztabu Generalnego”. Z ustaleń tygodnika wynika również, że Konstanty Malejczyk był jednym z nieoficjalnych doradców Andrzeja Leppera.
Był członkiem rady nadzorczej przedsiębiorstwa Pol-Aqua budującego trzecią nitkę rurociągu Przyjaźń, transportującego rosyjską ropę naftową do rafinerii w Polsce i Niemczech.
W czerwcu 2005 został przesłuchany w procesie lustracyjnym Józefa Oleksego.
W 2006 Wojskowa Prokuratura Okręgowa w Warszawie postawiła Malejczykowi zarzuty w sprawie udziału WSI w nielegalnym handlu bronią.
Jest wielokrotnie wymieniany w tzw. Raporcie Macierewicza, w kontekście działania na szkodę państwa oraz osobistego prowadzenia agentury w mediach.

</doc>
<doc id="1241530" url="https://pl.wikipedia.org/wiki?curid=1241530" title="I Saw Her Standing There">
I Saw Her Standing There

I Saw Her Standing There – utwór napisany przez Johna Lennona i Paula McCartneya. Otwiera debiutancki album Beatlesów "Please Please Me", wydany w Wielkiej Brytanii przez Parlophone, 22 marca 1963.
W grudniu 1963 Capitol Records wydało piosenkę w Stanach Zjednoczonych jako stronę B na pierwszym singlu Beatlesów, „I Want to Hold Your Hand”. Singel był na szczycie amerykańskich list przebojów przez siedem tygodni, poczynając od 18 stycznia 1964. „I Saw Her Standing There” otwierało "Gorącą 100" magazynu Billboard 8 lutego 1964, pozostając tam przez 11 tygodni.
W 2004 utwór został sklasyfikowany na 139. miejscu listy 500 utworów wszech czasów magazynu Rolling Stone.
Kompozycja.
Utwór był tworzony wspólnie, ale bazował na oryginalnym pomyśle McCartneya. Pierwotnie nazwana „Seventeen”, piosenka została wymyślona, gdy McCartney wracał samochodem do domu z koncertu w Southport,
a później dokończona w jego domu przy Forthlin Road we wrześniu 1962. McCartney powiedział: „Napisałem: 'She was just seventeen,' a potem: 'Beauty queen'. Kiedy pokazałem to Johnowi, wybuchł śmiechem i zapytał: 'Żartujesz sobie z tym tekstem, prawda?'” "To była jedna z pierwszych okazji, kiedy powiedział: 'Co? Musisz to zmienić...'". Słowa zostały zapisane w zeszycie Liverpool Institute. "Remember", książka napisana przez brata McCartneya, Michaela, zawiera fotografię Lennona i McCartneya piszących piosenkę, brzdąkających na gitarach i czytających zeszyt. McCartney przyznał, że linię basu wziął bezpośrednio z piosenki Chucka Berry, „I'm Talking About You”.
Nagranie.
Piosenka została nagrana w studiu przy Abbey Road, 11 lutego 1963, jako część sesji-maratonu, podczas której powstało 10 z 14 piosenek z "Please Please Me". Beatlesi nie byli obecni podczas miksowania utworu, 25 lutego 1963, co nie było niezwykłe w tamtym czasie.
Na albumie utwór zaczyna się okrzykiem „one-two-three-FOUR!” dodanym przez McCartneya. Zwykle takie dodatki były wycinane podczas ostatecznego miksowania. Ten jednak producent George Martin postanowił zostawić, ponieważ uznał go za szczególnie porywający, i wprowadzający do albumu odpowiedni nastrój. Dziennikarz muzyczny Richard Williams uznał, że ten dramatyczny wstęp do debiutanckiego albumu był równie poruszający jak tekst Elvisa Presleya „Well, it's one for the money, two for the show…” na pierwszej ścieżce, Blue Suede Shoes, z jego debiutanckiego albumu, wydanego siedem lat wcześniej i stwierdził, że Beatelsi byli grupą wykonawców, skoro zaczynali w ten sposób również swoje występy na żywo. Jednakże słuchając nagrań do piosenki, można usłyszeć, że wstęp pochodzi z próby 9, podczas gdy główny motyw to próba 1. (Próba 1 nie zaczynała się głośnym wstępem). George Martin początkowo rozważał nagranie "Please Please Me" na żywo w Cavern, przed publicznością i odwiedził liverpoolski klub, żeby doświadczyć fenomenu Beatelmanii na własnej skórze. Ale ponieważ czas gonił, postanowił przenieść nagranie albumu do studia Abbey Road i stworzyć go praktycznie na żywo.
W występach na żywo Ringo bardzo mocno uderzał w hi-hat, w przeciwieństwie do cichego i łagodnego wykorzystania hi-hata podczas nagrania. Próbne nagrania ujawniły, że Paul momentami zmieniał swoją słynną linię basu podczas śpiewania chórków, tak jak robił to podczas występów na żywo.
Wydanie.
W Wielkiej Brytanii „I Saw Her Standing There” było utworem rozpoczynającym "Please Please Me". W Stanach Zjednoczonych Vee Jay Records wydało go jako pierwszą piosenkę na obu wersjach "Introducing... The Beatles", usuwając ze wstępu słowa „One, two, and three” – piosenka zaczynała się okrzykiem "FOUR!". Z powodu umieszczenia na stronie B singla „I Want to Hold Your Hand”, Capitol umieściło ją jako drugi utwór na płycie "Meet the Beatles!", wydanej w końcu stycznia 1964. Vee-Jay miało ograniczony wybór piosenek Beatlesów do zaoferowania, i wypuszczało ich stary materiał, używając różnych nazw, takich jak "Piosenki, Zdjęcia i Opowieści Legendarnych Beatlesów".
Capitol wydała utwór powtórnie dwa razy w latach siedemdziesiątych, najpierw na składance "Rock 'n' Roll Music", 11 czerwca 1976, oraz jako pierwszy utwór na czternastym dysku limitowanej edycji kolekcji "The Beatles Collection" wydanej w grudniu 1978.
Krytyka.
Carr i Tyler, w "The Beatles: An Illustrated Record" stwierdzili, że utwór był jedynie trzecim ogólnobrytyjskim rockowym klasykiem, poprzednimi dwoma były „Move It” Cliffa Richarda i „Shakin' All Over” Johnny'ego Kidda.
Covery.
W 1974 roku została wydana wersja koncertowa wykonywana przez Lennona i Eltona Johna na stronie B singla „Philadelphia Freedom”. Piosenkę można znaleźć w kolekcji Lennona, oraz na albumie Eltona Johna "To Be Continued", jak również na rozszerzonej wersji CD z jego wydanego w 1976 albumu koncertowego "Here and There".
McCartney dołączył „I Saw Her Standing There” do swoich koncertowych albumów "Tripping the Live Fantastic" (1990), "Back in the U.S." (2002) i "Back in the World" (2003). W 1987, nagrał nową wersję utworu na swój album "CHOBA B CCCP", ale pozostawił ją jedynie w wersji roboczej.
Inne wersje:

</doc>
<doc id="1241534" url="https://pl.wikipedia.org/wiki?curid=1241534" title="The Best Of (həd) Planet Earth">
The Best Of (həd) Planet Earth



</doc>
<doc id="1241535" url="https://pl.wikipedia.org/wiki?curid=1241535" title="Hidden &amp; Dangerous">
Hidden &amp; Dangerous

Hidden &amp; Dangerous – komputerowa taktyczna gra akcji w realiach II wojny światowej, wyprodukowana przez Illusion Softworks i wydana w 1999 przez TalonSoft. Gracz przejmuje w niej kontrolę nad czterema żołnierzami SAS-u, wykonującymi działania rajdowe na terenach okupowanych przez III Rzeszę.
Gra została pozytywnie przyjęta przez recenzentów. 7 lutego 2000 ukazał się dodatek do niej, zatytułowany "Hidden &amp; Dangerous: Devil's Bridge". Gra wraz z dodatkiem została udostępniona do pobrania jako "Hidden &amp; Dangerous Deluxe".

</doc>
<doc id="1241536" url="https://pl.wikipedia.org/wiki?curid=1241536" title="Ledum palustre">
Ledum palustre



</doc>
<doc id="1241538" url="https://pl.wikipedia.org/wiki?curid=1241538" title="The Best Of What's Around">
The Best Of What's Around



</doc>
<doc id="1241539" url="https://pl.wikipedia.org/wiki?curid=1241539" title="Sapphire Technology">
Sapphire Technology

Sapphire Technology (蓝宝科技) – chińska firma z Hongkongu produkująca karty graficzne oparte na procesorach graficznych firmy ATI Technologies. W ofercie firmy znaleźć można również płyty główne, tunery TV, ramki cyfrowe oraz komputery HTPC. Do końca roku 2007 sztandarowymi produktami firmy były karty graficzne z przedrostkiem TOXIC. Oznaczał on, że karta chłodzona jest cieczą i ma olbrzymi potencjał podkręcania. Od roku 2008 prym wiodą wersje ATOMIC. Te karty są fabrycznie podkręcone i posiadają najbardziej zaawansowany technicznie system chłodzenia. Od czasu powstania ATOMIC przedrostek TOXIC przestał być jednoznaczny z chłodzeniem wodnym. Sapphire była pierwszą firmą, która wydała kartę graficzną o zegarze 1000 MHz (1GHz). Była nią Sapphire Atomic Edition HD 4890.

</doc>
<doc id="1241543" url="https://pl.wikipedia.org/wiki?curid=1241543" title="Sapphire">
Sapphire



</doc>
<doc id="1241544" url="https://pl.wikipedia.org/wiki?curid=1241544" title="Empetrum hermaphroditum">
Empetrum hermaphroditum



</doc>
<doc id="1241593" url="https://pl.wikipedia.org/wiki?curid=1241593" title="Montpellier HB">
Montpellier HB



</doc>
<doc id="1241595" url="https://pl.wikipedia.org/wiki?curid=1241595" title="Urbaniak">
Urbaniak

Urbaniak (forma żeńska: Urbaniak, liczba mnoga: Urbaniakowie) – patronimiczne nazwisko polskie pochodzące od imienia Urban.
Na początku lat 90. XX wieku nazwiskiem Urbaniak posługiwało się 22.539 osób żyjących, zarejestrowanych w bazie PESEL.

</doc>
<doc id="1241597" url="https://pl.wikipedia.org/wiki?curid=1241597" title="Rooftops (A Liberation Broadcast)">
Rooftops (A Liberation Broadcast)

Rooftops (A Liberation Broadcast) – piosenka rockowa walijskiej grupy Lostprophets, która 19 czerwca 2006 w Wielkiej Brytanii wydana została na singlu.
Po raz pierwszy publicznie odtworzono singel w Muni Arts Center w Pontypridd, 24 kwietnia 2006.
Utwór pochodzi z albumu "Liberation Transmission", został nagrany na Hawajach. Strona B zawiera utwory zarejestrowane podczas tej samej sesji – w momencie wydania były to nowości. Teledysk został nakręcony w Los Angeles przez zespół i Ryana Phillipsa.
Singel zadebiutował na UK Singles Chart na miejscu #8.

</doc>
<doc id="1241598" url="https://pl.wikipedia.org/wiki?curid=1241598" title="Herb Zakroczymia">
Herb Zakroczymia

Herb Zakroczymia – jeden z symboli miasta Zakroczym i gminy Zakroczym w postaci herbu ustanowiony przez Radę Gminy 30 grudnia 2009.
Wygląd i symbolika.
Herb przedstawia w czerwonej tarczy herbowej białego Baranka Bożego w złotej aureoli, trzymającego umieszczoną na złotym drzewcu zwieńczonym krzyżem białą chorągiew z czerwonym krzyżem równoramiennym – symbol zmartwychwstania. 
Herb nawiązuje do zakroczymskiego klasztoru pod wezwaniem Jana Chrzciciela, który to święty użył określenia "Baranek Boży" wobec Jezusa.

</doc>
<doc id="1241599" url="https://pl.wikipedia.org/wiki?curid=1241599" title="Mikroflora autochtoniczna wód">
Mikroflora autochtoniczna wód

Mikroflora autochtoniczna wód – mikrobiom tworzony przez drobnoustroje naturalnie bytujące i rozmnażające się w środowisku wodnym.
Właściwe bakterie wodne to autotrofy i heterotrofy, zdolne do wzrostu nawet w obecności śladowych ilości substancji odżywczych. Można je spotkać w wodach o niewielkim stopniu zanieczyszczenia. Pod względem wymagań temperaturowych należą do mikroorganizmów psychrofilnych o optymalnej temperaturze wzrostu około 20 °C. W grupie mikroorganizmów najbardziej charakterystycznych dla środowiska wodnego znajdują się ruchliwe bakterie należące do rodzajów: "Vibrio", "Pseudomonas", "Aeromonas", "Selenomonas", "Spirillum" oraz bakterie nitryfikacyjne ("Nitrosomonas europae", "Nitrococcus mobilis", "Nitrobacter winogradskyi"), bakterie siarkowe i żelazowe.
W wodzie żyje wiele bakterii osiedlających się na podwodnych ciałach stałych. Są to bakterie stylikowe (Caulobacteriales) i bakterie nitkowate (Chlamydobacteriales). Tworzą one nieruchliwe przytwierdzone do podłoża nitki zbudowane z wydłużonych cylindrycznych komórek.
W mule dennym rozwija się zazwyczaj mikroflora beztlenowa, będąca głównym źródłem zanieczyszczeń ryb poławianych włókiem dennym: bakterie gnilne, bakterie rozkładające lignocelulozę.
W strefie przybrzeżnej drobnoustroje występują w tzw. postaci zespołu poroślowego, na który składają się okrzemki, zielenice, oraz bakterie siarkowe i pierwotniaki.

</doc>
<doc id="1241604" url="https://pl.wikipedia.org/wiki?curid=1241604" title="Komunistyczny Uniwersytet Mniejszości Narodowych Zachodu im. Juliana Marchlewskiego">
Komunistyczny Uniwersytet Mniejszości Narodowych Zachodu im. Juliana Marchlewskiego

Komunistyczny Uniwersytet Mniejszości Narodowych Zachodu im. Juliana Marchlewskiego (ros. Коммунистический университет национальных меньшинств Запада имени Мархлевского, w skrócie: КУНМЗ) – uczelnia działająca w Moskwie w latach 1922-36, kształcąca kadry dla przyszłych republik radzieckich na zachodzie Europy. 
Historia.
Placówka została utworzona na mocy dekretu SNK RFSRR z 28 listopada 1921 roku na bazie dotychczasowych szkół partyjnych:
W 1921 roku zamieniono je na sekcje uniwersytetu. 
18 września 1922 roku dokonano otwarcia filii uczelni w Piotrogrodzie – specjalizowała się w problematyce państw bałtyckich. W 1924 roku dokonano jej formalnego wcielenia do oddziału moskiewskiego. 
W 1922 roku w uniwersytecie studiowało 352 studentów. Rok później dokonano podziału uczelni na wydziały:
Studia trwały trzy lata, jednak przewidziano również możliwość doraźnego uczestnictwa w prowadzonych na uniwersytecie kursach. Na naukę do placówki kierowały lokalne organizacje RKP(b) i WKP(b) oraz Komsomołu. 
Pierwszym rektorem uniwersytetu został Julian Marchlewski (do 1925), imieniem którego nazwano później placówkę. Formalnego jej zamknięcia dokonano w 1936 roku na fali represji wobec przedstawicieli zachodnich partii komunistycznych w ZSRR.

</doc>
<doc id="1241612" url="https://pl.wikipedia.org/wiki?curid=1241612" title="Roberto Guana">
Roberto Guana

Roberto Guana (ur. 21 stycznia 1981 w Brescii) – włoski piłkarz grający jako defensywny środkowy pomocnik. Zaczynał swoją karierę w klubie Brescia Calcio po czym przeniósł się do Ascoli Calcio. Latem 2006 roku po przeszedł do US Palermo. 7 lipca 2009 roku został wypożyczony do Bologny, a 5 sierpnia 2010 do Chievo. W 2011 roku przeszedł do Ceseny.

</doc>
<doc id="1241613" url="https://pl.wikipedia.org/wiki?curid=1241613" title="Brodawkowaty nowotwór glioneuronalny">
Brodawkowaty nowotwór glioneuronalny

Brodawkowaty nowotwór glioneuronalny (ang. papillary glioneuronal tumor, PGNT) – niedawno opisany pierwotny złośliwy guz ośrodkowego układu nerwowego, uwzględniony w najnowszej klasyfikacji WHO (2007). Opisano mniej niż 40 przypadków pacjentów z PGNT. PGNT występuje równie często u mężczyzn i kobiet, opisywano go w różnych grupach wiekowych (wiek zachorowania od 4 do 75 lat; średnio 28 lat). Najczęstszą manifestacją nowotworu są padaczka (lokalizacja w płatach czołowych), w innych lokalizacjach objawy są niespecyficzne (ból głowy); nie opisywano objawów ogniskowych. Jest guzem mieszanym, histologicznie PGNT zawiera komponenty glejową i neuronalną, charakteryzuje się pseudobrodawkowatym typem wzrostu i hialinizacją naczyń guza. Uważany jest za guz o niskim stopniu złośliwości. PGNT został opisany w 1998 roku przez Komoriego i wsp..

</doc>
<doc id="1241622" url="https://pl.wikipedia.org/wiki?curid=1241622" title="Papillary glioneuronal tumor">
Papillary glioneuronal tumor



</doc>
<doc id="1241623" url="https://pl.wikipedia.org/wiki?curid=1241623" title="E-mail Banking">
E-mail Banking



</doc>
<doc id="1241625" url="https://pl.wikipedia.org/wiki?curid=1241625" title="To ja, złodziej">
To ja, złodziej

To ja, złodziej – polski film fabularny, komedia z elementami dramatu filmu sensacyjnego w reżyserii Jacka Bromskiego, wyprodukowany w 2000 roku. Okres zdjęciowy trwał od 12 sierpnia do 22 września 1999.
Opis fabuły.
16-letni Piotrek i jego kolega 11-letni Franek pochodzą z patologicznych rodzin. Piotrek pracuje jako mechanik w warsztacie samochodowym u Wyskocza i ma smykałkę do elektroniki, a po godzinach kradnie radioodbiorniki samochodowe. Pewnego dnia kradnie Jaguara, luksusowy samochód kompozytora Seweryna, by zaimponować Maksowi, znanemu złodziejowi samochodów.

</doc>
<doc id="1241626" url="https://pl.wikipedia.org/wiki?curid=1241626" title="Snukraina">
Snukraina

Snukraina – album zespołu Farben Lehre wydany w 2008 roku nakładem wytwórni Mystic Production.
Muzycy.
gościnnie

</doc>
<doc id="1241629" url="https://pl.wikipedia.org/wiki?curid=1241629" title="Mattia Cassani">
Mattia Cassani

Mattia Cassani (ur. 26 sierpnia 1983 w Borgomanero) – włoski piłkarz występujący na pozycji bocznego obrońcy.
Kariera.
28 maja 2009 roku Marcello Lippi powołał Cassaniego do kadry reprezentacji Włoch na towarzyskie spotkanie z Irlandią Północną. Debiut w drużynie narodowej zanotował jednak dopiero 19 listopada w zwycięskim 1:0 towarzyskim meczu przeciwko Szwecji.

</doc>
<doc id="1241630" url="https://pl.wikipedia.org/wiki?curid=1241630" title="Gajusz Juliusz Hygin">
Gajusz Juliusz Hygin

Gajusz Juliusz Hyginus (ur. ok. 64 p.n.e., zm. ok. 17 n.e.) – rzymski pisarz i mitograf, autor zachowanych do dziś ekscerptów mitologicznych. 
Biografia i twórczość.
Pochodził z Aleksandrii lub Hiszpanii, był wyzwoleńcem Oktawiana Augusta i uczniem znanego uczonego i pisarza Aleksandra Polihistora.
Oryginalne dzieła Hyginusa, poświęcone genealogii ("De familiis Troianis", "De origine et situ urbium Italicarum"), biografii ("De vita rebusque illustrium virorum"), rolnictwa ("De agricultura", "De apibus") oraz pisma antykwaryczne ("De proprietatibus deorum", "De dis Penatibus") nie zachowały się. Autor zawdzięczał im sławę erudyty i polihistora. 
Pod jego imieniem zachował się zbiór wyciągów i streszczeń z greckich autorów (przede wszystkim tragików), zatytułowany "Fabulae". Są to skrócone i znacznie uproszczone opracowania mitów greckich (ok. 300 opowiastek), prawdopodobnie przeznaczone do użytku szkolnego. Podobny charakter ma praca "De astronomia", poświęcona tej dziedzinie, a oparta na komentarzu Eratostenesa do dzieła "Phaenomena – O znakach niebieskich" Aratosa.

</doc>
<doc id="1241634" url="https://pl.wikipedia.org/wiki?curid=1241634" title="Aratos">
Aratos



</doc>
<doc id="1241642" url="https://pl.wikipedia.org/wiki?curid=1241642" title="Kolej Linowa na Zielonej Górze w Kownie">
Kolej Linowa na Zielonej Górze w Kownie

Kolej Linowa na Zielonej Górze (, "Žaliakalnio keltuvas") – kolej linowa w Kownie, na Zielonej Górze, otwarta w 1931.
Trasa na Zieloną Górę jest najstarszym funikularem na Litwie – została zbudowana przez niemiecką spółkę AEG i oficjalnie otwarta 5 sierpnia 1931 roku. Trasa powstała w celu skomunikowania centrum Kowna z nowo włączoną do miasta Zieloną Górą. Po analizie odrzucono koncepcję kolei wąskotorowej i tramwaju, decydując się na funikular. Ze względu na duże obciążenie kolej przebudowano z jednowagonowej na dwuwagonową, a w 1937 r. wagony zamieniono na większe.
Linia ma 142 m długości, w 1,5 min. pokonuje wzgórze o nachyleniu ok. 26% (różnica wysokości wynosi 75 m). Prowadzi od Muzeum Wojennego Witolda Wielkiego do Kościoła Zmartwychwstania Pańskiego. Z Zielonej Góry ("Žaliakalnis") rozciąga się jeden z piękniejszych widoków na Kowno. Linię obsługują wagony pochodzące z 1937 roku.

</doc>
<doc id="1241646" url="https://pl.wikipedia.org/wiki?curid=1241646" title="Metoda Dobrego Startu">
Metoda Dobrego Startu

Metoda Dobrego Startu - jest to metoda której celem jest wspomaganie rozwoju psychoruchowego dzieci, służy do aktywizowania rozwoju funkcji psychomotorycznych i ich integracji oraz korygowania zaburzeń tego rozwoju, co stwarza warunki prawidłowego procesu uczenia się. Ma ona na celu wspieranie rozwoju dziecka poprzez rehabilitację psychomotoryczną i edukację z zastosowaniem polisensorycznego uczenia się. Stosuje się ją w przedszkolach i w edukacji wczesnoszkolnej. W Polsce jako pierwsza rozpowszechniła ją Marta Bogdanowicz.
Geneza Metody Dobrego Startu - pierwowzorem MDS była metoda Le Bon Depart (autorka: Thea Bugnet-van der Voort, z pochodzenia Holenderka)
Założenia tej metody to :
Techniki:
Geneza Metody Dobrego Startu w Polsce:
W Polsce Metoda ta pojawiła się w latach 60. Dotarła za pośrednictwem lekarzy wizytujących ośrodki neuropsychiatrii dziecięcej we Francji. Pierwsze wzmianki na temat tej metody w Polskim piśmiennictwie naukowym można znaleźć w artykułach: J. Sochańskiej, B. Zakrzewskiej, J. Markiewicz.
Ważne w MDS jest zaangażowanie wszystkich funkcji:
-wzrokowych, słuchowych, dotykowych, kinestetycznych
-fonologicznych, syntaktyczno-morfologicznych, semantycznych
-motoryki dużej i małej, równowaga
Trzy funkcje ćwiczeń MDS i trzy aspekty ćwiczeń MDS
1.Aspekt wzrokowy (literki, znaki wystukiwane przez młodsze dzieci, cyfry, figury geometryczne, lokalizacja w przestrzeni)
2.Słuchowy (np.: piosenka, wierszyki, słowa, zdania)
3.Aspekt ruchowy (odtwarzanie wzorów graficznych: figur geometrycznych, literek, cyfr)
4.Integracja
Cele MDS
Zastosowanie MDS:

</doc>
<doc id="1241656" url="https://pl.wikipedia.org/wiki?curid=1241656" title="The One (singel Foo Fighters)">
The One (singel Foo Fighters)

The One – singel amerykańskiego zespołu rockowego Foo Fighters, wydany 18 marca 2002. Utwór nigdy nie został wydany na płycie studyjnej grupy, ale umieszczono go na soundtracku do filmu "Kwaśne pomarańcze" oraz na stronie B singla „All My Life”.

</doc>
<doc id="1241657" url="https://pl.wikipedia.org/wiki?curid=1241657" title="Zdzisław Spieralski">
Zdzisław Spieralski

Zdzisław Grzegorz Spieralski (ur. 9 maja 1927, zm. 26 lutego 1983) – dziennikarz, redaktor i historyk wojskowy. Studiował historię na Uniwersytecie Łódzkim. Doktorat w 1963 na UW. Od 1949 roku pracował jako dziennikarz, od 1972 pracownik naukowy w Instytucie Historii PAN. Zajmował się historią wojskowości polskiej XV-XVII wieku.

</doc>
<doc id="1241659" url="https://pl.wikipedia.org/wiki?curid=1241659" title="Alumnat – Zakład Dla Inwalidów Wojennych w Tykocinie">
Alumnat – Zakład Dla Inwalidów Wojennych w Tykocinie

Alumnat – Zakład Dla Inwalidów Wojennych w Tykocinie – wzniesiony w latach 1633–1647 jako przytułek i szpital dla żołnierzy weteranów pochodzenia szlacheckiego i wyznania katolickiego. Trzeci tego typu obiekt w Polsce (po alumnatach przy kaplicy św. Trójcy na ul. Długiej w Warszawie i przy Monasterze Zarubskim w Trechtymirowie) i jedyny tego typu zachowany do dzisiejszych czasów, zaliczający się do najstarszych w Europie.
Historia.
Przytułek przeznaczony dla żołnierzy inwalidów założył marszałek Wielkiego Księstwa Litewskiego, starosta tykociński, Krzysztof Wiesiołowski zapisując na ten cel dochody uzyskiwane z dóbr w Dolistowie. Budowlę usytuowano w miejscu, gdzie wcześniej, w XVI w. istniał należący do króla tzw. „Stary Dworzec”.
W 1633 roku Sejm zatwierdził fundację przytułku:
Po śmierci kolatora w 1637 i jego żony Aleksandry z Sobieskich (1645), fundację potwierdził sąd sejmowy w roku 1646. Wkrótce też dokończono prace nad wykańczaniem wnętrz. Przytułek dawał schronienie 12 pensjonariuszom. Podlegał bezpośrednio królowi, a w jego zastępstwie hetmanowi wielkiemu koronnemu. Pozostawał na utrzymaniu starostów, a następnie kolejnych właścicieli dóbr tykocińskich, pełniąc swą funkcję do czasów I wojny światowej. Szpitalem opiekowały się siostry zakonne z klasztoru benedyktynek w Grodnie. W 1655 roku na rzecz Domu Inwalidów Wojskowych (przytułku) dalszego zapisu dokonał następny starosta tykociński Wojciech Wessel z żoną Marianną z Potockich.
W czasie potopu szwedzkiego obwarowany budynek został 27 stycznia 1656 roku zdobyty przez wojska Pawła Sapiehy. W 1698 roku budynek opisywano jako wymagający remontu. W 1741 roku od pożaru, w trakcie którego spłonął drewniany kościół parafialny, uszkodzone zostało skrzydło wschodnie. Około 1750 roku z polecenia Jana Klemensa Branickiego budynek został przebudowany. M.in. zamurowano przejścia do obu baszt, zbudowano skarpę, wykonano nowe sklepienia we wnętrzach i usunięto detal z elewacji. W XIX wieku budynek nadal pełnił rolę przytułku. W tym okresie na kaplicy umieszczono sygnaturkę. W 1915 roku podczas I wojny światowej zniszczone zostały dachy budynku – wtedy też budynek przestał pełnić swoją funkcję przytułku. Budynek wyremontowano w latach 1929–1930, łącząc przy tym kaplicę z pomieszczeniem po stronie zachodniej, zasypano kryptę i obniżono połacie dachu, co niekorzystnie zniekształciło jego wygląd. Po remoncie budynek zarządzany przez magistrat miasta, użytkowany był jako mieszkanie dla najuboższych rodzin.
W trakcie II wojny światowej w budynku mieścił się areszt, a po 1945 roku został zdewastowany. W 1951 roku przystąpiono do remontu, który zakończono w roku 1953, nie zmieniono jednak ahistorycznego obniżonego pochylenia dachu. Wkrótce obiekt został przeznaczony na cele turystyczne.
Obecnie znajduje się w nim hotel i restauracja. Obiekt jest dostępny do zwiedzania.
Obiekt wpisany jest do rejestru zabytków pod numerem A-460z 16.02.1953.
Architektura.
Murowany jednokondygnacyjny budynek w stylu późnobarokowym, założony na planie czworoboku, z wewnętrznym dziedzińcem. Alumnat posiadał dawniej dwie narożne baszty od strony rzeki Narew, co oznacza, że w zamierzeniach mógł pełnić także funkcję obronnego przyczółka mostowego. Kształtem architektonicznym budynek nawiązuje do tradycji obronnego czworobocznego kasztelu, zakorzenionej w budownictwie świeckim XVII wieku.
Jednotraktowe skrzydła mieściły pierwotnie 12 sklepionych izb oraz kaplicę w południowo-wschodnim narożniku. Pod kaplicą znajdowała się krypta, w której chowano zmarłych żołnierzy. Dekorację stanowiły skromne wczesnobarokowe gzymsy i profilowane obramienia okienne.
Alumnat został przebudowany w połowie XVIII w. i włączony w układ kompozycyjny rynku, zyskał cechy budowli późnobarokowej.
Obiekt jest wpisany do rejestru zabytków.
Nazwa.
Samo słowo "" pochodzi od słowa łacińskiego "alumnare" – żywić, wychowywać. W Polsce alumnatami nazywano zakłady zapewniające bezpłatnie mieszkanie, opiekę i naukę. Nazwa ta przeszła na domy dla inwalidów wojennych. Zakład w Tykocinie dodatkowo zapewniał opiekę medyczną oraz kwartalną wypłatę świadczeń dla pensjonariuszy.

</doc>
<doc id="1241662" url="https://pl.wikipedia.org/wiki?curid=1241662" title="Metoda ruchu rozwijającego">
Metoda ruchu rozwijającego

Metoda Ruchu Rozwijającego (ang. "Sherborne developmental movement," SDM")" – metoda terapeutyczna opracowana przez fizjoterapeutkę Weronikę Sherborne w Anglii. 
Głównym założeniem tej metody jest posługiwanie się ruchem jako narzędziem we wspomaganiu rozwoju psychoruchowego dziecka i w terapii . Zadaniem Metody Ruchu Rozwijającego jest rozwijanie przez ruch sprawności ruchowej, świadomości własnego ciała, przestrzeni i działania w niej a także dzielenia przestrzeni z innymi ludźmi i nawiązywanie z nimi bliskiego kontaktu. Autorka zaleca stosowanie metody m.in. w wypadku dzieci niepełnosprawnych intelektualnie, autystycznych, nadpobudliwych oraz z zaburzeniami emocjonalnymi i zachowania.
Krytyka.
Nie jest jasne, czy metoda rzeczywiście wspomaga rozwój ruchowy lub wzmacnia relacje. Nieliczne badania, dotyczące SDM, charakteryzują się poważnymi błędami i ograniczeniami metodologicznymi. Najczęstszymi problemami są małe grupy badawcze, brak grupy kontrolnej, zaślepiania, losowego doboru badanych, a nawet błędne użycie testów statystycznych. Przykładowo, w badaniu Hill (1986) sprawdzano wpływ metody na poprawę koncentracji uwagi (pięć wskaźników zachowania) i zachowań prospołecznych (14 wskaźników) u ośmiu dzieci z upośledzeniem umysłowym. Zachowanie dzieci (przed i po sesji ćwiczeń) oceniane było przez jedną osobę (nie wiadomo czy znała hipotezy badawcze). Nie kontrolowano wpływu innych zmiennych (np. zmęczenia) na wyniki. Hill wykazała niewielki wpływ interwencji na dwóch wskaźnikach z każdego z dwóch obszarów zachowania. Podczas wielokrotnych porównań średnich wyników, nie dokonano korekty ryzyka popełnienia tzw. błędu I rodzaju. Podobne ograniczenia dotyczą badań Lubianiec (1991) i Lisieckiej (1991), przeprowadzonych na 18 podopiecznych domu dziecka oraz na 20 dzieciach z zespołem Downa. W wypadku obu badań, połowa z dzieci stanowiła grupę kontrolną (brak jakiejkolwiek interwencji). Ponownie zignorowano problem inflacji prawdopodobieństwa błędnej oceny różnic pomiędzy wynikami (choć udało się wykazać ich znacznie więcej niż u Hill). Oceny zmiany zachowania dokonywały te same osoby, które przeprowadzały terapię (nie kontrolowano efektu oczekiwań przeprowadzających eksperyment). 
W nowszym badaniu, z 2012, próbowano ustalić wpływ programu zabaw, opartych na technikach Sherborne, na relację rodzic-dziecko (10 osób), ale nie użyto żadnych testów statystycznych pozwalających na wykazanie różnic w wynikach. W innym badaniu, przeprowadzonym na kilkudziesięciu studentach studiów pedagogicznych, próbowano wykazać wpływ programu opartego na SDM na inteligencję emocjonalną i empatię. Badanie charakteryzowało się podobnymi ograniczeniami metodologicznymi, jak opisane wcześniej. Wykazano minimalny wzrost inteligencji emocjonalnej (1-2 punkty na 55 stopniowych skalach kwestionariusza) oraz brak różnic, jeśli chodzi o wyniki na skali mierzącej empatię. 
Pomimo braku mocnych dowodów na zasadność stosowania metody, zwolennicy propagują ją, opierając się często na hipotetycznych założeniach, luźnych nawiązaniach do neuronauki czy pozytywnych odczuciach osób, które miały styczność z SDM. 
Nie wiadomo, czy metoda Sherborne charakteryzuje się swoistym działaniem, tj. czy ewentualnych pozytywnych efektów nie osiągnęłoby się za pomocą jakiejkolwiek innej metody, opartej na ćwiczeniach fizycznych i interakcji z ludźmi. Ćwiczenia fizyczne mają generalnie pozytywny wpływ na zdrowie i rozwój intelektualny dzieci. W wypadku zaburzeń ze spektrum autyzmu, wykazano, że aktywność fizyczna (np. pływanie) może zmniejszać nasilenie niektórych symptomów psychopatologicznych. Możliwe, że lepszy efekt dają treningi przeprowadzane indywidualne, niż w grupach. Wskazuje się na pozytywny wpływ aktywności również w przypadku ADHD. Trening interpersonalny jest częstym elementem terapii różnych zaburzeń. W wypadku autyzmu, większość programów terapeutycznych, kierowanych do dzieci lub rodziców, odnosi się w różny sposób do treningu umiejętności społecznych. W terapii dzieci i młodzieży z ADHD czasem stosuje się treningi interpersonalne, ale nie wiadomo czy dają efekty. 

</doc>
<doc id="1241665" url="https://pl.wikipedia.org/wiki?curid=1241665" title="Aleksander Karol Waza">
Aleksander Karol Waza

Aleksander Karol Waza (ur. 14 listopada 1614 w Warszawie, zm. 19 listopada 1634 we wsi Wielkie koło Warszawy) – królewicz polski, siódmy i najmłodszy syn króla Zygmunta III Wazy, a piąty pochodzący z drugiego małżeństwa z Konstancją Habsburżanką.
Dzieciństwo.
Chrztu Świętego potomkom królewskim Wazów udzielano w kościele Matki Bożej Łaskawej w Warszawie, królewicz Aleksander Karol herbu Waza (Vasa) został ochrzczony 4 stycznia 1615 roku. Dorastał na dworze królewskim w Warszawie. Odebrał staranne wykształcenie w kolegium jezuickim w siedmiu sztukach wyzwolonych, a jako czternastolatek posługiwał się kilkoma językami w tym łaciną, której uczył się wraz z braćmi Janem Albertem Wazą i Karolem Ferdynandem Wazą oraz siostrą Anną Katarzyną Konstancją. Królowa Konstancja Habsburżanka, sama była wykształconą osobą i uczyła dzieci prócz ojczystego języka niemieckiego, łaciny, hiszpańskiego, włoskiego i polskiego.
W odróżnieniu od rodzonych braci Aleksander Karol łatwo jednał sobie sympatię osób, z którymi miał styczność, w czym przypominał najstarszego, przyrodniego brata Władysława.
Wiek młodzieńczy.
Aleksander Karol był pieczołowicie przygotowywany przez rodziców do ewentualnego objęcia tronu. Dyplomata francuski, Charles Ogier twierdził, że Zygmunt III przewidywał najmłodszego syna na następcę i zalecał szlachcie jego przyszły wybór: "Cały wedle waszych obyczajów i polskiego ducha: śmiały on, obrotny i żwawy czemużbyście jego wybrać nie mieli". Młody królewicz był również uzdolniony artystycznie, jak jego ojciec z którym razem chętnie malował. Miał też doskonały słuch i nauczył się śpiewać. Jego nauczycielem śpiewu był muzyk i jezuita Szymon Berent.
Po śmierci rodziców.
10 lipca 1631 umarła królowa Konstancja, która do końca liczyła, że jej siostrzeniec i pasierb – Władysław – obejmie tron carski w Rosji, a polską koronę otrzyma któryś z jej synów. Niecały rok później zmarł również król Zygmunt (30 kwietnia 1632). Po śmierci ojca Aleksander Karol poparł wraz z rodzeństwem kandydaturę do polskiego i szwedzkiego tronu, najstarszego przyrodniego brata Władysława. 4 lutego 1633 roku królewicz wraz rodzeństwem uczestniczył w pochówku rodziców: zmarłego króla Zygmunta III Wazy i zmarłej rok wcześniej królowej Konstancji, których pochowano w kaplicy Wazów na Wawelu. Po śmierci obojga rodziców, młody Aleksander wraz z rodzeństwem pozostał na łasce nowego brata, jako że ustrój elekcyjny I Rzeczypospolitej nie przewidywał dla braci królewskich żadnych należnych dochodów czy funkcji publicznych.
6 lutego 1633 roku odbyła się uroczystość koronacji królewicza Władysława na której byli obecni Aleksander Karol wraz z pozostałym rodzeństwem. Elekta Władysława IV Wazę koronował na „pomazańca bożego” arcybiskup gnieźnieński prymas Jan Wężyk w bazylice archikatedralnej pw. św. Stanisława i pw. św. Wacława w Krakowie.
Podróż do Włoch i śmierć.
W lipcu 1633 udał się w podróż do Włoch, gdzie towarzyszył mu jezuita Szymon Berent. We wrześniu dołączył tam do niego starszy brat Jan Albert Waza, wówczas biskup krakowski i kardynał. Z wyprawy Aleksander wrócił rok później, w lipcu 1634 roku. Szykował się na spodziewaną wyprawę turecką i w październiku 1634 roku spotkał się z królewiczem Janem Kazimierzem we Lwowie. Tam prawdopodobnie zaraził się od brata ospą, którą Jan Kazimierz zdołał przeżyć. Aleksander zmarł 19 listopada 1634 roku w drodze do Warszawy w folwarku Wielkie, położonym 9 mil od stolicy. Został pochowany 7 lutego 1635 w Krakowie. Ponieważ był uważany za najzdolniejszego z królewskich braci, żałowano go powszechnie, jako ewentualnego następcę Władysława. Albrycht Radziwiłł w swym "Pamiętniku" zapisał: "Zmarł na ospę królewicz polski Aleksander Karol [...] z wielką stratą dla Polski, ale również całego świata chrześcijańskiego [...] opłakiwany był przez wszystkich".

</doc>
<doc id="1241667" url="https://pl.wikipedia.org/wiki?curid=1241667" title="Kwas cerebronowy">
Kwas cerebronowy

Kwas cerebronowy – organiczny związek chemiczny z grupy α-hydroksykwasów, który wykryto w zwierzęcych cerebrozydach.

</doc>
<doc id="1241669" url="https://pl.wikipedia.org/wiki?curid=1241669" title="Unione Sportiva Lecce">
Unione Sportiva Lecce



</doc>
<doc id="1241671" url="https://pl.wikipedia.org/wiki?curid=1241671" title="Kwas nerwonowy">
Kwas nerwonowy

Kwas nerwonowy – organiczny związek chemiczny, kwas nienasycony należący do kwasów karboksylowych. Ma jedno wiązanie podwójne o konfiguracji "Z".
Wykryty został w zwierzęcych cerebrozydach.

</doc>
<doc id="1241672" url="https://pl.wikipedia.org/wiki?curid=1241672" title="Serhat Akin">
Serhat Akin



</doc>
<doc id="1241674" url="https://pl.wikipedia.org/wiki?curid=1241674" title="Cumowa Grapa">
Cumowa Grapa



</doc>
<doc id="1241677" url="https://pl.wikipedia.org/wiki?curid=1241677" title="Kanał Zaborowski">
Kanał Zaborowski

Kanał Zaborowski – kanał odwadniający wschodnią część południowego pasa bagiennego Kampinoskiego Parku Narodowego.
Kanał o długości 13 km posiada dorzecze o powierzchni 193,4 km². Rozpoczyna się na wschodzie w Zaborowie Leśnym, skąd dalej przez Kalisko, wieś Ławy, uroczyska Babia Łąka i Debły oraz Roztokę do Łasicy, do której uchodzi w miejscu zwanym Prusakowe, na południe od Dąbrowy Nowej.
W rejonie Zaborowa Leśnego kanał łączy się z innymi kanałami i ciekami wodnymi wpadającymi do Lipkowskiej Wody i Strugi, biorących swój początek na wysokim tarasie w rejonie Mościsk i Starych Babic.
Prace nad kanałem rozpoczęto w 1868 roku i zakończono dopiero w latach 70. XX wieku. W rejonie Roztoki kanał poprowadzony naturalną doliną przełomową i przekopano stare koryto, za Roztoką kanał przechodzi przez północny pas bagienny Puszczy Kampinoskiej.

</doc>
<doc id="1241678" url="https://pl.wikipedia.org/wiki?curid=1241678" title="Carols">
Carols

CAROLS – trzydziesty czwarty singel japońskiej piosenkarki Ayumi Hamasaki, wydany 29 września 2004. W pierwszym tygodniu sprzedano sztuk, natomiast egzemplarzy całościowo w Japonii, a sztuk przez wytwórnię Avex.

</doc>
<doc id="1241679" url="https://pl.wikipedia.org/wiki?curid=1241679" title="CNRI">
CNRI



</doc>
<doc id="1241680" url="https://pl.wikipedia.org/wiki?curid=1241680" title="OnStar">
OnStar

OnStar – należąca do grupy General Motors korporacja prowadząca działalność komunikacyjną, monitorującą, oraz śledzącą na terenie Stanów Zjednoczonych i Kanady. System OnStar aktualnie dostępny jest wyłącznie w pojazdach produkowanych przez General Motors, lecz przez krótki czas dostępny był również w pojazdach produkowanych przez Audi, Acura, Subaru i Volkswagen. OnStar ma na celu namierzanie pojazdów znajdujących się na terenie danego kraju.
Zawiera dwa protokoły komunikacji. Pierwszy, główny, AMPS, oraz drugorzędny CDMA, sieć telefonów komórkowych (zazwyczaj Verizon Wireless lub Sprint Nextel lub AT&amp;T Mobility (via AMPS) w Stanach Zjednoczonych i Telus lub Bell Mobility lub Rogers Wireless (via AMPS) w Kanadzie), oraz używa technologię GPS. Kierowcy i pasażerowie mogą używać interfejsu audio, aby skontaktować się z systemem OnStar w sytuacjach awaryjnych, potrzeby naprawy pojazdu lub wyznaczenia kierunku. OnStar wyposaża pojazdy w aktywną subskrypcję, dzięki której możliwe jest skontaktowanie się z firmami współpracującymi w przypadku kolizji, w której zostały użyte poduszki powietrzne. Nowsze modele systemu kontaktują się z OnStar w przypadku jakiegokolwiek rodzaju kolizji, gdy poduszki powietrzne zostały użyte, lub nie. Ta nowa usługa nosi nazwę Zaawansowanego Automatycznego Powiadamiania o Kolizji (ang. AACN) i została zaprojektowane w celu poprawy jakości usług.
Gdy kierowca wciśnie czerwony przycisk, alarmowy, lub niebieski przycisk, bieżące dane odnośnie do pojazdu i obecna lokalizacja są natychmiast zgromadzone, a następnie wysyłane do systemu OnStar. Wszystkie połączenia wykonywane do systemu OnStar są automatycznie przekierowywane do centrum systemu OnStar z największym możliwym priorytetem. Istnieją dwa takie centra: Charlotte, Północna Karolina i w Oshawa, Ontario. Oba centra działają 24 godziny na dobę.
Na początku 2009 roku OnStar wyposaży pojazdy w zaktualizowaną wersję systemu, która pozwoli policji na zdalne zatrzymanie pojazdu. Klienci będą mogli zrezygnować z tej funkcji, jednakże krytycy wątpią, czy ta opcja będzie stosowana. Mogłoby to pozwolić na przejęcie kontroli nad pojazdem osobie, która włamała się do systemu.
Jednym z nowych zastosowań systemu OnStar jest jego wykorzystanie do integracji pojazdów elektrycznych i hybrydowych z inteligentnymi sieciami elektroenergetycznymi tzw. Smart Grid. Dostawcy energii elektrycznej będą mogli dzięki niemu np. zdalnie kontrolować ładowanie akumulatorów, aby zminimalizować koszty.

</doc>
<doc id="1241681" url="https://pl.wikipedia.org/wiki?curid=1241681" title="Puchar KOP">
Puchar KOP

Puchar KOP (od nazw: Kulm, Oberstdorf i Planica; ang. KOP Trophy) – trofeum przyznawane przez Międzynarodowy Związek Lotów Narciarskich od sezonu 1971/1972.
Triumfatorem Pucharu KOP zostaje zawodnik, który ma najwyższą sumę punktów (ocen za styl od sędziów i odległość) uzyskanych podczas startów w konkursach lotów narciarskich. Do klasyfikacji Pucharu KOP wliczane były konkursy lotów narciarskich rozgrywane w ramach mistrzostw świata w lotach narciarskich oraz Tygodni Lotów Narciarskich, będących zawodami FIS (FIS Race) do sezonu 1979/80, a następnie Pucharu Świata w skokach narciarskich (łącznie z konkursami drużynowymi PŚ) od sezonu 1979/1980.
Inne trofeum, Puchar Świata w lotach narciarskich, czyli tzw. Małą Kryształową Kulę, także za zwycięstwo w klasyfikacji generalnej lotów narciarskich w sezonie przyznaje Międzynarodowa Federacja Narciarska.
Obydwa puchary są przyznawane za zwycięstwo w rywalizacji na skoczniach mamucich według innych reguł przez dwie zupełnie niezależne od siebie organizacje (odpowiednio Międzynarodowy Związek Lotów Narciarskich oraz Międzynarodową Federację Narciarską).

</doc>
<doc id="1241683" url="https://pl.wikipedia.org/wiki?curid=1241683" title="Kwas enolopirogronowy">
Kwas enolopirogronowy

Kwas enolopirogronowy – tautomer kwasu pirogronowego, niezbyt trwały związek chemiczny, zaliczany do kwasów karboksylowych, ze względu na swą budowę będący też enolem. Zwykle przechodzi w swoją trwalszą formę tautomeryczną – kwas pirogronowy.

</doc>
<doc id="1241685" url="https://pl.wikipedia.org/wiki?curid=1241685" title="Ward 21">
Ward 21

Ward 21 – jamajski zespół i soundsystem grający muzykę reggae i dancehall.
Zespół wziął swą nazwę od ośrodka psychiatrycznego, który nosił numer 21 i mieścił się w Uniwersyteckim Szpitalu w Kingston. W 2005 roku zespół odbył tournée po Europie, w trakcie którego odwiedził Belgię, Hiszpanię, Włochy, Rumunię, Holandię, Niemcy oraz Szwajcarię. Wziął także udział w największym europejskim festiwalu reggae "Summerjam" 2005.
W wielu utworach zespołu występuje gościnnie Wayne Marshall.

</doc>
<doc id="1241690" url="https://pl.wikipedia.org/wiki?curid=1241690" title="Tautomer">
Tautomer



</doc>
<doc id="1241692" url="https://pl.wikipedia.org/wiki?curid=1241692" title="Willy Bogner">
Willy Bogner



</doc>
<doc id="1241695" url="https://pl.wikipedia.org/wiki?curid=1241695" title="Chief Information Officer">
Chief Information Officer

Chief Information Officer (CIO) – osoba odpowiedzialna w organizacji za stan, rozwój i wdrożenia technologii informacyjnych. Polskim odpowiednikiem CIO jest dyrektor do spraw informacji lub też dyrektor/kierownik ds. informatyki.
Osoba, która sprawuje funkcję CIO w organizacji, powinna nie tylko dysponować głęboką wiedzą w zakresie szeroko pojętej informatyki oraz systemów informatycznych, lecz również posiadać wiedzę w dziedzinie zarządzania oraz ekonomii.
Osoba taka może wchodzić w skład zarządu organizacji.

</doc>
<doc id="1241696" url="https://pl.wikipedia.org/wiki?curid=1241696" title="CIO">
CIO



</doc>
<doc id="1241701" url="https://pl.wikipedia.org/wiki?curid=1241701" title="Marian Karol Dubiecki">
Marian Karol Dubiecki

Marian Karol Dubiecki (ur. 26 sierpnia 1838 w Zasławiu, zm. 24 października 1926 w Krakowie) – polski historyk, sekretarz Rusi w Rządzie Narodowym powstania styczniowego.
Życiorys.
W 1860 ukończył studia na Uniwersytecie Kijowskim. Tam należał do tajnego Związku Trojnickiego. W dobie manifestacji patriotycznych 1860-1861 brał udział w demonstracjach. Za udział w manifestacji 10 października 1861 w Horodle został aresztowany i wywieziony wraz z bratem do Wiatki, a później do Tambowa na zesłanie. Uwolniony, w listopadzie 1862 powrócił do kraju.
8 maja 1863 przybył do Warszawy, gdzie został mianowany sekretarzem Wydziału Rusi Rządu Narodowego. W czasie dyktatury Romualda Traugutta był pośrednikiem pomiędzy nim a dyrektorem spraw zagranicznych Henrykiem Krajewskim. 10 kwietnia 1864 został aresztowany i osadzony na Pawiaku. Torturowany przez rosyjskich śledczych (złamana szczęka i głębokie blizny na plecach) – zachował milczenie. Przeniesiony do X Pawilonu Cytadeli Warszawskiej. Skazany na karę śmierci, zamienioną 30 lipca na katorgę z pozbawieniem wszystkich praw publicznych.
W 1868 z katorgi przeniesiony na dożywotnie osiedlenie do Irkucka. Na Syberii rozpoczął badania historyczne dziejów polskich Sybiraków, ogłaszane później w warszawskim "Tygodniku Ilustrowanym". Był pierwszym autorem, który opracował życiorys Nicefora Czernichowskiego, polskiego zesłańca i założyciela państewka nad Amurem. W 1874 dostał pozwolenie na powrót do Rosji Europejskiej z wyłączeniem ziem polskich. Osiadł w Jekaterynosławie. W 1879 opublikował monografię "Kudak, twierdza kresowa", nagrodzoną przez Akademię Umiejętności w Krakowie. W latach 1880-1883 przebywał w Odessie. 
W 1883 na skutek amnestii powrócił do Warszawy. W 1884 osiadł na stałe w Krakowie. Był członkiem prezydium Komitetu Obrony Państwowej w Krakowie w 1920. W 1923 otrzymał tytuł honorowego doktora medycyny Uniwersytet Jana Kazimierza we Lwowie (wyróżniony wówczas w gronie siedmiu weteranów powstania styczniowego).

</doc>
<doc id="1241702" url="https://pl.wikipedia.org/wiki?curid=1241702" title="Blue-ray">
Blue-ray



</doc>
<doc id="1241704" url="https://pl.wikipedia.org/wiki?curid=1241704" title="Skoki narciarskie w Polsce">
Skoki narciarskie w Polsce

Skoki narciarskie w Polsce – dyscyplina sportowa, którą w Polsce organizuje Polski Związek Narciarski.
Historia skoków narciarskich na ziemiach polskich sięga początków XX wieku. Pod koniec 1919 powstał PZN, a w 1920 odbył się pierwszy konkurs o mistrzostwo Polski. W 1929, 1939 i 1962 w Zakopanem zorganizowano zawody w skokach w ramach mistrzostw świata w narciarstwie klasycznym. Konkursy Pucharu Świata organizowane są w Polsce od pierwszego sezonu tego cyklu (1979/1980), a nieprzerwanie od 2001/2002. Ponadto w Polsce odbywają się zawody Letniego Grand Prix, Pucharu Kontynentalnego i FIS Cup. Dwie największe polskie skocznie znajdują się w Zakopanem (Wielka Krokiew) i Wiśle (im. Adama Małysza).
Polscy sportowcy odnosili liczne sukcesy we wszystkich najważniejszych zawodach w skokach narciarskich. Na zimowych igrzyskach olimpijskich Polacy zdobyli 10 medali (9 indywidualnie i 1 drużynowo). Indywidualnymi mistrzami olimpijskimi byli: Wojciech Fortuna (1972) oraz Kamil Stoch (dwa tytuły w 2014 i jeden w 2018). Ponadto cztery medale zdobył Adam Małysz (srebrny i brązowy w 2002, dwa srebrne w 2010), a jeden Dawid Kubacki (brązowy w 2022). W 2018 reprezentacja Polski zdobyła brązowy medal olimpijski w konkursie drużynowym.
Na mistrzostwach świata polscy skoczkowie zdobyli 20 medali (16 indywidualnie i 4 drużynowo). Sześć medali indywidualnych zdobył Adam Małysz (złoty i srebrny w 2001, dwa złote w 2003, złoty w 2007 i brązowy w 2011), trzy Piotr Żyła (brązowy w 2017, złoty w 2021 i złoty w 2023), a po dwa Kamil Stoch (złoty w 2013 i srebrny w 2019) oraz Dawid Kubacki (złoty w 2019 i brązowy w 2023). Ponadto indywidualnymi medalistami byli: Stanisław Marusarz (srebrny w 1938), Antoni Łaciak (srebrny w 1962) i Stanisław Gąsienica-Daniel (brązowy w 1970). W konkursach drużynowych MŚ reprezentacja Polski zdobyła jeden złoty medal (2017) i trzy brązowe (w 2013, 2015 i 2021).
Na mistrzostwach świata w lotach narciarskich polscy skoczkowie zdobyli 4 medale (2 indywidualnie i 2 drużynowo). Indywidualnymi medalistami byli: Piotr Fijas (brązowy w 1979) i Kamil Stoch (srebrny w 2018). W konkursach drużynowych reprezentacja Polski zdobyła dwa brązowe medale (w 2018 i 2020). 
Trzech Polaków wygrało dotychczas Turniej Czterech Skoczni – trzykrotnie dokonał tego Kamil Stoch (2016/2017, 2017/2018 i 2020/2021), a po jednym zwycięstwie mają Adam Małysz (2000/2001) oraz Dawid Kubacki (2019/2020). Ponadto Małysz wygrał trzy edycje Turnieju Nordyckiego (2001, 2003 i 2007), a Stoch dwie edycje Raw Air (2018 i 2020). 
Dwóch polskich skoczków zdobyło Kryształową Kulę za zwycięstwo w Pucharze Świata – czterokrotnie dokonał tego Adam Małysz (w sezonach 2000/2001, 2001/2002, 2002/2003 i 2006/2007), a dwukrotnie Kamil Stoch (w sezonach 2013/2014 i 2017/2018). Ponadto na podium klasyfikacji generalnej PŚ stał jeszcze Stanisław Bobak. W Pucharze Świata polscy skoczkowie odnieśli 99 zwycięstw w konkursach indywidualnych i 8 w drużynowych. Sześciu zawodników zwyciężało w więcej niż jednym konkursie – Adam Małysz (39), Kamil Stoch (39), Dawid Kubacki (11), Piotr Fijas (3), Piotr Żyła (2) i Maciej Kot (2). Reprezentacja Polski była cztery razy na podium klasyfikacji generalnej Pucharu Narodów, w tym dwukrotnie na 1. miejscu (w sezonach 2016/2017 i 2018/2019).
Czterech polskich skoczków ustanowiło lub wyrównało rekord świata w długości skoku narciarskiego. Byli to: Bronisław Czech (79,5 m w 1931), Stanisław Marusarz (95 m w 1935), Piotr Fijas (194 m w 1987) i Adam Małysz (225 m w 2003 – wyrównany rekord). Aktualnym rekordzistą Polski w długości skoku narciarskiego jest Kamil Stoch, który w 2017 skoczył 251,5 metra w Planicy.
Historia skoków w Polsce (mężczyźni).
Początki.
Pierwszy konkurs skoków narciarskich na ziemiach polskich zorganizowano w 1907 r. w lwowskim Parku Kilińskiego. Kolejne zawody tej dyscypliny odbyły się 19 stycznia 1908 na skoczni na Kiczerce w Sławsku (dziś w granicach Ukrainy) z inicjatywy sekcji narciarskiej Czarnych Lwów. To jednocześnie najwcześniej rozegrany konkurs na ziemiach polskich, którego znane są częściowe wyniki – zwyciężył Leszek Pawłowski. Po 1910 r. na ziemiach polskich zbudowano kilka skoczni – m.in. we Lwowie i na Kalatówkach. W tym okresie największe sukcesy wśród Polaków odnosił Jan Jarzyna (m.in. zwycięstwo w zawodach w Austrii w 1913 r.).
26 grudnia 1919 w Zakopanem utworzono Polski Związek Narciarski (PZN). W 1920 r. na skoczni na Antałówce zorganizowano premierowe mistrzostwa Polski w skokach narciarskich, a pierwszymi medalistami zostali: Leszek Pawłowski (złoto), Franciszek Bujak (srebro) i Roman Łuszczyński (brąz).
1921–1931.
W 1921 otwarto w Zakopanem skocznię narciarską w dolinie Jaworzynce. Przyczyniło się to do rozpowszechnienia skoków w mieście. W tym samym roku na nowej skoczni rozegrano drugi konkurs o mistrzostwo Polski. Zawody wygrał Aleksander Rozmus. Skocznia w Jaworzynce była przez kilka lat najważniejszym obiektem narciarskim w Polsce. W 1925 otwarto Wielką Krokiew w Zakopanem, która od tej pory stała główną skocznią narciarską w Polsce.
W 1924 odbyły się I Zimowe Igrzyska Olimpijskie w Chamonix. W skokach narciarskich Polskę reprezentował Andrzej Krzeptowski, który zajął 21. miejsce. Podczas Zimowych Igrzysk Olimpijskich 1928 w Sankt Moritz, w skokach wystąpiło trzech Polaków – Rozmus (25.), Krzeptowski (27.) oraz Bronisław Czech (37.).
W 1929 w Zakopanem rozegrano Mistrzostwa Świata w Narciarstwie Klasycznym. W skokach wystąpiło jedenastu Polaków, a najlepszym z nich był Bronisław Czech (10. miejsce).
1931–1939.
Na okres ten przypada kariera Stanisława Marusarza, który oprócz skoków narciarskich startował też w zawodach kombinacji norweskiej i narciarstwa alpejskiego. W 1932 Marusarz po raz pierwszy zwyciężył w mistrzostwach Polski. W tym samym roku wystąpił w Zimowych Igrzyskach Olimpijskich 1932 w Lake Placid, gdzie zajął 17. miejsce. Bronisław Czech był tam 12. W kolejnych latach Marusarz był najlepszym polskim skoczkiem. Do 1939 zdobył jeszcze 5 tytułów mistrza Polski. Na Mistrzostwach Świata 1934 zajął 21. miejsce, a podczas Mistrzostw Świata 1935 był 4. Rok później odbyły się Zimowe Igrzyska Olimpijskie 1936 w Garmisch-Partenkirchen. Marusarz zajął tam 5. miejsce. Na Mistrzostwach Świata 1937 był dwunasty.
Podczas Mistrzostw Świata 1938 w Lahti Marusarz odniósł największy sukces w karierze – zdobył srebrny medal. W czasie konkursu oddał dwa najdłuższe skoki zawodów. Po drugim skoku Polaka doszło do sporu wśród sędziów. Norweski sędzia orzekł, że Marusarz skoczył 67 m – o pół metra mniej niż odległość, jaką przyznał sędzia z Finlandii. Kontrowersje wzbudził fakt, że w przypadku uznania wersji Fina, Marusarz zdobyłby złoty medal. W przeciwnym razie tytuł miał otrzymać Norweg Asbjoern Ruud. Ostatecznie to Norwega ogłoszono mistrzem. Marusarz zdobył srebrny medal i nagrodę za najdłuższy skok w konkursie. Sukces na mistrzostwach zapewnił Marusarzowi zwycięstwo w Plebiscycie Przeglądu Sportowego 1938.
Mistrzostwa Świata 1939 ponownie odbyły się w Zakopanem. W konkursie skoków wzięło udział dwunastu polskich zawodników. Ostatnie wielkie zawody przed wojną wygrał Austriak Sepp Bradl, a Marusarz był piąty.
1946–1961.
Podczas II wojny światowej nie odbywały się żadne zawody. Infrastruktura sportowa była zniszczona, a skocznie zdemolowane. W 1946 zmodernizowano skocznię w Karpaczu (według wytycznych Stanisława Marusarza).
Marusarz, który podczas wojny należał do ruchu oporu, w 1945 powrócił do skoków i już rok później zdobył mistrzostwo Polski, zachowując jeszcze na kilka lat prymat w krajowych skokach. Podczas Zimowych Igrzysk Olimpijskich 1948 i 1952 zajmował 27. miejsca. Najlepszym z Polaków na Igrzyskach w Oslo był Antoni Wieczorek (24. miejsce). W 1952 Marusarz zdobył ostatnie mistrzostwo Polski w swej karierze, a w 1956 był przedskoczkiem na Zimowych Igrzyskach Olimpijskich 1956. Najlepszy wynik wśród Polaków osiągnął Władysław Tajner (16. miejsce).
W latach 1956–1958 Tajner został trzy razy z rzędu mistrzem Polski. Podczas 5. Turnieju Czterech Skoczni Tajner zajął w klasyfikacji końcowej 9. miejsce. Tym samym stał się pierwszym Polakiem w pierwszej dziesiątce TCS w historii.
Przed Zimowymi Igrzyskami Olimpijskimi 1960 najlepszym polskim skoczkiem był Zdzisław Hryniewiecki. W 1959 zdobył mistrzostwo Polski, zwyciężył w Memoriale Bronisława Czecha i Heleny Marusarzówny oraz ustanowił rekord Polski w długości skoku narciarskiego na skoczni Kulm (116 m). W 1960 pokonał światową czołówkę w zawodach w Oberwiesenthal i wygrał jeden z konkursów o Puchar Beskidów 1960. 28 stycznia 1960 podczas treningu na skoczni w Wiśle, Hryniewiecki źle wybił się z progu, upadł i złamał kręgosłup. Wypadek zakończył jego karierę sportową. W rezultacie na igrzyskach wystąpił tylko Władysław Tajner, który zajął 31. miejsce. Zawody olimpijskie wygrał Helmut Recknagel, który następnie podarował złoty medal Hryniewieckiemu.
1962–1971.
Rok 1962 był ważny nie tylko dla polskich, ale i światowych skoków. Mistrzostwa Świata 1962 odbyły się po raz trzeci w Zakopanem, a zawodnicy po raz pierwszy w historii rywalizowali na dwóch skoczniach – dużej i średniej (dziś normalnej). Faworytem Polaków był Piotr Wala, który w tym samym roku zdobył podwójne mistrzostwo Polski. Na MŚ najlepiej skakał jednak Antoni Łaciak. Na Średniej Krokwi zdobył tytuł wicemistrza świata. W trzeciej serii oddał najdłuższy skok konkursu (tyle samo, co Niemiec Helmut Recknagel, który był ostatecznie za Polakiem, ponieważ skakał gorzej w dwóch poprzednich próbach). Zwyciężył Norweg Toralf Engan. Na Wielkiej Krokwi Łaciak zajął 6. miejsce.
W 1962 sukces odniósł także Antoni Wieczorek (nie startował w zakopiańskich MŚ z powodu kontuzji), zajmując 5. miejsce w 10. Turnieju Czterech Skoczni. Sukces Wieczorka rozpoczął dobry okres dla Polaków w niemiecko-austriackim turnieju. W 11. Turnieju Czterech Skoczni 7. miejsce zajął Łaciak. Było to ostatnie większe osiągnięcie tego zawodnika.
W 1964 najlepszym polskim skoczkiem został Józef Przybyła – zdobył podwójne mistrzostwo Polski, a także zaliczył udany występ na Zimowych Igrzyskach Olimpijskich 1964 (9. i 18. miejsce) oraz na 12. Turnieju Czterech Skoczni – był siódmy. Przybyła miał szansę wygrać Turniej. Był szósty w Oberstdorfie, a w Garmisch-Partenkirchen i w Innsbrucku zajmował miejsca na podium. Upadek w ostatnim konkursie pozbawił go miejsca na podium w końcowej klasyfikacji. W kolejnych Turniejach Polacy zajmowali miejsca w czołowej „10”. W 13. Turnieju Czterech Skoczni Przybyła był 5., w 14. Turnieju Czterech Skoczni 10. miejsce zajął Piotr Wala, a w 15. Turnieju Czterech Skoczni do pierwszej dziesiątki wrócił Przybyła (9. miejsce).
W latach 1964–1966 sukcesy odnosił Andrzej Sztolf. Najpierw zdobył brązowy medal na Zimowej Uniwersjadzie 1964, w 1965 został podwójnym mistrzem Polski, a rok później wywalczył srebro na Zimowej Uniwersjadzie 1966.
Podczas Mistrzostw Świata 1966 w Oslo, na skoczni średniej 7. miejsce zajął Ryszard Witke. Dwa lata później Witke, mistrz Polski z 1963, zajął 10. miejsce w 16. Turnieju Czterech Skoczni. Podczas Zimowych Igrzysk Olimpijskich 1968 w Grenoble najlepszy wynik wśród Polaków osiągnął Przybyła (14. i 27. miejsce).
W 1970 największy sukces w karierze osiągnął Stanisław Gąsienica-Daniel. Podczas Mistrzostw Świata 1970 w Szczyrbskim Jeziorze w konkursie na dużej skoczni po pierwszej serii był dziewiąty, ale udany drugi skok pozwolił mu awansować do strefy medalowej. Po pierwszej serii prowadził Tadeusz Pawlusiak, który jednak podparł swój drugi skok, przez co stracił szansę na medal i zajął miejsce 34. Ta sytuacja pozwoliła na zdobycie brązowego medalu przez Gąsienicę-Daniela. Był to trzeci medal MŚ w skokach narciarskich zdobyty przez polskiego zawodnika. W konkursie na średniej skoczni Gąsienica-Daniel był 33., a Pawlusiak, piąty po pierwszej serii, ostatecznie zajął 12. miejsce.
W 1971 Pawlusiak zajął 7. miejsce w 19. Turnieju Czterech Skoczni.
1972–1988.
W 1972 miał miejsce jeden z najważniejszych momentów w historii polskiego sportu – olimpijskie złoto zdobył Wojciech Fortuna. Początkowo nie planowano wyjazdu Fortuny na Zimowe Igrzyska Olimpijskie 1972 do Sapporo. W składzie znalazł się dzień przed wylotem. Na skoczni średniej Fortuna zajął 6. miejsce (choć po pierwszej serii był czwarty). W konkursie na skoczni dużej Fortuna osiągnął 111 metrów, dzięki czemu prowadził po I serii. Skok ten przeszedł do historii polskiego sportu. W drugiej serii Fortuna skoczył zaledwie 87,5 metra, ale to wystarczyło, by utrzymać pierwsze miejsce. Polak wyprzedził o 0,1 pkt. drugiego zawodnika – Szwajcara Waltera Steinera. Tym samym Fortuna został pierwszym Polakiem, który zdobył złoty medal olimpijski na igrzyskach zimowych. Zgodnie z ówczesnymi zasadami, mistrz olimpijski w skokach zostawał też mistrzem świata. Po powrocie z igrzysk Fortuna zwyciężył w mistrzostwach Polski.
W 1974 pierwsze sukcesy osiągnął Stanisław Bobak. Zajął 5. miejsce w 23. Turnieju Czterech Skoczni oraz 6. miejsce w 24. Turnieju Czterech Skoczni. Podczas Zimowych Igrzysk Olimpijskich 1976 w Innsbrucku Bobak zajął odległe miejsca (28. i 37.).
W 1979 Polacy wzięli udział w Mistrzostwach Świata w Lotach Narciarskich 1979. Piotr Fijas zajął tam 3. miejsce i został pierwszym polskim medalistą MŚ w lotach. Fijas w tym samym sezonie zajął 10. miejsce w 27. Turnieju Czterech Skoczni.
Sezon 1979/1980 był pierwszym, w którym rozegrano zawody Pucharu Świata. Dwa konkursy odbyły się w Zakopanem. Pierwszy z nich wygrał Bobak, a drugi Fijas. W klasyfikacji końcowej PŚ Bobak zajął 3. miejsce, a prócz zakopiańskiego zwycięstwa, na podium stawał jeszcze w 3 konkursach. Fijas odniósł dwa zwycięstwa w PŚ (Zakopane i Saint-Nizier), a w klasyfikacji generalnej zajął 16. miejsce. Podczas Zimowych Igrzysk Olimpijskich 1980 Bobak był 10. i 22., a Fijas 47. i 14. Fijas zajął też 8. miejsce w 28. Turnieju Czterech Skoczni.
W sezonie 1980/1981 Bobak nie osiągał znaczących sukcesów. Po sezonie zakończył karierę z powodu choroby kręgosłupa. W latach 1974–1981 zdobył osiem tytułów mistrza Polski.
W kilku następnych sezonach najlepsze wyniki wśród Polaków uzyskiwał Fijas. Na Zimowych Igrzyskach Olimpijskich 1984 był 7. oraz 17. Podczas 33. i 34. Turnieju Czterech Skoczni zajmował 7. miejsce. Zajął także 10. miejsce na Mistrzostwach Świata w Lotach Narciarskich 1986. W latach 1980–1987 Fijas był dziesięć razy na podium w konkursach PŚ. Trzecie i ostatnie pucharowe zwycięstwo odniósł 12 stycznia 1986 w Libercu.
15 marca 1987 Fijas odniósł jeden z większych sukcesów w karierze – został nieoficjalnym rekordzistą świata w długości skoku narciarskiego (194 metry w Planicy). Rekord ten został pobity dopiero w 1994 przez Martina Höllwartha (196 metrów).
Ostatnie duże zawody Fijasa to Mistrzostwa Świata 1987 (12. i 33. miejsce) i Zimowe Igrzyska Olimpijskie 1988 (10. oraz 13. miejsce.). Po zakończeniu olimpijskiego sezonu Fijas skończył karierę skoczka.
1989–2000.
Na przełomie lat 80. i 90. XX wieku Polacy sporadycznie punktowali w Pucharze Świata, a na igrzyskach olimpijskich i mistrzostwach świata zajmowali niskie miejsca. W tym czasie pogorszyła się też infrastruktura – wiele skoczni narciarskich zaczęło niszczeć. Jedynymi sukcesami były medale zdobyte na uniwersjadach. W 1989 srebro na Zimowej Uniwersjadzie 1989 zdobył Jarosław Mądry. W 1993 odbyła się Zimowa Uniwersjada w Zakopanem. Polacy wywalczyli tam dwa medale. Indywidualnie srebrny medal zdobył Bartłomiej Gąsienica-Sieczka, a drużyna (w składzie: Marek Tucznio, Jarosław Mądry, Stanisław Ustupski i Bartłomiej Gąsienica-Sieczka) zdobyła brąz.
Podczas Zimowych Igrzysk Olimpijskich 1992 jedynym reprezentantem Polski w skokach narciarskich był Zbigniew Klimowski – zajął 49. miejsce w konkursie na dużej skoczni. Na Zimowych Igrzyskach Olimpijskich 1994 jedynym polskim skoczkiem był Wojciech Skupień. Zajął miejsca 29. i 31.
W 1993 trenerem reprezentacji Polski został czeski szkoleniowiec Pavel Mikeska. To on wprowadził do reprezentacji Adama Małysza, który w 1994 zdobył swoje pierwsze mistrzostwo Polski. Podczas Mistrzostw Świata 1995 Małysz zajął 10. i 11. miejsce. W 1996 wygrał swoje pierwsze zawody PŚ (w Oslo), a w klasyfikacji końcowej zajął 7. miejsce. W sezonie 1996/1997 Małysz był 10. i wygrał dwa konkursy (w Sapporo i Hakubie).
W tym samym sezonie dobry występ na Mistrzostwach Świata 1997 odnotował Robert Mateja. Podczas konkursu na skoczni K-90 zajmował po pierwszej serii miejsce 14. W drugiej serii oddał bardzo daleki skok i przegrał rywalizację o medal różnicą not za styl (wylądował bez telemarku). Ostatecznie zajął 5. miejsce. Sukcesy odnosił też Łukasz Kruczek, który zdobył złote medale na Zimowej Uniwersjadzie 1997 i 1999.
W sezonie 1997/1998 odbyły się Zimowe Igrzyska Olimpijskie 1998. Reprezentacja Polski po raz pierwszy wzięła udział w konkursie drużynowym (8. miejsce). Indywidualnie najlepszym polskim zawodnikiem był Skupień, który na dużej skoczni zajął 11. miejsce. Dla Małysza był to najsłabszy okres w karierze. Na igrzyskach zajął 51. i 52. miejsce, a w Pucharze Świata był 57. Po sezonie olimpijskim Małysz był bliski zakończenia kariery skoczka. W kolejnych latach zajmował w Pucharze Świata miejsca 46. (sezon 1998/1999) i 28. (sezon 1999/2000).
W 1999 Pavel Mikeska odszedł ze stanowiska trenera reprezentacji Polski. Pełniącym obowiązki trenera został na kilka miesięcy Piotr Fijas. W tym samym roku stanowisko objął Apoloniusz Tajner, a Fijas został jego asystentem.
2001–2011.
Sezon 2000/2001
W sezonie 2000/2001 Adam Małysz zwyciężył w 49. Turnieju Czterech Skoczni, uzyskując rekordową przewagę ponad 100 punktów nad drugim w klasyfikacji Janne Ahonenem. Podczas Mistrzostw Świata 2001 w Lahti Małysz zdobył srebrny medal na dużej skoczni i złoty na normalnej. Małysz wygrał także Turniej Nordycki 2001. W trakcie całego sezonu zwyciężył w 11 konkursach PŚ (w Innsbrucku, Bischofshofen, dwukrotnie w Harrachovie, w Park City, dwukrotnie w Sapporo, w Willingen, Falun, Trondheim i Oslo), czym wyrównał ówczesny rekord Martina Schmitta. Został też pierwszym Polakiem, który zdobył Kryształową Kulę za zwycięstwo w PŚ.
W tym samym sezonie w Zakopanem odbyła się Zimowa Uniwersjada 2001. Łukasz Kruczek zdobył złote medale na obu skoczniach. Latem 2001 roku Małysz został pierwszym polskim skoczkiem, który wygrał Letnie Grand Prix.
Sezon 2001/2002
W sezonie 2001/2002 Małysz zajął 4. miejsce w 50. Turnieju Czterech Skoczni, a następnie zdobył dwa medale na Zimowych Igrzyskach Olimpijskich 2002 w Salt Lake City – srebrny na dużej skoczni i brązowy na normalnej. W obu konkursach zwyciężył Simon Ammann. Małysz zajął też 2. miejsce w Turnieju Nordyckim 2002, a w trakcie całego sezonu odniósł 7 zwycięstw w PŚ (w Kuopio, Titisee-Neustadt, Villach, Engelbergu, dwukrotnie w Predazzo i raz w Zakopanem). Dzięki temu obronił Kryształową Kulę.
Sezon 2002/2003
W sezonie 2002/2003 Małysz zajął 3. miejsce w 51. Turnieju Czterech Skoczni, a podczas Mistrzostw Świata 2003 w Val di Fiemme zdobył dwa złote medale, bijąc rekordy na obu skoczniach. Był to czwarty przypadek w historii i pierwszy od 1974, gdy jeden zawodnik zdobył podwójne mistrzostwo świata. Wcześniej dokonali tego Bjørn Wirkola (1966), Garij Napałkow (1970) i Hans-Georg Aschenbach (1974). Małysz zwyciężył także w Turnieju Nordyckim 2003, a w Planicy wyrównał ówczesny rekord świata w długości skoku (225 metrów). W całym sezonie Małysz wygrał trzy konkursy PŚ (w Oslo i dwukrotnie w Lahti) i został pierwszym skoczkiem w historii, który zdobył trzy Kryształowe Kule pod rząd.
Podczas Zimowej Uniwersjady 2003 Polacy zdobyli dwa brązowe medale. Indywidualnym medalistą został Krystian Długopolski, a drugi medal zdobyła drużyna w składzie: Łukasz Kruczek, Krystian Długopolski i Grzegorz Śliwka.
Sezon 2003/2004
Sezon 2003/2004, w porównaniu z trzema wcześniejszymi, był mniej udany dla Adama Małysza. W 52. Turnieju Czterech Skoczni zajął 15. miejsce, w Mistrzostwach Świata w Lotach Narciarskich 2004 był 11., a sezon Pucharu Świata zakończył na 12. miejscu.
Podczas Mistrzostw Świata Juniorów 2004 pierwszy złoty medal dla Polski zdobył Mateusz Rutkowski. Drużyna juniorów w składzie Rutkowski, Stoch, Hula i Kowal wywalczyła srebro, przegrywając jedynie z Austrią.
Po sezonie Apoloniusz Tajner zrezygnował ze stanowiska trenera polskiej reprezentacji. Jego miejsce zajął Heinz Kuttin.
Latem Małysz wygrał Letnie Grand Prix w skokach narciarskich 2004.
Sezon 2004/2005
W sezonie 2004/2005 Małysz zajął 4. miejsce w 53. Turnieju Czterech Skoczni, a podczas Mistrzostw Świata 2005 w Oberstdorfie był 6. i 11. W całym sezonie zwyciężył w czterech konkursach PŚ (w Harrachovie, Tauplitz i dwukrotnie w Zakopanem) i zajął 4. miejsce w klasyfikacji generalnej PŚ.
Na Mistrzostwach Świata Juniorów 2005 polska drużyna obroniła srebrny medal sprzed roku.
Podczas Zimowej Uniwersjady 2005 Polacy (w składzie: Krystian Długopolski, Grzegorz Sobczyk, Rafał Śliż i Marcin Bachleda) zdobyli srebrny medal w konkursie drużynowym.
Sezon 2005/2006
Sezon 2005/2006 Małysz ukończył na 9. miejscu w PŚ, a podczas Zimowych Igrzysk Olimpijskich 2006 w Turynie zajął miejsca 7. oraz 14. W całym sezonie Małysz odniósł jedno zwycięstwo w PŚ (w Oslo).
Po sezonie ze stanowiska trenera reprezentacji polskich skoczków odszedł Heinz Kuttin. Jego miejsce zajął Hannu Lepistö.
Latem Małysz wygrał Letnie Grand Prix w skokach narciarskich 2006. Było to trzecie zwycięstwo Polaka w sezonie letnim.
Sezon 2006/2007
W sezonie 2006/2007 Adam Małysz zajął 7. miejsce w 55. Turnieju Czterech Skoczni, a podczas Mistrzostw Świata 2007 w Sapporo zdobył swój czwarty złoty medal (na normalnej skoczni). Na skoczni dużej zajął 4. miejsce. Po raz trzeci w karierze zwyciężył też w Turnieju Nordyckim (zob. Turniej Nordycki 2007). W całym sezonie Małysz wygrał 9 konkursów PŚ (w Oberstdorfie, dwukrotnie w Titisee-Neustadt, w Lahti, Kuopio, Oslo i trzykrotnie w Planicy), dzięki czemu zdobył czwartą w karierze Kryształową Kulę.
Latem Małysz zajął 2. miejsce w Letnim Grand Prix w skokach narciarskich 2007.
Sezon 2007/2008
W sezonie 2007/2008 Małysz zajął 4. miejsce w 56. Turnieju Czterech Skoczni i 9. miejsce podczas Mistrzostw Świata w Lotach Narciarskich 2008. W Pucharze Świata Małysz zajął 12. miejsce.
Podczas Mistrzostw Świata Juniorów 2008 polska drużyna w składzie Krzysztof Miętus, Dawid Kowal, Maciej Kot, Łukasz Rutkowski zdobyła brązowy medal.
W marcu 2008 nowym trenerem reprezentacji polskich skoczków został Łukasz Kruczek. Jednocześnie w latach 2009–2011 Hannu Lepistö pozostawał indywidualnym trenerem Adama Małysza.
Sezon 2008/2009
W sezonie 2008/2009 Małysz zajął 13. miejsce w klasyfikacji generalnej Pucharu Świata i po raz pierwszy od dwóch sezonów stanął na podium w zawodach PŚ (łącznie trzykrotnie). Podczas Mistrzostw Świata 2009 w Libercu Małysz był 22. i 12. Czwarte miejsce w konkursie na normalnej skoczni zajął Kamil Stoch.
Na Mistrzostwach Świata Juniorów 2009 srebro zdobył Maciej Kot, a drużyna (w składzie Maciej Kot, Jakub Kot, Grzegorz Miętus i Andrzej Zapotoczny) obroniła brązowy medal sprzed roku.
Podczas Zimowej Uniwersjady 2009 srebrny medal zdobył Marcin Bachleda.
Latem Małysz zajął 3. miejsce w Letnim Grand Prix w skokach narciarskich 2009.
Sezon 2009/2010
W sezonie 2009/2010 Małysz zajął 9. miejsce w 58. Turnieju Czterech Skoczni i. 2. miejsce w Turnieju Nordyckim 2010. Na początku roku 2010 odbyły się Zimowe Igrzyska Olimpijskie 2010 w Vancouver. Małysz zdobył tam dwa srebrne medale. W obydwu konkursach przegrał z Simonem Ammanem. Podczas Mistrzostw Świata w Lotach Narciarskich 2010 w Planicy Małysz zajął 4. miejsce (najwyższe w swojej karierze). Czwarte miejsce zajęła też polska drużyna. W klasyfikacji generalnej PŚ Małysz był 5. W tym sezonie nie odniósł zwycięstw w PŚ, ale sześciokrotnie zajmował miejsca na podium.
Latem trzech polskich reprezentantów znalazło się w czołowej piątce Letniego Grand Prix w skokach narciarskich 2010 – Stoch (2.), Małysz (3.) i Kubacki (5.).
Sezon 2010/2011
W sezonie 2010/2011 Małysz zajął 6. miejsce w 59. Turnieju Czterech Skoczni, a podczas Mistrzostw Świata 2011 w Oslo zdobył brązowy medal na skoczni normalnej. 13 lutego 2011 roku w Vikersund Małysz poprawił swój rekord życiowy i jednocześnie rekord Polski – uzyskał odległość 230,5 metra. W całym sezonie był dziewięć razy na podium w zawodach PŚ (w tym jedno zwycięstwo w Zakopanem) i zajął 3. miejsce w klasyfikacji generalnej Pucharu Świata.
20 marca 2011 roku Małysz zajął 3. miejsce w swoim ostatnim konkursie PŚ (w Planicy). W tych samych zawodach wygrał Kamil Stoch, co było jego trzecim zwycięstwem w tym sezonie (wcześniej w Zakopanem i Klingenthal). Polska reprezentacja uplasowała się na trzeciej pozycji w Pucharze Narodów 2010/2011.
26 marca 2011 roku odbył się benefis Adama Małysza, w czasie którego Małysz oddał swój ostatni skok.
Podczas Zimowej Uniwersjady 2011 Maciej Kot zdobył dwa srebrne medale w konkursach indywidualnych. W konkursie drużynowym Polacy (w składzie: Maciej Kot, Jakub Kot i Wojciech Gąsienica-Kotelnicki) zdobyli brązowy medal.
Latem Kamil Stoch zajął 2. miejsce w Letnim Grand Prix w skokach narciarskich 2011, a wysokie miejsca zajęli też Żyła (5.) i Kot (9.).
Od 2011.
Sezon 2011/2012
Po zakończeniu kariery przez Adama Małysza liderem polskiej reprezentacji został Kamil Stoch. W sezonie zimowym 2011/2012 siedmiokrotnie stawał na podium w konkursach PŚ (zwycięstwa w Zakopanem i Predazzo). W 60. Turnieju Czterech Skoczni zajął 8. miejsce, na Mistrzostwach Świata w Lotach Narciarskich 2012 był 10, a w klasyfikacji generalnej Pucharu Świata zajął miejsce 5. W trakcie konkursu drużynowego na MŚ w lotach w Vikersund Piotr Żyła ustanowił nowy rekord Polski w długości skoku (232,5 metra).
Podczas Mistrzostw Świata Juniorów 2012 w Erzurum reprezentacja Polski zdobyła dwa srebrne medale – drużynowo (Byrt, Kłusek, Murańka i Zniszczoł) i indywidualnie (Aleksander Zniszczoł).
Sezon 2012/2013
W sezonie zimowym 2012/2013 Kamil Stoch pięciokrotnie stawał na podium w konkursach PŚ (zwycięstwa w Kuopio i Trondheim). Piotr Żyła był dwukrotnie w pierwszej trójce zawodów (w tym jedno zwycięstwo w Oslo). W 61. Turnieju Czterech Skoczni Stoch zajął 4. miejsce, a podczas konkursu PŚ w Vikersund wyrównał rekord Polski w długości skoku (232,5 metra). Na Mistrzostwach Świata 2013 w Val di Fiemme Stoch zajął 8., a Maciej Kot 11. miejsce w konkursie na skoczni normalnej. 28 lutego 2013 Stoch zdobył złoty medal w konkursie na dużej skoczni – równo dziesięć lat po drugim zwycięstwie Małysza w Val di Fiemme. W konkursie drużynowym Polacy w składzie Stoch, Kot, Żyła i Kubacki zdobyli brązowy medal. Był to pierwszy drużynowy medal polskich seniorów na imprezie rangi mistrzowskiej. Stoch zakończył sezon na trzecim miejscu w klasyfikacji generalnej PŚ, a miejsca w czołowej dwudziestce zajęli też Żyła (15.) i Kot (18.).
Na Mistrzostwach Świata Juniorów 2013 w Libercu Polacy (w składzie: Biegun, Kłusek, Murańka i Zniszczoł) obronili srebrne medale sprzed roku. Indywidualnym wicemistrzem został Klemens Murańka.
Sezon 2013/2014
Sezon zimowy 2013/2014 był pierwszym w historii, w trakcie którego trzech Polaków wygrało konkursy PŚ oraz dwóch Polaków prowadziło w klasyfikacji generalnej PŚ. Kamil Stoch wygrał sześciokrotnie (w Titisee-Neustadt, Engelbergu, dwukrotnie w Willingen, w Lahti i Kuopio), a po jednym zwycięstwie odnieśli Krzysztof Biegun (w Klingenthal) i Jan Ziobro (w Engelbergu). Biegun po zwycięstwie w Klingenthal objął prowadzenie w klasyfikacji PŚ. Jako lider PŚ skakał w dwóch kolejnych konkursach. Kamil Stoch po raz pierwszy został liderem PŚ 21 grudnia 2013 po pierwszym konkursie w Engelbergu. W 62. Turnieju Czterech Skoczni Stoch zajął 7. miejsce, a Maciej Kot był 12. W całym sezonie Stoch był 12 razy na podium w konkursach PŚ, dzięki czemu zdobył pierwszą w karierze Kryształową Kulę.
Podczas Zimowych Igrzysk Olimpijskich 2014 Kamil Stoch zdobył dwa złote medale – najpierw na skoczni normalnej (9 lutego), a następnie na dużej (15 lutego). Był to czwarty przypadek w historii, gdy jeden zawodnik zdobył tytuły mistrzowskie na obu skoczniach podczas jednych igrzysk. Wcześniej dokonali tego Matti Nykänen (w 1988) i dwukrotnie Simon Ammann (w 2002 i 2010). W konkursie drużynowym Polacy (w składzie: Stoch, Kot, Ziobro i Żyła) zajęli 4. miejsce (najlepsze w historii).
Na Mistrzostwach Świata w Lotach Narciarskich 2014 w Harrachovie Stoch zajął 5. miejsce. Konkurs drużynowy nie odbył się.
Podczas Zimowej Uniwersjady 2013 Biegun zdobył złoty medal na dużej skoczni i srebrny na normalnej. Polacy (w składzie: Biegun, Kłusek i Zniszczoł) wywalczyli też złoty medal w konkursie drużynowym. Na Mistrzostwach Świata Juniorów 2014 w Val di Fiemme reprezentacja Polski zdobyła dwa złote medale. Indywidualnym mistrzem został Jakub Wolny, a drugi złoty medal zdobyła drużyna w składzie: Wolny, Zniszczoł, Biegun i Murańka.
Sezon 2014/2015
Sezon zimowy 2014/2015 zaczął się dla polskiej reprezentacji niefortunnie. Kamil Stoch przeszedł operację stawu skokowego i nie wziął udziału w pierwszych dziesięciu konkursach PŚ. Powrócił dopiero na 63. Turniej Czterech Skoczni, gdzie zajął 10. miejsce. W całym sezonie Stoch był 5 razy na podium w konkursach PŚ (w tym zwycięstwa w Zakopanem i Willingen), a w klasyfikacji generalnej zajął 9. miejsce. Drugi najlepszy wynik wśród Polaków osiągnął Piotr Żyła (19. miejsce).
Podczas Mistrzostw Świata 2015 w Falun Polacy (w składzie: Stoch, Żyła, Murańka i Ziobro) zdobyli brązowy medal w konkursie drużynowym. Indywidualnie najlepsze wyniki osiągnęli Ziobro (8. miejsce na normalnej skoczni) i Żyła (9. miejsce na dużej skoczni). Stoch był 17. i 12.
21 marca 2015 podczas serii próbnej przed konkursem drużynowym PŚ w Planicy Kamil Stoch ustanowił nowy rekord Polski w długości skoku (238 metrów).
Sezon 2015/2016
Podczas LGP 2015 najlepsze wyniki osiągnął Kubacki, który wygrał dwa indywidualne konkursy i zajął 5. miejsce w klasyfikacji generalnej. Na 9. miejscu znaleźli się "ex aequo" Stoch i Żyła.
Sezon zimowy 2015/2016 był dla polskiej reprezentacji nieudany. Żaden z Polaków nie stanął na podium w indywidualnych konkursach PŚ. Największym sukcesem było 3. miejsce reprezentacji Polski w drużynowym konkursie PŚ w Zakopanem. W klasyfikacji generalnej najwyższe miejsca zajęli Stoch (22.), Hula (26.) i Kubacki (29.). Stoch był też najwyżej sklasyfikowanym Polakiem w 64. Turnieju Czterech Skoczni (był 23.). Na Mistrzostwach Świata w Lotach Narciarskich 2016 w Tauplitz/Bad Mitterndorf najlepszy wynik osiągnął Kubacki (15. miejsce). W konkursie drużynowym reprezentacja Polski zajęła 5. miejsce.
Po sezonie Łukasz Kruczek odszedł ze stanowiska trenera reprezentacji Polski. Nowym trenerem został Austriak Stefan Horngacher.
Sezon 2016/2017
W sezonie letnim 2016 Maciej Kot wygrał 5 indywidualnych konkursów i zwyciężył w całym cyklu LGP 2016. Kamil Stoch zajął 3. miejsce.
W sezonie zimowym 2016/2017 polscy zawodnicy odnieśli historyczny sukces podczas 65. Turnieju Czterech Skoczni. Turniej wygrał Kamil Stoch, a 2. miejsce zajął Piotr Żyła. Na 4. miejscu turniej ukończył Maciej Kot, a do podium w klasyfikacji generalnej stracił 7,5 pkt. Stoch został piątym zawodnikiem w historii, który zdobył cztery najważniejsze trofea w skokach narciarskich (indywidualne złote medale ZIO i MŚ, Puchar Świata i zwycięstwo w T4S). Wcześniej dokonali tego Matti Nykänen, Jens Weißflog, Espen Bredesen i Thomas Morgenstern.
Na Mistrzostwach Świata 2017 w Lahti największy sukces indywidualnie odniósł Piotr Żyła, który zdobył brązowy medal na dużej skoczni. Miejsca w czołowej dziesiątce mistrzostw zajęli także: Stoch (4. miejsce na normalnej skoczni, 7. miejsce na dużej), Kot (5. miejsce na normalnej skoczni, 6. miejsce na dużej) i Kubacki (8. miejsce na obu skoczniach). 4 marca 2017 polski zespół (w składzie: Żyła, Kubacki, Kot i Stoch) wygrał konkurs drużynowy na dużej skoczni. Był to pierwszy drużynowy złoty medal reprezentacji Polski na mistrzostwach świata.
W marcu 2017 na skoczniach w Oslo, Lillehammer, Trondheim i Vikersund odbył się cykl zawodów Raw Air 2017. Kamil Stoch zajął w tym turnieju 2. miejsce, a Maciej Kot był 7. 18 marca 2017 w Vikersund Piotr Żyła dwukrotnie poprawiał rekord Polski w długości skoku. W serii próbnej uzyskał 243 m, a w konkursie drużynowym 245,5 m. Skoki dalsze od poprzedniego rekordu uzyskali także Stoch (243 m) i Kot (244,5 m). 25 marca 2017 podczas konkursu drużynowego PŚ w Planicy nowy rekord Polski ustanowił Stoch – uzyskał 251,5 m, co było jednocześnie nowym rekordem Letalnicy.
W klasyfikacji generalnej PŚ najwyższe miejsca z Polaków zajęli Stoch (2.), Kot (5.) i Żyła (11.). Stoch w całym sezonie był 12 razy na podium, w tym siedmiokrotnie na 1. miejscu (w Lillehammer, Bischofshofen, dwukrotnie w Wiśle, w Zakopanem, Sapporo i Vikersund). Dwa zwycięstwa odniósł także Kot (w Sapporo i Pjongczang). Polska drużyna była na podium we wszystkich sześciu konkursach drużynowych PŚ w sezonie (w tym zwycięstwa w Klingenthal i Willingen). Dzięki tym sukcesom reprezentacja Polski po raz pierwszy w historii wygrała klasyfikację Pucharu Narodów.
Sezon 2017/2018
W sezonie letnim 2017 Dawid Kubacki wygrał 5 indywidualnych konkursów i zwyciężył w całym cyklu LGP 2017. Miejsca w czołowej dziesiątce klasyfikacji zajęli też Kot (4.), Żyła (8.) i Hula (10.).
W sezonie zimowym 2017/2018 Kamil Stoch zwyciężył w 66. Turnieju Czterech Skoczni, zostając tym samym dziewiątym skoczkiem w historii, który wygrał dwa turnieje z rzędu (wcześniej dokonali tego Helmut Recknagel, Bjørn Wirkola, Jochen Danneberg, Hubert Neuper, Jens Weißflog, Ernst Vettori, Janne Ahonen i Gregor Schlierenzauer). W trakcie turnieju Stoch zwyciężył we wszystkich czterech konkursach, czym wyrównał osiągnięcie Svena Hannawalda z sezonu 2001/2002. Dawid Kubacki zajął 6. miejsce w klasyfikacji generalnej turnieju.
Na Mistrzostwach Świata w Lotach Narciarskich 2018 w Oberstdorfie Stoch zdobył srebrny medal w konkursie indywidualnym. Był to pierwszy medal zdobyty przez reprezentanta Polski na mistrzostwach świata w lotach od 1979. W konkursie drużynowym reprezentacja Polski (w składzie: Hula, Kubacki, Stoch i Żyła) wywalczyła brązowy medal.
Podczas Zimowych Igrzysk Olimpijskich 2018 Kamil Stoch zdobył złoty medal w konkursie na dużej skoczni. Tym samym został trzecim skoczkiem w historii, który zdobył indywidualne złote medale na dwóch igrzyskach z rzędu. Wcześniej dokonali tego Birger Ruud (1932, 1936) i Matti Nykänen (1984, 1988). Na normalnej skoczni Stoch zajął 4. miejsce. Miejsca w czołowej dziesiątce zawodów osiągnęli również Stefan Hula (5. miejsce na normalnej skoczni) i Dawid Kubacki (10. miejsce na dużej skoczni). W konkursie drużynowym Polacy (w składzie: Kot, Hula, Kubacki i Stoch) zdobyli brązowy medal – pierwszy w historii drużynowych startów reprezentacji Polski na igrzyskach.
W trakcie sezonu Stoch wygrał wszystkie turnieje w ramach PŚ – oprócz Turnieju Czterech Skoczni także Willingen Five 2018, Raw Air 2018 i Planica 7 (2018). Łącznie wygrał 9 konkursów PŚ (w Oberstdorfie, Garmisch-Partenkirchen, Innsbrucku, Bischofshofen, Lahti, Lillehammer, Trondheim i dwukrotnie w Planicy). Dzięki tym wynikom zdobył drugą w karierze Kryształową Kulę. Kubacki i Hula zajęli najwyższe miejsca w klasyfikacji generalnej PŚ w karierze – byli odpowiednio na 9. i 13. miejscu. Reprezentacja Polski była na podium w 6 z 8 konkursów drużynowych PŚ (w tym zwycięstwo w Zakopanem) i zajęła 3. miejsce w klasyfikacji Pucharu Narodów.
Sezon 2018/2019
W sezonie letnim 2018 Piotr Żyła zajął 3. miejsce w klasyfikacji generalnej LGP 2018. Miejsca w czołowej dziesiątce klasyfikacji zajęli też Stoch (4.), Kubacki (8.) i Hula (9.).
W pierwszej części sezonu zimowego 2018/2019 dwóch polskich zawodników zajęło miejsca w czołowej dziesiątce 67. Turnieju Czterech Skoczni – Dawid Kubacki był 4., a Kamil Stoch 6. Na Mistrzostwach Świata 2019 największy sukces polscy skoczkowie odnieśli na skoczni normalnej. Po pierwszej serii zawodów Stoch zajmował 18. miejsce, Kubacki był 27., a Hula 29. W drugiej serii Kubacki oddał najdalszy skok w konkursie i zdobył złoty medal. Stoch zdobył srebro, a Hula przesunął się na 12. miejsce. W konkursie na dużej skoczni najwyższe miejsce z Polaków zajął Stoch (był 5.). Reprezentacja Polski zajęła też 4. miejsce w konkursie drużynowym mężczyzn i 6. miejsce w konkursie drużyn mieszanych. W marcu 2019 trzech polskich skoczków zajęło miejsce w czołowej dziesiątce turnieju Raw Air 2019 – Dawid Kubacki (7.), Jakub Wolny (8.) i Kamil Stoch (9.).
W trakcie sezonu polscy skoczkowie byli 22 razy na podium w zawodach indywidualnych PŚ. Zwycięstwa odnosili Stoch (w Oberstdorfie i Lahti) oraz Kubacki (w Predazzo). Trzech Polaków zajęło miejsca w czołowej piątce klasyfikacji generalnej PŚ – Stoch (3.), Żyła (4.) i Kubacki (5.). W konkursach drużynowych PŚ Polacy odnieśli trzy zwycięstwa (w Wiśle, Willingen i Planicy). Dzięki tym wynikom reprezentacja Polski zdobyła po raz drugi Puchar Narodów.
Po zakończeniu sezonu Stefan Horngacher odszedł ze stanowiska trenera reprezentacji Polski. Jego następcą został Michal Doležal.
Sezon 2019/2020
W sezonie letnim 2019 Dawid Kubacki zwyciężył w LGP 2019. 8. miejsce w klasyfikacji generalnej zajął Piotr Żyła.
W sezonie zimowym 2019/2020 Dawid Kubacki zwyciężył w 68. Turnieju Czterech Skoczni, a Kamil Stoch w Raw Air 2020. Kubacki zajął też 2. miejsce w turnieju Titisee-Neustadt Five 2020. 
W trakcie sezonu Kubacki był na podium w dziesięciu konkursach PŚ z rzędu (rekord wśród polskich zawodników). Polscy skoczkowie odnieśli siedem zwycięstw w zawodach indywidualnych PŚ – po trzy konkursy wygrali Stoch (w Engelbergu, Zakopanem i Lillehammer) i Kubacki (w Bischofshofen i dwukrotnie w Titisee-Neustadt), a jedno zwycięstwo odniósł Piotr Żyła (w Tauplitz/Bad Mitterndorf). Polska drużyna zwyciężyła też w konkursie w Klingenthal. W klasyfikacji generalnej PŚ najwyższe miejsca z Polaków zajęli Kubacki (4.) i Stoch (5.). W Pucharze Narodów reprezentacja Polski zajęła 4. miejsce.
Sezon został skrócony z powodu pandemii COVID-19 – nie odbyły się m.in. Mistrzostwa Świata w Lotach Narciarskich 2020.
Sezon 2020/2021
W sezonie letnim 2020 odbyły się tylko dwa konkursy LGP 2020 (w Wiśle). W obu Polacy zajęli wszystkie miejsca na podium – zwyciężał Dawid Kubacki, drugi był Kamil Stoch, a trzeci – Piotr Żyła. Z powodu zbyt małej liczby konkursów nie przyznano nagrody za zwycięstwo w klasyfikacji generalnej LGP. 
Na początku sezonu zimowego 2020/2021 odbyły się Mistrzostwa Świata w Lotach Narciarskich 2020 w Planicy. W konkursie indywidualnym trzech Polaków zajęło miejsca w czołowej dziesiątce: Żyła (7.), Stoch (8.) i Andrzej Stękała (10.). W konkursie drużynowym reprezentacja Polski (w składzie: Żyła, Stękała, Stoch i Kubacki) zdobyła brązowy medal. Na 69. Turnieju Czterech Skoczni Polacy odnieśli kolejny sukces. Turniej wygrał Stoch, a miejsca w czołowej szóstce klasyfikacji generalnej zajęli też: Kubacki (3.), Żyła (5.) i Stękała (6.). Stoch został piątym skoczkiem w historii, który wygrał TCS przynajmniej 3 razy. Wcześniej dokonali tego: Helmut Recknagel (3), Bjørn Wirkola (3), Jens Weißflog (4) i Janne Ahonen (5). 
Na Mistrzostwach Świata 2021 w Oberstdorfie największy sukces polscy skoczkowie odnieśli na normalnej skoczni. Piotr Żyła zdobył złoty medal, a 5. miejsce zajął Dawid Kubacki. Żyła był też czwarty w konkursie na dużej skoczni. W konkursie drużynowym reprezentacja Polski (w składzie: Żyła, Stękała, Stoch i Kubacki) zdobyła brązowy medal. W konkursie drużyn mieszanych Polska była szósta.
W trakcie sezonu polscy skoczkowie odnieśli cztery zwycięstwa w konkursach indywidualnych PŚ. Trzy razy wygrywał Kamil Stoch (w Innsbrucku, Bischofshofen i Titisee-Neustadt), a raz Dawid Kubacki (w Garmisch-Partenkirchen). W klasyfikacji generalnej PŚ Stoch był trzeci, a miejsca w czołowej dziesiątce zajęli również Żyła (7.) i Kubacki (8.). Reprezentacja Polski była na podium w 3 z 4 konkursów drużynowych w sezonie i zajęła 2. miejsce w klasyfikacji Pucharu Narodów.
Sezon 2021/2022
W sezonie letnim 2021 Dawid Kubacki zajął 2. miejsce w klasyfikacji generalnej LGP 2021. Jakub Wolny był szósty.
Początek sezonu zimowego 2021/2022 był dla reprezentantów Polski nieudany. Na 70. Turnieju Czterech Skoczni najlepszy wynik osiągnął Żyła – był 15. Stoch, który bronił tytułu, wystąpił tylko w dwóch konkursach i ostatecznie zajął 53. miejsce. Podczas Zimowych Igrzysk Olimpijskich 2022 największy sukces wśród Polaków odniósł Dawid Kubacki, który zdobył brązowy medal na skoczni normalnej. Stoch był dwukrotnie w czołowej dziesiątce zawodów (6. miejsce na skoczni normalnej i 4. na dużej). W konkursie drużynowym reprezentacja Polski zajęła szóste miejsce. Na Mistrzostwach Świata w Lotach Narciarskich 2022 najlepszy wynik wśród Polaków osiągnął Jakub Wolny – był 11. W konkursie drużynowym reprezentacja Polski zajęła 5. miejsce.
W trakcie sezonu polscy skoczkowie trzykrotnie stawali na podium indywidualnych konkursów PŚ. W klasyfikacji generalnej PŚ najwyższe miejsca zajęli Żyła (14.) i Stoch (19.). W Pucharze Narodów reprezentacja Polski zajęła 6. miejsce.
Po zakończeniu sezonu Michal Doležal odszedł ze stanowiska trenera reprezentacji Polski. Jego następcą został Thomas Thurnbichler.
Sezon 2022/2023
W sezonie letnim 2022 Dawid Kubacki zwyciężył w klasyfikacji generalnej LGP 2022. Kamil Stoch zajął 3. miejsce, Paweł Wąsek był 4., a Jakub Wolny 10..
Na początku sezonu zimowego 2022/2023 Kubacki objął prowadzenie w klasyfikacji generalnej PŚ i jako lider przystąpił do 71. Turnieju Czterech Skoczni. W turnieju zajął 2. miejsce, przegrywając jedynie z Halvorem Egnerem Granerudem. Miejsca w czołowej piątce zajęli również Żyła (4.) i Stoch (5.).
Na Mistrzostwach Świata 2023 w Planicy polscy skoczkowie zdobyli dwa medale. Żyła obronił tytuł na skoczni normalnej, a Kubacki zdobył brąz na skoczni dużej. Miejsca w czołowej dziesiątce zawodów zajął też Stoch (6. miejsce na normalnej, 4. miejsce na dużej). W konkursie drużynowym Polacy zajęli 4. miejsce.
Historia skoków w Polsce (kobiety).
Początki.
Pierwszą Polką i jedną z pierwszych kobiet na świecie uprawiającą skoki narciarskie była Elżbieta Ziętkiewicz. W drugiej dekadzie XX wieku brała udział w konkursach skoków, gdzie osiągała lepsze wyniki od wielu mężczyzn.
Na przełomie XX i XXI wieku nastąpił gwałtowny rozwój skoków kobiet na świecie. W 1999 rozegrano pierwszą edycję FIS Ladies Winter Tournee, a od 2004 organizowany jest Puchar Kontynentalny kobiet w skokach narciarskich. Początkowo polskie zawodniczki nie brały udziału w konkursach międzynarodowych. PZN nie wspierał kobiecych skoków, a o perspektywie startów kobiet sceptycznie wypowiadał się m.in. Adam Małysz.
9 sierpnia 2006 polskie zawodniczki po raz pierwszy wystartowały w zawodach Pucharu Kontynentalnego. Joanna Gawron była 49., a Gabriela Buńda 53. Udział Polek w konkursie był możliwy dzięki wsparciu finansowemu prywatnego sponsora.
20 stycznia 2012 Polki po raz pierwszy w historii zdobyły punkty w Pucharze Kontynentalnym. W konkursie PK w Zakopanem Joanna Szwab była 25., a Joanna Gawron 27.
Od 2013.
W sezonie 2013/2014 po raz pierwszy w historii polskich skoków powołano kobiecą kadrę. Znalazły się w niej Joanna Szwab i Magdalena Pałasz, które zadebiutowały w Pucharze Świata kobiet. Na początku grudnia 2013 w Lillehammer reprezentacja Polski po raz pierwszy wystartowała w konkursie PŚ drużyn mieszanych (gdzie oprócz dwóch zawodniczek w składzie byli Kamil Stoch i Maciej Kot). Reprezentacja Polski zajęła 14. miejsce. W tym samym sezonie Polki wzięły udział w Mistrzostwach Świata Juniorów 2014. Pałasz była 26., a Szwab 37.
1 lutego 2014 w Hinzenbach Pałasz po raz pierwszy w karierze awansowała do drugiej serii konkursu Pucharu Świata (zajęła 28. miejsce), stając się tym samym pierwszą Polką w historii, która zdobyła punkty PŚ. W klasyfikacji generalnej Pucharu Kontynentalnego 2013/2014 Szwab była 14., a Pałasz 17.
11 października 2014 rozegrano pierwszy konkurs o mistrzostwo Polski kobiet. W zawodach wzięło udział 13 zawodniczek, a pierwszą mistrzynią została Pałasz. Srebrny medal zdobyła Joanna Szwab, a brązowy Kinga Rajda.
29 sierpnia 2015 Kinga Rajda została pierwszą polską skoczkinią, która zwyciężyła w zawodach FIS Cup. 19 sierpnia 2017 Kamila Karpiel odniosła pierwsze w historii reprezentacji Polski zwycięstwo w zawodach Pucharu Kontynentalnego kobiet.
W 2019 polskie zawodniczki po raz pierwszy wzięły udział w mistrzostwach świata. Karpiel zajęła 23. miejsce, a Rajda 34. W 2022 polskie zawodniczki po raz pierwszy wzięły udział w zimowych igrzyskach olimpijskich. Rajda zajęła 35. miejsce, a Nicole Konderla była 36.
Podczas Zimowej Uniwersjady 2023 polskie zawodniczki zdobyły pierwsze medale w międzynarodowych zawodach. W konkursie indywidualnym Konderla zdobyła złoty medal, a Rajda – brązowy. W konkursie drużyn mieszanych wystartowały dwa polskie zespoły i oba zajęły miejsca na podium: Konderla i Adam Niżnik – pierwsze; Rajda i Szymon Jojko – trzecie. Polskie zawodniczki zdobyły również dwa medale w konkursie drużynowym: Konderla i Rajda – złote, a Paulina Cieślar i Anna Twardosz – srebrne. Ponadto Konderla wzięła udział w sztafecie mieszanej w kombinacji norweskiej jako przedstawicielka skoków narciarskich. Zdobyła srebrny medal.
Sukcesy.
Zestawienie trofeów.
Zestawienie obejmuje medale i miejsca na podium w najważniejszych zawodach i turniejach.
Medale.
Zimowe igrzyska olimpijskie
Mistrzostwa świata
Mistrzostwa świata w lotach narciarskich
Mistrzostwa świata juniorów
Zimowa uniwersjada
Klasyfikacje sezonowe.
Puchar Świata i Puchar Narodów
Letnie Grand Prix
Turnieje.
Turniej Czterech Skoczni
Turniej Nordycki
Raw Air
Reprezentacja i kluby.
Reprezentacja.
Reprezentacje w sezonie 2022/2023.
W sezonie 2022/2023 PZN powołał trzy reprezentacje mężczyzn i dwie kobiet:
Mężczyźni
Kobiety
Kluby.
Według danych z kwietnia 2016 roku aktywne licencje zawodnicze Polskiego Związku Narciarskiego uprawniające do startów w zawodach skoków narciarskich i kombinacji norweskiej rozgrywanych pod egidą PZN'u (PZN wydaje wspólne licencje dla obu tych dyscyplin) posiadają 224 osoby. Zawodnicy posiadający licencje reprezentują następujące kluby sportowe:
Zawody w Polsce.
Zawody międzynarodowe.
Dotychczas w Polsce trzykrotnie odbyły się mistrzostwa świata w narciarstwie klasycznym (w Zakopanem w 1929, 1939 i 1962), dwukrotnie mistrzostwa świata juniorów w narciarstwie klasycznym (w 2001 w Karpaczu i w 2008 w Zakopanem) i dwukrotnie zawody zimowej uniwersjady (w Zakopanem w 1993 i 2001).
W dwóch polskich miastach organizowane są konkursy Pucharu Świata. Zawody PŚ w Zakopanem odbywają się (z przerwami) od 1980, a w zawody PŚ w Wiśle od 2013.
Na polskich skoczniach organizowane są też konkursy Letniego Grand Prix w skokach narciarskich. Od 2010 zawody LGP odbywają się w Wiśle. W przeszłości konkursy LGP były organizowane w Zakopanem (2004–2011, 2019) i w Szczyrku (2011). W 2011 na skoczniach w Zakopanem, Wiśle i Szczyrku rozegrano Lotos Poland Tour.
Mistrzostwa Polski.
Mistrzostwa Polski podzielone są na zawody zimowe i letnie. MP mężczyzn odbywają się od 1920 (zima) i 1996 (lato), a kobiet od 2014 (lato) i 2016 (zima). Nieregularnie organizuje się też konkursy drużynowe mężczyzn (zimą i latem).
Aktualni mistrzowie Polski:
Aktualne mistrzynie Polski:
Ogólnopolska Olimpiada Młodzieży.
Skoki narciarskie są jedną z dyscyplin zimowej Ogólnopolskiej Olimpiady Młodzieży. Zawodnicy rywalizują w dwóch kategoriach wiekowych – junior A oraz junior B (od 1996), a także w konkursach drużynowych (od 2000). W tych dwóch kategoriach organizowane są na ogół dwa konkursy na różnych skoczniach.
Lotos Cup i Orlen Cup.
Lotos Cup to cykl zawodów organizowany od 2005 w ramach Programu Rozwoju Skoków Narciarskich Lotos Szukamy Następców Mistrza, powstałego rok wcześniej. Rywalizują w nich młodzi skoczkowie w różnych kategoriach wiekowych. Początkowo istniały trzy kategorie (junior B, C i D). W 2008 cykl rozszerzono o juniorów E oraz o juniorki, a w 2011 o juniorów A. W 2012 wprowadzono zawody dla seniorów i dziewcząt młodszych. W 2022 roku podjęto decyzję o zmianie nazwy na Orlen Cup.
Inne.
W Goleszowie co roku sezon letni tradycyjnie rozpoczyna Memoriał Leopolda Tajnera, w którym biorą udział młodzi skoczkowie. Zawody mikołajkowe rozgrywane są w okolicach grudnia na skoczniach K 30 i K 17 (podobnie jak Memoriał).
Inne krajowe zawody, jakie odbywają się w Polsce: Liga Szkolna, Puchar Wisły, Puchar Szczyrku, Młode Talenty, Puchar Chrunchips i inne.
Dawniej.
W przeszłości dużym zainteresowaniem cieszyły się konkursy skoków podczas Memoriału Bronisława Czecha i Heleny Marusarzówny (organizowane w latach 1946–1994), Pucharu Beskidów (1958–1989) i Pucharu Przyjaźni (1965–1984). W latach 2005–2007 rozgrywano w Polsce zawody o Puchar Doskonałego Mleka – w kategorii seniorskiej i pięciu kategoriach juniorskich, a także w kombinacji norweskiej (2007).
Skocznie narciarskie w Polsce.
Skocznie duże.
Wielka Krokiew (Zakopane)
Wielka Krokiew (K 120, HS 140, oficjalny najdłuższy skok: 147 m – Yukiya Satō) – największa skocznia narciarska w Polsce. Posiada igelit oraz sztuczne oświetlenie. Zbudowana w 1925. Nosi imię Stanisława Marusarza. Na przestrzeni lat zorganizowano na niej:
Skocznia narciarska im. Adama Małysza, dawniej Malinka (Wisła)
Skocznia narciarska im. Adama Małysza (K 120, HS 134, najdłuższy skok: 139,0) – druga, duża skocznia narciarska w Polsce, przebudowana w 2008 roku. Na przestrzeni lat zorganizowano na niej:
Skocznie normalne.
Skalite (Szczyrk)
Skalite (K 95, HS 106, najdłuższy skok: 116 m) – trzecia co do wielkości skocznia narciarska w Polsce. Zbudowana w 1937, gruntownie zmodernizowana w 2008 na Mistrzostwa Świata juniorów (ostatecznie przeniesione do Zakopanego). Na przestrzeni lat zorganizowano na niej:
Krucza Skała (Lubawka)
Skocznia narciarska na Kruczej Skale (K 85, HS 94, najdłuższy skok: 97,5 m) – jedna z czterech skoczni normalnych w Polsce. Powstała w 1924. W 2003 na skoczni odbył się konkurs IX Ogólnopolskiej Olimpiady Młodzieży. Obecnie nie organizuje się na niej zawodów międzynarodowych.
Średnia Krokiew (Zakopane)
Średnia Krokiew (K 85, HS 94, najdłuższy skok: 94,0 m) – skocznia należąca do kompleksu Średniej Krokwi, położonego w pobliżu Wielkiej Krokwi w Zakopanem. Kompleks nosi imię Bronisława Czecha. Na przestrzeni lat zorganizowano na niej:
Orlinek (Karpacz)
Orlinek (K 85, HS 94, najdłuższy skok: 94,5 m) – skocznia zbudowana w 1979. Na przestrzeni lat zorganizowano na niej:
Skoki w mediach.
Od czasu sukcesów Adama Małysza znacząco wzrosło zainteresowanie skokami przez media (efekt małyszomanii). Od sezonu 2000/2001 Telewizja Polska transmituje na żywo wszystkie konkursy Pucharu Świata (wcześniej TVP transmitowało jedynie zawody Turnieju Czterech Skoczni, PŚ w Zakopanem oraz Zimowe Igrzyska Olimpijskie i Mistrzostwa Świata). Transmisje z konkursów Puchar Świata dostępne są również w telewizji Eurosport. Sporadycznie są też nadawane relacje z zawodów w Polskim Radiu i w radiu TakSięGra FM. Po roku 2000 powstało wiele stron internetowych poświęconych skokom narciarskim.
Ze względu na sukcesy Adama Małysza i Kamila Stocha transmisje konkursów gromadzą przed telewizorami wielomilionową widownię. Rekordową oglądalność przyniosły dwa konkursy podczas Zimowych Igrzysk Olimpijskich 2002 – każdy z nich oglądało 20 milionów telewidzów (średnio 11 i 13 milionów).

</doc>
<doc id="1241705" url="https://pl.wikipedia.org/wiki?curid=1241705" title="Stanislav Zvolensky">
Stanislav Zvolensky



</doc>
<doc id="1241710" url="https://pl.wikipedia.org/wiki?curid=1241710" title="Juan Antonio Marin">
Juan Antonio Marin



</doc>
<doc id="1241715" url="https://pl.wikipedia.org/wiki?curid=1241715" title="Port lotniczy Forlì">
Port lotniczy Forlì

Port lotniczy Forlì (IATA: FRL, ICAO: LIPK) – międzynarodowy port lotniczy położony 1,5 km na południowy wschód od Forlì. W 2008 obsłużył ponad 830 tys. pasażerów. Port zamykany jest o 24.00. Między 2011 a 2020 wszystkie operacje regularne były zawieszone.

</doc>
<doc id="1241717" url="https://pl.wikipedia.org/wiki?curid=1241717" title="Bluray">
Bluray



</doc>
<doc id="1241719" url="https://pl.wikipedia.org/wiki?curid=1241719" title="Frequency hopping">
Frequency hopping



</doc>
<doc id="1241720" url="https://pl.wikipedia.org/wiki?curid=1241720" title="Amrita Singh">
Amrita Singh

Amrita Singh (ur. 10 lutego 1958 w Hadali- obecnie w Pakistanie) to bollywoodzka aktorka pochodzenia pendżabskiego. Jej ojciec Shivinder Singh jest sikhem, a matka Rukshana Sultana muzułmanką. Amrita po rozwodzie z mężem Saif Ali Khanem od 2004 roku mieszka sama z dziećmi Sarą i Ibrahimem.
Zadebiutowała jednocześnie z Sunny Deolem w 1983 roku w "Betaab". Z sukcesem tworzyła na ekranie parę z czołowymi aktorami tych lat Anil Kapoorem i Amitabh Bachchanem. W 1991 roku poślubiwszy 12 lat młodszego aktora Saif Ali Khana zrezygnowała z aktorstwa (zagrała tylko negatywną rolę u boku Shah Rukh Khana w "Raju Ban Gaya Gentleman" w 1992). W latach 2001-2004 Saif Ali Khan zaczął być sławny. Rozstali się w 2004 roku. W 2001 roku wróciła na plan w filmie "", gdzie zagrała matkę Bhagat Singha (granego przez Bobby Deola). W 2005 zyskała uznanie za rolę osoby kontrolującej przemysł pornograficzny (w filmie "Kalyug"). 
W 2007, Amrita zagrała wysoko ocenioną przez krytyków rolę matki gangstera Maya Dolas, Ratnaprabha Dolas, w filmie produkcji Sanjay Gupta "Shootout at Lokhandwala", wyreżyserowanym przez Apoorva Lakhia. Vivek Oberoi gra rolę jej syna Mayi.

</doc>
<doc id="1241724" url="https://pl.wikipedia.org/wiki?curid=1241724" title="Stefan Eriksson">
Stefan Eriksson

Stefan Eriksson (ur. 14 grudnia 1961) – szwedzki kryminalista z Uppsali, oskarżony o defraudację i powiązany z bankructwem firmy Tiger Telematics (producenta konsoli Gizmondo), której dług wyniósł 300 milionów dolarów.
Znany przez szwedzką policję jako "Tjock-Steffe" ("Gruby Stefan") i jako "Bankier". Na początku lat 90. został szefem grupy zwanej przez prasę Uppsalamaffia.
Oprócz Ferrari Enzo jeździł także Mercedesem SL z tablicą rejestracyjną o literach "GEO" (w szwedzkim języku wymowa podobna do kubańskiego llello (potoczne określenie kokainy, użyte przez Ala Pacino w filmie "Człowiek z blizną" z roku 1983)).
Głośne stało się zniszczenie przez niego samochodu Ferrari Enzo 21 lutego na amerykańskiej drodze Pacific Highway (California 1). Podczas jazdy jego pasażer nakręcił film, na którym można zobaczyć 320 km/h na liczniku.
Zatrzymany przez amerykańską policję 8 kwietnia 2006, za kradzieże aut, posiadanie kokainy, posiadanie niedozwolonej broni, jazdę po pijanemu i inne przestępstwa.

</doc>
<doc id="1241727" url="https://pl.wikipedia.org/wiki?curid=1241727" title="City Star Airlines">
City Star Airlines

City Star Airlines – brytyjska linia lotnicza z siedzibą w Aberdeen, w Szkocji. Głównym węzłem był Port lotniczy Aberdeen.

</doc>
<doc id="1241728" url="https://pl.wikipedia.org/wiki?curid=1241728" title="Ulica Wrocławska w Opolu">
Ulica Wrocławska w Opolu

Ulica Wrocławska (do 1945 r. "Breslauer Strasse") – jedna z głównych ulic wylotowych w Opolu, do lutego 2007 r. stanowiła miejski fragment drogi krajowej nr 94, obecnie łącznik między Opolem a obwodnicą; ma status drogi wojewódzkiej nr 414 od skrzyżowania z ul. Niemodlińską do granica miasta.
Przy ul. Wrocławskiej znajduje się Muzeum Wsi Opolskiej oraz Centrum Handlowe Karolinka. Ulica Wrocławska od skrzyżowania z ul. Wspólną za skrzyżowanie z ul. Partyzancką jest drogą dwujezdniową.

</doc>
<doc id="1241729" url="https://pl.wikipedia.org/wiki?curid=1241729" title="Pinku eiga">
Pinku eiga

 – gatunek japońskich filmów erotycznych, przeznaczonych do dystrybucji w kinach.
Obrazy w tym gatunku zaczęły powstawać na początku lat 60.
W latach 60. XX w. "pinku-eiga" były domeną małych, niezależnych wytwórni filmowych. W latach 70. także duże studia filmowe, w obliczu utraty widzów, zaczęły produkować obrazy w tym gatunku. Duże budżety tych filmów i możliwość zatrudnienia wybitnych twórców sprawiły, że niektóre z tych filmów obok popularności wśród widzów zyskały też uznanie krytyki także poza granicami kraju. Część filmów ze względu na łączenie wyszukanej erotyki i perwersji z wątkami politycznymi i religijnymi oraz aspektem śmierci wywołała międzynarodowy skandal i została zakazana w wielu krajach świata. Nowa fala pornografii (AV) powstała pod koniec lat 80. sprawiła, że popularność i liczba tworzonych w tym stylu filmów zmalały, ale "pinku-eiga" wciąż są produkowane.
Definicja.
"Pinku-eiga", czyli „różowe filmy” z początku określane były terminem "erodakushon-eiga" (ang. eroduction films) lub „filmów za trzy miliony jenów” (sanbyakuman-eiga, ang. three-million-yen-films). Termin "pinku-eiga" wprowadził dziennikarz Minoru Murai w 1963 r., ale nazwa ta upowszechniła się dopiero w latach 80.
"Pinku-eiga" nie mają dobrego odpowiednika w kinematografii zachodniej. Określane jako pornograficzne, odpowiadają raczej zachodnim stylom „erotica,” „soft porn” albo „sexploitation”, choć również żaden z tych nie odpowiada w pełni japońskiemu gatunkowi. Japońskie ograniczenia cenzorskie sprawiły, że przedstawianie narządów płciowych, a nawet samego owłosienia łonowego przez długi czas były zakazane w filmach tego gatunku. Niektórzy reżyserzy rozwinęli wyszukane techniki omijania ograniczenia uwidaczniania „istotnych części”.
Niektórzy utrzymują, że to cenzura nadała japońskiemu kinu erotycznemu jego szczególny styl. Według Donalda Richiego „Amerykańska pornografia jest zatrzymana na zawsze na swoim podstawowym poziomie, ponieważ pokazując wszystko, nie musi robić nic innego; japońska musi dokonać czegoś więcej ponieważ nie może pokazać wszystkiego. Upokarzający bodziec pozwolił na stworzenie kilku nadzwyczajnych dzieł sztuki, w tym zaledwie kilku filmów”. Pisząc te słowa w 1972, u zarania Drugiej Fali pinku eiga zastrzega swój wywód zdaniem: „Jednak żaden z nich nie należy do nurtu "eroduction"”. Pia Harritz zestawiając "pinku-eiga" z zachodnimi filmami pornograficznymi zauważa: „To, co rzuca się w oczy, to zdolność "pinku-eiga" do przyciągnięcia widza czymś więcej niż ujęciami zbliżeń narządów płciowych, a także złożoność w przedstawieniu płci i ludzkiego umysłu”.
Richie i Harritz wypunktowali podstawowe cechy gatunku:
Reżyserzy.
Dla części reżyserów "pinku eiga" były tylko etapem w karierze w branży filmowej, inni poświęcili się wyłącznie temu gatunkowi. Niektórzy z nich to:
Aktorki.
Niektóre popularne aktorki filmów "pinku eiga" to:
Publikacje.
Jasper Sharp: "Za różową kurtyną. Historia japońskiego kina erotycznego" (2011) Przekład: Jagoda Murczyńska, Kaja Klimek, Gabriela Żuchowska; Wydawnictwo: Korporacja Ha!art

</doc>
<doc id="1241743" url="https://pl.wikipedia.org/wiki?curid=1241743" title="Pune (stacja kolejowa)">
Pune (stacja kolejowa)

Pune – stacja kolejowa w Pune, w stanie Maharashtra, w Indiach. Znajduje się tu 5 peronów.

</doc>
<doc id="1241746" url="https://pl.wikipedia.org/wiki?curid=1241746" title="Thomas Müller">
Thomas Müller



</doc>
<doc id="1241747" url="https://pl.wikipedia.org/wiki?curid=1241747" title="Fallersleben (Wolfsburg)">
Fallersleben (Wolfsburg)

Fallersleben – dzielnica Wolfsburga, miasta położonego w Niemczech, w kraju związkowym Dolna Saksonia. 
Historia.
Pierwsze wzmianki o wsi "Fallersleben", noszącej wtedy nazwę "Valareslebo", pochodzą z 942 r. Prawa miejskie Fallersleben otrzymało w 1929 r. i wchodziło w obręb powiatu Gifhorn. W 1972 r. w wyniku przeprowadzenia reformy terytorialnej zostało przyłączone do Wolfsburga. W 1939 r. miasto liczyło ok. 2 600 mieszkańców, w 2004 populacja dzielnicy wynosiła ok. 12 000, na dzień 31 grudnia 2006 r. liczba mieszkańców wynosiła 11 364 osób, a w roku 2009 – 11 179.

</doc>
<doc id="1241753" url="https://pl.wikipedia.org/wiki?curid=1241753" title="Kazimierz Jaworski (żeglarz)">
Kazimierz Jaworski (żeglarz)

Kazimierz „Kuba” Jaworski (ur. 17 października 1929 w Augustowie, zm. 8 lipca 2005 w Szczecinie) – polski żeglarz, jachtowy kapitan żeglugi wielkiej, konstruktor jachtowy.
 Jego rejsy jachtami własnej konstrukcji: "Spaniel" i "Spaniel II" były symbolami osiągnięć polskiego żeglarstwa.
Życiorys.
Kazimierz „Kuba” Jaworski rozpoczął swoją przygodę z żeglarstwem w 1939 roku na jeziorze Głęboczek. W czasie okupacji rodzina została wysiedlona do Krakowa. Po II wojnie światowej pierwsze stopnie żeglarskie zdobywał w Gdyni, a następnie działał w krakowskim Jachtklubie „Szkwał”. Startował wtedy w regatach w klasach „N”, „H” oraz Finn. Organizował Krakowski Okręgowy Związek Żeglarski, w którym był pierwszym prezesem, a później wieloletnim sekretarzem. W latach 60. rozpoczął pracę w biurze konstrukcyjnym szczecińskiej stoczni jachtowej. W 1961 roku uzyskał patent jachtowego kapitana żeglugi wielkiej. Startował w regatach na Folkboatach, a w 1969 roku i 1970 roku zdobył Mistrzostwo Polski na "ENIFIE". Był także mistrzem w klasie IOR II na "Ogarze" (lata 70.), a w 1975 roku zdobył Mistrzostwo Polski w klasie IOR I na jachcie "Spaniel". W 1976 roku, zajął trzecie miejsce w generalnej klasyfikacji w transatlantyckich regatach samotnych żeglarzy OSTAR, a w klasie "Jester" drugie. Po tych regatach został zaproszony jako gość honorowy obchodów 200-lecia Stanów Zjednoczonych i otrzymał tytuł honorowego obywatela Chicago. Na jachcie "Spanielek" w 1977 roku w regatach Mini-Transat zajął drugie miejsce. Jego jacht "Spaniel II" był najszybszym jachtem jednokadłubowym na trasie regat OSTAR' 80.. Był współkonstruktorem jachtu "Polonez".
Z czynnego sportu wycofał się w latach 80., po niezrozumiałej decyzji sprzedaży jachtu "Spaniel II" przez Polski Związek Żeglarski. Pochowany został na Cmentarzu Centralnym w Szczecinie (kwatera 48d). Przed Szczecińską Bazyliką archikatedralną św. Jakuba stoi pomnik upamiętniający Szczecińskich kapitanów jachtowych, m.in. Kazimierza Jaworskiego.
Za swoje osiągnięcia został odznaczony Krzyżem Oficerskim Orderu Odrodzenia Polski. Dwukrotnie otrzymał nagrodę Rejs Roku – Srebrny Sekstant (1976 i 1977).

</doc>
<doc id="1241754" url="https://pl.wikipedia.org/wiki?curid=1241754" title="Corporation for National Research Initiatives">
Corporation for National Research Initiatives

Corporation for National Research Initiatives (CNRI) – amerykańska organizacja non-profit, której głównym celem jest wspieranie rozwoju kluczowych technologii przetwarzania i udostępniania wiedzy z użyciem sieci komputerowych. 
CNRI została założona w 1986 roku przez Roberta E. Kahna. Jej siedziba znajduje się w Reston w stanie Wirginia w Stanach Zjednoczonych. CNRI ściśle współpracuje z rządem USA, a także z kilkunastoma innymi instytucjami oraz uczelniami amerykańskimi nad stałym rozwojem "National Information Infrastructure".
Do najważniejszych projektów CNRI należą:
Oprócz tego w wyniku prac koordynowanych przez CNRI rozwinięto kilkanaście kluczowych technologii i baz danych m.in.:

</doc>
<doc id="1241755" url="https://pl.wikipedia.org/wiki?curid=1241755" title="Kenneth Baker">
Kenneth Baker

Kenneth Wilfrid Olav Baker (ur. 3 listopada 1934 w Londynie), brytyjski polityk, członek Partii Konserwatywnej, minister w rządach Margaret Thatcher i Johna Majora. Członek Tory Reform Group.
Urodził się w londyńskiej dzielnicy Hampton jako syn urzędnika służby cywilnej. Wykształcenie odebrał w Hampton Grammar School (1946-1948), St Paul's School w Londynie oraz w Magdalen College na Uniwersytecie w Oksfordzie. Studia ukończył w 1958 r. z tytułem bakałarza historii. Następnie odbył służbę wojskową. Armię opuścił w stopniu porucznika. Pracował dla Royal Dutch Shell zanim został wybrany do Izby Gmin jako reprezentant okręgu Acton w wyborach uzupełniających 1968 r.
W Izbie Gmin zasiadał do wyborów 1970 r., kiedy to przegrał z kandydatem laburzystów Nigelem Spearingiem. Do parlamentu powrócił jednak jeszcze w tym samym roku, wygrywając wybory uzupełniające w okręgu St Marylebone. Kiedy ten okręg został zlikwidowany w 1983 r. Baker przeniósł się do okręgu Mole Valley, który reprezentował do 1997 r.
Był ministrem stanu ds. przemysłu i technologii informacyjnej w latach 1981-1984 oraz ministrem stanu ds. samorządu lokalnego w latach 1984-1985. W 1985 r. został członkiem gabinetu jako minister środowiska. W latach 1986-1989 stał na czele resortu edukacji. Na tym stanowisku odpowiadał za uchwalenie Education Act z 1988 r., który wprowadzał kontrowersyjnym program nauczania "National Curriculum". Baker wprowadził również obowiązkowe szkolenia dla nauczycieli znane jako "Baker days".
W 1989 r. został przewodniczącym Partii Konserwatywnej i Kanclerzem Księstwa Lancaster. Pozostał na tym stanowisku do rezygnacji Margaret Thatcher z funkcji lidera partii w listopadzie 1990 r. Nowy lider konserwatystów, John Major, mianował Bakera ministrem spraw wewnętrznych. Okres urzędowania Bakera na tym stanowisku do czas rozruchów w więzieniach oraz wprowadzenia Dangerous Dogs Act.
Po wyborach 1992 r. Baker opuścił gabinet nie chcąc objąć stanowiska ministra ds. Walii. W 1997 r. zrezygnował z ubiegania się o mandat parlamentarny. Został kreowany parem dożywotnim jako baron Baker of Borking i zasiadł w Izbie Lordów.
Baker opublikował w 2005 r. książkę o królu Jerzym IV "George IV: A Life in Caricature", a w 2007 r. książkę o Jerzym III "King George III: A Life in Caricature" (obie wydane przez Thames &amp; Hudson). Inne jego publikacje do zbiory poezji, historia karykatury politycznej oraz autobiografia.
Od 1963 r. jest żonaty z Mary Gray-Muir. Ma z nią syna Oswina i dwie córki: Amy Elizabeth i Sophię Alice (ur. 8 lipca 1967, żonę Charlesa McVeigha IV).

</doc>
<doc id="1241759" url="https://pl.wikipedia.org/wiki?curid=1241759" title="Bremerhaven-Speckenbüttel">
Bremerhaven-Speckenbüttel

Bremerhaven-Speckenbüttel – nieczynna stacja kolejowa w Bremerhaven, w Niemczech. Znajduje się tu 1 peron.

</doc>
<doc id="1241761" url="https://pl.wikipedia.org/wiki?curid=1241761" title="Albertynki">
Albertynki

Albertynki – Zgromadzenie Sióstr Trzeciego Zakonu Regularnego św. Franciszka z Asyżu Posługujących Ubogim (CSAPI, pol. ZSAPU), żeński zakon katolicki założony przez św. Adama Chmielowskiego 15 stycznia 1891 roku w Krakowie. 
Zgromadzenie w Polsce podzielone jest na 3 prowincje: krakowską, warszawską i poznańską. Zakon prowadzi także działalność w Anglii, Rosji, USA, Watykanie, Ukrainie, Słowacji oraz we Włoszech, istnieje także wiceprowincja Ameryki Południowej (z domami zakonnymi w Boliwii i Argentynie).
Dom generalny mieści się w zabytkowym dworku „Pocieszka” w Krakowie, ul. Woronicza 10. Tam też mieści się Sanktuarium Ecce Homo św. Brata Alberta, z relikwiami założyciela i bł. siostry Bernardyny Jabłońskiej – pierwszej przełożonej generalnej Zgromadzenia.
Zakon udostępnia turystom zabytkowy klasztor Albertynek w Zakopanem na Kalatówkach. 

</doc>
<doc id="1241762" url="https://pl.wikipedia.org/wiki?curid=1241762" title="Okręg wyborczy St Marylebone">
Okręg wyborczy St Marylebone

Okręg wyborczy St Marylebone powstał w 1918 r. i wysyłał do brytyjskiej Izby Gmin jednego deputowanego. Okręg położony był w Marylebone w centralnym Londynie. Został zlikwidowany w 1983 r.

</doc>
<doc id="1241763" url="https://pl.wikipedia.org/wiki?curid=1241763" title="Teofilo Folengo">
Teofilo Folengo

Teofilo Folengo (ur. 8 listopada 1491 Cipada w prowincji Mantua; zm. 9 grudnia 1544 w San Croce di Campese, obecnie Bassano del Grappa w prowincji Vicenza) – włoski poeta, przedstawiciel literatury makaronicznej, autor epopei "Baldus" wydanej pod pseudonimem Merlin Coccai w 1517 parodiującej epikę rycerską, oraz peomatu heroikomicznego "Orlandino" (1526), a także licznych utworów hagiograficznych.

</doc>
<doc id="1241765" url="https://pl.wikipedia.org/wiki?curid=1241765" title="Jezioro Borówko">
Jezioro Borówko



</doc>
<doc id="1241766" url="https://pl.wikipedia.org/wiki?curid=1241766" title="Okręg wyborczy Mole Valley">
Okręg wyborczy Mole Valley

Okręg wyborczy Mole Valley powstał w 1983 r. i wysyła do brytyjskiej Izby Gmin jednego deputowanego. Okręg obejmuje dystrykt Mole Valley w hrabstwie Surrey oraz wschodnią część okręgu Guildford.

</doc>
<doc id="1241768" url="https://pl.wikipedia.org/wiki?curid=1241768" title="Jezioro Czarny Piec">
Jezioro Czarny Piec



</doc>
<doc id="1241769" url="https://pl.wikipedia.org/wiki?curid=1241769" title="Jezioro Dłużek">
Jezioro Dłużek



</doc>
<doc id="1241771" url="https://pl.wikipedia.org/wiki?curid=1241771" title="Plac Mikołaja Kopernika w Opolu">
Plac Mikołaja Kopernika w Opolu

Plac Mikołaja Kopernika – plac oraz ulica w centrum Opola.
Do 1991 roku placem Kopernika określano niewielki obszar przy skrzyżowaniu ulic Sienkiewicza, Oleskiej, Mondrzyka (obecnie Osmańczyka) i Marchlewskiego. W tymże roku tę ostatnią ulicę i znajdujący się w sąsiedztwie pl. Armii Czerwonej przemianowano na "plac Kopernika". W jego północnej części, o kształcie zbliżonym do trójkąta, od marca 2009 r. funkcjonuje handlowa Galeria Solaris, od lutego 2003 również Centrum Filmowe Helios; do lat 70. XX wieku znajdował się w tym miejscu browar. Południowy fragment placu, o kształcie prostokątnym, pełni rolę parkingu; przedtem działało tu targowisko miejskie "Cytrusek".
Historia.
Pierwsze wzmianki o zabudowaniach na terenie obecnego placu Kopernika pochodzą z 1254 roku – mowa o klasztorze – wtedy drewnianym, a w 1350 r. już murowanym. W ciągu wieków dominikanie wiele razy opuszczali i na powrót przejmowali i odbudowywali budynki oraz pobliski kościół "na górce"; w 1811 roku budynki klasztorne zostały przejęte przez komisję sekularyzacyjną aby w 1815 r. umieścić w nich urzędy. W 1846 r. klasztor przeznaczono na szkołę dla pielęgniarek, co wiązało się z gruntownym remontem. Od 1851 aż do 1990 roku działał tam szpital św. Wojciecha – do 1945 r. "Das Sankt Adalbert Hospital", a od 1946 r. Szpital Zespolony im. Karola Miarki. W 1990 roku, po wybudowaniu Wojewódzkiego Centrum Medycznego przy al. Witosa, szpital został opuszczony. W 1998 roku budynki zostały przejęte przez Uniwersytet Opolski, po czterech latach oddano do użytku całkowicie odmieniony gmach – Collegium Maius, a w 2003 r. Collegium Minus (w budynku dawnej dyrekcji szpitala).
Dzisiejszy plac Kopernika w przeszłości stanowił teren dwóch osobnych placów – "Karlsplatz" (w miejscu, gdzie dziś znajduje się Galeria Solaris) oraz "Wilhelmsplatz", potem "Platz der S.A" (dzisiejszy parking). Rozdzielał je budynek browaru. Po wyburzeniu browaru w latach 70. XX wieku powstał jeden duży plac.
Koncepcje zabudowy placu zmieniały się na przestrzeni lat – w latach 70. urbaniści chcieli postawić tam najdłuższy w mieście blok mieszkalny, co wiązałoby się z wyburzeniem części zabytkowych kamienic (m.in. dzisiejszego Collegium Minus). W tym samym czasie powstał plan przebicia pod placem tunelu samochodowego, a na powierzchni miała powstać galeria handlowa. Innym pomysłem, z 1969 roku, było zmniejszenie go połowę, z podziałem na park i część komunikacyjną. W roku 1993 ponownie pojawiła się koncepcja zabudowy placu kilkoma blokami mieszkalnymi.
Obecnie ponownie w Opolu toczy się dyskusja na temat przyszłości placu – właściciel Solarisa proponuje rozbudowę centrum handlowego, w zamian za dofinansowanie w drugiej części placu parkingu podziemnego, przeciwko czemu protestują architekci miejscy i część mieszkańców.

</doc>
<doc id="1241773" url="https://pl.wikipedia.org/wiki?curid=1241773" title="SimGolf">
SimGolf

SimGolf – gra komputerowa wydana przez Maxis w 1996. Gra pozwala graczom na tworzenie pól golfowych oraz grę na nich. 

</doc>
<doc id="1241776" url="https://pl.wikipedia.org/wiki?curid=1241776" title="Jezioro Giławy">
Jezioro Giławy



</doc>
<doc id="1241778" url="https://pl.wikipedia.org/wiki?curid=1241778" title="Droga dla rowerów">
Droga dla rowerów

Droga dla rowerów (określenie z Prawa o ruchu drogowym, a także z prawa budowlanego) – element infrastruktury rowerowej; Wydzielony pas terenu (ciąg komunikacyjny) dedykowana do jazdy rowerowem. Według prawa o ruchu drogowym: droga lub część drogi niebędącą jezdnią, oznaczoną odpowiednimi pionowymi znakami drogowymi, przeznaczona do ruchu rowerów, hulajnóg elektrycznych i urządzeń transportu osobistego oraz osób poruszających się przy użyciu urządzenia wspomagającego ruch i ruchu pieszych, w przypadkach przewidzianych w ustawie.
Nazewnictwo.
Droga rowerowa często potocznie jest nazywana ścieżką rowerową. Istnieją również określenia trasa rowerowa czy szlak rowerowy, których nie należy mylić z drogą rowerową. Droga dla rowerów może stanowić element: trasy rowerowej, szlaku rowerowego,
Drogi dla rowerów w Polsce.
Liderami w Polsce pod względem liczby dróg dla rowerów w 2022 roku były: Warszawa (675 km), Wrocław (360 km), Poznań (322 km), Kraków (253 km), Łódź (211 km), Lublin (172 km), Białystok (159 km), Gdańsk (130 km). Rady kilku polskich miast wprowadziły obowiązek budowania dróg dla rowerów w trakcie przebudów, rozbudów, czy nawet remontów dróg, o ile to tylko możliwe (np. Gdańsk, Warszawa, Łódź, Zamość, Kraków, Gdynia, Radom). W praktyce jednak zasada ta jest często ignorowana.
Problemem wielu polskich miast jest niska jakość dróg dla rowerów. Wiele z nich jest źle zaprojektowanych – o nieodpowiedniej nawierzchni (z kostki brukowej), zbyt blisko chodników, bez spełnienia wymogów tj. skrajnia, promienie skrętu, szerokość, wjazd z jezdni i zjazd na jezdnię – lub nawet nie podlegały projektowaniu – wydzielone z chodnika lub nawet utworzone na chodniku w postaci ciągu pieszo rowerowego co skutkuje pogorszeniem bezpieczeństwa pieszych oraz rowerzystów.
W wielu krajach drogi dla rowerów buduje się po śladzie zlikwidowanych linii kolejowych. Drogi te charakteryzują się łagodnymi łukami i niewielkimi nachyleniami. W szczególności adaptowane są na velostrady. Wykorzystują one infrastrukturę pozostałą po zdemontowaniu szyn i podkładów kolejowych – nasypy, wykopy, mosty i wiadukty, czasem nawet tunele. W Polsce przykładami byłych linii kolejowych, które posłużyły do tego celu są: linia Połczyn-Zdrój-Złocieniec, linia Orneta-Lidzbark Warmiński, linia kolejowa nr 263 Swarzewo-Krokowa, odcinek Oborniki Wlkp.-Stobnica, kilka odcinków zlikwidowanych linii wąskotorowych na południe od Kołobrzegu.
11 maja 2014 została podpisana ustawa pozwalająca na budowę dróg rowerowych na wałach przeciwpowodziowych. Drogi rowerowe podobnie jak drogi krajowe podelgają regulacjom specustawa, która umieszcza drogi rowerowe i pieszo-rowerowe w katalogu celów publicznych, co pozwala także na wywłaszczenie w celu budowy takowych. Stanowisko to w 2019 zostało potwierdzone wyrokiem Wojewódzkiego Sądu Administracyjnego. 
Aspekty prawne w prawodawstwie polskim.
Prawo o ruchu drogowym określa zasady poruszania rowerem po drogach dla rowerów oraz relacje między rowerzystami i kierowcami na punktach styku tego typu dróg z jezdniami. Zasady te omawia art. 27 ustawy – Prawo o ruchu drogowym:
Art. 27.
A z punktu widzenia rowerzysty zasady te zawarte są w art. 33:
Droga dla rowerów na gruncie polskiego prawa.
Usytuowanie drogi dla rowerów względem jezdni powinno zapewnić bezpieczeństwo ruchu. Szerokość drogi dla rowerów powinna wynosić nie mniej, niż:
Szerokość drogi dla rowerów należy ustalać indywidualnie, jeżeli oprócz prowadzenia ruchu rowerowego pełni ona inne funkcje.
Pas ruchu dla rowerów.
Według prawa o ruchu drogowym pas ruchu dla rowerów to część jezdni przeznaczona do ruchu rowerów w jednym kierunku, oznaczona odpowiednimi znakami drogowymi.
Szczególnym przypadkiem pasa rowerowego jest kontrapas rowerowy.

</doc>
<doc id="1241779" url="https://pl.wikipedia.org/wiki?curid=1241779" title="Sønderborg (stacja kolejowa)">
Sønderborg (stacja kolejowa)

Sønderborg – stacja kolejowa w Sønderborgu, w Danii. Znajduje się tu 1 peron.

</doc>
<doc id="1241781" url="https://pl.wikipedia.org/wiki?curid=1241781" title="Good to Go">
Good to Go

Good to Go jest siedmioutworowym EP Jimmy Eat World, wydanym w 2002 roku, przez japońską wytwórnię zespołu.

</doc>
<doc id="1241782" url="https://pl.wikipedia.org/wiki?curid=1241782" title="Plac Konstytucji 3 Maja w Opolu">
Plac Konstytucji 3 Maja w Opolu

Plac Konstytucji 3 Maja w Opolu - popularnie zwany "Rondem" - jedno z głównych skrzyżowań w mieście, na przecięciu ulic Książąt Opolskich, Budowlanych i Nysy Łużyckiej. Skrzyżowanie jest dwupoziomowe, nad rondem poprowadzono dwujezdniową estakadę, którą do lutego 2007 biegła droga krajowa nr 94, a przedtem również nr 45 i nr 46. Na rondzie rozpoczyna swój bieg droga wojewódzka nr 454 w kierunku Namysłowa.
Dobrze rozpoznawalnymi elementami tego obszaru są 4 charakterystyczne bloki mieszkalne wybudowane w latach 60. XX wieku. Imię Konstytucji 3 Maja nadano temu miejscu między 1978 a 1983 rokiem.

</doc>
<doc id="1241786" url="https://pl.wikipedia.org/wiki?curid=1241786" title="Jan Wolski (działacz spółdzielczy)">
Jan Wolski (działacz spółdzielczy)

Jan Wolski (ur. 24 sierpnia 1888 w Skuriatowie (północna Rosja) – zm. 12 lipca 1975 w Skierniewicach) – polski działacz społeczny i spółdzielczy, teoretyk anarchizmu kooperatystycznego.
Życiorys.
Syn Bolesława Franciszka, leśniczego i Henrietty z domu Tabeńska. Od 1897 do 1907 uczył się w gimnazjum w Wołogdzie i w Wilnie, gdzie uzyskał maturę. Od 1904 należał do nielegalnych kółek samokształceniowych.
W 1907 rozpoczął naukę na Wydziale Historyczno-Filologicznym i Prawnym Charkowskiego Uniwersytetu Imperatorskiego. W czasie pobytu w Charkowie utrzymywał się z korepetycji. Prowadził również wykłady z historii Polski na specjalnych kompletach dla polskiej młodzieży. Od 1909 należał do Związku Młodzieży Postępowo-Niepodległościowej oraz Polskiej Partii Socjalistycznej.
Po wybuchu I wojny światowej pracował jako dziennikarz w dzienniku „Utro”, oraz polskim „Głosie Młodych”. W 1915 wyjechał do Warszawy, gdzie prowadził działalność edukacyjną z ramienia PPS. Zaprzyjaźnił się z Tadeuszem Rechniewskim, działaczem PPS Lewica. Rechniewski wprowadził go to stowarzyszenia robotniczego „Wiedza”, gdzie działał w komisji programowo-odczytowej. Do jego współpracowników należeli m.in. Ludwik Krzywicki czy Edward Lipiński. W listopadzie 1915 w czasie prowadzenia w ramach PPS, wykładu o historii Polski, został wraz z Aleksandrem Hertzem aresztowany przez policję niemiecką, i osadzony na Pawiaku. Skazano go za działalność niepodległościową na internowanie. Przebywał w Szczypiornie, Lauban, zamku w Celle i Gardelegen, gdzie prowadził pogadanki i wykłady dla polskich jeńców. W 1917 został zwolniony i powrócił do Warszawy.
W Warszawie wstąpił do Uniwersytetu Ludowego, gdzie poznał Edwarda Abramowskiego. Pod jego wpływem rozpoczął aktywną działalność w spółdzielczości spożywców. W 1920 zgłosił się na ochotnika do wojska. Służył w 3 Dywizji Piechoty Legionów, organizując na froncie sieć spółdzielczych kantyn wojskowych. Po zwolnieniu z wojska podjął działalność w Związku Robotniczych Stowarzyszeń Spółdzielczych. W latach dwudziestych podjął działalność w masonerii w Loży „Kopernik”.
W 1928 zainicjował powstanie Sekcji Kooperacji Pracy w Polskim Towarzystwie Polityki Społecznej. W 1937 był jednym z uczestników zebrania założycielskiego Klubu Demokratycznego w Warszawie. Był autorem kilkuset artykułów, aktywny organizator spółdzielczości, m.in. autor wielu statutów spółdzielni pracy.
W okresie wojny był przewodniczącym Komisji do spraw pracy konspiracyjnego Komitetu Spółdzielczości. Od 1945 do 1948 był dyrektorem Centralnego Ośrodka Spółdzielczości, od 1956 do 1959 członkiem Rady Centralnego Związku Spółdzielczości Pracy i Naczelnej Rady Spółdzielczej.
Od 1956 był działaczem opozycyjnego Klubu Krzywego Koła, działał również w Towarzystwie Kultury Moralnej. Od 1961 członek założyciel i mówca w działającej w podziemiu loży „Kopernik”.

</doc>
<doc id="1241789" url="https://pl.wikipedia.org/wiki?curid=1241789" title="Maria Assunta Pallota">
Maria Assunta Pallota

Maria Assunta Pallota (ur. 20 sierpnia 1878 w Force we Włoszech – zm. 7 kwietnia 1905 w Chinach) – błogosławiona Kościoła katolickiego, franciszkanka misjonarka.
Życiorys.
Urodziła się we wsi Force. Pochodziła z biednej rodziny rolników. Jej rodzicami byli Ludwik Pallota i Eufrazja Casali. Następnego dnia po urodzeniu została ochrzczona imionami Assunta Maria Liberata. Maria Assunta Pallota była najstarsza z rodzeństwa – miała jeszcze trzech braci (Aleksandra, Józefa i Wincentego) oraz siostrę Magdalenę. Z powodu biedy już w wieku 11 lub 12 lat zaczęła zarabiać na swoje utrzymanie. Najpierw nosiła kamienie i zaprawę murarską na budowie, później została pomocnicą krawca. I Komunię przyjęła w wieku 12 lat. Pragnęła zostać zakonnicą, jednak na przeszkodzie stało ubóstwo, z powodu którego nie mogła zgromadzić potrzebnego posagu. W 1897 rzymski prałat Canestri przebywał w Force. Maria Assunta zwróciła się do niego z prośbą o radę. Canestri znalazł w Rzymie zgromadzenie, które zgodziło się przyjąć ją bez posagu. W 1898 wstąpiła do franciszkanek misjonarek Maryi. Na jej prośbę pozwolono zachować jej imiona, którymi była ochrzczona, zmieniając tylko ich kolejność na Maria Assunta. Nowicjat odbyła w Grrota Ferrata pod Rzymem, gdzie przebywała jeszcze 2 lata po złożeniu ślubów 8 grudnia 1900. Następnie została wysłana do Florencji, gdzie pomagała w pralni, zajmowała się ogrodem i pielęgnowała chorych. 13 lutego 1904 złożyła śluby wieczyste. Następnie, na swoją prośbę, została wysłana na misje do Chin, dokąd wyruszyła 19 marca 1904. Podczas epidemii tyfusu zaraziła się pielęgnując chorych. Zmarła na tyfus 7 kwietnia 1905.
Dzień wspomnienia.
7 listopada
Proces beatyfikacyjny.
Została beatyfikowana przez Piusa XII 7 listopada 1954 w Rzymie.

</doc>
<doc id="1241790" url="https://pl.wikipedia.org/wiki?curid=1241790" title="Derhacze">
Derhacze



</doc>
<doc id="1241791" url="https://pl.wikipedia.org/wiki?curid=1241791" title="Simple Plan (album)">
Simple Plan (album)

Simple Plan – album kanadyjskiego zespołu Simple Plan wydany w 2008 roku.
Lista utworów.
Limitowana Japońska edycja - Bonus Tracks
Limitowana edycja - Bonus DVD
Europejska Trasa Koncertowa II.
Track Lista 
Na każdym koncercie Perfect było wykonane w połowie w akustycznej wersji. Po zagraniu przez wokalistę połowy piosenki na gitarze, ten rzuca ją i dalej piosenka grana jest przez cały zespół.

</doc>
<doc id="1241792" url="https://pl.wikipedia.org/wiki?curid=1241792" title="Duisburg-Großenbaum (stacja kolejowa)">
Duisburg-Großenbaum (stacja kolejowa)

Duisburg-Großenbaum – stacja kolejowa w Duisburgu, w dzielnicy Großenbaum, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1241793" url="https://pl.wikipedia.org/wiki?curid=1241793" title="Pierre Forest">
Pierre Forest

Pierre Fernand Forest (ur. 1851, zm. 1915) – francuski konstruktor, twórca pierwszego silnika benzynowego. W roku 1875 zbudował silnik jednocylindrowy, dwusuwowy, a później czterocylindrowy z rozrządem zaworowym. Jego silniki zawierały iskrownik i gaźnik pływakowy.

</doc>
<doc id="1241794" url="https://pl.wikipedia.org/wiki?curid=1241794" title="Narodowa Akademia Nauk Białorusi">
Narodowa Akademia Nauk Białorusi

Narodowa Akademia Nauk Białorusi (, "Nacyjanalnaja akademija nawuk Biełarusi", ) – białoruska akademia nauk znajdująca się w Mińsku. Jednym z jej zadań jest regulacja języka białoruskiego.
Historia.
Została utworzona 1 stycznia 1929 roku. W roku 2007 w NANB było zatrudnionych ponad 17 tys. pracowników umysłowych i fizycznych, wśród nich 560 doktorów nauk i ponad 1970 kandydatów nauk. 

</doc>
<doc id="1241795" url="https://pl.wikipedia.org/wiki?curid=1241795" title="Dobropillia">
Dobropillia



</doc>
<doc id="1241796" url="https://pl.wikipedia.org/wiki?curid=1241796" title="Apoorva Lakhia">
Apoorva Lakhia

Apoorva Lakhia – indyjski reżyser.
Na początku kariery filmowej był asystentem reżysera u sławnych w Indiach reżyserów z ambicjami społecznymi. Pracował dla Ashutosh Gowarikera' przy filmie "Lagaan" (2001) i dla Mira Nair przy "Kama Sutra – A Tale Of Love" (1996). Był też asystentem reżysera przy takich produkcjach hollywoodzkich jak "The Ice Storm" (w reżyserii Ang Lee), "A Perfect Murder" (z Michael Douglasem) czy "Addicted to Love" (z Meg Ryan).
Jako reżyser zadebiutował w 2002 roku filmem "Mumbai Se Aaya Mera Dost". Jego drugi film z 2005 roku "Ek Ajnabee" z Amitabh Bachchanem w roli głównej był remakiem hollywoodzkieggo filmu "Man on Fire" (z Denzel Washingtonem). Jego trzeci film "Shootout at Lokhandwala" z 2007 to film z gwiazdorską obsadą bazujący na prawdziwej historii mumbajskich gangsterów Maya Dolas i Dilip Buwa. Pod koniec 2007 roku wyreżyserował jedno z opowiadań ("Sex on the Beach") w filmie "Dus Kahaniyaan". Teraz pracuje nad filmem Mission Istanbul, w obsadzie którego są Vivek Oberoi, Sunil Shetty, Shriya Saran i Zayed Khan.

</doc>
<doc id="1241798" url="https://pl.wikipedia.org/wiki?curid=1241798" title="Ustawiacz">
Ustawiacz

Ustawiacz – osoba wykonująca i nadzorująca prace manewrowe na taborze kolejowym. 
Ustawiacz ma za zadanie łączenie i rozłączanie składu wagonów, kierowanie pracą drużyny manewrowej, manewrowanie przy użyciu lokomotywy oraz obsługę punktu ładunkowego.

</doc>
<doc id="1241801" url="https://pl.wikipedia.org/wiki?curid=1241801" title="Irena Kosmowska">
Irena Kosmowska

Irena Kosmowska (ur. 20 grudnia 1879 w Warszawie, zm. 21 sierpnia 1945 w Berlinie) – polska działaczka niepodległościowa, ludowa i oświatowa, posłanka na Sejm Ustawodawczy oraz I i II kadencji w II RP. Jej matką była Irena W. Kosmowska, również znana działaczka społeczna.
Życiorys.
Urodziła się w rodzinie inteligenckiej, była córką Wiktoryna i Ireny z Kozłowskich. Uczyła się początkowo w domu, następnie ukończyła tajną pensję w Warszawie i szkołę gospodarczą dla córek ziemiańskich w Kuźnicach koło Zakopanego (1898). Po powrocie do Warszawy wykładała od 1903 na kierowanych przez Jadwigę Dziubińską i Marię Wehyro kursach dla ochroniarek wiejskich w Mariadwinku k. Warszawy. Od 1905 do 1908 studiowała historię i literaturę polską jako wolna słuchaczka na uniwersytecie we Lwowie. Poznała wówczas wielu działaczy galicyjskiego ruchu ludowego, m.in. Marię i Bolesława Wysłouchów, pod których wpływem włączyła się do działalności politycznej. Od 1908 współpracowała, a w l. 1909–1915 była współredaktorką „Zarania”, gdzie publikowała pod pseudonimem "Jasiek z Lipnicy". Od 1911 redagowała także dodatek do „Zarania”, „Świt – Młodzi idą”, w którym drukowała utwory młodych poetów ludowych. Była współorganizatorką i sekretarzem generalnym Towarzystwa Kółek Rolniczych im. S. Staszica, gdzie zajmowała się m.in. popularyzacją spółdzielczości wiejskiej. Dzięki jej pomysłowi i wysiłkom oraz pieniądzom powstała w 1913 r. szkoła dla dziewcząt w Krasieninie. Przed I wojną światową brała udział w organizowaniu szkół rolniczych w Kruszynku, Gołotczyźnie, Sokołówku i Bratnem. Wraz z Jadwigą Dziubińską opracowała program pierwszych szkół ludowych wzorowany na duńskich uniwersytetach ludowych i czeskich szkołach rolniczych. 
W latach poprzedzających I wojnę światową związała się z lewicą niepodległościową, reprezentując ruch zaraniarski w Komisji Tymczasowej Skonfederowanych Stronnictw Niepodległościowych. Wraz z Maksymilianem Malinowskim redagowała w 1914 nielegalny, popierający irredentę antyrosyjską, dodatek do „Zarania” pt. „Na naszej ziemi”. Po wybuchu wojny uczestniczyła w pracach Zjednoczenia Organizacji Niepodległościowych, była także czynna w tajnej Lidze Kobiet Pogotowia Wojennego i tworzącej się Polskiej Organizacji Wojskowej. W maju 1915 została aresztowana, a w lipcu 1915 wraz z grupą ponad 150 zaraniarzy wraz Maksymilianem Malinowskim wywieziona w głąb Rosji. Przebywała przez pewien czas w więzieniu na Tagance w Moskwie. Dzięki staraniom rodziny została zwolniona za kaucją i zamieszkała w Petersburgu, gdzie działała w Polskim Towarzystwie Pomocy Ofiarom Wojny organizując kursy oświatowe dla uchodźców.
Po powrocie do kraju w 1918 przystąpiła do PSL „Wyzwolenie”. W listopadzie tego samego roku była wiceministrem opieki społecznej w rządzie Ignacego Daszyńskiego. W latach 1919–1931 była członkinią Zarządu Głównego PSL „Wyzwolenie”, a w latach 1919–1930 posłanką na Sejm z ramienia tej partii. Reprezentowała Polskę w Międzynarodowej Unii Parlamentarnej. Jako jedna z 10 posłów na Sejm Ustawodawczy z województwa lubelskiego była członkiem Wojewódzkiego Komitetu Obrony Narodowej w Lublinie w 1920. Była przeciwniczką dwuizbowego parlamentu. W 1930 została skazana na pół roku więzienia za wystąpienie przeciwko Józefowi Piłsudskiemu. W 1931 w wyniku zjednoczenia ugrupowań ludowych została członkinią Stronnictwa Ludowego, gdzie zasiadała w Radzie Naczelnej (1931–1939); od 1939 była też członkinią Naczelnego Komitetu Wykonawczego SL. Redagowała organ partii „Zielony Sztandar”. Wspomagała działalność Związku Młodzieży Wiejskiej RP. W 1932 współorganizowała Towarzystwo Oświaty Demokratycznej „Nowe Tory”. Była też członkinią Ligi Obrony Praw Człowieka i Obywatela, a także Czerwonej Pomocy w Polsce.
Podczas II wojny światowej uczestniczyła w działaniach podziemnego ruchu ludowego (SL „Roch”). Aresztowana została w nocy z 18 na 19 lipca 1942 przez gestapo. Więziona była początkowo na Pawiaku, a następnie w Berlinie (Moabit), gdzie zmarła 21 sierpnia 1945 wskutek ran, jakie odniosła kilka miesięcy wcześniej podczas bombardowania miasta. Pochowana została w 1961 w Alei Zasłużonych na cmentarzu wojskowym na Powązkach (kw.A25-tuje-8).
Odznaczona.
Odznaczona Krzyżem Niepodległości (1938). Pośmiertnie odznaczona Orderem Krzyża Grunwaldu I klasy.

</doc>
<doc id="1241803" url="https://pl.wikipedia.org/wiki?curid=1241803" title="Katherine Megan McArthur">
Katherine Megan McArthur

Katherine Megan McArthur (ur. 30 sierpnia 1971 w Honolulu, stan Hawaje, USA) – amerykańska inżynier i oceanolog, członek korpusu astronautów NASA.

</doc>
<doc id="1241805" url="https://pl.wikipedia.org/wiki?curid=1241805" title="Centralny Ogród Botaniczny Narodowej Akademii Nauk Białorusi w Mińsku">
Centralny Ogród Botaniczny Narodowej Akademii Nauk Białorusi w Mińsku

Centralny Ogród Botaniczny Narodowej Akademii Nauk Białorusi (biał. "Цэнтральны батанічны сад Нацыянальнai акадэміі навук Беларусі", "Centralny bataniczny sad Nacyjanalnai akademii nawuk Biełarusi") – ogród botaniczny położony w Mińsku i działający pod kuratelą Akademii Nauk Białorusi, jedna ze starszych takich placówek na terenie byłego ZSRR.
Ogród powstał w 1932 roku na mocy decyzji Rady Komisarzy Ludowych Białoruskiej SRR. Jest największym ogrodem botanicznym na terenie Białorusi – obejmuje obszar 153 ha, może się poszczycić wielką kolekcją botaniczną sięgająca ponad 9 tys. gatunków roślin.
W latach 2004-07 na terenie ogrodu zbudowano oranżerię, w której prezentowane są egzotyczne rośliny – dzięki temu ogród jest teraz otwarty dla zwiedzających przez cały rok.

</doc>
<doc id="1241806" url="https://pl.wikipedia.org/wiki?curid=1241806" title="Illińce">
Illińce



</doc>
<doc id="1241807" url="https://pl.wikipedia.org/wiki?curid=1241807" title="Jezioro Sasek Mały">
Jezioro Sasek Mały



</doc>
<doc id="1241808" url="https://pl.wikipedia.org/wiki?curid=1241808" title="Krefeld-Linn">
Krefeld-Linn

Krefeld-Linn – przystanek kolejowy w Krefeld, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1241811" url="https://pl.wikipedia.org/wiki?curid=1241811" title="Jezioro Kalwa Mała">
Jezioro Kalwa Mała



</doc>
<doc id="1241812" url="https://pl.wikipedia.org/wiki?curid=1241812" title="Federacja Jurajska">
Federacja Jurajska

Federacja Jurajska – szwajcarska organizacja anarchistyczna, założona w Saint-Imier 9 października 1870 z inicjatywy grup należących do I Międzynarodówki i wchodząca przez pewien okres w jej skład, jako jedna z sekcji krajowych. Zrzeszała głównie zegarmistrzów z regionu Jury szwajcarskiej. Najbardziej znani działacze z nią związani to postacie takie jak James Guillaume, Élisée Reclus, Paul Brousse i Piotr Kropotkin.
Charakterystyka.
Federacja Jurajska była główną siłą anarchistyczną w I Międzynarodówce, próbującą nadać jej wolnościowy charakter i zasady działania. Według poglądów i metod organizacji, zgodnie z którymi funkcjonowała Federacja Jurajska, podstawą Międzynarodówki były sekcje, a nie Rada Generalna, za którą opowiadali się zwolennicy Marksa, miała więc mieć charakter oddolny. Sekcje mogły być zawodowe, np. związki zawodowe, albo skupione na jakimś konkretnym celu, np. badań nad konfliktami społecznymi, czy sekcje propagandowe itp. Decyzje powinny w nich zapadać na zasadzie konsensusu, chociaż przy jego braku dopuszczalne było głosowanie i podejmowanie decyzji metodą większościową. Do konkretnych spraw powoływano komitety lub komisje.
Kolejny poziom struktury to federacje regionalne lub zawodowe, niekiedy także federacje skupiające sekcje o tych samych konkretnych celach. W 1871 na terenie Jury istniało 27 sekcji, 11 w 1873 i 21 sekcji w 1876 r.
Ciałem koordynującym działalność Federacji Jurajskiej był komitet, w którym każda z sekcji miała swojego przedstawiciela. Corocznie starano się również przeprowadzać kongresy Federacji.
Z tej perspektywy działalność całej Międzynarodówki miała sprowadzać się do koordynowania działań sekcji, a Biuro Federalne – anarchistyczny odpowiednik Rady Generalnej – zajmować się wyłącznie statystyką i korespondencją. Taki charakter miała „Międzynarodówka antyautorytarna”, która powstała po rozłamie w Międzynarodówce na anarchistów i marksistów, po kongresie w Hadze w 1872 r. Decyzje dotyczące całej Międzynarodówki antyautorytarnej zapadały na corocznych kongresach, odbywających się rotacyjnie – organizowanych przez różne sekcje krajowe. Postanowienia były obligatoryjne tylko dla tych sekcji, które zaaprobowały rezolucje.
Organem prasowym Federacji był „Bulletin de la Fédération Jurasienne”, którego redaktorem był James Guillaume w latach 1872–1878, a potem jej poglądy reprezentował dwutygodnik „Le Révolte” redagowany przez Kropotkina.
Federacja Jurajska działała w zasadzie do końca lat 70. XIX wieku, kiedy to w ruchu anarchistycznym zakończył się okres dominacji anarchokolektywizmu, a zaczął dominować anarchokomunizm.

</doc>
<doc id="1241815" url="https://pl.wikipedia.org/wiki?curid=1241815" title="Asuncion Island">
Asuncion Island

Asuncion (lub Ascuncion od hiszp. "Asunción de María" lub "la Nuestra Señora Santa María de la Asunción" pl: "Wniebowzięcie Najświętszej Maryi Panny") – trzecia z najbardziej wysuniętych na północ niezależnych wysp wulkanicznych należących do archipelagu Marianów Północnych. Jest oddalona o 37 km na południowy wschód od Maug Islands i o 101 km na północny zachód od Agrihan.
Asuncion jest stratowulkanem, wysokim na 857 metrów n.p.m. oraz zajmującym powierzchnię 7,31 km2. Większość jego linii brzegowej jest skalista, a pochylenie niekiedy poprzerywane jest wąwozami. Jest częścią okręgu administracyjnego Northern Islands.
Wyspa Asuncion jest silnie porośnięta palmą kokosową oraz innymi gatunkami drzew. Pozostaje niezamieszkana.

</doc>
<doc id="1241816" url="https://pl.wikipedia.org/wiki?curid=1241816" title="Middlesbrough (stacja kolejowa)">
Middlesbrough (stacja kolejowa)

Middlesbrough – stacja kolejowa w Middlesbrough, w hrabstwie North Yorkshire, w Anglii. Znajdują się tu 2 perony.

</doc>
<doc id="1241817" url="https://pl.wikipedia.org/wiki?curid=1241817" title="Jampol">
Jampol



</doc>
<doc id="1241818" url="https://pl.wikipedia.org/wiki?curid=1241818" title="Kjartan Sveinsson">
Kjartan Sveinsson

Kjartan "Kjarri" Sveinsson (ur. 2 stycznia 1978) - muzyk, były członek islandzkiej grupy post-rockowej Sigur Rós. Jako multiinstrumentalista, oprócz gry na instrumentach klawiszowych, tworzy także muzykę na takich instrumentach, jak flet, flażolet irlandzki, obój, gitara a nawet banjo, jak również na wielu nietypowych instrumentach, które stały się częścią muzyki tworzonej przez Sigur Rós.
Kjartan występował także pod pseudonimem "Samotny Podróżnik" (ang. "The Lonesome Traveller") wraz z kolegą z zespołu Sigur Rós, Orri Páll Dýrasonem, i skrzypaczką Marią Huld Markan Sigfúsdóttir, z którą się ożenił w roku 2001.

</doc>
<doc id="1241822" url="https://pl.wikipedia.org/wiki?curid=1241822" title="Jampil">
Jampil



</doc>
<doc id="1241824" url="https://pl.wikipedia.org/wiki?curid=1241824" title="Jezioro Kierwik">
Jezioro Kierwik



</doc>
<doc id="1241825" url="https://pl.wikipedia.org/wiki?curid=1241825" title="Jezioro Kiełbark Duży">
Jezioro Kiełbark Duży



</doc>
<doc id="1241829" url="https://pl.wikipedia.org/wiki?curid=1241829" title="Prospekt Giedymina w Wilnie">
Prospekt Giedymina w Wilnie

Prospekt Giedymina w Wilnie (lit. "Gedimino prospektas") – jedna z większych i bardziej reprezentacyjnych ulic Wilna, częściowo przekształcona w deptak, ciągnąca się od placu Katedralnego do Wilii i łącząca wileńską Starówkę ze Zwierzyńcem, nazwana w 1989 na cześć wielkiego księcia Giedymina. 
Historia.
Ulica została wytyczona w 1836 jako Gieorgijewski Prospiekt – wzięła swą nazwę od znajdującego się przy niej kościoła św. Jerzego (wówczas zamienionego na cerkiew gieorgijewską), wśród wilnian popularnie zwano ją "Jierkiem". W 1918 mieściła się tu siedziba Taryby. Po przejęciu władzy przez Polaków w 1922 ulicę nazwano imieniem Adama Mickiewicza, przez krótki czas nosiła nazwę alei Giedymina (1939-1940), by po aneksji Litwy do Związku Radzieckiego zostać przemianowana na "Praspiekt Stalina" (po 1956 "Lenina"). 
W 1989 ulica wróciła do swojej nazwy z okresu I Republiki Litewskiej. 
Gedimino prospektas obecnie.
Jest jednym z najpopularniejszych miejsc w Wilnie: zarówno dla turystów, jak i dla stałych mieszkańców. Znajdują się tu liczne sklepy, kawiarnie i restauracje. Swoją siedzibę na prospekcie mają instytucje rządowe, sejm i trybunał konstytucyjny. 

</doc>
<doc id="1241831" url="https://pl.wikipedia.org/wiki?curid=1241831" title="Fabio Firmani">
Fabio Firmani

Fabio Firmani (ur. 26 maja 1978 roku w Rzymie) – włoski piłkarz występujący na pozycji środkowego pomocnika.
Kariera klubowa.
Fabio Firmani zawodową karierę rozpoczynał w 1995 roku w AS Lodigiani. Następnie trafił do Vicenzy Calcio, a sezon 1998/1999 spędził na wypożyczeniu w Regginie. Następnie połowę praw do karty Firmaniego wykupiło Chievo Werona, jednak Włoch szybko powrócił do Vicenzy, skąd jeszcze w tym samym sezonie został wypożyczony do Bologny. Podczas rozgrywek 2002/2003 Firmani reprezentował barwy SSC Venezia, dla którego rozegrał 21 ligowych meczów i strzelił 1 gola.
Latem 2003 roku włoski zawodnik podpisał kontrakt z Catanią Calcio. W nowym klubie ligowy debiut zaliczył 7 września w przegranym 0:3 meczu przeciwko Cagliari Calcio. Przez 2 sezony spędzone w tym sycylijskim zespole Firmani wystąpił w 39 ligowych pojedynkach, po czym w 2005 roku trafił do S.S. Lazio. Na Stadio Olimpico miał zastąpić Giuliano Giannicheddę, który odszedł do Juventusu. Firmani nie spełnił jednak pokładanych w nim nadziei i od początku pobytu w ekipie "Biancocelestich" pełni rolę rezerwowego. W Lazio zadebiutował 28 sierpnia w zwycięskim 1:0 spotkaniu z Messiną, natomiast pierwsze trafienie zaliczył 25 listopada 2007 roku w wygranym 1:0 meczu przeciwko Parmie.
W lutym 2009 roku Firmani został wypożyczony do Al-Wasl Dubaj i grał tam do końca sezonu. Latem powrócił do S.S. Lazio i otrzymał koszulkę z numerem "4".
Kariera reprezentacyjna.
Firmani ma za sobą występy w młodzieżowych reprezentacjach Włoch. Grał w drużynach do lat 18 i 21, dla których łącznie rozegrał 17 pojedynków i uzyskał 1 trafienie. Z zespołem do lat 21 Firmani zdobył w 2000 roku Młodzieżowe Mistrzostwo Europy, a "Azzurrini" pokonali wówczas w finale Czechów. W tym samym roku były gracz Vicenzy uczestniczył w Igrzysk Olimpijskich w Sydney, na których Włosi zostali wyeliminowani w ćwierćfinale.

</doc>
<doc id="1241837" url="https://pl.wikipedia.org/wiki?curid=1241837" title="Tolkapon">
Tolkapon

Tolkapon (tolcapone, ATC N04BX) – organiczny związek chemiczny, lek stosowany w leczeniu choroby Parkinsona, należący do grupy inhibitorów katecholo-"O"-metylo transferazy (COMT).
Wskazania.
Wskazaniem do stosowania tolkaponu jest terapia skojarzona choroby Parkinsona.
Działania niepożądane.
Najczęstszymi działaniami niepożądanymi są:
Tolkapon zwiększa ryzyko ostrego uszkodzenia wątroby, potencjalnie prowadzącego do zgonu.
Ciąża i laktacja.
Kategoria C. Ze względu na brak odpowiednich badań lek można stosować w ciąży jedynie w przypadku, gdy potencjalne korzyści przewyższają ryzyko dla płodu. Podczas leczenia tolkaponem nie należy karmić piersią.
Dawkowanie.
"P.o.", niezależnie od pory posiłku, zazwyczaj 100 mg 3 razy na dobę, w skojarzeniu z dowolnym preparatem zawierającym lewodopę i benserazyd lub lewodopę i karbidopę.

</doc>
<doc id="1241841" url="https://pl.wikipedia.org/wiki?curid=1241841" title="Aleja Wolności w Kownie">
Aleja Wolności w Kownie

Aleja Wolności w Kownie (lit. "Laisvės alėja") – aleja w Kownie, w Śródmieściu, łącząca Stare Miasto z Nowym Miastem. 
Rozciąga się od kowieńskiej Starówki (w pobliżu Muzeum Zoologicznego i Poczty Głównej) do kościoła pw. św. Michała Archanioła, który zamyka jej perspektywę. Jest jedną z najdłuższych ulic w Europie przeznaczoną wyłącznie dla pieszych. Na środku ulicy posadzone są lipy. 
Większość domów została zbudowana w II połowie XIX wieku lub na początku XX stulecia. Ze względu na status twierdzy, jaki posiadało Kowno w czasach rosyjskich, wysokość budynków najczęściej nie przekracza dwóch-trzech pięter.
14 maja 1972 na alei Wolności Romas Kalanta, litewski student, działacz antykomunistyczny, w proteście przeciwko okupacji Litwy przez ZSRR dokonał publicznego samospalenia. 

</doc>
<doc id="1241846" url="https://pl.wikipedia.org/wiki?curid=1241846" title="Maug Islands">
Maug Islands

Maug Islands – trzy wyspy, które otaczają kalderę starożytnego wulkanu. Pozostają niezamieszkane, będąc częścią okręgu administracyjnego Northern Islands Marianów Północnych.
Strome klify otaczające wyspy oraz przestrzeń wysp północnej i wschodniej zdominowana jest kolumnami bazaltowymi przypominającymi nagrobki. Roślinność to głównie trawy oraz nieliczne palmy kokosowe.
Podczas II wojny światowej Maug Islands były siedzibą japońskiej stacji pogodowej.

</doc>
<doc id="1241847" url="https://pl.wikipedia.org/wiki?curid=1241847" title="Trier Süd">
Trier Süd

Trier Süd – stacja kolejowa w Trewirze, w kraju związkowym Nadrenia-Palatynat, w Niemczech. Znajduje się tu 1 peron.

</doc>
<doc id="1241848" url="https://pl.wikipedia.org/wiki?curid=1241848" title="Candlekeep">
Candlekeep

Candlekeep bądź Świecowa Wieża – fikcyjna twierdza ze świata fantasy Zapomniane Krainy, znajdująca się na Wybrzeżu Mieczy. Jest miejscem uczonych, znajduje się w niej wielka biblioteka. Pracował tu niegdyś słynny mędrzec, jasnowidz Alaundo.
Świecowa Wieża w opisie Zapomnianych Krain.
Świecowa Wieża (słowo Candlekeep zostało przełożone na język polski), założona w roku −200 (według Rachuby Dolin), jest zarządzane przez zakon Zaprzysięgłych. Na jego czele stoi Strażnik Ksiąg imieniem Ulraunt oraz jego pomocnik, Pierwszy Czytacz, Tethtoril. Kolejne szczeble zakonnej hierarchii zajmuje ośmiu Wielkich Czytaczy, Kantor oraz Strażnik Bramy. Kantor razem z Głosem Południa, Północy i Wschodu nieustannie wyśpiewuje przepowiednie Alaundo w ogrodzie biblioteki. Strażnik Bramy jest odpowiedzialny za bezpieczeństwo cytadeli; ma on do dyspozycji Klucznika i czterech Obserwatorów, którzy w razie niebezpieczeństwa mogą uzbroić mnichów i wezwać ich do walki. 
Głównym zajęciem mnichów jest zbieranie, magazynowanie i przygotowywanie do sprzedaży uczonych pism. Sprzedaż ksiąg stanowi główne źródło dochodów zakonu. Celem powiększenia księgozbioru, mnisi kupują nowe woluminy od przyjezdnych, mogą także zlecić ich zdobycie specjalnym agentom. 
Każdy nowy przybysz, w zamian za możliwość skorzystania z biblioteki, musi ofiarować na jej rzecz nową księgę wielkiej wartości. Pojedyncza wizyta nie może trwać dłużej niż 10 dni, kolejna zaś może nastąpić dopiero po miesiącu.
Najważniejsze prawo Candlekeep brzmi: „Kto niszczy wiedzę – atramentem, ogniem lub mieczem – powinien zostać zniszczony”.
Candlekeep w Baldur's Gate.
W Candlekeep rozpoczyna się komputerowa gra fabularna osadzona w świecie Zapomnianych Krain: Baldur's Gate. Tutaj główny bohater gry był wychowywany przez przybranego ojca, Goriona. Na początku lokacja ta jest prostym terenem szkoleniowym, ale bohater będzie musiał powrócić do twierdzy w toku gry, odkrywając budynek biblioteki i podziemia pod nim. Poznaje też swoje pochodzenie, zgodne z przepowiednią Alaundo.
Dane o Candlekeep i jej wygląd odpowiadają informacjom z opisu gry fabularnej. W centralnym miejscu twierdzy znajduje się biblioteka otoczona przez ogród; jej najwyższe piętro zajmuje pracownia Ulraunta. Obok budynku biblioteki, górującego nad cytadelą, znajduje się świątynia Oghmy, karczma, kwatery gwardzistów i kilka pomniejszych budynków.

</doc>
<doc id="1241858" url="https://pl.wikipedia.org/wiki?curid=1241858" title="Kamieńskie (stacja kolejowa)">
Kamieńskie (stacja kolejowa)

Kamieńskie – stacja kolejowa w mieście Kamieńskie, w obwodzie dniepropietrowskim, na Ukrainie.

</doc>
<doc id="1241860" url="https://pl.wikipedia.org/wiki?curid=1241860" title="Kamionka Buska">
Kamionka Buska



</doc>
<doc id="1241864" url="https://pl.wikipedia.org/wiki?curid=1241864" title="2 (album Cool Kids of Death)">
2 (album Cool Kids of Death)

2 – drugi album studyjny Cool Kids of Death wydany w 2003 roku. Można też spotkać wersję tytułu "Cool Kids of Death 2".
Spis utworów.
Edycja dwupłytowa.
Ukazała się również specjalna, dwupłytowa edycja płyty ("2.2"). Znajdują się na niej utwory nagrane na żywo (w tym covery The Cure - "Killing an Arab" i Joy Division - "Disorder"), remiksy i dwa utwory nagrane razem z Dorotą Masłowską ("Słyszałeś" i "Świat wylazł z foremki").

</doc>
<doc id="1241865" url="https://pl.wikipedia.org/wiki?curid=1241865" title="Powiat mińsko-mazowiecki">
Powiat mińsko-mazowiecki



</doc>
<doc id="1241867" url="https://pl.wikipedia.org/wiki?curid=1241867" title="Archiwum Państwowe w Siedlcach">
Archiwum Państwowe w Siedlcach

Archiwum Państwowe w Siedlcach – zostało w 1950 roku jako "Oddział Powiatowy w Siedlcach". Archiwum gromadzi dokumenty z historii Podlasia i Mazowsza.
Historia.
Początkowo w latach 1950-1952 archiwum jako "Oddział Powiatowy Archiwum w Siedlcach podlegało Archiwum Akt Nowych w Warszawie. Następnie przemianowane na "Powiatowe Archiwum Państwowe w Siedlcach" w latach 1953-1957 podlegało pod "Wojewódzkie Archiwum Państwowe w Warszawie. W latach 1957-1964 archiwum podlegało Archiwum Państwowemu Miasta Stołecznego Warszawy i Województwa Warszawskiego, a w latach 1964-1976 przemianowane jako "Oddział Terenowy w Siedlcach Archiwum Państwowego Miasta Stołecznego Warszawy i Województwa Warszawskiego". W 1975 roku powstało województwa siedleckiego, i archiwum przemianowano na "Wojewódzkie Archiwum Państwowe w Siedlcach". W 1983 roku zmieniono nazwę na "Archiwum Państwowe w Siedlcach".
Zasięg działania archiwum obejmuje powiaty: garwoliński, łukowski, miński, siedlecki, sokołowski i węgrowski, a częściowo także powiaty otwocki i wołomiński.

</doc>
<doc id="1241869" url="https://pl.wikipedia.org/wiki?curid=1241869" title="Powiatowe Archiwum w Siedlcach">
Powiatowe Archiwum w Siedlcach



</doc>
<doc id="1241871" url="https://pl.wikipedia.org/wiki?curid=1241871" title="Wojewódzkie Archiwum Państwowe w Siedlcach">
Wojewódzkie Archiwum Państwowe w Siedlcach



</doc>
<doc id="1241877" url="https://pl.wikipedia.org/wiki?curid=1241877" title="Krasny Łucz">
Krasny Łucz



</doc>
<doc id="1241882" url="https://pl.wikipedia.org/wiki?curid=1241882" title="Małyn">
Małyn



</doc>
<doc id="1241883" url="https://pl.wikipedia.org/wiki?curid=1241883" title="EHF Liga Mistrzów 2007/2008">
EHF Liga Mistrzów 2007/2008

EHF Liga Mistrzów 2007/2008 – 48. kolejna edycja Ligi Mistrzów w piłce ręcznej mężczyzn. W tegorocznych rozgrywkach wzięło udział 40 zespołów: 16 drużyn grało w kwalifikacjach o rozstawienie w grupach. W fazie zasadniczej uczestniczyły 32 drużyny, podzielone na 8 grup po 4 zespoły.
Ligę Mistrzów zdobył BM Ciudad Real, a królem strzelców został Kirił Łazarow, który zdobył 96 bramek.
Wyniki.
Grupa A.
1 Kolejka.
8 lutego 2008
10 lutego 2008
2 Kolejka.
16-17 lutego 2008
3 Kolejka.
24 lutego 2008
4 Kolejka.
28 lutego 2008
2 marca 2008
5 Kolejka.
6 marca 2008
8 marca 2008
6 Kolejka.
13 marca 2008
Grupa B.
1 Kolejka.
9 lutego 2008
2 Kolejka.
16 – 17 lutego 2008
3 Kolejka.
21 lutego 2008
23 lutego 2008
4 Kolejka.
1 marca 2008
2 marca 2008
5 Kolejka.
5 marca 2008
9 marca 2008
6 Kolejka.
15 marca 2008
16 marca 2008
Grupa C.
1 Kolejka.
10 lutego 2008
2 Kolejka.
14 lutego 2008
16 lutego 2008
3 Kolejka.
20 lutego 2008
24 lutego 2008
4 Kolejka.
2 marca 2008
5 Kolejka.
8 marca 2008
9 marca 2008
6 Kolejka.
15 marca 2008
16 marca 2008
Grupa D.
1 Kolejka.
10 lutego 2008
2 Kolejka.
16-17 lutego 2008
3 Kolejka.
23-24 lutego 2008
4 Kolejka.
1 – 2 marca 2008
5 Kolejka.
8 marca 2008
6 Kolejka.
15 marca 2008
16 marca 2008
Półfinały.
Pierwsze mecze.
6 kwietnia 2008
6 kwietnia 2008
Rewanże.
11 kwietnia 2008
"stan bramek: 60-59 dla" BM Ciudad Real
11 kwietnia 2008
"stan bramek: 78-75 dla" THW Kiel
Finał.
Pierwszy mecz.
4 maja 2008
Rewanż.
11 maja 2008
"Stan bramek: 58-54 dla" BM Ciudad Real
Ligę Mistrzów w piłce ręcznej mężczyzn w sezonie 2007/2008 zdobyła drużyna BM Ciudad Real

</doc>
<doc id="1241886" url="https://pl.wikipedia.org/wiki?curid=1241886" title="Myroniwka">
Myroniwka



</doc>
<doc id="1241889" url="https://pl.wikipedia.org/wiki?curid=1241889" title="Cool Kids of Death (album)">
Cool Kids of Death (album)

Cool Kids of Death – debiutancki album Cool Kids of Death, wydany przez Sissy Records w 2002 roku.
Realizacja albumu.
Materiał został w większości zarejestrowany i zmiksowany w domowych warunkach. Wykorzystano komputer PC z procesorem Pentium III 800 MHz, wyposażony w kartą dźwiękową Sound Blaster Live! i monitory studyjne Tannoy Reveal oraz oprogramowanie Cubase. Utwory zawierające większą liczbę ścieżek gitarowych zostały zmiksowane w studio przez Sebastiana Witkowskiego.
Za stronę produkcyjną albumu odpowiadali Marcin Kowalski, Kamil Łazikowski i Jakub Wandachowicz. Masteringu dokonał Jacek Gawłowski ze Studia Q-Sound.
Od rozpoczęcia komponowania pierwszego utworu do wydania płyty minął rok
Gitary.
Sygnał z gitar trafiał do procesora efektów Boss ME30, a następnie do kompresora TL Audio Fatman 2. W utworach, w których występuje kilka gitar, stosowano dużo korekcji, tak by każdy ślad obejmował inne pasmo częstotliwości.
Efekty sprzężeń uzyskano bez udziału wzmacniacza, zbliżając gitarę do monitora odsłuchowego.
W utworach "Cool Kids of Death" i "Piosenki o miłości" zastosowano gitarę akustyczną z plastikowym tyłem o charakterystycznym, "grzechoczącym" dźwięku, wypożyczoną od zespołu Agressiva 69.
Wokale.
Podczas nagrywania wokali zastosowano mikrofon pojemnościowy AKG-3000 i kompresor Fatman 2. Często używano także efektu Boss ME30. Krzysztof Ostrowski nagrywał kilkanaście wersji wokalu, po czym wybierano z nich cztery najlepsze i z ich fragmentów składano całość. W refrenach często najlepsza ścieżka była panoramowana w środku, a dwie pozostałe skrajnie w prawym i lewym kanale, co dawało efekt naturalnego chorusa.
Część wokali została nagrana w studio Radia Łódź.
Spis utworów.
Ponadto płyta zawiera teledysk do utworu "Uważaj".
Utwór "Dwadzieściakilka lat" rozpoczyna się przemową z filmu "Brudny Harry".

</doc>
<doc id="1241890" url="https://pl.wikipedia.org/wiki?curid=1241890" title="Paul Scharner">
Paul Scharner

Paul Josef Herbert Scharner (ur. 11 marca 1980 w Scheibbs) – austriacki piłkarz występujący na pozycji pomocnika w Wigan Athletic.

</doc>
<doc id="1241891" url="https://pl.wikipedia.org/wiki?curid=1241891" title="Nowodnistrowsk">
Nowodnistrowsk



</doc>
<doc id="1241894" url="https://pl.wikipedia.org/wiki?curid=1241894" title="Gorizia Centrale">
Gorizia Centrale

Gorizia Centrale (włoski: "Stazione di Gorizia Centrale") – stacja kolejowa w Gorycji, w regionie Friuli-Wenecja Julijska, we Włoszech. Znajdują się tu 2 perony. Jest zarządznan przez Rete Ferroviaria Italiana i Centostazioni. Została otwarta w 1860.
Stacja obsługujre rocznie 1 400 000 pasażerów i jest piątą co do wielkości w regionie.

</doc>
<doc id="1241897" url="https://pl.wikipedia.org/wiki?curid=1241897" title="Nowosełycia">
Nowosełycia



</doc>
<doc id="1241898" url="https://pl.wikipedia.org/wiki?curid=1241898" title="Krzysztof Bobola (1604–1641)">
Krzysztof Bobola (1604–1641)

Krzysztofa Bobola (w aktach; 1604-1641) s. Jana Boboli i Urszuli Dmosickiej, poeta, członek Sodalicji Mariańskiej w Wilnie, gospodarz wiejski, jego bratem był o. Kacper Bobola (zm. 1647) - kanonik krakowski i Wojciech Bobola dowódca oddziałów, który zginął w bitwie pod Smoleńskiem w 1612 r. Jego kuzynem był św. Andrzej Bobola.
Jego dziećmi były; Urszula - żona Zborowskiego, Katarzyna - żona Suliszewskiego, Andrzej - ożeniony z Trembecką, Jakub -ożeniony z Tułkowską. 

</doc>
<doc id="1241900" url="https://pl.wikipedia.org/wiki?curid=1241900" title="Nowy Rosdół">
Nowy Rosdół



</doc>
<doc id="1241902" url="https://pl.wikipedia.org/wiki?curid=1241902" title="Cuprimine">
Cuprimine



</doc>
<doc id="1241903" url="https://pl.wikipedia.org/wiki?curid=1241903" title="Depen">
Depen



</doc>
<doc id="1241905" url="https://pl.wikipedia.org/wiki?curid=1241905" title="Ashutosh Gowariker">
Ashutosh Gowariker

Ashutosh Gowariker (Devanagari: आशुतोष गोवारीकर, ur. 15 lutego 1964 w stanie Maharasztra) – indyjski reżyser, producent filmowy, scenarzysta i aktor bollywoodzki.

</doc>
<doc id="1241909" url="https://pl.wikipedia.org/wiki?curid=1241909" title="Juan Jesús Gutierrez Robles">
Juan Jesús Gutierrez Robles

Juan Jesús Gutierrez Robles, także Juanito (ur. 17 lutego 1980 w Maladze) – hiszpański piłkarz występujący na pozycji środkowego obrońcy. Od 2011 roku gra w Asteras Tripolis.
Juanito jest wychowankiem Málagi, a w pierwszej drużynie zadebiutował w 2002 roku, a dokładnie to 1 września meczem z Recreativo Huelva. W barwach Máladze grał przez 5 sezonów, jednak jego ostatni sezon w tym klubie był chyba najlepszy. Zawodnik rozegrał 35 spotkań i zdobył jedną bramkę.
Przed sezonem 2005/06 związał się z Deportivo Alavés, gdzie wiodło mu się całkiem dobrze, mimo to postanowił kolejny raz zmienić barwy. Zawodnika sprowadził Real Sociedad, jednak przygody w tym klubie nie może zaliczyć do udanych i 21 lipca 2007 roku przeniósł się do Almeríi. Po dwóch latach gry w tym zespole powrócił do Málagi. W 2011 roku ponownie grał w Almeríi, a następnie odszedł do Asterasu Tripolis.

</doc>
<doc id="1241912" url="https://pl.wikipedia.org/wiki?curid=1241912" title="Gotha (stacja kolejowa)">
Gotha (stacja kolejowa)

Gotha – stacja kolejowa w Gocie, w kraju związkowym Turyngia, w Niemczech. Znajdują się tu 3 perony.

</doc>
<doc id="1241913" url="https://pl.wikipedia.org/wiki?curid=1241913" title="Metaplot">
Metaplot

Metaplot – zbiór bardzo istotnych wydarzeń dotyczących danego świata, obecny w niektórych grach fabularnych. Ogromne wydarzenia, które zmieniają cały świat (lub np. tylko przemieszczają z miejsca w miejsce ważniejszych bohaterów niezależnych) są częścią metaplotu danej gry. Przykładowo, Świat Mroku stworzony przez White Wolf Game Studio, zakończył się wielkimi wydarzeniami w metaplocie, zwanymi „Time of Judgment” (z ang. "Czas Sądu"). Ze względu na tego typu wydarzenia, część graczy całkowicie pomija metaplot w swoich grach.
Informacje o metaplocie są najczęściej zawarte w podręcznikach i przygodach do danej gry, lub też innych mediach z nią związanych (np. powieściach lub komiksach osadzonych w danym świecie). Największe wydarzenia są często używane po to, by wyjaśnić zmiany w mechanice pomiędzy kolejnymi wersjami gry. Było tak np. w Świecie Mroku wydanym przez White Wolf lub w wydanych przez Wizards of the Coast Zapomnianych Krainach i Dragonlance.

</doc>
<doc id="1241914" url="https://pl.wikipedia.org/wiki?curid=1241914" title="Air Force Intelligence Agency">
Air Force Intelligence Agency



</doc>
<doc id="1241916" url="https://pl.wikipedia.org/wiki?curid=1241916" title="Kacper Bobola">
Kacper Bobola

Kacper Bobola herbu Leliwa (zm. 1647) – kanonik krakowskiej kapituły katedralnej w 1608 roku, sekretarz królewski, brat stryjeczny św. Andrzeja Boboli.
Był synem Jana Boboli (1545–1605) i Urszuli Dmosieckiej, bratem poety Krzysztofa, dowódcy wojskowego Wojciecha, jezuity i profesora teologii Sebastiana, podczaszego sandomierskiego Jakuba.
Jako kanonik krakowski był stałym dobrodziejem Domu Profesów w Krakowie. W kościele św. Piotra i Pawła w Krakowie kosztem 10000 złotych fundował kaplicę św. Ignacego. Na mocy testamentu przeznaczył dość wysoką sumę na katedrę wawelską i kościół w Jankowicach.

</doc>
<doc id="1241917" url="https://pl.wikipedia.org/wiki?curid=1241917" title="LAV III">
LAV III

LAV III ("Kodiak") – rodzina kanadyjskich kołowych wozów opancerzonych. Konstrukcja bazuje na szwajcarskim pojeździe Piranha III 8x8.
Historia.
Pojazd LAV III wszedł do służby w Canadian Forces w roku 1999. Stał się on głównym pojazdem piechoty zmechanizowanej i zastępuje używane do tej pory pojazdy (m.in. transportery M113 i Bison). Ponadto na podstawie LAV III powstała rodzina amerykańskich wozów Stryker oraz stworzono wersję pojazdu dla armii nowozelandzkiej – NZLAV. Strykery weszły do służby w US Army w roku 2002, a NZLAV dostarczono do Nowej Zelandii na przełomie 2003 i 2004.
Udział w walkach.
Pojazdy z rodziny LAV III brały udział podczas wojny domowej w Kolumbii oraz w trakcie wojny w Afganistanie w ramach misji stabilizacyjnej ISAF, gdzie były używane przez armię kanadyjską i nowozelandzką.
Z kolei Nowa Zelandia poza misją w Afganistanie używała tych pojazdów w trakcie pomocy humanitarnej spowodowanej trzęsieniem ziemi w Christchurch, a także podczas strzelaniny w Napier w 2009 roku i także podczas akcji policyjnej w Kawerau w 2016 roku.
Konstrukcja.
W stosunku do poprzednich generacji wozów Piranha LAV III posiada lepsze opancerzenie. Zapewnia ono ochronę przed pociskami kal. 7,62 mm. Ponadto istnieje możliwość zainstalowania pancerza ceramicznego, który chroni przed pociskami kal. 14,5 mm, a także ekranu przeciwkumulacyjnego chroniącego przed pociskami RPG. Wzmocniono, także podwozie, aby lepiej chroniło załogę podczas wybuchu miny.
LAV III posiada dwuosobową wieże, w której zainstalowano uzbrojenie. Głównym uzbrojeniem jest szybkostrzelne działko M242 Bushmaster kal. 25 mm o zasięgu skutecznym 2 400 m. Zapas amunicji do działka to 500 naboi. Wraz z działkiem sprzężono karabin maszynowy kal. 7,62 mm. Dodatkowym uzbrojeniem jest karabin maszynowy kal. 5,56 mm montowany na dachu.
Załogę pojazdu LAV III stanowią trzy osoby: kierowca, strzelec oraz dowódca. Ponadto pojazd może przewozić 6/7 żołnierzy desantu.
Pojazd może być transportowany przez samolot C-130 Hercules.
Warianty.
Opracowano wiele wariantów LAV III, m.in.:
Powstały także dwie wersje zagraniczne: amerykański Stryker i nowozelandzki NZLAV.

</doc>
<doc id="1241922" url="https://pl.wikipedia.org/wiki?curid=1241922" title="Herning (stacja kolejowa)">
Herning (stacja kolejowa)

Herning - stacja kolejowa w duńskim mieście Herning leżącym w środkowej Jutlandii. Znajdują się tu 2 perony oraz bocznica towarowa.
Pasażerski ruch kolejowy obsługiwany jest obecnie przez linie kolejowe DSB oraz Arriva. Linie kolejowe prowadzące do stacji - zarówno od strony Vejle, Århus, Skjern - nie są zelektryfikowane. Ruch kolejowy obsługiwany jest przez składy spalinowe.
Aktualny budynek dworca kolejowego w Herning wzniesiono w roku 1978 - oficjalne otwarcie nastąpiło 28 kwietnia 1979. Twórcami projektu dworca byli Ole Ejnar Bonding oraz Jens Nielsen.
W 2017 roku zakończono przebudowę dworca kolejowego i przyległego do niego placu Banegårdspladsen. Dotychczasowa kładka piesza łącząca budynek dworca kolejowego z dworcem autobusowym przy ulicy Smedegade została zburzona. Do budynku stacji kolejowej dobudowano nowy obiekt pełniący funkcję terminala autobusowego (komunikacja miejska i podmiejska) oraz poczekalni - znajdują się tam m.in. kiosk, a także toalety. Budynek został w pełni przygotowany dla potrzeb osób niepełnosprawnych.

</doc>
<doc id="1241925" url="https://pl.wikipedia.org/wiki?curid=1241925" title="José Manuel Jiménez Ortiz">
José Manuel Jiménez Ortiz

José Manuel Jiménez Ortiz znany także jako Mané (ur. 21 grudnia 1981 w Kadyksie) – hiszpański piłkarz grający na pozycji obrońcy. Jego obecnym klubem jest UD Almería.

</doc>
<doc id="1241927" url="https://pl.wikipedia.org/wiki?curid=1241927" title="Jonathan Blondel">
Jonathan Blondel

Jonathan Blondel (ur. 3 kwietnia 1984 w Ypres) – piłkarz belgijski grający na pozycji lewego pomocnika.
Kariera klubowa.
Blondel jest wychowankiem klubu US Ploegsteert. W 1993 roku podjął treningi w Excelsiorze Mouscron. W 2001 roku zadebiutował w jego barwach w Eerste Klasse. W sezonie 2001/2002 wystąpił w 18 spotkaniach ligowych. 17 sierpnia 2002 Belg podpisał kontrakt z Tottenhamem Hotspur, do którego przeszedł na zasadzie wolnego transferu. W Premiership swój pierwszy mecz zaliczył 31 sierpnia, a Tottenham pokonał Southampton F.C. 2:1. W Tottenhamie nie miał jednak szans na grę na skutek konkurencji w składzie i występował głównie w lidze rezerw. Łącznie przez półtora roku pobytu na White Hart Lane zaliczył tylko dwa występy w ekstraklasie Anglii.
W styczniu 2004 Blondel wrócił do Belgii i przeszedł do Club Brugge. Kosztował 1,2 miliona euro. Przez pierwsze 2,5 roku w zespole z Brugii był na ogół rezerwowym. W 2004 roku zdobył Puchar Belgii, a w 2005 roku wywalczył swój pierwszy w karierze tytuł mistrza kraju. W obu przypadkach zdobywał także Superpuchar Belgii. W sezonie 2006/2007 występował w wyjściowej jedenastce Brugge i po raz drugi w karierze zdobył puchar kraju. W 2015 zakończył karierę.
Kariera reprezentacyjna.
Blondel jest byłym reprezentantem Belgii w kategoriach U-19 i U-21. W kadrze A zadebiutował 21 sierpnia 2002 w zremisowanym 1:1 towarzyskim meczu z Polską.

</doc>
<doc id="1241928" url="https://pl.wikipedia.org/wiki?curid=1241928" title="Franciszek z Sieradza">
Franciszek z Sieradza

Franciszek z Sieradza (ur. ?, zm. 1516) – malarz, zakonnik, bernardyn.
Związany m.in. z Wartą, Bydgoszczą i Kobylinem. Jego prace nie zachowały się do dziś. Przypuszcza się, że jest autorem obrazu "Wniebowzięcie Najświętszej Maryi Panny", znajdującego się dawniej w kościele Bernardynów w Warcie, a obecnie będącego własnością Muzeum Narodowego we Włocławku.

</doc>
<doc id="1241930" url="https://pl.wikipedia.org/wiki?curid=1241930" title="Lamentin (Gwadelupa)">
Lamentin (Gwadelupa)

Lamentin – miasto na Gwadelupie (departament zamorski Francji). Według danych szacunkowych na rok 2008 liczy 14 893 mieszkańców. Zostało założone w 1720.

</doc>
<doc id="1241933" url="https://pl.wikipedia.org/wiki?curid=1241933" title="Gare d’Orange">
Gare d’Orange

Gare d'Orange – stacja kolejowa w Orange, w regionie Prowansja-Alpy-Lazurowe Wybrzeże. Znajdują się tu 2 perony.

</doc>
<doc id="1241936" url="https://pl.wikipedia.org/wiki?curid=1241936" title="Jonassen Bering">
Jonassen Bering



</doc>
<doc id="1241937" url="https://pl.wikipedia.org/wiki?curid=1241937" title="Saint-François (miasto)">
Saint-François (miasto)

Saint-François – miasto na Gwadelupie (departament zamorski Francji). Według danych szacunkowych na rok 2008 liczy 13 232 mieszkańców.

</doc>
<doc id="1241939" url="https://pl.wikipedia.org/wiki?curid=1241939" title="LAV-25">
LAV-25

LAV-25 ("Light Armored Vehicle") – kołowy bojowy wóz piechoty opracowany i produkowany przez General Motors of Canada dla US Marines. Pojazd bazuje na szwajcarskim pojeździe Piranha I 8x8. Pojazd łączy w sobie dużą mobilność i siłę ognia, przez co wykorzystywany jest do różnych zadań: od działań rozpoznawczych do szybkich ataków.
Historia.
W latach 80. w USMC zaczęto poszukiwać nowego lekkiego pojazdu dla jednostek bojowych. Testom, trwającym 7 miesięcy poddano wiele konstrukcji m.in. pojazdy firmy Cadillac Gage oraz Scorpion/Stormer. Ostatecznie wybrano projekt ośmiokołowego pojazdu Piranha produkowanego na licencji w Kanadzie przez General Motors of Canada. Wóz ten w największym stopniu spełniał wymagania postawione przez dowództwo amerykańskiej piechoty morskiej. Nowe pojazdy wprowadzono do służby w USMC w roku 1983 pod nazwą LAV-25. Ogólnie dla US Marines wyprodukowano 758 pojazdów LAV-25 w różnych wersjach. Pojazdy LAV-25 zastąpiły m.in. używane do tej pory transportery M113 i stały się podstawowym wozem USMC
LAV-25 używany jest także w Saudyjskich Siłach Zbrojnych. Od 1992 roku wyeksportowano dla tamtejszej Gwardii Narodowej 1774 wozy w 10 wersjach. Ponadto na jego podstawie stworzono pojazd przeznaczony dla armii australijskiej – ASLAV.
Pojazdy LAV-25 mają pozostać w służbie w US Marines co najmniej do 2024 roku.
Konstrukcja.
Kadłub i wieżę pojazdu wykonano z płyt spawanych. Pancerz zapewnia ochronę przed pociskami kal. 7,62 mm oraz odłamkami artyleryjskimi. Ponadto z przodu zapewnia on ochronę przed pociskami kal. 12,7 mm.
LAV-25 posiada wieżę z uzbrojeniem w postaci szybkostrzelnego działka M242 kal. 25 mm i sprzężonego z nim karabinu maszynowego kal. 7,62 mm. Drugi karabin maszynowy tego samego kalibru umieszczono na dachu wieży. Ponadto pojazd posiada osiem wyrzutni granatów dymnych.
Załogę pojazdu stanowią trzy osoby. Może ponadto przewozić do 6 żołnierzy.
LAV-25 cechuje się dużą mobilnością. Jest pojazdem amfibijnym (w wodzie osiąga prędkość 10,4 km/h). Ponadto może on być przewożony przez samoloty transportowe C-130 Hercules lub większe. Istnieje także możliwość transportu przez podwieszenie do CH-53E Super Stallion oraz zrzutu na spadochronie.
Warianty.
Wersją bazową oznaczoną jako LAV-25 jest bojowy wóz piechoty. Ponadto na jego postawie stworzono kilka wersji specjalistycznych:

</doc>
<doc id="1241945" url="https://pl.wikipedia.org/wiki?curid=1241945" title="Lasówka czarnogardła">
Lasówka czarnogardła

Lasówka czarnogardła ("Setophaga virens") – gatunek małego ptaka z rodziny lasówek (Parulidae).
Systematyka.
Międzynarodowy Komitet Ornitologiczny (IOC) uznaje lasówkę czarnogardłą za gatunek monotypowy. Niektórzy autorzy wyróżniali podgatunek "S. v. waynei" , zaliczając doń populację ze wschodnich wybrzeży USA.
Morfologia.
Długość ciała 11,5–14 cm. Maska żółta, wierzch głowy oraz grzbiet żółtozielone, gardło, pierś i boki czarne. Pasek oczny i pokrywy uszne zielone. Na skrzydłach widoczne białe paski; skrajne sterówki oraz spód ciała białe. Samica jest podobna do samca, ale ma mniej czerni na piórach; podbródek i gardło żółte. U dorosłych i młodych, kiedy nadchodzi jesień, maska jest żółta, gardło, pierś oraz boki ze śladami czerni.
Zasięg, środowisko.
Lasy mieszane oraz iglaste w północno-środkowej i wschodniej części Ameryki Północnej. Zimę spędza w Meksyku, Ameryce Środkowej (z Wielkimi Antylami włącznie), nielicznie także na południu USA (południowy Teksas, południowa Floryda) oraz w północnej części Ameryki Południowej (północna Kolumbia i północna Wenezuela).
Status.
IUCN uznaje lasówkę czarnogardłą za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 8,7 milionów dorosłych osobników.

</doc>
<doc id="1241946" url="https://pl.wikipedia.org/wiki?curid=1241946" title="Albert Celades">
Albert Celades

Albert Celades López (ur. 29 września 1975 w Barcelonie) – hiszpański trener i piłkarz, grający na pozycji defensywnego pomocnika. Występował kolejno w takich zespołach jak FC Barcelona, Celta Vigo, Real Madryt, Girondins Bordeaux, Real Saragossa, New York Red Bulls oraz Kitchee SC. Razem z reprezentacją Hiszpanii brał udział w Mistrzostwach Świata 1998.
Jego rodzice są Andorczykami.

</doc>
<doc id="1241947" url="https://pl.wikipedia.org/wiki?curid=1241947" title="Rivière-Pilote">
Rivière-Pilote

Rivière-Pilote – miasto na Martynice (departament zamorski Francji). Według danych szacunkowych na rok 2008 liczy 13 439 mieszkańców.

</doc>
<doc id="1241949" url="https://pl.wikipedia.org/wiki?curid=1241949" title="Podlinówek">
Podlinówek

Podlinówek – wieś w Polsce położona w województwie mazowieckim, w powiecie zwoleńskim, w gminie Zwoleń.
W latach 1975–1998 miejscowość należała administracyjnie do województwa radomskiego.

</doc>
<doc id="1241951" url="https://pl.wikipedia.org/wiki?curid=1241951" title="Wacławów (osada leśna w powiecie zwoleńskim)">
Wacławów (osada leśna w powiecie zwoleńskim)

Wacławów – osada leśna w Polsce położona w województwie mazowieckim, w powiecie zwoleńskim, w gminie Zwoleń.
W latach 1975–1998 miejscowość należała administracyjnie do województwa radomskiego.

</doc>
<doc id="1241954" url="https://pl.wikipedia.org/wiki?curid=1241954" title="Perejasław-Chmielnicki">
Perejasław-Chmielnicki



</doc>
<doc id="1241957" url="https://pl.wikipedia.org/wiki?curid=1241957" title="Gros-Morne (Martynika)">
Gros-Morne (Martynika)

Gros-Morne - miasto na Martynice (departament zamorski Francji). Według danych szacunkowych na rok 2008 liczy 11 163 mieszkańców.

</doc>
<doc id="1241963" url="https://pl.wikipedia.org/wiki?curid=1241963" title="Schronisko Ważeckie">
Schronisko Ważeckie

Schronisko Ważeckie (słow. "Važecká chata", "Kertészova chata", "Chata kpt. Rášu") – nieistniejące schronisko, stojące dawniej u podnóży słowackich Tatr Wysokich.
Schronisko Ważeckie zostało zbudowane w roku 1961 na miejscu "Važeckiej chaty" Jozefa Kertésza (niem. "Važecer Hütte", "Važecer Schutzhaus", węg. "Vágfalvi menedékház", "Vázseci menedékház"). Važecká chata, zbudowana w latach 1932-1933, została spalona przez Niemców 27 września 1944 r., w czasie słowackiego powstania narodowego.
Nowe schronisko oferowało 60 miejsc noclegowych i było punktem wypadowym do wejść na Krywań. Roztaczał się z niego wspaniały widok na wschodnią część Tatr Zachodnich. „Odziedziczyło” patrona, kpt. Jána Rašo, po zniszczonym przez ogień w roku 1956 Schronisku Furkotnym. Ján Rašo był uczestnikiem słowackiego powstania narodowego z roku 1944. Chata jego imienia została postawiona w przybliżonym miejscu śmierci powstańca z 26 września 1944, na ścieżce łączącej Podbańską ze Szczyrbskim Jeziorem, około dziesięciu minut pieszo z Trzech Źródeł.
W roku 1970, głównie z powodu niewielkiej odległości od nowo zbudowanej szosy z Podbańskiej do Szczyrbskiego Jeziora, zostało zamienione w dom wczasowy. Schronisko podzieliło los swoich poprzedników i wypaliło się w marcu 1999 roku.

</doc>
<doc id="1241964" url="https://pl.wikipedia.org/wiki?curid=1241964" title="Mistrzostwa Polski w futsalu">
Mistrzostwa Polski w futsalu



</doc>
<doc id="1241966" url="https://pl.wikipedia.org/wiki?curid=1241966" title="Lasówka złotawa">
Lasówka złotawa

Lasówka złotawa ("Setophaga petechia") – gatunek małego ptaka z rodziny lasówek (Parulidae). Występuje wyłącznie w Ameryce.
Systematyka.
W zależności od ujęcia systematycznego wyróżnia się 34 lub 43 podgatunki "S. petechia":
Następujące podgatunki wydzielane są przez niektórych systematyków (np. Międzynarodowy Komitet Ornitologiczny) do osobnego gatunku "Setophaga aestiva" (lasówka zbroczona):
Morfologia.
Długość ciała 11,5–13 cm. Spód ciała żółty, wierzch zielonożółty; na skrzydłach widoczne dwa żółtawe paski, skrajne sterówki są żółto obrzeżone. Na piersi oraz bokach widać wąskie, kasztanowate smugi. Oczy czarne, kontrastują z żółtą maską. Samice oraz młode samce żółte od spodu, wierzch żółtozielony; młode samice są szaro-oliwkowo-zielone. W zależności od podgatunku zmienia się ilość kasztanowatych smug na spodzie oraz ilość kasztanowatej barwy na ciemieniu.
Zasięg, środowisko.
Wierzbowe i olszowe zarośla na obrzeżach wilgotnych terenów, zakrzaczone pola, podmiejskie osiedla; od północnej części Ameryki Północnej do wybrzeży północnej części Ameryki Południowej. Zimę spędza w Meksyku, Ameryce Środkowej i w północnej części Ameryki Południowej. Na zimowiskach przebywa w lasach namorzynowych, suchych zaroślach, bagnach i lasach, zwykle na nizinach, ale czasami do wysokości 2600 m n.p.m. Podgatunki z południa zasięgu nie migrują.
Status.
IUCN uznaje lasówkę złotawą za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność światowej populacji na 90 milionów dorosłych osobników. BirdLife International uznaje trend liczebności populacji za stabilny.

</doc>
<doc id="1241967" url="https://pl.wikipedia.org/wiki?curid=1241967" title="Lista postaci serialu Ed, Edd i Eddy">
Lista postaci serialu Ed, Edd i Eddy

Lista wszystkich postaci z serialu animowanego "Ed, Edd i Eddy", którego twórcą jest Danny Antonucci. Kreskówka emitowana jest przez Cartoon Network. Postacie zostały wykreowane na podstawie życia autora. Dzieciaki z zaułka i Ohydki nawiązują do różnych osób spotkanych przez niego, a Edki do jego i jego dwóch synów. Rolf nawiązuje do niego i jego kuzynów w okresie dzieciństwa, emigracji.

</doc>
<doc id="1241970" url="https://pl.wikipedia.org/wiki?curid=1241970" title="Maniitsoq">
Maniitsoq

Maniitsoq (duń. "Sukkertoppen") – miasto na Grenlandii (autonomiczne terytorium Danii), w gminie Qeqqata. Nazwa miasta w języku grenlandzkim oznacza "„Nierówne (górzyste) miejsce”" i trafnie obrazuje tutejszy górzysty teren.
Turystyka.
W Maniitsoq znajduje się port lotniczy będący środkiem komunikacji z innymi miejscowościami na Grenlandii. Istnieje też tu infrastruktura turystyczna. Organizowane są wycieczki żeglarskie, snowboarding, narciarstwo (w tym również narciarstwo helikopterowe, spływy kajakowe oraz wycieczki na lodowiec "Evighedsfjord" (duń. "Fiord wieczności", ok. 2000 m.)
Historia.
We wczesnym okresie historii Grenlandii zachodnie wybrzeże (od Zatoki Melville’a na północy aż po przylądek Farvel na południu) było zamieszkiwane przez przedstawicieli kultury Saqqaq. W Maniitsoq znajdują się zabytki archeologiczne, które wskazują, że ten teren był już zamieszkiwany ok. 4000 lat temu.
W 1755 roku w miejscu dzisiejszej miejscowości Kangaamiut pod duńską nazwą "Sukkertoppen („Głowa Cukru”)" powstała placówka handlowa, która w 1782 roku została przeniesiona do dzisiejszej lokalizacji na południowo-wschodnim krańcu wyspy Maniitsoq.
Kultura.
W mieście znajduje się muzeum składające się z trzech lub czterech budynków z okresu kolonialnego (1840 r.), w którym są wystawione eksponaty rękodzielnictwa i sztuki, m.in. figurki steatytowe, obrazy i fotografie z obszaru dzisiejszego Maniitsoq.
W Maniitsoq urodził się grenlandzki piosenkarz i aktor Rasmus Lyberth.
Populacja.
W roku 2011 Maniitsoq zamieszkiwało około 2747 osób
Klimat.
Maniitsoq znajduje się na zachodnim wybrzeżu, w pobliżu koła podbiegunowego. Panuje tam klimat subpolarny. Średnie temperatury wynoszą: w lipcu 10 °C (dzień), 3 °C (noc) oraz w lutym i marcu -9 °C (dzień), -15 °C (noc). 30 lipca 2013 odnotowano tam najwyższą temperaturę od roku 1958, odkąd rozpoczęto prowadzenie pomiarów temperatury na Grenlandii: 25,9 °C.

</doc>
<doc id="1241975" url="https://pl.wikipedia.org/wiki?curid=1241975" title="Schronisko Kieżmarskie">
Schronisko Kieżmarskie

Schronisko Kieżmarskie, w części literatury tatrzańskiej Schronisko Kiezmarskie (słow. "Kežmarská chata") – nieistniejące schronisko stojące dawniej w Dolinie Białych Stawów w słowackich Tatrach Wysokich.
Historia.
Poprzednie schroniska.
Pierwszym schroniskiem, które stanęło w okolicy Białego Stawu, było postawione w 1876 roku Egyed-menház ("Schronisko Idziego"). Nazwa miała upamiętnić ówczesnego prezesa Magyarországi Kárpátegyesület – Egyeda Berzeviczyego. Jednak to postawione przez MKE prymitywne schronisko już po czterech latach zostało przeniesione z Pastwy nad Zielony Staw.
Wiele lat później, bo dopiero w roku 1922, nad Białym Stawem stanęła "Votrubova chata", czyli Schronisko Votruby ("Votrubovka", zwana też "Jánošíkovą chatą"). Schronisko to zostało zbudowane na wysokości ok. 1675 m n.p.m. z inicjatywy członków KČST – gen. Jána Votruby i mjr. Václava Dusila przez wojsko czechosłowackie. Wkrótce jednak budynek został przekazany KČST. Otwarcie budynku dla turystów nastąpiło 1 lipca 1924. Chata, początkowo dwuizbowa, została rozbudowana w 1932. Była czynna w lecie, a okresowo także w zimie. Została rozebrana wraz z budową Schroniska Kieżmarskiego w 1942 roku.
Schronisko Kieżmarskie.
Kieżmarski oddział KČST, począwszy od 1936 roku, planował budowę w Dolinie Białych Stawów nowoczesnego schroniska, które miało zastąpić schronisko Votruby. Na ten cel walne zgromadzenie członków Klubu w 1937 roku przeznaczyło 50 000 koron. 6 czerwca przedstawiciele organizacji przybyli nad Biały Staw, by zadecydować o przyszłej lokalizacji schroniska – zdecydowano się na północno-wschodni brzeg jeziora, około 250 metrów od starego schroniska. Budowę początkowo nadzorowała centrala Klubu w Bratysławie, później zaś (od 1 grudnia 1937) jego kieżmarski oddział. Według pierwotnych planów prace konstrukcyjne miały być ukończone w 1938 roku. Patronem budynku miał być Edvard Beneš, prezydent kraju, a data otwarcia miała zbiec się z dziesiątą rocznicą utworzenia Czechosłowacji.
Skutkiem rozbioru Czechosłowacji w latach 1938–1939 była likwidacja Klubu Czechosłowackich Turystów oraz utworzenie Klubu Słowackich Turystów i Narciarzy (KSTL), który przejął całe mienie poprzednika. Budowę schroniska w Dolinie Białych Stawów włączono do zadań kieżmarskiego oddziału KSTL. Dopiero w styczniu 1941 roku zaaprobowano projekt autorstwa Pavla Viktora Dzsubányiego i Gustáva Maurera, a 5 września 1941 roku KSTL uzyskał pozwolenie na budowę obiektu. Dużą, dwupiętrową chatę stojącą na wysokości 1615 m n.p.m. oddano do użytku 4 października 1942. Na parterze mieściła się restauracja, kuchnia, spiżarnia, izba chatara, a na piętrze 8 pokoi sypialnych ze wspólną łazienką. Na poddaszy mieściły się dwie sale noclegowe, również ze wspólną łazienką. Łącznie w schronisku jednocześnie nocować mogło 70 osób. Budynek miał powierzchnię 283,8 m², zaś ostateczny koszt budowy wyniósł 46 000 koron. Schronisko, w odróżnieniu od "Votrubovej chary", otwarte było przez cały rok.
Po zakończeniu II wojny światowej KSTL został rozwiązany, a 1 października 1951 schronisko przeszło pod zarząd JTO Sokol. Organizacja ta zamknęła budynek dla turystów, przekształcając je w obiekt szkoleniowy, wykorzystywany w znacznej mierze przez zorganizowane grupy narciarzy. W latach 60. schronisko zmodernizowano, zwiększając jednocześnie liczbę miejsc noclegowych do 120.
Budynek spłonął doszczętnie 7 października 1974. Oficjalną przyczyną była awaria agregatu prądotwórczego.
Od 2003 roku władze Kieżmarku podejmują starania o odbudowę schroniska, które jednak spotykają się z odmową dyrekcji TANAP-u.
Szlaki turystyczne.
Od miejsca, w którym znajdowała się chata, odchodzą następujące szlaki:

</doc>
<doc id="1241978" url="https://pl.wikipedia.org/wiki?curid=1241978" title="Narsaq">
Narsaq

Narsaq − miasto na południowym wybrzeżu Grenlandii (autonomiczne terytorium Danii), w gminie Kujalleq.
Historia.
W pobliskiej osadzie Qassiarsuk znajdują się ślady osadnictwa wikingów z około 1000 r.n.e. Osada Narsaq została założona w 1830 roku. W roku 1959 Narsaq uzyskało status miasteczka. W Narsaq Museum znajduje się stała ekspozycja poświęcona historii regionu.
Geografia i fauna.
Miasto jest położone na równinnym terenie, w pobliżu fiordu Tunulliarfik. Od położenia na płaskim terenie pochodzi jego nazwa. W pobliskich wodach żyją płetwale karłowate, foki, pstrągi i łososie.
Przemysł i gospodarka.
Mieszkańcy Narsaq utrzymują się głównie z rybołówstwa. W okolicznych miejscowościach znajdują się także farmy owcze.
Transport.
W Narsaq znajduje się heliport. W pobliskiej miejscowości Narsarsuaq znajduje się również port lotniczy przyjmujący loty linii Air Greenland oraz Air Iceland z międzynarodowego portu lotniczego w Kangerlussuaq. Sezonowo kursują tu także statki pasażerskie obsługiwane przez linię Arctic Umiaq Line.
Populacja.
W roku 1959 liczba ludności wynosiła ok. 600 osób. W roku 1990 mieszkało tu 1811 osób. Według danych oficjalnych w marcu 2014 Narsaq liczyło 1514 mieszkańców.
Klimat.
Ze względu na położenie miasta prawie na samym południu Grenlandii panuje tam nieco łagodniejszy klimat, niż w innych częściach wyspy. Realne temperatury wahają się przeciętnie w granicach: ok. 4 °C do 11 °C w lipcu i sierpniu oraz ok. -10 °C do -2 °C w grudniu i styczniu. Według innych źródeł rozpiętość temperatur między latem a zimą może być wyższa. Na wybrzeżu przez większą część roku można obserwować pływające góry lodowe.

</doc>
<doc id="1241983" url="https://pl.wikipedia.org/wiki?curid=1241983" title="Andromeda VII">
Andromeda VII

 
Andromeda VII (zwana też "Karłem Kasjopei") – karłowata galaktyka sferoidalna, jedna z galaktyk satelickich galaktyki M 31. Znajduje się na granicy gwiazdozbiorów Kasjopei i Andromedy. Została odkryta przez ukraińskich i rosyjskich astronomów w 1998 roku. Jest odległa od Słońca około 2,58 mln lat świetlnych.

</doc>
<doc id="1241985" url="https://pl.wikipedia.org/wiki?curid=1241985" title="Siwersk">
Siwersk



</doc>
<doc id="1241987" url="https://pl.wikipedia.org/wiki?curid=1241987" title="Nanortalik">
Nanortalik

Nanortalik – miasto na Grenlandii (terytorium autonomiczne Danii), w gminie Kujalleq. Miasto jest położone na niewielkiej wyspie na Morzu Labradorskim. Jest jedną z najdalej wysuniętych na południe miejscowości na Grenlandii.
Charakterystyka.
Nazwa miasta oznacza "miejsce niedźwiedzi polarnych" (z grenlandzkiego "nanoq" – niedźwiedź polarny). Głównym źródłem przychodów tutejszych mieszkańców jest połów ryb, krabów i fok. Miejscowość jest także atrakcją turystyczną. W okolicy oraz w pobliskim fiordzie Tasermiut można spotkać tzw. naturalne "drapacze chmur", czyli pionowe ściany skalne. W Nanortalik znajduje się heliport będący środkiem komunikacji z innymi miejscowościami na Grenlandii.
Populacja.
Według danych oficjalnych liczba mieszkańców w marcu 2014 wynosiła 1294 osoby, natomiast w regionie wokół Nanortalik (miasto, pięć osad oraz farmy owcze), obejmującym obszar 15 000 km², mieszka około 2200 osób.
Fauna.
W pobliżu Nanortalik można spotkać niedźwiedzie polarne oraz foki.

</doc>
<doc id="1241988" url="https://pl.wikipedia.org/wiki?curid=1241988" title="Parafia Ewangelicko-Augsburska w Zabrzu">
Parafia Ewangelicko-Augsburska w Zabrzu

Parafia Ewangelicko-Augsburska w Zabrzu – parafia Kościoła Ewangelicko-Augsburskiego w RP, w diecezji katowickiej. W 2019 liczyła ponad 500 wiernych.
Historia.
W I połowie XVI w. prężnymi ośrodkami luteranizmu obok Wrocławia był Brzeg, a także Opole, gdzie zdecydowana większość duchownych, mieszczan, a także mas chłopskich opowiedziała się za nabożeństwami w duchu ewangelickim. Również na terenach wokół Zabrza, reformacja czyniła bardzo szybkie postępy. Ewangelicy (luteranie) stanowili absolutną większość w Bytomiu, Tarnowskich Górach, Pyskowicach, Raciborzu, i w wielu okolicznych wsiach. Wyjątek stanowiły Gliwice, gdzie rada miasta opowiedziała się przeciw nowemu ruchowi religijnemu, oraz Toszek. Jeśli chodzi o Zabrze, nie ma całkowitej pewności, czy w kościele św. Andrzeja odprawiano ewangelickie nabożeństwa na przełomie XVI i XVII wieku, natomiast kościoły w Mikulczycach, Biskupicach i Kończycach były w tamtym czasie ewangelickimi. Nowe prądy religijne dotarły więc na tereny, które dzisiaj wchodzą w skład miasta Zabrza. Kres rozwoju Reformacji na Górnym Śląsku stanowiła wojna 30-letnia (1618-1648) i następująca po niej kontrreformacja, w wyniku której ewangelicy stracili niemal wszystkie kościoły.
Ponowne pojawienie się ewangelików w Zabrzu wiąże się z odkryciem pokładów węgla kamiennego i rozwojem przemysłu. Na teren miasta zaczęła napływać ludność, której sporą część, zwłaszcza urzędników, stanowili ewangelicy. W I połowie XIX wieku życie religijne tutejszych luteran nie miało zorganizowanej formy. Miejscowi luteranie podlegali formalnie parafii ewangelickiej w Tarnowskich Górach. Dzięki dobrym stosunkom z proboszczem parafii św. Andrzeja w Zabrzu, czynności kościelne (chrzty, pogrzeby, śluby) były tam sprawowane, a raz na miesiąc w udostępnionej starej cechowni nabożeństwa ewangelickie odprawiał duchowny ewangelicki z Tarnowskich Gór. W 1830 macierzystą parafią zabrzańskich ewangelików stały się Gliwice.
Następował znaczny przyrost ludności, a liczbę ewangelików szacuje się w tym czasie na ok. 500. W 1854 nastąpiło otwarcie szkoły ewangelickiej w okolicach starej cechowni. Brak było cmentarza, kiedy więc w 1867 proboszcz rzymskokatolicki odmówił pozwolenia na dalsze pochówki z powodu braku miejsca, hrabia Henckel von Donnersmarck przekazał na ten cel dwie morgi ziemi. Nowy cmentarz poświęcono w 1868. Z biegiem lat coraz bardziej nagląca stawała się konieczność usamodzielnienia się miejscowej społeczności ewangelickiej. Dzięki pomocy finansowej z zewnątrz gromadzono niezbędne środki. W 1872 oddano do użytku szkołę, a rok później, 1 czerwca 1873 utworzono samodzielną parafię ewangelicką w Zabrzu, liczącą wtedy 1367 wiernych. W skład nowej parafii weszły gminy: Zabrze, Małe Zabrze, Dorota, Zaborze, Biskupice, Mikulczyce, Maciejów i Sośnica.
W tym czasie trwała już budowa kościoła. 25 października 1874 odbyło się poświęcenie nowego kościoła Pokoju, a jednocześnie wprowadzono w urząd pierwszego proboszcza parafii, ks. Gustawa Adolfa Kuhna, który pracował w Zabrzu już od 1872 jako wikariusz. Ostatnim etapem prac inwestycyjnych było oddanie plebanii w 1879. W parafii funkcjonowało w tym czasie 8 szkół ewangelickich. Wielkim dziełem było utworzenie w 1883 roku Diakonatu, prowadzony przez ewangelickie diakonise, który objął opieką starców, sieroty i kaleki. Odbywały się nabożeństwa w języku polskim – średnio 9 razy w roku.
W 1893 niespodziewanie zmarł pierwszy proboszcz zabrzańskiej parafii ks. Adolf Gustaw Kuhn. Parafia liczyła wówczas 2.275 wiernych. Rok później nowym proboszczem został wybrany ks. Wilhelm Waiss, który sprawował swój urząd do 1913. W tym okresie następował szybki przyrost liczby wiernych, do około 6 tys. w 1912. Następstwem była konieczność wybudowania nowego kościoła w Zabrzu. Ponieważ najszybszy przyrost wiernych następował w Zaborzu (dzielnicy Zabrza), tam w latach 1903-1905 wybudowano kościół Królowej Luizy. Poświęcenie kościoła odbyło się 2 lipca 1905. Plebanię, nieco oddaloną od kościoła, oddano w 1911. W 1910 utworzono odrębne stanowisko II proboszcza dla Zaborza, na które wybrano ks. Alfreda Krafta. Również i na Zaborzu odprawiano nabożeństwa w języku polskim.
Inną dzielnicą, w której następował szybki przyrost liczby ewangelików, były Biskupice. Już w 1869 otwarto tam szkołę ewangelicką i kaplicę. W 1870 odbyło się tam pierwsze nabożeństwo ewangelickie. Biskupice stanowiły stację kaznodziejską obsługiwaną przez wikariuszy z Bytomia. Samodzielną parafię w Biskupicach utworzono w 1886. Dziesięć lat później przebudowano kaplicę nadając jej obecny kształt. W 1905 mieszkało na terenie tej parafii 814 ewangelików, w tym 44 mówiących po polsku. W 1927 powstało przedszkole i stacja diakonis, a zbór liczył 1350 wiernych. Pierwszym proboszczem parafii, do 1929, był ks. Alfred Paulisch. Po jego śmierci proboszczem został ks. Reinhard Steffler. Do 1945 Biskupice były samodzielną parafią.
W 1909 rozpoczął działalność chór kościelny. Prężnie działało Koło Pań, które prowadziło pracownie robót ręcznych, kroju, szycia itp. Funkcjonował Związek Ewangelickich Kobiet i Dziewcząt oraz Związek Ewangelickich Mężczyzn i Młodzieńców. W 1913 zakończył swoją służbę w Zabrzu ks. Weiss, na miejsce którego wybrano ks. Otto Hoffmanna. Po I wojnie światowej i po ostatecznym podziale Górnego Śląska, do Zabrza przybyła spora grupa luteran z części przyznanej Polsce. W 1929 liczebność parafii przekroczyła 9 tys. wiernych.
W Mikulczycach (dzielnicy Zabrza) nabożeństwa zaczęto odprawiać od 1922 w sali przedszkola huty Donnensmarck (przy ul. Steigerstrasse, ob. Sztygarów). Kościół wybudowano w 1937, kiedy w ciągu niespełna dwóch miesięcy wzniesiono do dziś istniejącą drewnianą budowlę. Kościół zaprojektowała i wykonała firma Christoph und Unmack z Niesky, specjalizująca się w budowie drewnianych, prostych obiektów. Obecnie Mikulczyce stanowią filiał parafii zabrzańskiej. Również w Sośnicy (dzielnicy Gliwic) rozpoczęto odprawiać nabożeństwa od 1922, miejscem spotkań była jedna z sal gospody. Rok później w podobnym pomieszczeniu po raz pierwszy spotkali się ewangelicy z Maciejowa.
W 1936 zmarł ks. O. Hoffmann, a jego miejsce na stanowisku proboszcza zajął ks. Hermann Tiessler, który pozostał w Zabrzu do 1945. W 1939 liczba wiernych przekroczyła 10 tys. Jednak II wojna światowa położyła kres szybkiemu rozwojowi ewangelicyzmu na terenie Zabrza. Wielu parafian zginęło, inni znaleźli się w obozach, część zaś opuściła Zabrze przed wkroczeniem Armii Czerwonej. Wyjechał również ks. Tiessler.
Po wojnie pierwsze polskie nabożeństwo ewangelickie odprawił w Zabrzu 23 września 1945 ks. Alfred Hauptman. Parafia utraciła szkołę, salę przy ulicy Floriana, w Biskupicach ostała się tylko kaplica, a w Mikulczycach kościół przejęty przez katolików, został odzyskany dopiero w 1952. Z powodu wojny nie zbudowano kościołów w Maciejowie i Sośnicy – nabożeństwa w prowizorycznych pomieszczeniach odbywały się tam do 1942. W 1952 ks. Alfred Hauptman został pierwszym powojennym proboszczem parafii zabrzańskiej, pełniąc tę funkcję aż do 1983. Ks. Hauptmann był również seniorem (biskupem) diecezji katowickiej do 1980. W 1970 zaprzestano nabożeństw w Zaborzu, gdy na skutek szkód górniczych kościół trzeba było rozebrać. W ramach reorganizacji sieci parafialnej do Zabrza przyłączono filiały w Zdzieszowicach-Rozwady (funkcjonował on do przełomu lat 60. i 70.) oraz istniejący do dziś w Kędzierzynie-Koźlu.
Okres powojenny charakteryzował się spadkiem liczby wiernych, którego głównym powodem była emigracja do Niemiec. Szczególne nasilenie wyjazdów notowano w latach 1945-1950, 1957-1960 oraz w latach 80. Proces ten uwidacznia liczebność parafii, która spadła poniżej 1500 wiernych w latach 70., a obecnie poniżej tysiąca. Stabilizację udało się osiągnąć dopiero w latach 90.
W 1998 niespodziewanie zmarł nowy proboszcz parafii, ks. Andrzej Hauptman – syn ks. Alfreda Hauptmana. W 1999 zgromadzenie parafialne wybrało nowego proboszcza Parafii w Zabrzu, ks. Dariusza Dawida, pochodzącego z Byczyny na Ziemi Kluczborskiej. W 2001 odrestaurowano wnętrze kościoła Pokoju, utworzono ośrodek katechetyczny na piętrze plebanii. W latach 2001-2002 trwał remont kościoła w Mikulczycach (wymiana dachu, okien, wzmocnienie fundamentów kościoła, przebudowa schodów wejściowych). Przeprowadzono także kapitalny remont kaplicy cmentarnej oraz szereg innych przedsięwzięć. W 2002 przeprowadzono prace remontowe organów w kościele Pokoju, dzięki czemu stał się on na powrót miejscem koncertów i recitali organowych.
Działalność.
W parafii działa reaktywowany w 1999 chór parafialny pod dyr. Dawida Ślusarczyka. Rozpoczął działalność zespół młodzieżowy "Veritas" oraz chórek dziecięcy. Co tydzień spotyka się młodzież pokonfirmacyjna, a raz w miesiącu młodzież studiująca i pracująca. Organizowane są kursy językowe dla dzieci.
Parafia nawiązuje do bogatych tradycji oświatowych i diakonijnych. Od 2003 działa przy parafii Świetlica Socjoterapeutyczna "Szansa" dla dzieci. Świetlica realizuje program terapeutyczno-pomocowy dla 20 dzieci w wieku 6-14 lat. Oferowana pomoc dotyczy konsultacji lekarskich (raz w miesiącu), psychologicznych (w zależności od potrzeb), zajęć logopedycznych (raz w tygodniu). Wychowawcy świetlicy prowadzą program terapii zajęciowej, pomagają dzieciom w kompensowaniu opóźnień rozwojowych i braków w nauce, współpracują z rodzicami i wychowawcami w szkołach. Przy świetlicy działa pracownia internetowa. W okresie letnim parafia organizuje wypoczynek dla dzieci i młodzieży.
Komisja diakonijna przy parafii prowadzi akcję odwiedzin osób starszych i samotnych. W 2002 otwarto przy współpracy ze Śląskim Stowarzyszeniem Zakonu Joannitów wypożyczalnię sprzętu rehabilitacyjnego.

</doc>
<doc id="1241989" url="https://pl.wikipedia.org/wiki?curid=1241989" title="Sniżne">
Sniżne



</doc>
<doc id="1241990" url="https://pl.wikipedia.org/wiki?curid=1241990" title="Qasigiannguit">
Qasigiannguit

Qasigiannguit (duń. "Christianshåb") – miasto na Grenlandii (terytorium autonomiczne Danii), w gminie Qaasuitsup. Zostało założone w roku 1734. Ślady osadnictwa sięgają 4000 lat wstecz.
Według danych oficjalnych liczba mieszkańców w 2011 roku wynosiła 1217 osób.

</doc>
<doc id="1241991" url="https://pl.wikipedia.org/wiki?curid=1241991" title="Stary Konstantynów">
Stary Konstantynów



</doc>
<doc id="1241993" url="https://pl.wikipedia.org/wiki?curid=1241993" title="Luca Di Matteo">
Luca Di Matteo

Luca Di Matteo (ur. 25 lutego 1988 w Pescarze) – włoski piłkarz grający na pozycji lewego pomocnika. Zawodnik Lecce.

</doc>
<doc id="1241994" url="https://pl.wikipedia.org/wiki?curid=1241994" title="2006 (album Cool Kids of Death)">
2006 (album Cool Kids of Death)

2006 – trzeci album studyjny Cool Kids of Death, wydany w 2006 roku. Album promowały teledyski do utworów "Spaliny" i "Hej chłopcze".

</doc>
<doc id="1241999" url="https://pl.wikipedia.org/wiki?curid=1241999" title="Rozmowy nocą">
Rozmowy nocą

Rozmowy nocą – polska komedia romantyczna w reżyserii Macieja Żaka.
Film kręcono od 25 sierpnia 2007 roku do 31 stycznia 2008 roku w Warszawie. Premiera filmu miała miejsce 14 lutego 2008.
Fabuła.
Główna bohaterka, Matylda, zajmuje się lepieniem aniołów. Marzy o tym, żeby mieć dziecko. Niestety, ma problem ze stałymi związkami. Pewnego dnia postanawia, że znajdzie dawcę nasienia – mężczyznę, z którym spędzi noc, zajdzie w ciążę i nigdy więcej go nie spotka. W tym celu daje ogłoszenie do prasy. Odpowiada na nie Bartek, samotny trzydziestolatek, szef kuchni i autor książek kucharskich.

</doc>
<doc id="1242000" url="https://pl.wikipedia.org/wiki?curid=1242000" title="Parafia św. Andrzeja Boboli w Czechowicach-Dziedzicach">
Parafia św. Andrzeja Boboli w Czechowicach-Dziedzicach

Parafia św. Andrzeja Boboli – rzymskokatolicka parafia znajdująca się w Czechowicach-Dziedzicach. Należy do dekanatu Czechowice-Dziedzice w diecezji bielsko-żywieckiej. Parafię prowadzą członkowie Towarzystwa Jezusowego (jezuici).
Historia.
Historia parafii związana jest z działalnością jezuitów w Czechowicach i Dziedzicach, którzy w 1905 założyli tu Dom Rekolekcyjny pod Opieką św. Józefa. Po II wojnie światowej w 1951 miało być zadekretowane zarekwirowanie przez państwo tegoż domu. Ratunkiem okazało się pospieszne utworzenie maleńkiej (ok. 1000 wiernych) parafii pw. św. Józefa, co stało się 29 maja 1955, i jest to trzecia najstarsza parafia na terenie miasta po św. Katarzyny i NMP Wspomożenia Wiernych; Dzięki temu rozszerzona została działalność czechowickich jezuitów, tak że parafia z czasem stała się drugą jezuicką jednostką znaczącą w mieście, również z racji kultu św. Andrzeja Boboli, ogłoszonego w 1999 patronem miasta Czechowice-Dziedzice.
Gdy w latach 70. XX wieku wybudowano na terenie parafii nowe osiedle zaistniała potrzeba wybudowania kościoła parafialnego. Budowę rozpoczęto w 1988, a konsekracja nowego kościoła parafialnego pod wezwaniem św. Andrzeja Boboli nastąpiła w 1998.

</doc>
<doc id="1242002" url="https://pl.wikipedia.org/wiki?curid=1242002" title="Kangaatsiaq">
Kangaatsiaq

Kangaatsiaq, Kangatsiak – miasto na zachodnim wybrzeżu Grenlandii (terytorium autonomiczne Danii), w gminie Qaasuitsup. Nazwa miasta oznacza "raczej mały cypel". Prawa miejskie uzyskało ok. roku 1986 i jest uznawane za najmłodsze (jako miasto) na Grenlandii. W Kangaatsiaq znajduje się heliport będący środkiem komunikacji z innymi miejscowościami na Grenlandii.
Według danych oficjalnych liczba mieszkańców w 2011 roku wynosiła 552 osoby.

</doc>
<doc id="1242009" url="https://pl.wikipedia.org/wiki?curid=1242009" title="EF Band">
EF Band



</doc>
<doc id="1242010" url="https://pl.wikipedia.org/wiki?curid=1242010" title="E.F. Band">
E.F. Band

E.F. Band – szwedzka grupa muzyczna reprezentująca New Wave of British Heavy Metal.
Zespół został założony w 1978 przez basistę i wokalistę Pära Ericsona oraz gitarzystę Bengta Fischera, byłych członków grupy Epizootic wykonującej rock progresywny. Nazwa grupy pochodzi od pierwszych liter ich nazwisk. Do dwójki muzyków dołączył także perkusista Tony Lager. W 1979 jego miejsce zajął Dave Dufort, by, nagrawszy wcześniej z zespołem utwór "Fighting for Rock and Roll" na kompilację "Metal for Muthas", w 1980 opuścić zespół i zostać zastąpionym przez Daga Eliasona. W tym składzie w 1981 grupa wydała swój pierwszy album "Last Laugh Is On You". Wkrótce do zespołu dołączył wokalista John Ridge zastępując na tym stanowisku Ericsona, który od tej pory pełnił jedynie funkcję basisty. Ridge nagrał z E.F. Band album "Deep Cut" po czym opuścił grupę. Jego miejsce zajął występujący wcześniej w grupach Deep Machine i Angel Witch Roger Marsden. Wkrótce zespół zasilił także drugi gitarzysta Anders Allhage, znany później jako Andy LaRocque. W 1985 ukazał się trzeci album E.F. Band "One Night Stand". Była to ostatnia wydawnictwo studyjne grupy. W 1987 Allhage opuścił E.F. Band, by dołączyć do King Diamond. Wkrótce grupa rozpadła się.

</doc>
<doc id="1242015" url="https://pl.wikipedia.org/wiki?curid=1242015" title="Storożyneć">
Storożyneć



</doc>
<doc id="1242016" url="https://pl.wikipedia.org/wiki?curid=1242016" title="Daniel Wyszogrodzki">
Daniel Wyszogrodzki

Daniel Stanisław Wyszogrodzki (ur. 1960 w Warszawie) – polski tłumacz i autor, także dziennikarz muzyczny. Doktor nauk humanistycznych, wykładowca Akademii Teatralnej w Warszawie, członek kapituły Teatralnych Nagród Muzycznych im. Jana Kiepury, kurator Teatru Starego w Lublinie.
Życiorys.
Ukończył VIII LO im. Władysława IV w Warszawie, absolwent Wydziału Psychologii Uniwersytetu Warszawskiego.
W latach 80. i 90. przebywał czasowo w Nowym Jorku. Współpracował z dwutygodnikiem „Radar” (1985-1987) oraz z miesięcznikami „Magazyn Muzyczny” (1985-1987) i „Tylko Rock” 1991-1993. W latach 1991–2011 związany z wydawaną w Nowym Jorku gazetą „Nowy Dziennik – Polish Daily News” (m.in. jako korespondent krajowy). W latach 1993–1995 korespondent Radia Kolor w Nowym Jorku, współpracownik Programu I Polskiego Radia w latach 2003–2005.
Związany z wieloma krajowymi czasopismami muzycznymi i kulturalnymi, m.in. „Machina” (oryginalna), „Muza” (redaktor naczelny w latach 2002–2004) i „Jazz Forum” (od 1998 do chwili obecnej). W latach 2003–2013 współpracował z magazynem „Zwierciadło”, gdzie prowadził dział recenzji płytowych i przeprowadzał wywiady z gwiazdami muzyki, takimi, jak: Anna Netrebko, Cecilia Bartoli, Diana Krall, Norah Jones, Alicia Keys, Youssou N’Dour czy Tomasz Stańko. Prowadzi autorską audycję muzyczną „Godziny satysfakcji” w Radio 357.
Autor książki biograficznej "Satysfakcja – The Rolling Stones" (sześć wydań) oraz poetyckich przekładów książek Leonarda Cohena "Księga tęsknoty" ("Book of Longing", Rebis 2006), "Księga miłosierdzia" ("Book of Mercy", Rebis 2017) i "Płomień" ("The Flame", Rebis 2018).
Jest redaktorem wielu edycji płytowych z archiwaliami polskiej muzyki popularnej (m.in. Złota kolekcja Pomaton EMI), z których seria "Świecie nasz – dzieła wszystkie Marka Grechuty" (15 CD) otrzymała Nagrodę Muzyczną Fryderyka 2001 w kategorii "album roku reedycja/nagranie archiwalne". Na zamówienie Polskiego Radia opracował serię fonograficzną "Marek Grechuta – koncerty" (2014, 2015).
Przygotował wiele przekładów filmowych na potrzeby telewizji (fabuła i dokument), tłumacząc również filmy muzyczne i musicale, m.in. "West Side Story", "The Sound Of Music", "Żółta łódź podwodna", " Ned Kelly", "Yentl", filmy Elvisa Presleya. Tłumaczy teksty śpiewających poetów (m.in. Leonard Cohen, Bob Dylan), bardów ludowych(Woody Guthrie) i tradycyjne utwory amerykańskiej muzyki folk.
Jest autorem tekstów piosenek dla Seweryna Krajewskiego, Łukasza Zagrobelnego i Krzysztofa Krawczyka (m.in. przebój numer jeden "Mój przyjacielu").
Przetłumaczył m.in. różne wydania komiksów z serii „Przygód Tintina” Hergé.
Jest współautorem libretta (wraz z Wojciechem Kępczyńskim) i autorem tekstów piosenek do musicalu "Akademia Pana Kleksa" (Teatr Muzyczny „Roma”, 2007) z muzyką Andrzeja Korzyńskiego. Teatr Muzyczny „Roma” w Warszawie zrealizował w jego przekładzie musicale: "Koty" (2004), "Taniec wampirów" (2005), "Upiór w operze" (2008), "Les Misérables" (2010), "Aladyn JR" (2011), "Deszczowa piosenka" (2012) oraz " Mamma Mia!" (2015).
Dla Teatru Rozrywki w Chorzowie przygotował przekłady musicali "Oliver!" (2009), "Producenci" (2009), "Sweeney Todd" (2012) oraz "Niedziela w parku z Georgem" (2014). Teatr Wielki w Poznaniu zrealizował w jego przekładzie polską prapremierę opery dziecięcej Hansa Krásy "Brundibár" (2009). Jego tłumaczenia piosenek z repertuaru Janis Joplin wykorzystano w monodramie "Moja mama Janis" w wykonaniu Jolanty Litwin-Sarzyńskiej (Nova Scena Teatru Muzycznego „Roma”, 2005), a piosenki zespołu "Antony and the Johnsons" złożyły się na przedstawienie "Jesteś moją siostrą" zrealizowane na Novej Scenie Teatru Muzycznego Roma (2011). Od września 2016 Teatr Stary w Lublinie prezentuje spektakl "Boogie Street" według Księgi tęsknoty Leonarda Cohena w tłumaczeniu i adaptacji Daniela Wyszogrodzkiego. Jego kolejne przekłady teatralne to "Doktor Żywago" (Opera i Filharmonia Podlaska, 2017) i "Gorączka sobotniej nocy" (Teatr Muzyczny w Gdyni, 2018). Renata Przemyk wydała album "Boogie Street" z jego przekładami piosenek Leonarda Cohena (Agora, 2017), a Krzysztof Krawczyk płytę "Wiecznie młody" z przekładami piosenek Boba Dylana (Sony, 2017). Najnowsze przekłady teatralne Daniela Wyszogrodzkiego to "Pretty Woman" (Teatr Muzyczny w Łodzi, 2021), "Something Rotten" (Teatr Muzyczny w Gdyni, 2022), "West Side Story" (Opera i Filharmonia Podlaska, 2022) oraz "Tajemniczy ogród" ("The Secret Garden") z muzyką Lucy Simon.
Od 2015 roku jest wykładowcą Akademii Teatralnej im. Aleksandra Zelwerowicza w Warszawie. Pracę doktorską „Stulecie musicalu” obronił w Instytucie Badań Literackich Polskiej Akademii Nauk pod kierunkiem prof. Anny Nasiłowskiej i prof. Krzysztofa Lipki. Ukazała się w popularnej wersji książkowej jako "Ale musicale!" (Wydawnictwo Marginesy, 2018).
Jest autorem piosenek do musicalu "Pora jeziora" z muzyką Tomasza Szymusia do libretta Ałbeny Grabowskiej (Filharmonia Warmińsko-Mazurska w Olsztynie, 2021). W lipcu 2021 roku ukazała się autobiograficzna powieść Daniela Wyszogrodzkiego "Plac Leńskiego" (Wydawnictwo Marginesy).

</doc>
<doc id="1242022" url="https://pl.wikipedia.org/wiki?curid=1242022" title="Encefalopatia bokserska">
Encefalopatia bokserska

Encefalopatia bokserska (łac. "encephalopatia pugilistica", "dementia pugilistica" (DP), ang. traumatic encephalopathy, CTE, chronic boxer’s encephalopathy, traumatic boxer’s encephalopathy, boxer's dementia, punch-drunk syndrome) – choroba neurologiczna, która występuje głównie u sportowców uprawiających sporty kontaktowe i narażonych na urazy głowy, zwłaszcza bokserów, i jest związana z przewlekłym urazowym uszkodzeniem mózgu. Encefalopatia bokserska jest ciężką postacią przewlekłego urazowego uszkodzenia mózgu. Encefalopatia rozwija się po dłuższym czasie, średnia wieku pojawienia się objawów to 12–16 lat od momentu rozpoczęcia kariery. Ocenia się, że encefalopatia bokserska dotyczy około 20% bokserów.

</doc>
<doc id="1242026" url="https://pl.wikipedia.org/wiki?curid=1242026" title="Swietłowodzk">
Swietłowodzk



</doc>
<doc id="1242029" url="https://pl.wikipedia.org/wiki?curid=1242029" title="Elf (album Varius Manx)">
Elf (album Varius Manx)

Elf – czwarty album studyjny Varius Manx. Płyta została wydana 24 kwietnia 1995 roku przez Zic Zac.
Album został nagrany z nowym członkiem grupy - saksofonistą Rafałem Kokotem. Wielkim powodzeniem cieszyła się ogólnopolska trasa zespołu promująca krążek. Ukoronowaniem roku były liczne nagrody. Po nagraniu tego albumu z zespołu odeszła Anita Lipnicka.
Album uzyskał status pięciokrotnej platynowej płyty.
Utwory z płyty w większości tworzą ścieżkę dźwiękową do filmu "Młode wilki".

</doc>
<doc id="1242030" url="https://pl.wikipedia.org/wiki?curid=1242030" title="Piešťany (stacja kolejowa)">
Piešťany (stacja kolejowa)

Piešťany – stacja kolejowa w Pieszczanach, w kraju trnawskim, na Słowacji. Znajdują się tu 3 perony.

</doc>
<doc id="1242031" url="https://pl.wikipedia.org/wiki?curid=1242031" title="CdmaOne">
CdmaOne

cdmaOne – standard telefonii komórkowej drugiej generacji wykorzystujący technologię CDMA jako metodę bezprzewodowego dostępu do sieci. Sieci oparte na tym standardzie nazywane są też sieciami IS-95, lub po prostu "sieciami CDMA".
Pierwsza sieć tego typu uruchomiona została w Hongkongu w 1995, obecnie najwięcej użytkowników tego systemu znajduje się w Ameryce Północnej i Południowej.
Historia powstania standardu.
Kluczową rolę w rozwoju standardu cdmaOne odegrały prace Andrew Viterbi – inżyniera i profesora Uniwersytetu Kalifornijskiego. Opracował on teoretyczne podstawy związane z wykorzystaniem technologii CDMA w sieciach komórkowych, oraz został współzałożycielem firmy Qualcomm,
która rozpoczęła prace nad standardem dostępu do sieci radiowej bazującym na CDMA. W 1989 roku Qualcomm zaprezentował po raz pierwszy działające rozwiązanie, w następnych latach nastąpiły udane testy i w 1993 roku specyfikacja systemu została ukończona i przedstawiona amerykańskiemu instytutowi standaryzującemu Telecommunications Industry Association (TIA). W tym samym roku instytut ogłosił je jako standard IS-95A, północnoamerykańskim standardem komunikacji cyfrowej.
Pierwsza sieć oparta na tym standardzie została oddana do komercyjnego użytku w roku 1995 (Hongkong, operator Hutchison Telecom). W 1996 roku uruchomiono sieci cdmaOne w Korei Południowej i w 14 miastach w USA (operator PrimeCo, obecnie Verizon Wireless). Liczba użytkowników tej technologii przekroczyła milion.
W 1997 roku wprowadzono specyfikacje IS-95B, która uwzględniała możliwość pakietowego przesyłania danych z przepływnoscią 64 kbit/s. W USA cdmaOne uruchomiono już w ponad 100 miastach.
W 2001 roku liczba abonentów sieci w standardzie cdmaOne przekroczyła 100 milionów. Obecnie ta liczba zmniejszyła się do około 20 milionów, ponieważ operatorzy sieci w standardzie cdmaOne coraz częściej migrują do standardu trzeciej generacji CDMA2000, który jest jego naturalnym następcą (wykorzystywane są te same częstotliwości, ta sama szerokość widma rozproszonego, kompatybilne techniki kodowania i transmisji sygnału).
Kwestia nazwy.
cdmaOne jest marketingową nazwą sieci, których sieć radiowa oparta jest na specyfikacjach IS-95A i IS95-B rozwijanych przez "Telecommunications Industry Association" (TIA), dlatego też sieci tego rodzaju nazywane są często sieciami IS-95. Ponieważ była to pierwsza sieć komórkowa, w której sieć radiowa została zbudowana na bazie technologii CDMA, sieci te nazywano po prostu "sieciami CDMA" (aby odróżnić je od innych popularnych rozwiązań – "sieci TDMA" budowanych na bazie standardu IS-136 i sieci GSM).
Formalnie, "cdmaOne®" jest znakiem towarowym zastrzeżonym przez "CDMA Development Group" (CDG), konsorcjum zrzeszające operatorów, dostawców infrastruktury i usług związanych ze standardami opartymi na technologii CDMA, bazującymi na specyfikacjach rozwijanych przez "Telecommunications Industry Association" (TIA) i konsorcjum standaryzacyjne 3GPP2.
Tylko członkowie CDG mogą używać nazwy "cdmaOne" do opisu produktów lub sieci na bazie których, oferują swoje usługi.
Szczegóły techniczne.
Ogólna charakterystyka systemu.
Sieci cdmaOne są sieciami komórkowymi oferującymi usługi przenoszenia sygnału mowy i danych, zapewniając przy tym mobilność użytkownika. Tym co najbardziej wyróżnia je wśród systemów drugiej generacji to technologia CDMA użyta w sieci radiowej. Okazała się ona na tyle dobrym rozwiązaniem, że stała się także podstawą do budowy większości systemów 3G.
Rozwiązanie stworzone na bazie standardów IS-95 pozwalają na uzyskanie większej pojemności sieci (większa liczba rozmów przeprowadzanych jednocześnie na danym terenie) niż w innych systemach 2G, dzieje się to jednak kosztem pogorszenia jakości rozmów.
Standardy użyte do budowy sieci szkieletowej są jednak mniej zaawansowane niż analogiczne rozwiązania stosowane w GSM. cdmaOne zapewnia roaming, przesyłanie SMS, niektóre supplementary services (np. identyfikacja numeru dzwoniącego), ale ogólnie liczba usług jest mniejsza.
Interfejs radiowy zdefiniowany na potrzeby sieci cdmaOne wykorzystują także operatorzy sieci stacjonarnych do realizacji bezprzewodowej pętli abonenckiej (ang. "Wireless Local Loop") na terenach, gdzie użycie zwykłych łączy byłoby ekonomicznie nieuzasadnione.
Architektura systemu.
Struktura sieci cdmaOne, na ogólnym poziomie, jest zbliżona do architektury stosowanej w innych sieciach telefonii komórkowej drugiej generacji. Użyte protokoły, rozwiązania stosowane w sieci radiowej oraz szczegóły związane z funkcjonalnością poszczególnych elementów są charakterystyczne dla tego konkretnego standardu. Poniżej przedstawiono najważniejsze elementy infrastruktury ich rolę jaką odgrywają w sieci cdmaOne.
Sieć radiowa.
Sieć radiowa jest najbardziej charakterystycznym elementem systemów cdmaOne, wyróżniającym je na tle innych rozwiązań stosowanych w telefonii komórkowej drugiej generacji. Oparta jest ona na technologii Code Division Multiplexing Access (CDMA).
Sygnał związany z konkretną transmisją, mógłby być przesłany w pewnym wąskim paśmie (np. w systemie GSM stosuje się pasmo 200 kHz). W cdmaOne, dzięki specjalnym ciągom pseudolosowym rozkładany jest w tzw. widmie rozproszonym (ang. "Spread Spectrum") o szerokości 1.25 MHz. Pasmo to staje się wspólnym kanałem transmisyjnym dla wielu niezależnych transmisji. Każda z nich kodowana jest dodatkowo za pomocą ciągów Walsha, co umożliwia wyodrębnienie jej w odbiorniku nasłuchującym na danym kanale spośród innych sygnałów w nim przesyłanych. Takie rozwiązanie okazało się bardzo wydajne z punktu widzenia optymalnego wykorzystania zasobów radiowych.
Jedną z konsekwencji związanych ze wspólnym kanałem transmisyjnym i wyborem metody CDMA do kodowania sygnału jest ścisła kontrola mocy z jaką nadaje telefon. Moc związana z transmitowanym sygnałem zmienia się wraz ze zmianą odległości pomiędzy terminalem a stacją bazową. Gdyby w strumieniu danych dochodzącym do stacji bazowej (przesyłanym przez telefony we wspólnym kanale transmisyjnym), znalazła się transmisja sygnału o wyższej niż pozostałe mocy, dochodziło by do interferencji z innymi sygnałami. Gdyby moc tego sygnału była niższa, zostałby on zagłuszony przez inne transmisje w tym kanale.
Zasoby radiowe dzielone są na kanały o szerokości 1.25 MHz. Kanały łączone są w pary: na jednym z nich przeprowadzana jest
transmisja z telefonu komórkowego w kierunku stacji bazowej, na drugim sygnał nadaje stacja bazowa.
Tak określone częstotliwości rozdzielane są (na bazie przetargów, lub według innych reguł przyjętych przez regulatorów danego rynku telekomunikacyjnego) pomiędzy poszczególnych operatorów. Większość z systemów cdmaOne budowana jest na bazie jednego z dwóch rozwiązań:
Telefony komórkowe.
Telefony w systemie cdmaOne nie posiadają karty SIM znanej z systemu GSM. Operator rejestruje w bazie danych (HLR) konkretny telefon na podstawie nadanego mu fabrycznie numeru seryjnego. Dany telefon jest zazwyczaj przypisany na stałe do konkretnej sieci i nie można przenieść się z nim do konkurencyjnego operatora. Takie podejście uniemożliwia praktycznie korzystanie z kradzionego telefonu, z drugiej jednak strony jest utrudnieniem dla użytkownika, który nie może (tak jak w systemie GSM) przełożyć karty SIM do innego terminala, gdy np. w obecnym wyczerpała się bateria. Aby móc korzystać z nowego telefonu, trzeba skontaktować się z punktem obsługi klienta należącym do danego operatora, lub dokonać jego rejestracji drogą radiową.
Telefony komórkowe przeznaczone tylko do pracy w systemie cdmaOne są produkowane przez wielu dostawców infrastruktury telekomunikacyjnej, niemniej ze względu na kurczący się rynek ilość nowych modeli (a co za tym idzie nowinek technicznych w nich zawartych) staje się ograniczona. Telefony przeznaczone do pracy w systemie CDMA2000 (następcy systemu cdmaOne), są kompatybilne ze jego poprzednikiem i również mogą być używane w tego rodzaju sieciach.
cdmaOne na tle rynku telekomunikacyjnego.
Standard cdmaOne stał się najpopularniejszym systemem telefonii komórkowej drugiej generacji w Ameryce Północnej. Z powodzeniem implementowano go także na innych kontynentach. Okazało się jednak, że nie zdobył popularności jaką osiągnął jego główny konkurent – GSM. W roku 2007 około 0,6% użytkowników na świecie używało telefonów pracujących w systemie cdmaOne (80,5% używało GSM). Liczba użytkowników zmniejsza się ponieważ sieci kolejnych operatorów migrują do standardów 3G.
Ewolucja sieci cdmaOne.
Sieci cdmaOne były częścią ewolucji w telefonii komórkowej. Jako standard cyfrowego przesyłania danych zrewolucjonizowały amerykański rynek telekomunikacyjny, na którym dominowała technologia analogowa. Dzisiaj same zastępowane są przez standardy telefonii komórkowej 3G. Najpopularniejszym rozwiązaniem jest tu migracja do standardów CDMA2000. Sieci CDMA2000 1X (oparte na standardzie IS-95C) są w pełni kompatybilne z cdmaOne. Mogą używać tych samych częstotliwości, używają tej samej szerokości widma rozproszonego do transmisji sygnału oraz tego samego mechanizmu do kodowania mowy (telefony działające w CDMA 2000 1X mogą też być używane w cdmaOne).
Organizacje i firmy zaangażowane w rozwój standardu.
Standardy IS-95A i IS-95B na których oparte są sieci cdmaOne, rozwijane są przez "Telecommunications Industry Association", amerykański instytut standaryzacyjny. Inną ważną organizacją związaną z cdmaOne jest "CDMA Development Group", właściciel praw do nazwy cdmaOne, konsorcjum skupiające dostawców infrastruktury pracującej w tym systemie i operatorów wykorzystujących ją w swoich sieciach.
Prace nad technologią CDMA wykorzystywaną w systemach cdmaOne zostały zainicjowane przez firmę Qualcomm, która obecnie jest posiadaczem wielu patentów w tej dziedzinie.
Do największych dostawców infrastruktury używanej do budowy sieci opartych na standardzie IS-95 należą firmy amerykańskie (USA i Kanada to największy rynek dla tego rodzaju sieci) Lucent (obecnie wchodzący w skład konsorcjum Alcatel-Lucent), Motorola i Nortel oraz szwedzki koncern Ericsson. Około 40 firm produkuje telefony komórkowe, które mogą być używane w sieciach cdmaOne.
Kraje w których świadczy się usługi na bazie sieci zbudowanych w standardzie cdmaOne.
Obecnie na świecie sieci cdmaOne używane są przez operatorów w około 50 krajach,
jako sieci komórkowe lub jako sieć radiowa na bazie której buduje się bezprzewodową pętlę abonencką
używaną w sieciach stacjonarnych. To drugie rozwiązanie używane jest także w Polsce przez operatorów SFERIA i Telekomunikacja Polska.
Australia i Oceania
Azja
Ameryka Północna
Karaiby i Ameryka Łacińska
Europa
Afryka i Bliski Wschód

</doc>
<doc id="1242033" url="https://pl.wikipedia.org/wiki?curid=1242033" title="Bad Marienberg (Westerwald)">
Bad Marienberg (Westerwald)

Bad Marienberg (Westerwald) – miasto uzdrowiskowe w Niemczech, w kraju związkowym Nadrenia-Palatynat, w powiecie Westerwald, siedziba gminy związkowej Bad Marienberg (Westerwald).
Współpraca.
Miejscowości partnerskie:

</doc>
<doc id="1242035" url="https://pl.wikipedia.org/wiki?curid=1242035" title="Szarhorod">
Szarhorod



</doc>
<doc id="1242036" url="https://pl.wikipedia.org/wiki?curid=1242036" title="IS-95">
IS-95



</doc>
<doc id="1242041" url="https://pl.wikipedia.org/wiki?curid=1242041" title="Tetijiw">
Tetijiw



</doc>
<doc id="1242042" url="https://pl.wikipedia.org/wiki?curid=1242042" title="2057 (serial telewizyjny)">
2057 (serial telewizyjny)

2057 – seria fabularyzowanych dokumentów stacji Discovery Channel. Premiera miała miejsce 12 stycznia 2007. Na Festiwalu Ondas Awards serial zdobył główną nagrodę

</doc>
<doc id="1242047" url="https://pl.wikipedia.org/wiki?curid=1242047" title="Bleed American">
Bleed American

Bleed American – czwarty album Jimmy Eat World. Został wydany 24 lipca 2001 i jego nazwa została zmieniona na "Jimmy Eat World" po atakach z 11 września. Producentem był Mark Trombino, który wcześniej pracował także nad drugim albumem Blink-182, Dude Ranch. Okładka albumu pochodzi z fotografii "Memphis" Williama Egglestona.
Lista utworów.
Wszystkie piosenki poza częściami "A Praise Chorus" zostały napisane przez Jimmy Eat World.

</doc>
<doc id="1242048" url="https://pl.wikipedia.org/wiki?curid=1242048" title="Waszkiwcy">
Waszkiwcy



</doc>
<doc id="1242054" url="https://pl.wikipedia.org/wiki?curid=1242054" title="Alessandria (stacja kolejowa)">
Alessandria (stacja kolejowa)

Alessandria (ang: "Stazione di Alessandria") – stacja kolejowa w Alessandrii, w regionie Piemont, we Włoszech. Znajduje się tu 6 peronów.
Ruch.
Obsługa pasażerów odbywa się wyłącznie przez Trenitalia (filia Ferrovie dello Stato) w imieniu regionu Piemont.
Zatrzymują się tu pociągi regionalne, InterCity, Eurostar i Express.
W sumie około 332 pociągów obsługuje stację, którymi można dojechać m.in. do: Torino Porta Nuova, Genova Piazza Principe i Novary.

</doc>
<doc id="1242066" url="https://pl.wikipedia.org/wiki?curid=1242066" title="Królestwo Piemontu">
Królestwo Piemontu



</doc>
<doc id="1242067" url="https://pl.wikipedia.org/wiki?curid=1242067" title="Wowczańsk">
Wowczańsk



</doc>
<doc id="1242068" url="https://pl.wikipedia.org/wiki?curid=1242068" title="Zespół Hallermanna i Streiffa">
Zespół Hallermanna i Streiffa



</doc>
<doc id="1242069" url="https://pl.wikipedia.org/wiki?curid=1242069" title="Bölsberg">
Bölsberg

Bölsberg – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Bad Marienberg (Westerwald).

</doc>
<doc id="1242070" url="https://pl.wikipedia.org/wiki?curid=1242070" title="Imperia Oneglia">
Imperia Oneglia

Imperia Oneglia – stacja kolejowa położona w Imperii, w dzielnicy Oneglia, w regionie Liguria, we Włoszech. Znajdują się tu dwa perony. Według klasyfikacji RFI ma kategorię "srebrną".

</doc>
<doc id="1242071" url="https://pl.wikipedia.org/wiki?curid=1242071" title="Dr Yry">
Dr Yry

Doktor Yry, właściwie Krzysztof Radzimski (ur. 18 października 1977 w Warszawie) – polski wokalista, muzyk, kompozytor i aktor. Założyciel zespołów TPN 25 i El Doopa.
Na początku lat 90. założył zespół TPN 25, którego jest wokalistą. Współtworzył i brał udział w projektach filmowych Zespołu Filmowego „Skurcz”, znanego m.in. z realizacji teledysków Kazika Staszewskiego i Git Produkcji. W 1998 założył zespół El Doopa. Tworzył i uczestniczył w projektach muzycznych, takich jak: Tabernakulum, Achtoong Szczavie, Bracia Pafnucy, The Andrzejs, Necroscop, S.P.E.C. (założony z Andrzejem Izdebskim w 2001), S.U.P.E.R., A. Stroosz, Szczürk, Pieseek, Sekator, Tymateusz, Zacier (od 2008 na basie), Roman Malik, Większy Obciach, Speculum.
Zajmuje się szeroko pojętą sztuką, bo – jak twierdzi – „kicz może być sztuką. Niektórą sztukę dzielą mile, niektórą centymetry, albo nic”.

</doc>
<doc id="1242072" url="https://pl.wikipedia.org/wiki?curid=1242072" title="Wołoczysk">
Wołoczysk



</doc>
<doc id="1242073" url="https://pl.wikipedia.org/wiki?curid=1242073" title="Zespół Freemana i Sheldona">
Zespół Freemana i Sheldona



</doc>
<doc id="1242079" url="https://pl.wikipedia.org/wiki?curid=1242079" title="Dreisbach (Nadrenia-Palatynat)">
Dreisbach (Nadrenia-Palatynat)

Dreisbach – miejscowość i gmina w niemieckim kraju związkowym Nadrenia-Palatynat, w powiecie Westerwald, wchodzi w skład gminy związkowej Bad Marienberg (Westerwald).

</doc>
<doc id="1242082" url="https://pl.wikipedia.org/wiki?curid=1242082" title="Parma (stacja kolejowa)">
Parma (stacja kolejowa)

Parma (włoski: "Stazione di Parma") – stacja kolejowa w Parmie, w regionie Emilia-Romania, we Włoszech. Znajdują się tu 4 perony. Stacja została otwarta 21 lipca 1859, wraz z odcinkiem linii do Piacenzy. Planowana jest jej modernizacja według projektu Oriol Bohigas.
Opis stacji.
Dworzec składa się z centralnego budynku oraz dwóch mniejszych skrzydeł po obu stronach. Wewnątrz umieszczone są kasy, poczekalnia oraz inne usługi, takie jak policja kolejowa i kierownictwa ruchu. Górne piętro jest używane przez Trenitalia.
Stacja posiada 4 zadaszone perony oraz 7 krawędzi peronowych, które są połączone przejściem podziemnym. Znajduje się tu również lokomotywownia.
Ruch kolejowy.
Ruch na stacji jest cołodobowy. Rocznie stacja obsługuje około 8 mln rocznie. Wiele pociągów zatrzymuje się na stacji, w tym Intercity, Eurostar City i Frecciarossa Mediolan-Rzym. Stacja posiada połączenia kolejowe z wieloma miastami we Włoszech. Parma jest częścią projektu Centostazioni.

</doc>
<doc id="1242083" url="https://pl.wikipedia.org/wiki?curid=1242083" title="Wyszhorod">
Wyszhorod



</doc>
<doc id="1242084" url="https://pl.wikipedia.org/wiki?curid=1242084" title="Jezioro Kiełbark Mały">
Jezioro Kiełbark Mały



</doc>
<doc id="1242085" url="https://pl.wikipedia.org/wiki?curid=1242085" title="Zespół Hakima-Adamsa">
Zespół Hakima-Adamsa



</doc>
<doc id="1242087" url="https://pl.wikipedia.org/wiki?curid=1242087" title="Jezioro Kiełbark">
Jezioro Kiełbark



</doc>
<doc id="1242088" url="https://pl.wikipedia.org/wiki?curid=1242088" title="Miński Ogród Zoologiczny">
Miński Ogród Zoologiczny

Ogród Zoologiczny w Mińsku (biał. "Мінскі заапарк") – ogród zoologiczny położony w południowo-wschodniej części Mińska w objęciach rzeki Świsłoczy.
Obejmuje powierzchnię 15 hektarów. Liczy 1658 osobników ponad 180 gatunków zwierząt.
Został założony w 40 rocznicę otwarcia mińskiej fabryki samochodów MAZ, jako ogród podlegający jej opiece – uroczyste otwarcie nastąpiło 9 sierpnia 1984 roku. Od 1997 roku ma status państwowego zooparku.
W 1998 zaczęła się przebudowa – obszar parku powiększył się do 42 ha.
W 2006 roku rozpoczęła się budowa drugiej części kompleksu, m.in. szklanego budynku oraz egzotarium i terrarium.

</doc>
<doc id="1242089" url="https://pl.wikipedia.org/wiki?curid=1242089" title="Wyżnycia">
Wyżnycia



</doc>
<doc id="1242090" url="https://pl.wikipedia.org/wiki?curid=1242090" title="Jezioro Krawno">
Jezioro Krawno



</doc>
<doc id="1242091" url="https://pl.wikipedia.org/wiki?curid=1242091" title="Ludwigshafen-Mundenheim">
Ludwigshafen-Mundenheim

Ludwigshafen Mundenheim – stacja kolejowa w Ludwigshafen am Rhein, w kraju związkowym Nadrenia-Palatynat, w Niemczech. Znajdują się tu 2 perony.

</doc>
<doc id="1242092" url="https://pl.wikipedia.org/wiki?curid=1242092" title="Fehl-Ritzhausen">
Fehl-Ritzhausen

Fehl-Ritzhausen – miejscowość i gmina w niemieckim kraju związkowym Nadrenia-Palatynat, w powiecie Westerwald, wchodzi w skład gminy związkowej Bad Marienberg (Westerwald). 

</doc>
<doc id="1242093" url="https://pl.wikipedia.org/wiki?curid=1242093" title="Juan Ferrara">
Juan Ferrara

Juan Félix Gutiérrez Puerta (ur. 8 listopada 1943 w Meksyku) – meksykański aktor.
Wystąpił jako Franco Colluciego w telenoweli "Zbuntowani". Był mężem meksykańskiej aktorki, Heleny Rojo. Ma dwóch synów.

</doc>
<doc id="1242094" url="https://pl.wikipedia.org/wiki?curid=1242094" title="Dr. Yry">
Dr. Yry



</doc>
<doc id="1242095" url="https://pl.wikipedia.org/wiki?curid=1242095" title="Blut und Krieg">
Blut und Krieg

Blut and Krieg (ang. Krew i Wojna) - pierwszy studyjny album niemieckiej grupy muzycznej Moonblood. Uważa się, iż jest to najlepszy album Moonblood w stylu grania Epic Black Metal. Są dostępne wersje na winylu 12" i kasecie. Wersja na winylu posiada w zestawie alternatywą grafikę oraz naklejkę. Wersja kasetowa posiada standardowe grafiki. Pierwsza była wydana wersja na kasetach i była limitowana do 666 sztuk. Wersja winylowa wydana później była limitowana do 333 kopii. 

</doc>
<doc id="1242099" url="https://pl.wikipedia.org/wiki?curid=1242099" title="Pooja Bhatt">
Pooja Bhatt

Pooja Bhatt (hindi: पूजा भटur. 24 lutego 1972 w Mumbaju, Maharasztra, Indie) – bollywoodzka aktorka, producentka filmowa i reżyser.
Jest córką reżysera Mahesh Bhatta (który ma wśród przodków muzułmanów i braminów gudżarati) i Kiran Bhatt (Loraine Bright) pochodzenia armeńskiego i szkockiego, pasierbica aktorki Soni Razdan, spokrewniona ze sławną bollywoodzką rodziną, która posiada wytwórnię filmową "Vishesh Films". Jej kuzynami są Vikram Bhatt reżyser i scenarzysta i aktor Emraan Hashmi. Mukesh Bhatt – znany producent filmowy i sławny w Indiach scenarzysta Robin Bhatt to jej wujkowie.
Zadebiutowała jako 17-latka w TV filmie ojca "Daddy" (jej ojca – alkoholika zagrał Anupam Kher). Przełomową rolą stała się rola w parze z Aamir Khanem w "Dil Hai Ki Manta Nahin" (1991), za która została nagrodzona Nagrodą Filmfare za Najlepszy Debiut. Najbardziej znane role stworzyła w "Sadak" (1991), "Junoon" (1992), "Chaahat" (1996), "Tamanna" (1996) and "Zakhm" (1998). Od 2001 roku zajmuje się już tylko reżyserią i produkcją filmową. Jako reżyser zadebiutowała filmem "Paap" w 2004 roku (z John Abrahamem i Udita Goswami), potem nakręciła jeszcze "Holiday (film)" (2006) i "Dhokha" (2007).

</doc>
<doc id="1242100" url="https://pl.wikipedia.org/wiki?curid=1242100" title="Żaszkiw">
Żaszkiw



</doc>
<doc id="1242102" url="https://pl.wikipedia.org/wiki?curid=1242102" title="Praha-Komořany">
Praha-Komořany

Praha-Komořany – przystanek kolejowy w Pradze, w Czechach. Znajduje się tu 1 peron.

</doc>
<doc id="1242103" url="https://pl.wikipedia.org/wiki?curid=1242103" title="Wieści Lubońskie">
Wieści Lubońskie

Wieści Lubońskie – niezależny miesięcznik mieszkańców, wydawany w Luboniu od 1990 roku. Czasopismo samorządowe o charakterze obywatelskim. Wydawcą jest Stowarzyszenie Kulturalno-Oświatowe „Forum Lubońskie”. Od 2011 roku funkcjonuje także serwis internetowy.
Miesięcznik zawiera różnorodne cykle tematyczne, w każdym wydaniu informuje np. o aktualnościach związanych z życiem parafii czy szkół. W każdym numerze znaleźć można ponadto sondaż dotyczący najważniejszych lokalnych bądź ogólnopolskich spraw, sprawozdania z rozgrywek lokalnych drużyn, czy też listy i zapytania mieszkańców oraz odpowiedzi urzędników miejskich. „Wieści Lubońskie” zawierają także część historyczną ze stałym cyklem „Kalendarium Lubońskie” oraz felietonami historycznymi o osobach związanych z miastem. 

</doc>
<doc id="1242104" url="https://pl.wikipedia.org/wiki?curid=1242104" title="Moonblood/Nema Split EP">
Moonblood/Nema Split EP

Moonblood/Nema Split EP – split dwóch niemieckich grup muzycznych – Moonblood i Nema. Split ten zawiera dwa utwory. Jeden na stronie Moonblood i jeden po stronie Nema. Split został wydany na winylu 7” i był limitowany do 600 kopii. 

</doc>
<doc id="1242105" url="https://pl.wikipedia.org/wiki?curid=1242105" title="Tuberoza bulwiasta">
Tuberoza bulwiasta

Tuberoza bulwiasta ("Polianthes tuberosa") – gatunek rośliny z rodziny agawowatych ("Agavaceae"). Prawdopodobnie pochodzi z Meksyku, obecnie nie rośnie dziko, występuje jedynie w uprawie. 
Morfologia.
Roślina wytwarzająca rozetę długich, mieczowatych liści, z której wyrasta prosty pęd kwiatostanowy o wysokości ok. 1 m. Pokryty jest obficie słodko pachnącymi, kremowobiałymi, gwiazdkowatymi kwiatami. Posiada brunatną bulwę podziemną o żółtawym miąższu. 
Zastosowanie.
Uprawiana jest jako roślina ozdobna na rabatach, na kwiat cięty, a także na większą skalę do produkcji perfum jako źródło olejku eterycznego. Zawiera antranilan metylu. Uprawiana jest głównie w krajach o cieplejszym klimacie, gdyż jest wrażliwa na przymrozki. Rzadko uprawiana jest typowa forma botaniczna, częściej uprawiany jest kultywar `The Pearl` o pełnych kwiatach.

</doc>
<doc id="1242108" url="https://pl.wikipedia.org/wiki?curid=1242108" title="Kopenhaga Østerport">
Kopenhaga Østerport

Østerport – stacja kolejowa w Kopenhadze, w Danii. Znajdują się tu 3 perony.

</doc>
<doc id="1242109" url="https://pl.wikipedia.org/wiki?curid=1242109" title="Abierto Mexicano TELCEL 2008 (kobiety)">
Abierto Mexicano TELCEL 2008 (kobiety)

Tenisowy turniej WTA Abierto Mexicano Telcel 2008 odbył się w dniach 23 lutego - 2 marca w meksykańskim Acapulco na kortach ziemnych. Pula nagród wyniosła 180 000 dolarów amerykańskich.

</doc>
<doc id="1242111" url="https://pl.wikipedia.org/wiki?curid=1242111" title="Leszek Bogdanowicz">
Leszek Bogdanowicz

Leszek Bogdanowicz, pseudonim "Bob Roy", właściwie Bogusław Grzyb (ur. 25 lutego 1934 w Czarnkowie, zm. 2 sierpnia 1984 w Warszawie) – polski kompozytor, a także gitarzysta, aranżer i dyrygent.
Przebieg kariery.
Nie uczęszczał do żadnej szkoły muzycznej. Umiejętności instrumentalne, kompozytorskie i dyrygenckie nabył samodzielnie.
Zadebiutował jeszcze pod nazwiskiem Bogusław Grzyb jako gitarzysta w zespole Modern Jazz Sextet, grającym – na co wskazuje nazwa – jazz nowoczesny. Współpracował w nim z następującymi muzykami: Norbert Bojanowski (lider grupy, grający na wibrafonie), Kazimierz Guzowski (saksofonista tenorowy), Edward Malicki (perkusista), Andrzej Mundkowski (pianista) oraz Leonard Szymański (kontrabasista). Z grupą tą wystąpił na II Międzynarodowym Festiwalu Jazzowym w Sopocie w roku 1957, reprezentując gdański Jazz Club.
W roku 1959 stał się współtwórcą (obok Franciszka Walickiego) pierwszego polskiego zespołu rockandrollowego. Był też jego kierownikiem muzycznym. Grupa ta, założona w Gdańsku, nazywała się Rythm &amp; Blues i funkcjonowała do 1960 roku. Śpiewali w niej Michaj Burano, Bogusław Wyrobek oraz Marek Tarnowski. Zyskała uznanie publiczności, lecz ówcześni krytycy byli jej bardzo nieprzychylni. Po rozwiązaniu grupy Rythm &amp; Blues Bogdanowicz założył własny zespół The Twisters, z którym propagował muzykę twist.
W roku 1963 związał się z Warszawą, gdzie nawiązał współpracę z Orkiestrą Polskiego Radia Studio M-2, którą prowadził Bogusław Klimczuk. Bogdanowicz pracował tam jako aranżer i kompozytor. W latach 1964-1967 miał własny zespół wokalno-instrumentalny. Z grupą tą współpracowali pianista Andrzej Kurylewicz, saksofonista Alfred Banasiak oraz inni muzycy.
Bogdanowicz prowadził także big-band akompaniujący artystom na Przeglądzie Piosenki Aktorskiej Pagart.
Jako dyrygent współpracował z wieloma orkiestrami, zarówno polskimi (np. z orkiestrą Polskich Nagrań pod pseudonimem Bob Roy), jak i zagranicznymi (m.in. z orkiestrą teatru Champs-Elysée w Paryżu we Francja). Wiele razy był też kierownikiem muzycznym Krajowego Festiwalu Polskiej Piosenki w Opolu. Był również kierownikiem artystycznym zespołu muzycznego Partita.
Pisał muzykę do tekstów takich autorów, jak m.in.: Wanda Barska, Anna Bernat, Andrzej Bianusz, Jerzy Ficowski, Jerzy Jurandot, Jonasz Kofta, Janusz Kondratowicz, Krzysztof Logan, Wojciech Młynarski, Ola Obarska, Agnieszka Osiecka, Witold Patuszyński, Jacek Podkomorzy, Wanda Sieradzka, Zbigniew Stawecki, Jadwiga Urbanowicz, Tadeusz Urgacz.
Pochowany w kolumbarium na Cmentarzu Srebrzysko w Gdańsku.
Piosenki z muzyką Bogdanowicza usłyszeć można w wykonaniu takich artystów, jak: Hans-Jürgen Beyer, Stan Borys, Michaj Burano, Zofia i Zbigniew Framerowie, Anna German, Bożena Grabowska, Irena Jarocka, Waldemar Kocoń, Halina Kunicka, Lucjan Kydryński, Partita, Jerzy Połomski, Sława Przybylska, Maryla Rodowicz, Tadeusz Ross, Irena Santor, Zdzisława Sośnicka, Lidia Stanisławska, Jarema Stępowski, Trubadurzy, Violetta Villas, Albert West (Holender), Adam Wroński, Bogdana Zagórska.
Covery śpiewają m.in. Monika Dryl, Anna Mamczur, Barbara Melzer.

</doc>
<doc id="1242112" url="https://pl.wikipedia.org/wiki?curid=1242112" title="The Astral Sleep">
The Astral Sleep

The Astral Sleep – album szwedzkiej grupy muzycznej Tiamat, wydany został 1 kwietnia 1991 roku nakładem Century Media Records. Nagrania zostały zarejestrowane w Woodhouse Studio w Dortmundzie we współpracy z producentem muzycznym Waldemarem Sorychtą. Płyta został zadedykowana pamięci Signe Thullberga i Björna Sönnera.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1242113" url="https://pl.wikipedia.org/wiki?curid=1242113" title="Stała krioskopowa">
Stała krioskopowa

Stała krioskopowa - wartość określająca o ile obniża się, w stosunku do czystego rozpuszczalnika, temperatura krzepnięcia roztworu zawierającego 1 mol substancji rozpuszczanej w 1 kg rozpuszczalnika. Dla wody stała ta wynosi formula_1
Zobacz też.
Stała ebulioskopowa

</doc>
<doc id="1242114" url="https://pl.wikipedia.org/wiki?curid=1242114" title="Disciples of the Ultimate Void">
Disciples of the Ultimate Void

Disciples of the Ultimate Void – jedyne demo francuskiej grupy muzycznej Deathspell Omega. Zostało ono wydane 1 lipca 1999 roku przez Drakkar Productions. Kaseta z materiałem była limitowana do 66 kopii. Utwory z tego wydawnictwa można znaleźć na drugiej stronie winylowej wersji albumu "Infernal Battles".

</doc>
<doc id="1242115" url="https://pl.wikipedia.org/wiki?curid=1242115" title="Hrabstwo Lunenburg">
Hrabstwo Lunenburg



</doc>
<doc id="1242116" url="https://pl.wikipedia.org/wiki?curid=1242116" title="Karol Wędziagolski">
Karol Wędziagolski

Karol Wędziagolski (ur. 8 września 1885 w Jaworowie na Wileńszczyźnie, zm. 20 lipca 1974 w São Paulo w Brazylii) – polski rewolucjonista, polityk, pamiętnikarz, związany z Borysem Sawinkowem.
Życiorys.
Urodził się niedaleko Wilna, w starej rodzinie szlacheckiej. W młodości związany z radykalnymi socjalistycznymi organizacjami rosyjskimi. Absolwent Korpusu Kadetów w Petersburgu, następnie był urzędnikiem w Petersburgu. Po wybuchu I wojny światowej powołany do armii Imperium Rosyjskiego, walczył na froncie austriackim, głównie w Karpatach. Po rewolucji lutowej blisko związał się z antybolszewickimi partiami socjalistycznymi, zwłaszcza z Borysem Sawinkowem. Wybrany na komisarza i prezesa rewolucyjnego komitetu 8. Armii rosyjskiej, z siedzibą w Czerniowcach, reprezentował umiarkowaną linię dążąc do zachowania militarnej i organizacyjnej spójności armii, wykorzystania jej do rozbicia bolszewików, ale też do niedopuszczenia do restauracji caratu. Był zwolennikiem jak najszybszego zawarcia pokoju z państwami centralnymi, walczącymi z Rosją. 
Po rewolucji październikowej wyjechał z Petersburga i przyłączył się do Armii Ochotniczej gen. Ławra Korniłowa i Michaiła Aleksiejewa, gdzie był członkiem Dońskiej Rady Obywatelskiej – ciała politycznego przy tej armii. Następnie delegowany jako przedstawiciel Korniłowa do rządu Ukraińskiej Republiki Ludowej do Kijowa. Przyjechał tam już po obaleniu tego rządu i ukrywał się najpierw przed bolszewikami, a potem przed władzami Hetmanatu (hetman Pawło Skoropadski). W czasie pobytu w Kijowie nawiązał kontakt z POW i wstąpił do tej organizacji, nie zaprzestając przy tym antybolszewickiej i antyskoropadskiej działalności jako przedstawiciel tajnej misji Korniłowa. 
Przebywał przez pół roku w niemieckim więzieniu w Kijowie. 18 grudnia 1918 wyjechał z Kijowa do Warszawy. Z ramienia polskich władz nawiązał współpracę z rosyjskimi emigracyjnymi ugrupowaniami antybolszewickimi i brał udział w organizacji wojsk Białych w Polsce. Po zawarciu pokoju polsko-sowieckiego i po internowaniu Białych Wędziagolski na znak protestu wystąpił ze służby i mieszkał w Jaworowie.
W lipcu 1934 Sąd Handlowy w Łodzi ogłosił upadłość Zakładów Przemysłu Bawełnianego „Ludwik Geyer" SA. Syndykiem masy upadłości został mianowany Karol Wędziagolski, któremu sąd zalecił utrzymanie fabryki w ruchu. Dzięki wprowadzonym oszczędnościom, ograniczeniu inwestycji oraz zredukowaniu zadłużenia poprzez układy z wierzycielami, zdołał on podnieść stan zatrudnienia i zwiększyć produkcję. Po czterech latach sąd uznał sytuację firmy za dobrą, i wobec postępującej poprawy koniunktury gospodarczej, w czerwcu 1938 r. zdecydował o podniesieniu upadłości spółki. Jednak pomyślnie postępującą sanację zakładów przerwał wybuch II wojny światowej.. 
Po wybuchu wojny poprzez Rumunię przyjechał do Rzymu, gdzie mieszkała jego siostrzenica Janina Rutkowska (żona Giorgio Clarottiego). Tam spotkał się z żoną Janiną i córkami Hanną, Janiną i Edwardą, które dotarły do Włoch przez Szwecję, Holandię i Francję. 
Karol był związany z ostatnim rządem (najmłodsza córka Edwarda otrzymała imię na cześć Śmigłego Rydza, który był jej ojcem chrzestnym) i nie miał szans na wyjazd do Francji czy Wielkiej Brytanii. Ponieważ nie mogli uzyskać wizy do USA czy Kanady – wyjechali do Brazylii, która ich nie wymagała, do São Paulo, gdzie pracował w administracji firmy Mercedes. 
W kraju tym napisał wspomnienia, nagrodzone szeregiem nagród przez Polonię (1972 – nagroda Związku Pisarzy polskich na Obczyźnie, 1973 – nagroda Wiadomości, 1974 – nagroda Fundacji im. Kościelskich). Wydana w 1972 i 1987 w Londynie, w 1989 nielegalnie w Polsce i w 2007.
Rodzina.
Brat architekta Pawła Wędziagolskiego i pułkownika Bronisława Wędziagolskiego. Siostra Anna wyszła za mąż za Tadeusza Argasińskiego, pułkownika łączności WP. 

</doc>
<doc id="1242117" url="https://pl.wikipedia.org/wiki?curid=1242117" title="Sokołówka (Ukraina)">
Sokołówka (Ukraina)



</doc>
<doc id="1242118" url="https://pl.wikipedia.org/wiki?curid=1242118" title="30. Flotylla U-Bootów">
30. Flotylla U-Bootów

30 Flotylla U-Bootów (niem. "30. Unterseebootsflottille") – flotylla okrętów podwodnych Kriegsmarine z okresu II wojny światowej. Okręty podwodne przetransportowano drogą lądową ponad 3,2 tysiąca kilometrów by atakowały radzieckie statki i okręty na Morzu Czarnym. Pod koniec wojny trzy z nich zostały zatopione w pobliżu wybrzeży Turcji.
Historia.
Przetransportowano je drogą lądową przez całą okupowaną przez nazistów Europę, z niemieckiego portu Kilonia nad Bałtykiem do rumuńskiej Konstancy nad Morzem Czarnym. Wcześniej wszystkie U-Booty polowały na brytyjskie statki i okręty na Morzu Północnym. W 1941, kiedy Niemcy zaatakowały Związek Radziecki, podjęto decyzje o przerzuceniu na Morze Czarne kilku okrętów podwodnych, które miały atakować flotę sowiecką. Ponieważ droga przez Bosfor była zamknięta (przejście przez cieśninę Bosfor, kontrolowała neutralna Turcja), zdecydowano się na transport lądowy. U-Booty zostały częściowo zdemontowane w Kilonii, a następnie przetransportowano je kanałem na Łabę, którą dopłynęły do Drezna. Tam dokonano kolejnego demontażu i na specjalnych przyczepach przewieziono okręty do Ingolstadt nad Dunajem. Z prądem Dunaju dopłynęły do Konstancy w Rumunii, gdzie zmontowano je na nowo.
W ciągu dwóch lat flotylla zatopiła tuzin statków, sama zaś straciła trzy okręty. Jednak w sierpniu 1944 Rumunia zmieniła front i wypowiedziała wojnę Niemcom. Trzy pozostałe U-Booty (U-19, U-20, U-23) pozostały na Morzu Czarnym zdane na własne siły. Marynarze nie mieli bazy, do której mogliby zawinąć. Niemożliwy był także powrót do Niemiec drogą morską, bo przejście przez cieśninę Bosfor, kontrolowaną przez neutralną Turcję, pozostawało dla nich zamknięte. Załogi U-Bootów otrzymały rozkaz odpłynięcia od brzegów rumuńskich i tureckich i „zniknięcia z oczu”, aby pozycja okrętów pozostała w tajemnicy. Ostatecznie kapitanom przekazano rozkaz zatopienia okrętów, załogi zaś miały na własną rękę powrócić do Niemiec. Nie udało im się – wszyscy marynarze zostali schwytani i internowani na terenie Turcji.

</doc>
<doc id="1242119" url="https://pl.wikipedia.org/wiki?curid=1242119" title="Genova Quinto al Mare">
Genova Quinto al Mare

Genova Quinto al Mare (wł: "Stazione di Genova Quinto") – przystanek kolejowy w Genui, w regionie Liguria, we Włoszech. Znajdują się tu 2 perony.

</doc>
<doc id="1242121" url="https://pl.wikipedia.org/wiki?curid=1242121" title="Sumerian Cry">
Sumerian Cry

Sumerian Cry – album szwedzkiej grupy muzycznej Tiamat, wydany został 7 czerwca 1990 roku nakładem CMFT Productions. Nagrania zostały zarejestrowane w Sunlight Studio w Szwecji w październiku 1989 roku.
Lista utworów.
Opracowano na podstawie materiału źródłowego.

</doc>
<doc id="1242124" url="https://pl.wikipedia.org/wiki?curid=1242124" title="Stała ebulioskopowa">
Stała ebulioskopowa

Stała ebulioskopowa - wartość określająca, o ile zwiększa się, w stosunku do czystego rozpuszczalnika, temperatura wrzenia roztworu zawierającego 1 mol substancji rozpuszczanej w 1 kg rozpuszczalnika (czyli w roztworze jednomolalnym). Dla wody stała ta wynosi formula_1
Zobacz też.
Stała krioskopowa
Bibliografia.
https://web.archive.org/web/20120130090742/http://www.chemia.dami.pl/wyzsza/rozdzial_VI/materia4.htm

</doc>
<doc id="1242127" url="https://pl.wikipedia.org/wiki?curid=1242127" title="Samir Ujkani">
Samir Ujkani

Samir Ujkani (ur. 5 lipca 1988 w Vučitrnie) – kosowski piłkarz albańskiego pochodzenia występujący na pozycji bramkarza w tureckim klubie Çaykur Rizespor oraz w reprezentacji Kosowa.
Kariera klubowa.
Urodził się w wiosce Resnik, która obecnie wchodzi w skład miasta Vučitrn w centralnej części Kosowa. Jako dziecko przeniósł się wraz z rodzicami do Belgii, i do czerwca 2007 grał w klubie RSC Anderlecht w drużynie U-19. Przez ten czas zaliczył również 10 występów w drugiej drużynie brukselskiego klubu. Latem 2007 roku podpisał 5-letni kontrakt z US Palermo występującym w Serie A. W czerwcu 2009 roku został wypożyczony do Novary Calcio, a następnie został jej zawodnikiem.
W kolejnych latach występował w Palermo, Chievo, Genoi, Latinie, Pisie oraz Cremonese, a w 2018 przeszedł do tureckiego klubu Çaykur Rizespor.
Kariera reprezentacyjna.
Również latem 2007 roku postarał się o albański paszport i został członkiem reprezentacji Albanii U-21. Swój debiut w tej drużynie zaliczył w meczu kwalifikacyjnym do MME z reprezentacją Włoch U-21. W seniorskiej reprezentacji Albanii Ujkani po raz pierwszy wystąpił 10 czerwca 2009 roku w zremisowanym 1:1 towarzyskim spotkaniu przeciwko Gruzji. W 2014 roku zaliczył debiut w reprezentacji Kosowa w zremisowanym 0:0 meczu z Haiti.

</doc>
<doc id="1242129" url="https://pl.wikipedia.org/wiki?curid=1242129" title="Thalía">
Thalía

Thalía, właśc. Ariadna Thalía Sodi Miranda (ur. 26 sierpnia 1971 w mieście Meksyk) – meksykańska piosenkarka, aktorka. Sprzedała na całym świecie ponad 60 milionów swoich płyt.
Życiorys.
Urodziła się 26 sierpnia 1971 roku jako najmłodsza z pięciu córek meksykańskiego naukowca Ernesto Sodi Pallaresa i malarki Yolandy Mange. Ma cztery starsze siostry: Gabriele, Federicę, Laurę i Ernestinę. Swoje imię Thalía Ariadna zawdzięcza fascynacji matki kulturą grecką.
Już od najmłodszych lat rodzice skutecznie nakierowywali małą Thalíę na świat aktorstwa i muzyki zapisując ją na lekcje baletu i gry na fortepianie. W wieku 5 lat straciła ojca, na skutek szoku nie mówiła przez rok. Związana kiedyś z Fernandem Colungą. Żona producenta Tommy’ego Mottoli (od 2000 r.) i matka urodzonej w październiku 2007 r. córeczki Sabriny Sakae.
Początki w świecie artystycznym.
Od 1981 do 1984 brała udział w festiwalu dziecięcym "Juguemos a Cantar" („Gramy bawiąc się”), w którym najpierw występowała jako część zespołu, a potem jako solistka, śpiewając piosenkę "Moderna Niña de Rock" ("Nowoczesna rockowa dziewczynka").
W 1984 wraz z matką obejrzała w teatrze przedstawienie „Vaselina” (Grease). Po przedstawieniu wraz z matką poszła za kulisy, by dowiedzieć się, w jaki sposób młoda Thalía mogłaby wziąć udział w przedstawieniu. Początkowo spotkała się z odmową, jednak potem dostała szansę wystąpienia w przedstawieniu. Początkowo odgrywała mało znaczące role, jednak z czasem dostała główną rolę „Sandy”.
W 1986 jeden z członków Timbiriche opuścił grupę i Thalía została wybrana, by go zastąpić. Od tej pory śpiewała, występowała i nagrywała płyty razem z zespołem, który składał się z: Eduarda Capetillo, Erick Rubína, Diego Schoening, Mariany Garza, Edith Márquez, Alix Bauer, Bibi Gaytán y Paulina Rubio. Wraz z zespołem nagrała 4 płyty.
Jednocześnie dostała propozycję zagrania w telenoweli "La pobre señorita Limantour" ("Biedna panienka Limantour"). Producentka meksykańska, Carla Estrada zaoferowała jej rolę w "Quinceañera" ("Piętnastolatka"). Thalía dostała swoją pierwszą w życiu główną rolę. Telenowela odniosła sukces, który jednak nie został powtórzony przez kolejną "Luz y sombra". Potem Thalía na jakiś czas skupiła się na karierze muzycznej, by w 1992 roku wrócić na mały ekran rolą w "Maríi Mercedes". Telenowela ta odniosła tak ogromny sukces, że Thalía została okrzyknięta królową telenowel. Potem w 1994 zagrała w "Marimar" i w 1996 w "María la del barrio" ("Maria z przedmieścia"), które odniosły jeszcze większy sukces. Jako że we wszystkich tych trzech telenowelach bohaterka Thalíi miała na imię María, zostają one nazwane mianem "Trylogii 3 Marii". W 1999 roku Thalía zagrała główną rolę w telenoweli "Rosalinda", która mimo niewielkiej oglądalności w rodzinnym Meksyku na świecie odniosła ogromny sukces.
Thalía jako solistka.
W 1989 roku po opuszczeniu Timbiriche Thalía wraz z narzeczonym Alfredem Díazem Ordazem wyjechała do USA by rozpocząć przygotowania do swojej debiutanckiej płyty. Powróciła w 1990 roku wraz z krążkiem „Thalía.
Rok później płytą "Mundo de cristal" umocniła swoją pozycję na rynku muzycznym. Potem Thalía wyjechała do Hiszpanii by wraz z Emilio Aragonem prowadzić i występować w programie w telewizji – "VIP Noche".
W 1992 roku Thalía wydała płytę "Love". Została za to uhonorowana platynową płytą.
W 1995 podpisała kontrakt z wytwórnia EMI Music Mexico i wydała pierwszy singiel promujący nowy album. Piosenka „Piel morena” z dnia na dzień stała się hymnem meksykanów.
Sukces poza granicami Meksyku przyniósł jej wydany w 1995 roku album "En Éxtasis", którego głównym producentem był Emilio Estéfan Jr.
W 1997 roku została wybrana by zaśpiewać po hiszpańsku i portugalsku piosenki do animowanego filmu "Anastasia".
Nagrała przeznaczoną na rynek filipiński płytę "Nandito ako", na której śpiewa w języku tagalog (używanym na Filipinach), po hiszpańsku i angielsku.
W lipcu 1997 roku na rynku pojawiła się kolejna solowa płyta "Amor a la mexicana", która umocniła pozycję Thalii na światowym rynku muzycznym. Płyta zawierała takie przeboje, jak tytułowy utwór „Amor a la mexicana”, ponadto: „Mujer Latina” i „Por Amor”. W 1998 roku francuski oddział wytwórni EMI wydał na swoim rynku album „Por Amor” zawierający materiał z płyty „Amor a la Mexicana”, zremiksowaną, taneczną wersję tytułowej piosenki i remiks hitu „Piel Morena”. Thalia występowała na największych francuskich scenach. Pojawiała się w programach telewizyjnych, gdzie z dużym powodzeniem promowała to wydawnictwo.
W 2000 roku, po 3 latach przerwy, Thalía nagrała płytę "Arrasando", gdzie 9 z 12 piosenek zostało napisanych przez nią. Płyta w samych Stanach Zjednoczonych uzyskała status potrójnej platyny sprzedając się w nakładzie ponad 2 milionów egzemplarzy.
W 2001 Thalia nagrała płytę „Con Banda – Grandex Exitos” zawierającą największe przeboje nagrane w rodzimym, meksykańskim stylu Con Banda. Album największą popularność zdobył poza Meksykiem.
2002 rok i kolejny album, zatytułowany tak jak pierwszy „Thalia”. Kolejny sukces na światowych listach przebojów. Singlowe utwory „Tu y To”, „No Me Ensenaste” i cover piosenki zespołu Alaska Y Dinarama „A Quien le Importa?” szybko zdobyły popularność na całym świecie.
2003 i pierwszy anglojęzyczny – światowy album, również zatytułowany „Thalia”. Płyta wydana przez Virgin Records America i EMI Latin. Płyta muzycznie zupełnie inna od wcześniejszych albumów. Bardziej „amerykańska”, więcej czarnych rytmów: soul, R’n’B. Singlem promującym album została piosenka „I Want You” (hiszpańska wersje „Me Pones Sexy”), nagrana z udziałem rapera Fat Joe.
Rok 2003 to także pierwsza płyta Thalii z remiksami. Album „Thalia’s Hits Remixed” to jeden z najlepiej sprzedających się albumów z remiksami w dziejach historii muzyki. Była to także pierwsza płyta oficjalnie wydana w Polsce przez wytwórnię Pomaton EMI.
W 2004 roku ukazała się płyta „Greatest Hits” zawierająca 14 singlowych piosenek nagranych od 1995 roku dla wytwórni EMI, oraz dwie nigdy wcześniej niepublikowane piosenki „Accion y Reaccion” i „Cuando tu me Tocas”. Płyta ukazała się w trzech wersjach: jako CD, DVD i zestaw CD/DVD.
Rok 2005 to album „El Sexto Sentido”, który promowała piosenka „Amar Sin Ser Amada”. Album zawierał również 3 piosenki w wersji anglojęzycznej i jako bonus, utwór Seleny – „Amor Prohibido”. W 2006 roku ukazała się reedycja płyty „El Sexto Sentido Reloaded” zawierająca dodatkowo 3 nowe piosenki, w tym singlowy „No, no, no” nagrany w duecie z Romeo Santosem z grupy Aventura.
Kolejna płyta, „Lunada”, ukazała się tuż przed wakacjami 2008 roku. Wyprodukowana przez Emilio Estefana, jr., zawierała klimatyczne, letnie rytmy. W tym samym czasie Thalia chorowała na boreliozę, przez co ucierpiała promocja albumu. Sama wytwórnia EMI też nie przyłożyła się do promocji. Skończyło się na jednym singlu „Ten Paciencia” – który nie zdołał zawojować list przebojów. Wszystko to spowodowało, że po 13 latach bardzo owocnej współpracy – Thalia zakończyła swoją przygodę z wytwórnią EMI i zerwała kontrakt, argumentując, że firma ostatnio boryka się z wieloma problemami i nie jest w stanie w należyty sposób promować swoich artystów.
Pierwsza w karierze płyta live, „Primera Fila” ukazała się w grudniu 2009 nakładem Sony Music Latin i jest rejestracją dwóch koncertów. Thalia wykonała na nich zarówno nowe piosenki, jak i covery utworów innych artystów. Nie zabrakło także największych przebojów. Singiel promujący, przejmująca ballada „Equivocada” po latach wyniosła piosenkarkę znowu na szczyty list przebojów, a płyta zarówno CD, jak i DVD sprzedała się w milionowych nakładach, w samym Meksyku pokrywając się czterokrotną platyną.
W 2012, po śmierci matki, Thalia nagrała nostalgiczny album „Habitame Siempre”. Wśród gości zaproszonych do współpracy znaleźli się Robbie Williams, Michael Bublé, Prince Royce, czy Gilberto Santa Rosa.
Album osiągnął wielki sukces, dzięki temu Thalia po wielu latach pojawiła się na scenie. Trasa koncertowa „VIVA Tour!” to 9 koncertów w USA i 2 w stolicy Meksyku. W trakcie tych koncertów zarejestrowano kolejny album koncertowy. „Thalia VIVA TOUR En VIVO” ukazał się nakładem Sony Music Mexico w marcu 2013.
Lata 2014–2016 to kolejne dwa albumy. „Amore Mio” wydany przez Sony w 2014 roku, zawierający całkowicie nowe piosenki i „Latina”, płyta wydana w 2016 roku, promowana hitowym singlem „Desde Esa Noche” nagranym z kolumbijskim muzykiem Malumą.
W 2018 roku ma ukazać się nowy album gwiazdy, do współpracy przy którym zaprosiła najlepszych kompozytorów i autorów, odpowiedzialnych między innymi za hit Luisa Fonsi – „Despacito”.
Album „Valiente” ukazał się w październiku 2018 roku. Pierwszym singlem z płyty była piosenka „No Me Acuerdo” nagrana z udziałem wokalistki Natti Natashy. Piosenka okazała się hitem na skale światową, co udowadnia imponujący wynik wyświetleń na YouTube. Ponad 1,2 miliarda (kwiecień 2021). Drugim singlem z płyty („Lento”) była kolejna kolaboracja, tym razem z Gente de Zona – kubańskim zespołem reggaeton. Trzeci singiel Thalia nagrała z argentyńską gwiazdą Lali Esposito. Utwór „Lindo Pero Bruto” i wyjątkowy klip do Niego szybko zyskały serca fanów.
Z płyty „Valiente” pochodzi jeszcze jeden wyjątkowy utwór. Piosenka „Me oyen, me escuchan” to zbiór słów, które Thalia nagrała na jednym filmiku na swoim profilu na Instagramie. Dodanie wersu Tiki Tiki Tim, Tiki Tiki Tam spowodowało ogólnoświatowy trend challange, gdzie fani ukazując różne pomysły na ten fragment właściwie stworzyli z niego nową, odrębną piosenkę. Tym sposobem Thalia wyprodukowała utwór, nadając mu charakter piosenki i trafił on na album „Valiente” jako bonus.
Końcówka 2019 roku i rok 2020 to już pierwsze zmagania z pandemią COVID-19. Nie przeszkodziło to Thalii zaprezentować się w kilku odsłonach. Już w styczniu 2020 premierę miał nowy singiel „Ya Tu Me Conoces” w duecie Mau i Ricky (przy okazji Panowie skomponowali utwór). Miesiąc później ukazała się piosenka „Lo Siento Mucho” w duecie z meksykańskim zespołem Rio Roma. W marcu światło dzienne ujrzała produkcja z brazylijskim artystą Pabblo Vitarem – „Timida” i mega odważny teledysk. Utwór ten mimo zastosowania jęz. angielskiego i hiszpańskiego ukłon w stronę brazylijskiej publiczności. Kolejne produkcje to „Estoy Soltera” z Laslie Shaw i Fariną. Współpraca z Fariną tak przypadła Thalii do gustu (ewidentnie dziewczyny bardzo się polubiły), że niedługo później pojawiły się dwa nowe utwory tego duetu. „Piosenka Fariny „Ten Cuidao” z udziałem Thalii i „Tick Tock” z Fariną i Sofią Reyes. Rok 2020 to także singiel „La Luz” z Mikiem Towersem i druga z cyklu płyta z piosenkami dla dzieci „Viva Kids Vol.2"
Tuż po majówce 2021 Thalia ogłosiła premierę nowej płyty na 14 maja 2021. Album „desAMORfosis” zawierać będzie 14 piosenek, w tym 3 już znane („Ya Tu Me Conoces”, „La Luz” i „Tick Tock”). W poniedziałek 8 maja Thalia upubliczniła nowy (pierwszy od dawna zupełnie solowy) utwór „Mojito” – który zaprezentowała na żywo 9 maja na antenie Univision w koncercie (który bagatela sama prowadziła) Latin Grammy Celebra Las Muyeres. 11 maja ogłosiła premierę klipu do nowej piosenki, która odbędzie się w poniedziałek 17 maja 2021.

</doc>
<doc id="1242131" url="https://pl.wikipedia.org/wiki?curid=1242131" title="Wnuk">
Wnuk



</doc>
<doc id="1242132" url="https://pl.wikipedia.org/wiki?curid=1242132" title="Wnuczka">
Wnuczka



</doc>
<doc id="1242133" url="https://pl.wikipedia.org/wiki?curid=1242133" title="Hamburg-Holstenstraße">
Hamburg-Holstenstraße

Hamburg-Holstenstraße – przystanek kolejowy w Hamburgu, w Niemczech. Znajduje się tu 1 peron.

</doc>
<doc id="1242135" url="https://pl.wikipedia.org/wiki?curid=1242135" title="Skeleton Skeletron">
Skeleton Skeletron

Skeleton Skeletron – album szwedzkiej grupy muzycznej Tiamat, wydany został w 1999 roku nakładem wytwórni muzycznej Century Media Records. Nagrania zostały zarejestrowane w Woodhouse Studios w Dortmundzie. Dodatkowe partie nagrano w Studio Wildhoney i Element Studios. Wydawnictwo dotarło do 56. miejsca szwedzkiej listy sprzedaży Sverigetopplistan. Z kolei w Niemczech płyta uplasowała się na 19. miejscu listy Media Control Charts. W ramach promocji do utworu "Brighter Than The Sun" został zrealizowany teledysk.
Lista utworów.
Opracowano na podstawie materiału źródłowego.

</doc>
<doc id="1242136" url="https://pl.wikipedia.org/wiki?curid=1242136" title="A Deeper Kind of Slumber">
A Deeper Kind of Slumber

A Deeper Kind of Slumber – album szwedzkiej grupy muzycznej Tiamat, wydany został w 1997 roku nakładem wytwórni muzycznej Century Media Records. Nagrania zostały zarejestrowane w pierwszym kwartale 1997 roku w Woodhouse Studios w Dortmundzie. Gościnnie w nagraniach wziął udział m.in. niemiecki zespół The Inchtabokatables. W ramach promocji do utworu "Cold Seed" został zrealizowany teledysk. Płyta dotarła do 39. miejsca szwedzkiej listy sprzedaży Sverigetopplistan. Z kolei w Niemczech "A Deeper Kind of Slumber" uplasował się na 29. miejscu listy Media Control Charts.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1242140" url="https://pl.wikipedia.org/wiki?curid=1242140" title="Jak-41">
Jak-41

Jak-41 (ros. Як-41 w kryptonimie NATO "Freestyle") – radziecki ponaddźwiękowy samolot pionowego startu i lądowania z lat 80. XX wieku, który pozostał na etapie prototypu. Konstrukcja powstała w biurze konstrukcyjnym Jakowlewa. Znany również pod oznaczeniem Jak-141.
Historia.
Prace nad Jakiem-41 rozpoczęto w 1975 roku, kiedy uznano, że jego poprzednik Jak-38 nie spełnia stawianych mu wymagań. Przed konstruktorami postawiono wysokie wymagania. Samolot początkowo miał być naddźwiękowym myśliwcem przechwytującym pionowego startu i lądowania, operującym z lotniskowców, jednak w pierwszej połowie lat osiemdziesiątych zdecydowano zmienić wymagania na myśliwiec wielozadaniowy zdolny do atakowania celów naziemnych i nawodnych (wersja Jak-41M). Planowano, że samolot będzie gotowy do prób w 1982 roku, lecz problemy z rozwojem silnika R-79 spowodowały kilkuletnie opóźnienie.
Oblot Jaka-41 miał miejsce 9 marca 1987 roku, pilotował go Andriej Sinicyn. Po wylądowaniu znalezione zostały pęknięcia w kadłubie, co spowodowało wstrzymanie testów samolotu. Po dwóch latach rozpoczęto kolejne próby, wykonano wtedy pierwszy pionowy start oraz przekroczono barierę dźwięku – samolot osiągnął prędkość 1400 km/h.
Pierwszy lot według pełnego profilu, z pionowym startem i lądowaniem, miał miejsce 13 czerwca 1990 roku. Zbudowano cztery prototypy, w tym dwa latające. W 1991 roku na jednym z prototypów pilot oblatywacz Andriej Sinicyn ustanowił 12 rekordów. Prototyp ten nazwano Jak-41M (Jak-141) i pod takim oznaczeniem samolot był później prezentowany.
Od 21 września 1991 roku prowadzono próby morskie samolotu na krążowniku lotniczym „Admirał Gorszkow”, lecz 5 października 1991 prototyp Jak-41 rozbił się przy lądowaniu i zapalił na pokładzie, po czym przerwano próby morskie.
W 1991 roku z powodu obcięcia wydatków wojskowych przerwano finansowanie programu. Biuro Jakowlewa próbowało ratować projekt. Planowano zmodyfikować płatowiec, który miał zmieścić więcej paliwa, zwiększyć powierzchnię nośną oraz zmniejszyć powierzchnie odbicia radarowego. Nigdy jednak nie zrealizowano tych planów.
Konstrukcja.
Jednomiejscowy wielozadaniowy samolot pionowego startu i lądowania w układzie górnopłatu. Samolot wykonany jest w 26% z materiałów kompozytowych.
Kadłub o przekroju prostokątnym wykonany zgodnie z regułą pól. Z boku kadłuba znajdują się skośne, regulowane wloty powietrza do silnika.
Skrzydło składane, skośne o małym wydłużeniu, z kątem wzniosu -4° oraz skosem 30°. Na krawędzi natarcia umieszczono klapy noskowe, w tylnej części stałej klapy, w części składanej lotki połączone mechanicznie ze sterami gazowymi. 
Usterzenie podwójne, mocowane do belek kadłubowych. 
Podwozie klasyczne trójpunktowe z kołem przednim, chowane w kadłubie.
Samolot napędza silnik startowo-marszowy MNPK Soyuz R-79 o ciągu 152 kN. Dysza silnika może być odchylona o 95° dzięki czemu samolot może startować pionowo. Jak-141 posiada również dodatkowe dwa silniki startowe RD-41 każdy o ciągu 40,2 kN
Samolot jest uzbrojony w jednolufowe działko GSz-30-1 kal 30mm. Posiada 4 wysięgniki na których można podwieszać pociski klasy powietrze-powietrze R-77, R-27, R-73, lub rakiety przeciwokrętowe Ch-31A i Ch-35, oraz pociski przeciwko celom naziemnym Ch-31P Ch-58 i Ch-25MP. Na wysięgnikach można też podwiesić pociski niekierowane i bomby.

</doc>
<doc id="1242141" url="https://pl.wikipedia.org/wiki?curid=1242141" title="Judas Christ">
Judas Christ

Judas Christ – album szwedzkiej grupy muzycznej Tiamat, wydany został w 2002 roku nakładem wytwórni muzycznej Century Media Records. Płyta dotarła do 52. miejsca szwedzkiej listy sprzedaży Sverigetopplistan. Z kolei w Niemczech wydawnictwo uplasowało się na 28. miejscu listy Media Control Charts. W ramach promocji do utworu "Vote For Love" został zrealizowany teledysk. Nagrania zostały zarejestrowane w Puk Studio, Medley Studio i Sun Studio. Z kolei miksowanie odbyło się w Sun Studio i Mox Studio.
Lista utworów.
Opracowano na podstawie materiału źródłowego.

</doc>
<doc id="1242142" url="https://pl.wikipedia.org/wiki?curid=1242142" title="Kangerlussuaq">
Kangerlussuaq

Kangerlussuaq (duń. "Søndre Strømfjord") – miejscowość na Grenlandii (terytorium autonomiczne Danii), w gminie Qeqqata. W roku 2011 liczba mieszkańców wynosiła 544 osoby. W Kangerlussuaq mieści się największy port lotniczy na Grenlandii.

</doc>
<doc id="1242144" url="https://pl.wikipedia.org/wiki?curid=1242144" title="Igor Witkowski">
Igor Witkowski

Igor Witkowski (ur. 1963 w Warszawie) – polski pisarz i dziennikarz zajmujący się najnowszą techniką wojskową, historią II wojny światowej oraz ufologią. Z wykształcenia fizyk.
Życiorys.
W 1992 był redaktorem naczelnym miesięcznika „Technika Wojskowa”, napisał ok. 100 artykułów i kilkadziesiąt książek. Występował sporadycznie w audycjach telewizyjnych i radiowych związanych z tematami II wojny światowej, nazizmu czy też szeroko pojętego UFO. Współpracuje z Fundacją Nautilus.

</doc>
<doc id="1242146" url="https://pl.wikipedia.org/wiki?curid=1242146" title="Karol Namysłowski">
Karol Namysłowski

 
Karol Namysłowski (ur. 9 września 1856 w Chomęciskach Małych, zm. 21 sierpnia 1925) – kompozytor, dyrygent, skrzypek, twórca Orkiestry Włościańskiej w Zamościu.
Życiorys.
Twórca najstarszej polskiej orkiestry symfonicznej. Urodzony w rodzinie zubożałego ziemianina Karola i Anny. W latach 1865–1867 uczęszczał do progimnazjum w Zamościu. Po dwóch latach nauki przeniósł się do Lublina, gdzie ukończył gimnazjum, a następnie do Warszawy. Tam w latach 1872–1876 studiował w klasie trąbki i skrzypiec w Warszawskim Instytucie Muzycznym, który ukończył z wyróżnieniem. Po ukończeniu studiów, w stolicy spędził jeszcze pięć lat, w czasie których m.in. uczył muzyki i prowadził koncerty. Z czasem jednak coraz częściej przebywał w rodzinnych stronach. Tutaj przekształcił parafialne kółko muzyczne w większy zespół, któremu instrumenty kupował za własne pieniądze, i który zadebiutował podczas pasterki w roku 1880. Kapela w pierwotnej formie przetrwała do 4 listopada 1881 roku, kiedy to po wyraźnym sukcesie jaki odniosła, została przekształcona w Orkiestrę Włościańską. W ciągu kilku lat zyskała ona ogromną popularność w całym zaborze, a w roku 1885 dała pierwszy występ w Warszawie. Wraz ze swoją orkiestrą występował także przed carem Aleksandrem III, który ofiarował mu złoty pierścień z brylantami (1891). Odznaczony został również Orderem św. Jerzego. W kolejnych latach wspólnie z orkiestrą występował w Petersburgu (1896), Moskwie, Wiedniu i Pradze (1911). Przez cały czas wyławiał nowe talenty, troszczył się o byt muzyków i tworzył w orkiestrze rodzinną atmosferę. Jednak skupiał się zwłaszcza na komponowaniu nowych utworów, opartych głównie na motywach ludowych. W roku 1914 utracił wzrok. Ostatni raz orkiestrą dyrygował w roku 1917. Pomimo ślepoty dalej tworzył utwory, uczestniczył w próbach orkiestry i towarzyszył jej w podróżach (podczas ostatniej podróży do Łodzi otrzymał tytuł Honorowego Obywatela Miasta). Spoczywa na cmentarzu w Starym Zamościu. Jego imię noszą ulice w Zamościu, Łodzi, Warszawie, Lublinie, Radomiu i Wałbrzychu.
W ciągu życia wykształcił ponad 200 muzyków, a orkiestra pod jego dyrygenturą odgrywała ważną rolę w budzeniu narodowego ducha w zniewolonym państwie. W czasie swoich występów, podobnie jak Johann Strauss, dyrygował orkiestrą stojąc do niej plecami i grając w ręku na skrzypcach.
Kontynuatorem muzycznej działalności Karola był syn Stanisław Namysłowski.
Twórczość.
W ciągu swojego życia Karol Namysłowski napisał ok. 300 utworów, z których znanych jest obecnie 219. Większość z nich stanowiły tańce i pieśni ludowe, oparte na motywach z Zamojszczyzny. Niezrównany był zwłaszcza w mazurach, których napisał ponad 100, a najsłynniejsze z nich to: "Kuba Jurek, Świr, świr za kominem" oraz "Podkóweczki dajcie ognia". Tworzył również większe formy muzyczne jak farsa ludowa, fantazje oraz pieśni i utwory religijne. Część z dzieł ukazała się drukiem, sporo zaginęło jednak podczas obu wojen, podobnie jak jego bogata kolekcja malarstwa.

</doc>
<doc id="1242149" url="https://pl.wikipedia.org/wiki?curid=1242149" title="Marrakesz (stacja kolejowa)">
Marrakesz (stacja kolejowa)

Marrakesz – stacja kolejowa w Marrakeszu, w regionie Marrakesz-Tansift-Al-Hauz, w Maroku. Znajdują się tu 2 perony.

</doc>
<doc id="1242152" url="https://pl.wikipedia.org/wiki?curid=1242152" title="Leandro Rinaudo">
Leandro Rinaudo

Leandro Rinaudo (ur. 9 maja 1983 w Palermo) – włoski piłkarz występujący na pozycji obrońcy.
Kariera.
Rinaudo zawodową karierę rozpoczynał w 2001 roku w US Palermo. Następnie był wypożyczany do innych drużyn. Na tej zasadzie zasilił kolejno takie zespoły jak A.S. Varese 1910, Salernitana Calcio 1919, AC Cesena oraz AC Siena. Latem 2008 roku podpisał czteroletni kontrakt z SSC Napoli, które zapłaciło za niego cztery miliony funtów.
31 sierpnia 2010 roku piłkarz został wypożyczony do Juventusu z możliwością wykupu po sezonie. Następnie Rinaudo był wypożyczony do Novary. Zawodnikiem Napoli był do 2013. Następnie występował w zespołach Livorno, Virtus Entella, Bari oraz Vicenza. W 2016 roku zakończył karierę.

</doc>
<doc id="1242154" url="https://pl.wikipedia.org/wiki?curid=1242154" title="Prey (album)">
Prey (album)

Prey – album szwedzkiej grupy muzycznej Tiamat, wydany został w 2003 roku nakładem wytwórni muzycznej Century Media Records. Płyta dotarła do 83. miejsca niemieckiej listy sprzedaży Media Control Charts. W ramach promocji do utworu "Cain" został zrealizowany teledysk, który wyreżyserował Patric Ullaeus. Nagrania zostały zarejestrowane latem 2003 roku w The Temple Of The Crescent Moon oraz w Modern Art Studios.
Lista utworów.
Opracowano na podstawie materiału źródłowego.

</doc>
<doc id="1242155" url="https://pl.wikipedia.org/wiki?curid=1242155" title="Drobnozakrętowość">
Drobnozakrętowość

Drobnozakrętowość (łac. "polimicrogyria", ang. polimicrogyria) – wada wrodzona mózgu polegająca na nadmiernym pofałdowaniu zewnętrznych lub wszystkich warstw kory mózgu. Stwierdza się liczne, małe, krótkie i wąskie zakręty o nieuporządkowanym i nieregularnym przebiegu. Niekiedy zakręty są bardzo drobne i pokarbowane na powierzchni. Opona miękka jest z reguły prawidłowo ukształtowana. 
Obraz histologiczny.
Mikroskopowo stwierdza się zaburzenia budowy warstwowej kory, polegające na nadmiernym uzwojeniu poszczególnych warstw. Wyróżnia się drobnozakrętowość jednowarstwową, gdy kora jest nadmiernie uzwojona na całej grubości, i czterowarstową, gdy nadmierne uzwojenie stwierdza się w warstwach 1. i 2., a warstwy 3. i 4. są częściowo nieuzwojone. Zmiany kory mogą mieć charakter kępkowy (mozaikowy).
Etiologia.
Przyczyną drobnozakrętowości jest najprawdopodobniej zaburzenie w migracji komórek prekursorowych neuronów we wczesnych etapach życia płodowego.

</doc>
<doc id="1242156" url="https://pl.wikipedia.org/wiki?curid=1242156" title="Polimicrogyria">
Polimicrogyria



</doc>
<doc id="1242158" url="https://pl.wikipedia.org/wiki?curid=1242158" title="Kuummiut">
Kuummiut

Kuummiut, Kuummiit (pol. "ludzie rzeki") – osada na wschodnim wybrzeżu Grenlandii, w gminie Sermersooq. Jest położona 60 km na północny wschód od Tasiilaq. W roku 1915 powstała tu stacja misyjna. Z Kuummiut pochodził żyjący na przełomie XIX i XX wieku artysta .
Populacja.
Populacja osady ma tendencję spadkową. W roku 1990 mieszkało w niej 458 osób. W 2010 liczba mieszkańców zmalała do 361. Według stanu na dzień 1 stycznia 2015 Kuummiut liczyło 309 mieszkańców.

</doc>
<doc id="1242162" url="https://pl.wikipedia.org/wiki?curid=1242162" title="Amanethes">
Amanethes

Amanethes – album szwedzkiej grupy muzycznej Tiamat, wydany został 18 kwietnia 2008 nakładem Nuclear Blast. Płyta dotarła do 13. miejsca listy Sverigetopplistan w Szwecji. Z kolei w Niemczech album uplasował się na 69. miejscu listy Media Control Charts. Nagrania został zarejestrowane w The Mansion, Studio Mega and Cue. Z kolei miksowanie odbyło się w Woodhouse Studios.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1242164" url="https://pl.wikipedia.org/wiki?curid=1242164" title="Watford Junction">
Watford Junction

Watford Junction – stacja kolejowa w Watford, w hrabstwie Hertfordshire, w Anglii. Stacja posiada 5 peronów. Stacja objęta jest projektem "Transport for London", gdzie obowiązują londyńskie opłaty za przejazd. Nie jest też wymagana karta komunikacyjna ze zdjęciem na bilety sezonowe (od 7 dni do roku), jeśli podróżuje się do/z Londynu.
Pierwsze połączenie kolejowe z Watford Junction otwarto 5 maja 1858. Pierwsza linia wiodła do St Albans Abbey. Stację przebudowano w 1909 oraz w latach 80.
Z Watford Junction odbywała się najliczniejsza ewakuacja dzieci z Londynu podczas II wojny światowej.
Planowane połączenia.
Do roku 2011 zostanie przeprowadzona modernizacja trasy Abbey Line. Pociągi zostaną zastąpione tramwajami i uruchomione zostaną dodatkowe kursy do St Albans (2-3 na godzinę), co pozwoli na przewóz 450 000 pasażerów rocznie na tej trasie. Planowane jest także przedłużenie przyszłej linii tramwajowej do centrum St Albans oraz do Hatfield.

</doc>
<doc id="1242169" url="https://pl.wikipedia.org/wiki?curid=1242169" title="Bronisław Wędziagolski">
Bronisław Wędziagolski

Bronisław Wędziagolski (ur. 8 sierpnia 1875 w Jaworowie na Wileńszczyźnie, zm. 1941 w ZSRR) – pułkownik piechoty Wojska Polskiego, polityk II Rzeczypospolitej.
Rodzice: Karolina Wędziagolska (1851-1944) z Sosonków i Michał Wędziagolski (1848-1923)
Życiorys.
Brat architekta Pawła Wędziagolskiego i rewolucjonisty Karola Wędziagolskiego. Oficer armii carskiej, absolwent szkoły wojskowej w Kazaniu i akademii wojskowej w Petersburgu. Brał udział w I wojnie światowej, a następnie w wojnie domowej w Rosji po stronie Białych. Wstąpił do dywizji Żeligowskiego i wraz z nią opuścił Rosję. Następnie oficer Błękitnej Armii gen. Hallera. Brał udział w wojnie polsko-bolszewickiej w 1920. Od 12 listopada 1919 roku do 23 maja 1920 roku dowodził Lidzkim Pułkiem Strzelców, później przemianowanym na 76 Lidzki pułk piechoty. Następnie dowodził III Brygadą Piechoty Litewsko-Białoruskiej. W 1921 roku pełnił służbę w Naczelnym Dowództwie Wojska Litwy Środkowej na stanowisku szefa Naczelnej Kontroli.
3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 47. lokatą w korpusie oficerów piechoty. 10 lipca 1922 roku został przeniesiony z Rezerwy Oficerów Sztabowych Dowództwa Okręgu Korpusu Nr III na stanowisko oficera łącznikowego przy Delegacie Rządu w Wilnie. Był wówczas oficerem nadetatowym 76 Lidzkiego pułku piechoty w Grodnie. Z dniem 28 listopada 1922 został przeniesiony w stan nieczynny „na czas sprawowania mandatu poselskiego w Sejmie RP I kadencji”. W tym charakterze, jako pułkownik 76 pułku piechoty, pozostawał w kolejnych latach.
Mandat posła otrzymał z ramienia PSL „Wyzwolenie”. Z dniem 30 listopada 1927 zakończył zawodową służbę wojskową i został przeniesiony w stan spoczynku. Członek Krajowego Stronnictwa Ludowego Ziem Litewsko-Białoruskich – „Zjednoczenie” w 1927 roku. Zamieszkiwał wówczas w Wilnie. W 1934 jako emerytowany pułkownik był przydzielony do Oficerskiej Kadry Okręgowej nr III jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Wilno Miasto. Później był politykiem Kresowego Stronnictwa Chłopskiego. Uzyskał mandat posła na Sejm III kadencji z ramienia BBWR. 
Został aresztowany 27 września 1939, a wyrok został wydany 12 maja 1941.

</doc>
<doc id="1242170" url="https://pl.wikipedia.org/wiki?curid=1242170" title="Zagłębie Lubin (piłka ręczna)">
Zagłębie Lubin (piłka ręczna)



</doc>
<doc id="1242173" url="https://pl.wikipedia.org/wiki?curid=1242173" title="Aidas Preiksaitis">
Aidas Preiksaitis



</doc>
<doc id="1242174" url="https://pl.wikipedia.org/wiki?curid=1242174" title="Tom King">
Tom King

Thomas Jeremy King, "baron King of Bridgwater" (ur. 13 czerwca 1933 w Rugby) – brytyjski polityk, członek Partii Konserwatywnej, minister w rządach Margaret Thatcher i Johna Majora.
Zarys biografii.
Wykształcenie odebrał w Sheriff House, Rugby School. Do Izby Gmin został wybrany w 1970 r., wygrywając wybory uzupełniające w okręgu Bridgwater. W latach 1979-1983 był ministrem stanu ds. samorządu lokalnego. W 1983 r. został członkiem gabinetu jako minister środowiska. W tym samym roku przez krótki czas był ministrem transportu, a następnie został ministrem zatrudnienia. W latach 1985-1989 był ministrem ds. Irlandii Północnej. W latach 1989-1992 był ministrem obrony. Za jego urzędowania doszło do wojny w Zatoce Perskiej.
W 1992 r. King zrezygnował ze stanowisk rządowych i zasiadł w tylnych ławach parlamentu. Został przewodniczącym parlamentarnej komisji wywiadu i bezpieczeństwa. Za czasów jego urzędowania nastąpiło ujawnienie archiwum Wasilija Mitrochina. W Izbie Gmin King zasiadał do 2001 r. Następnie został kreowany parem dożywotnim jako baron King of Bridgwater i zasiadł w Izbie Lordów.
Jest żonaty z Jane Tilney, ma z nią syna Ruperta i córkę Elisę.

</doc>
<doc id="1242175" url="https://pl.wikipedia.org/wiki?curid=1242175" title="Historia Argentyny">
Historia Argentyny

Początki prehistorycznych dziejów terytorium obecnej Argentyny koncentrują się wokół pierwszych ludzkich osad na południowych krańcach Patagonii sprzed 13 tysięcy lat. Pierwsze cywilizacje agrarne umiejscawiały się na południowo-wschodnich krańcach Andów począwszy od XVIII wieku przed Chrystusem.
Początki spisanej historii terenu, który obecnie zajmuje Argentyna, sięgają czasu przybycia hiszpańskich kronikarzy z wyprawą Juana Díaz de Solís do rzeki Río de la Plata w 1516 roku. Ta podróż jednocześnie wyznacza początek hiszpańskiej dominacji w tym regionie. W 1776 roku władca hiszpański powołuje do życia Wicekrólestwo La Platy (hiszp. Virreinato del Río de la Plata), którego rozpad w czasie rewolucji majowej wyznacza początek procesu formowania się niepodległych państw, noszących początkowo wspólną nazwę Zjednoczonych Prowincji Río de la Plata (hiszp. Provincias Unidas del Río de la Plata).
Wraz z ogłoszoną 9 lipca 1816 roku deklaracją niepodległości, klęską wojskową Imperium Hiszpańskiego w 1824 i wyjściem z federacji w 1853, kształtuje się kraj, który dzisiaj znany jest jako Republika Argentyny.
Prehistoria.
Ponad połowa współczesnych miejscowości w Argentynie ma, choć w niewielkim stopniu, korzenie przedkolumbijskie. Historia i dziedzictwo pierwotnych ludów zamieszkujących Argentynę były marginalizowane w tradycji historiograficznej, a dominująca kultura zdefiniowała argentyńskie miasta jako "przeszczepienie miast europejskich".
Osadnictwo.
Argentyński badacz Florentino Ameghino (1854-1911) stworzył teorię mówiącą o tym, że człowiek pochodzi z terenów Pampy (Homo Pampeus), która jednak została wielokrotnie odrzucona i odłożona na bok.
Pierwsi ludzie, którzy przybyli na teren obecnej Argentyny, przyszli ze skrajnie południowych krańców Patagonii, z obszaru, który obecnie należy do Chile. Najstarszy zachowany ślad obecności ludzkiej można obecnie spotkać w Muzeum Piedra (Santa Cruz). Datuje się go na 11.000 lat przed Chrystusem. Wspólnie ze znaleziskami z Monte Verde (Chile) i Pedra Furada (Brazylia), stanowi on, przynajmniej na chwilę obecną, najstarsze znane miejsca osadnictwa ludzkiego w Ameryce Południowej. Inną dawną osadę ludzką odkryto w Los Toldos, również w prowincji Santa Cruz, datowaną na 10 500 lat przed Chrystusem.
Począwszy od 9 tysięcy lat przed naszą erą, powstają pierwsze osady na terenie Pampy, zaś północno-wschodnia jej część została zasiedlona dopiero 7 tysięcy lat przed Chrystusem.
Strefy kulturowe.
Tradycyjna ludność Argentyny dzieli się na dwie główne grupy: myśliwsko-zbierającą, zamieszkującą Patagonię, Pampę i Chacho, oraz rolniczą, zamieszkującą północny wschód, Cuyo, góry Cordoby oraz, nieco później, Mezopotamię – międzyrzecze Parany i Urugwaju.
Konkwista i epoka kolonialna (1516-1806).
Pierwsi Europejczycy przybyli na ziemie argentyńskie na statku Amerigo Vespucciego w 1502 roku zaś hiszpański żeglarz, Juan Díaz de Solís, przybył w 1516 roku. Pedro de Mendoza założył Port Matki Boskiej Dobrych Wiatrów (Puerto de Santa María del Buen Ayre) (znany dzisiaj jako Buenos Aires) w 1536. Mimo tego, osadnictwo hiszpańskie poniosło klęskę z powodu głodu i konfliktów z ludnością rdzenną. Buenos Aires ponownie założył Juan de Garay po 39 latach od jego pierwotnego opuszczenia przez kolonistów.
Hiszpania założyła stałą kolonię w Buenos Aires w 1580 roku, jako część Wicekrólestwa Peru (hiszp. Virreinato del Perú). W 1776 roku, osady hiszpańskie na tym terenie wywalczyły sobie status wicekrólestwa, nazwanego Wicekrólestwo La Platy. Zajmowało ono tereny obecnej Argentyny, Urugwaju i Paragwaju oraz część terenu Boliwii.
W tym okresie Buenos Aires przekształciło się w znaczący port morski, nawet pomimo tego, iż był oskarżany o kontrabandę przeciw monopolowi handlowemu zwierzchniego królestwa. Hiszpanie zresztą mówią, że ich bogactwo ma swe źródło w złocie i srebrze przywiezionym z Ameryki Południowej.
Hiszpania narzuciła swym koloniom amerykańskim system kast, którzy narzucał "czystość krwi", która miała wywodzić się ze ścisłej klasyfikacji ludzi wedle ras i ich mieszanin. Uznali oni, że istnieją trzy rasy (biała, indiańska i czarna) oraz ich dziewięć możliwych połączeń (mulato, mestizo, zambo, tercerón, cuatralbo, zambaigo, tresalbo, mulato prieto, zambo prieto i cuarterón). Ludzi ras mieszanych uważano za "splamionych" (hiszp. machados) lub o "nieczystej krwi" (hiszp. sangre impura), chociaż traktowano ich na różne sposoby – ludzi "krwi indiańskiej" (hiszp. sangre india) mieli być splamionymi przez trzy pokolenia, a ludzie "krwi czarnej" (hiszp. sangre negra) mieli być splamieni na wieki. U szczytu systemu kast, Hiszpanie z Półwyspu Iberyjskiego, uważanych za czystokrwistych (hiszp. sangre pura) cieszyli się największą ilością przywilejów. Zaraz za nimi w hierarchii stali "amerykańscy Hiszpanie" (hiszp. españoles americanos), którzy cieszyli się nieco mniejszymi prawami, a których oboje rodzice pochodzili z Hiszpanii. Na drugim biegunie systemu kast społecznych stali "czarni" (hiszp. negros).
Hiszpania narzuciła chrześcijaństwo i język kastylijski. Na całym obszarze Ameryki kontrolowanym przez Hiszpanię rządziły hiszpańskie zwyczaje i moda, chociaż różne kultury i zwyczaje napotykali osadnicy.
Powstawanie państwa (1806-1852).
W czasie wojen napoleońskich, w 1806 i 1807, angielskie siły zbrojne przeprowadziły tak zwane inwazje angielskie na terytorium Río de la Plata. W pierwszej z nich dowodzili Home Riggs Popham i William Carr Beresford, a w drugiej – John Whitelocke. Pomimo tego, że oba ataki zostały odparte, doprowadziły one do braku poszanowania dla prawa instytucjonalnego i, w konsekwencji, do zniesienia Wicekrólestwa, a następnie do powołania do życia innego organizmu państwowego, niezależnego od Królestwa Hiszpanii.
Rewolucja francuska i wojna o niepodległość Stanów Zjednoczonych podsyciły idee wyzwoleńcze w Ameryce Łacińskiej. Rewolucja majowa w 1810 roku doprowadziła do proklamowania pierwszego, utworzonego głównie przez ludność kreolską, niezależnego rządu w Zjednoczonych Prowincjach Río de la Plata, nazwanego później pierwszą juntą.
W 1816 roku Zjednoczone Prowincje Ameryki Południowej ogłaszają niepodległość na Kongresie w Tucumán. José de San Martín, Manuel Belgrano i Martín Miguel de Güemes byli głównymi z bojowników o niepodległość. W latach 1817–1822, José de San Martín wspólnie z Simónem Bolívarem prowadzili walki wyzwoleńcze w Chile i Peru. Simón Bolívar wywalczył również niepodległość dla Wielkiej Kolumbii i Boliwii. Argentyna uważa San Martína za głównego bohatera wojskowego jej niepodległości i honoruje go tytułem „Ojca Ojczyzny” (hiszp. „Padre de la Patria”).
Począwszy od 1820 roku, unitaryści i federaliści debatowali nad formą rządu i ekonomią państwa. Wraz z triumfem federalistów w Bitwie pod Cepedą, rozpoczął się okres silnej autonomii prowincji i wojen domowych. Unia pomiędzy prowincjami przetrwała tylko dzięki podpisaniu traktatów międzyprowincjalnych. Wojny między prowincjami czy też między Buenos Aires a pozostałymi prowincjami, trwały ponad 40 lat. Wodzowie prowincji zdominowali mapę polityczną pierwszej połowy XIX w., tworząc własne, duże wojska i własne rządy.
W latach 1820–1824 w Buenos Aires rządził Martín Rodríguez, realizując historyczne reformy, kontynuowane przez Gregorio Las Herasa. W 1826 nastąpiło zjednoczenie kraju, a kongres mianował prezydentem centrystę Bernardina Rivadavię. Wojna z Brazylią, zakończyła się niepodległością Urugwaju i ustanowieniem Unii w 1826, doprowadziła do końca prezydencji Rivadavii. Jego następcą został federalista Manuel Dorrego, który zakończył wojnę z Brazylią i uznał niepodległość Urugwaju. Unitaryści, buntujący się pod wodzą Juana Lavalle rozstrzelali Dorrego. Stało się to przyczyną wznowienia wojny domowej między unitarystami i federalistami.
W 1829, uważany za dyktatora federalista Juan Manuel de Rosas przejął władzę w prowincji Buenos Aires. Rządził do 1832, przejawiając dyktatorskie i egoistyczne zapędy. W 1832 Wielka Brytania zajęła Falklandy, a de Rosas zaczął walki z rdzenną ludnością Patagonii. Od 1832 do 1835 roku rządziło trzech słabych gubernatorów – Antonio González Balcarce, Juan José Viamonte i Manuel Maza, z których ostatni odpowiedzialny jest za zabicie wodza Facundo Quiroga w Barranca Yaco. W 1835 roku, na skutek panującej w kraju anarchii, Juan Manuel de Rosas zostaje wybrany gubernatorem Buenos Aires. Ogólne referendum zalegitymizowało formę jego wyboru. Zainicjował on politykę socjalistyczną, chociaż nie tworzył nowych zakładów pracy, ani nie wprowadził powszechnej edukacji. Przy pomocy swych sporych uprawnień sprawował on dyktatorskie rządy. Charakteryzowały się one częstymi prześladowaniami opozycjonistów (unitarystów, części federalistów, niektórych środowisk intelektualnych i imigranckich), którzy byli mordowani, aresztowani lub wyrzucani z kraju. Jego polityka doprowadziła do powstań wewnątrz kraju. Powstała wówczas opozycyjna grupa młodych intelektualistów, zwana „Generacją 37.” (hiszp. Generación del 37), skupiona wokół romantycznego Salonu Literackiego, która silnie krytykowała reżim.
Między 1838 i 1840 opór stawia Blok Francuski, powodowany dyskryminacją ludności pochodzenia francuskiego. Co więcej, w latach 1843–1851 okupując Montevideo, pomaga on Urugwajczykowi Manuelowi Oribe umocnić swój kraj. Chyląc się ku upadkowi, reżim de Rosasa musi zwalczać opór Bloku Francusko-Angielskiego w latach 1845–1848. Młode państwo poradziło sobie z tym wygrywając politycznie bitwę nad Vuelta de Obligado.
W ostatnich latach rządów de Rosasa wypowiedzenia posłuszeństwa władcy stają się powszechne. Jedno z nich zostało bardzo ciepło przyjęte przez Justo José de Urquiza, który zdecydował się na podobny krok, co rozwścieczyło dyktatora. Doprowadziło to do bitwy pod Caseros, w której wojska Urquiza, wspomagane siłami urugwajskimi i brazylijskimi, oraz przeciwnikami dyktatury, pokonały tysiące żołnierzy federalnych.
Po tym wydarzeniu, Juan Manuel de Rosas wyemigrował do Wielkiej Brytanii, a Justo José de Urquiza przejął przywództwo państwa. W końcu, w 1853 roku, po zakończeniu separacji prowincji Buenos Aires, Konfederacja uchwala swą konstytucję, mieszając idee federalne, republikańskie i liberalne.
Ku współczesnej Argentynie (1853-1880).
Wspólnie z opozycjonistami z Buenos Aires, które uznawało się za niepodległy stan, Urquiza zorganizował Kongres Konstytucyjny w Santa Fe (1853), który w następnym roku przyjął konstytucję republikańską, federalistyczną i reprezentatywną, wprowadzając w życie model Juana Bautisty Alberdiego. Urquiza został mianowany prezydentem Konfederacji.
Po Drugiej Bitwie pod Cepedą i Bitwie pod Pavón, zjednoczono kraj. W 1862 roku Bartolomé Mitre, który był wcześniej gubernatorem Buenos Aires, zostaje pierwszym konstytucyjnym prezydentem zjednoczonej Argentyny.
Rozpoczął on starania na rzecz kodyfikacji prawa, promował imigrację i edukację. Rozgromił Peñaloza i podjął sojusz z Urugwajczykami i Brazylijczykami w wojnie przeciwko Paragwajowi w wojnie trójprzymierza (hiszp. La Guerra de la Triple Alianza) toczącej się w latach 1865-1870.
Jego następcą w 1868 roku został Domingo Faustino Sarmiento, który uważany jest za głównego sprawcę dyktatury Francisco Solano Lópeza. Za jego kadencji rozbudowano system linii kolejowych, telegraficznych oraz unowocześniono system oświaty.
W 1874 kolejnym prezydentem Argentyny został Nicolas Avellaneda. Musiał on sprostać następstwom kryzysu gospodarczego wywołanego tzw. paniką roku 1873. Jednakże skutki kryzysu zostały załagodzone dzięki prowadzonej w latach siedemdziesiątych i osiemdziesiątych XIX w. ekspansji militarnej na tereny wschodniej Patagonii tzw: Conquista del desierto. Patagonię zamieszkiwali Indianie, którzy w wyniku kampanii byli tępieni i wypierani na coraz dalsze tereny. Kampanię militarną poprowadził minister wojny Julio Argentino Roca. Zajęte tereny zostały wykorzystane pod rolnictwo i przyczyniły się do uzyskania przez Argentynę statusu rolniczej potęgi na początku XX wieku.
W 1880 prowincja Buenos Aires pod przewodnictwem Carlosa Tejedora ogłosiła secesję od Argentyny. Prezydent Nicolas Avellaneda celem stłumienia rebelii wysłał generała Julio Argentino Roca, który niebawem zajął zbuntowaną prowincję. W tym samym roku miasto Buenos Aires zostało wydzielone z prowincji i stało się stolicą związkową. 

</doc>
<doc id="1242177" url="https://pl.wikipedia.org/wiki?curid=1242177" title="Samolot ponaddźwiękowy">
Samolot ponaddźwiękowy

Samolot ponaddźwiękowy – samolot, który jest w stanie praktycznie przekroczyć prędkość dźwięku wynoszącą Mach 1.
Samoloty ponaddźwiękowe zwykle wyraźnie różnią się konstrukcją od samolotów poddźwiękowych. Rzuca się w oczy profil skrzydeł, które w samolotach naddźwiękowych są pod dużym kątem w stosunku do kadłuba i mają stosunkowo mniejszą siłę nośną.
Największym tego typu samolotem jest bombowiec Tu-160 ze skrzydłami o zmiennej geometrii.
Przekroczenie prędkości dźwięku jest kłopotliwe. Towarzyszy temu wyraźny wzrost oporu ruchu, nazywany barierą dźwięku. Samolot poruszający się z prędkością ponaddźwiękową wytwarza grom dźwiękowy, potężną falę uderzeniową.

</doc>
<doc id="1242179" url="https://pl.wikipedia.org/wiki?curid=1242179" title="València Norte">
València Norte

València Norte – stacja kolejowa w Walencji, we wspólnocie autonomicznej Walencja, w Hiszpanii. Znajduje się tu 6 peronów.
Historia.
Dworzec usytuowany jest w samym sercu Walencji, tuż obok Plaza de toros i tylko 200 metrów od ratusza. Został wybudowany w latach 1906-1917. Jest jednym z najbardziej symbolicznych zabytków architektury obywatelskiej w mieście.
Jej fasada z motywami roślinnym, pomarańczy i kwiatami pomarańczy, jest inspirowana rolniczym krajobrazem Walencji.
Układ.
Główne wejście do stacji znajduje się na ulicy Játiva 24, podczas gdy inne ma dostęp do rogu ulicy Bailén Marzal. Zestaw torów i budynek jest obwarowane przez ulice Alicante i Bailén na wschodzie i zachodzie, i Játiva na północy. Na południe prowadzą linie kolejowe.
Stacja powiązana jest również z siecią metra, z jej dwoma stacjami (Xativa i Bailén) w obrębie stacji i innymi (Plaça Espanya) kilka minut spacerem od stacji.
Przewiduje się, że ruch kolejowy zostania skierowany na nowy dworzec Valencia-Parc Central. Ma to związek z planowanym połączeniem kolei dużych prędkości AVE.

</doc>
<doc id="1242187" url="https://pl.wikipedia.org/wiki?curid=1242187" title="Test Kołmogorowa-Smirnowa">
Test Kołmogorowa-Smirnowa

Test Kołmogorowa-Smirnowa – test nieparametryczny używany do porównywania rozkładów jednowymiarowych cech statystycznych. Istnieją dwie główne wersje tego testu – dla jednej próby i dla dwóch prób.
Test dla jednej próby (zwany też testem zgodności λ Kołmogorowa) sprawdza, czy rozkład w populacji dla pewnej zmiennej losowej, różni się od założonego rozkładu teoretycznego, gdy znana jest jedynie pewna skończona liczba obserwacji tej zmiennej (próba statystyczna). Często wykorzystywany jest on w celu sprawdzenia, czy zmienna ma rozkład normalny. Dla celów testowania normalności zostały dokonane w teście drobne usprawnienia, znane jako test Lillieforsa.
Istnieje też wersja testu dla dwóch prób, pozwalająca na porównanie rozkładów dwóch zmiennych losowych. Jego zaletą jest wrażliwość zarówno na różnice w położeniu, jak i w kształcie dystrybuanty empirycznej porównywanych próbek.
Statystyka Kołmogorowa-Smirnowa.
Dystrybuanta empiryczna formula_1 dla n-elementowej próby jest zdefiniowana jako funkcja:
gdzie:
Statystyka Kołmogorowa-Smirnowa dla danej dystrybuanty teoretycznej formula_8 jest dana wzorem:
Na mocy twierdzenia Gliwenki-Cantellego, jeśli próba pochodzi z rozkładu o dystrybuancie formula_10 to formula_11 dąży prawie wszędzie do zera. Kołmogorow wzmocnił ten wynik stwarzając efektywną metodę oceny tej zbieżności (zobacz niżej). Twierdzenie Donskera dostarcza jednak jeszcze silniejszego wyniku.
Rozkład Kołmogorowa.
Rozkład Kołmogorowa to rozkład zmiennej losowej
gdzie formula_13 jest mostem Browna. Dystrybuanta formula_14 jest dana przez
Test dla jednej próby.
W warunkach hipotezy zerowej, gdy próba pochodzi z rozkładu teoretycznego formula_10 wówczas:
(zbieżność według rozkładu), gdzie formula_13 jest mostem Browna.
Jeśli formula_19 jest ciągła, wówczas w warunkach hipotezy zerowej formula_20 dąży do rozkładu Kołmogorowa, niezależnie od formula_21 Ten wynik znany jest też jako twierdzenie Kołmogorowa.
Test Kołmogorowa-Smirnowa jest konstruowany z użyciem obszaru krytycznego rozkładu Kołmogorowa.
Hipoteza zerowa jest odrzucana na poziomie formula_22 jeśli
gdzie formula_24 jest dane przez:
Asymptotyczna moc tego testu wynosi 1. Jeśli forma lub parametry formula_8 są wyznaczane z formula_27 nierówność może nie być prawdziwa. W tym przypadku konieczne jest zastosowanie metody Monte Carlo lub innych algorytmów.
Bardziej znaną formą tego testu jest:
Test dla dwóch prób.
Test Kołmogorowa-Smirnowa może być także użyty do sprawdzenia, czy dwa jednowymiarowe rozkłady prawdopodobieństwa różnią się od siebie. W takim przypadku statystyką Kołmogorowa-Smirnowa jest:
a hipoteza zerowa jest odrzucana na poziomie formula_22 gdy
Przedział ufności dla kształtu dystrybuanty.
Chociaż test Kołmogorowa-Smirnowa jest zwykle używany do sprawdzania, czy dana dystrybuanta teoretyczna formula_8 opisuje rozkład populacji, z której wylosowano próbę o dystrybuancie empirycznej formula_33 jednak procedura może być odwrócona w celu uzyskania przedziału ufności dla samej funkcji formula_34 Wybierając wartość krytyczną dla statystyki testowej formula_35 taką, że formula_36 uzyskujemy pas o promieniu formula_35 wokół formula_33 który całkowicie zawiera formula_8 z prawdopodobieństwem formula_40

</doc>
<doc id="1242189" url="https://pl.wikipedia.org/wiki?curid=1242189" title="Rodzinna angiopatia amyloidowa">
Rodzinna angiopatia amyloidowa

Dziedziczne angiopatie amyloidowe (krwotoczne amyloidozy mózgowe, angiopatie kongofilne, ) – heterogenna etiologicznie grupa chorób naczyń tętniczych związanych z odkładaniem amyloidu w ścianie naczyń tętniczych mózgu. Osłabione naczynia łatwo pękają, co prowadzi do krwotoku śródmózgowego i udaru mózgu. Wyróżniono kilka typów CAA, których nazwy odzwierciedlają narodowość pierwszych zdiagnozowanych i przedstawionych w piśmiennictwie pacjentów:

</doc>
<doc id="1242190" url="https://pl.wikipedia.org/wiki?curid=1242190" title="Miriam Hopkins">
Miriam Hopkins

Ellen Miriam Hopkins (ur. 18 października 1902 w Savannah, zm. 9 października 1972 w Nowym Jorku) − amerykańska aktorka, nominowana do Oscara za tytułową rolę w filmie "Becky Sharp".
Biogram.
Pierwszy poważny kontrakt filmowy podpisała w 1930 roku z wytwórnią Paramount Pictures. Wkrótce potem zadebiutowała w filmie "Fast and Loose". Sukces odniosła rolą w "Kłopotach w raju" (1932), jednak ukoronowaniem jej kariery był występ w filmie "Becky Sharp" (1935), za którą to rolę (najlepsza rola kobieca) została nominowana do Akademii Filmowej. 
Prowadziła burzliwe życie prywatne. Wychodziła za mąż i następnie rozwodziła się czterokrotnie; jej kolejnymi partnerami byli: aktor Brandon Peters, pilot Austin Parker, twórca filmowy Anatole Litvak i korespondent prasowy Raymond B. Brock. W roku 1932 artystka adoptowała syna, Michaela Hopkinsa.
Posiada dwie gwiazdy na Hollywood Walk of Fame − jedną za udział w filmach fabularnych przy 1701 Vine Street, drugą za pracę telewizyjną przy 1708 Vine Street.

</doc>
<doc id="1242193" url="https://pl.wikipedia.org/wiki?curid=1242193" title="Gelsenkirchen Zoo">
Gelsenkirchen Zoo

Gelsenkirchen Zoo - przystanek kolejowy w Gelsenkirchen, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1242196" url="https://pl.wikipedia.org/wiki?curid=1242196" title="Papeari">
Papeari

 
Papeari – miasto w Polinezji Francuskiej, na wyspie Tahiti. Według danych szacunkowych na rok 2008 liczy 4587 mieszkańców.

</doc>
<doc id="1242197" url="https://pl.wikipedia.org/wiki?curid=1242197" title="Margaret Sullavan">
Margaret Sullavan

Margaret Brooke Sullavan Hancock (ur. 16 maja 1909 w Norfolku, zm. 1 stycznia 1960 w New Haven) − amerykańska aktorka, nominowana do Oscara za rolę w filmie "Trzej towarzysze".

</doc>
<doc id="1242201" url="https://pl.wikipedia.org/wiki?curid=1242201" title="Paopao">
Paopao

 
Paopao – miasto w Polinezji Francuskiej, na wyspie Moorea. Według danych szacunkowych na rok 2008 liczy 4 571 mieszkańców.

</doc>
<doc id="1242202" url="https://pl.wikipedia.org/wiki?curid=1242202" title="Taiyuan (stacja kolejowa)">
Taiyuan (stacja kolejowa)

Taiyuan – stacja kolejowa w Taiyuan, w prowincji Shanxi, w Chinach. Znajdują się tu 4 perony.

</doc>
<doc id="1242203" url="https://pl.wikipedia.org/wiki?curid=1242203" title="Lawrence Joseph Hogan">
Lawrence Joseph Hogan

Lawrence Joseph Hogan (ur. 30 września 1928 w Bostonie, Massachusetts, zm. 20 kwietnia 2017 w Annapolis, Maryland) – amerykański polityk związany z Partią Republikańską. W latach 1969–1975 był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1242205" url="https://pl.wikipedia.org/wiki?curid=1242205" title="Okręg wyborczy Bridgwater">
Okręg wyborczy Bridgwater

Okręg wyborczy Bridgwater powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg został zlikwidowany w 1870 r. z powodu korupcji wyborczej. Przywrócono go w 1885 r., jako okręg jednomandatowy. Okręg obejmuje miasto Bridgwater w hrabstwie Somerset.

</doc>
<doc id="1242208" url="https://pl.wikipedia.org/wiki?curid=1242208" title="Toloke">
Toloke

Toloke – miasto w Wallis i Futunie (zbiorowość zamorska Francji), w okręgu Sigave. Według danych szacunkowych na rok 2008 liczy 600 mieszkańców.

</doc>
<doc id="1242210" url="https://pl.wikipedia.org/wiki?curid=1242210" title="Myrna Loy">
Myrna Loy

Myrna Adele Williams (ur. 2 sierpnia 1905 w Radersburgu, zm. 14 grudnia 1993 w Nowym Jorku) − amerykańska aktorka, nagrodzona w 1991 roku Oscarem za całokształt twórczości.
Córka Adelle Mae (z d. Johnson) i Davida Franklina Williamsa. Rodzina jej ojca pochodziła z Walii, a jej matki – ze Szkocji i Szwecji. Myrna Loy uczęszczała do Venice High School w Los Angeles. Jako uczennica pozowała do rzeźby, która do dziś stoi przed budynkiem szkoły.

</doc>
<doc id="1242216" url="https://pl.wikipedia.org/wiki?curid=1242216" title="Malaʻe (Futuna)">
Malaʻe (Futuna)

Malaʻe – miasto w Wallis i Futunie (zbiorowość zamorska Francji), w okręgu Alo. Według danych szacunkowych na rok 2008 liczy 224 mieszkańców.

</doc>
<doc id="1242217" url="https://pl.wikipedia.org/wiki?curid=1242217" title="Arabella Doreen Figg">
Arabella Doreen Figg



</doc>
<doc id="1242218" url="https://pl.wikipedia.org/wiki?curid=1242218" title="Aparna Sen">
Aparna Sen

Aparna Sen (przedtem Aparna Dasgupta, (bengalski: অপর্ণা সেন, ur. 25 października 1945 w Kalkucie w Bengalu) – indyjska reżyser, aktorka i scenarzystka filmowa pochodząca z Bengalu, matka aktorki Konkony Sen Sharma. Nagrodzona za reżyserię filmów 36 Chowringhee Lane (1981) i Mr. and Mrs. Iyer (2002).
Wśród reżyserujących kobiet Indii (Mira Nair, Deepa Mehta, Pooja Bhatt, Bhavna Talwar, Gurinder Chadha, Farah Khan, Revathi, Tanuja Chandra, czy Reema Kagti) należy do bardziej znanych.
W 1986 została odznaczona Orderem Padma Shri.

</doc>
<doc id="1242227" url="https://pl.wikipedia.org/wiki?curid=1242227" title="Wyłączenie notariusza">
Wyłączenie notariusza

Wyłączenie notariusza – instytucja prawna przewidziana w art. 84 polskiego prawa o notariacie.
Jedną z najistotniejszych cech odróżniających notariusza od innych zawodów prawniczych jest jego bezstronność w relacjach ze stronami. Celem zagwarantowania wyznaczonej notariuszowi „bezstronności” jest przestrzeganie zakazu z art. 84 prawa o notariacie.
Dokonanie przez notariusza podlegającego wyłączeniu czynności notarialnej, dla której ustawa przewiduje wymóg formy aktu notarialnego pod rygorem nieważności, powoduje bezwzględną nieważność tej czynności. Nie istnieje prawna możliwość „uzdrowienia” tej czynności. Jedyną możliwością osiągnięcia zamierzonego przez strony celu jest sporządzenie nowego aktu wyłącznie przed innym notariuszem.
Zakres podmiotowy osób podlegających wyłączeniu został enumeratywnie wyliczony w powyższym artykule. Trudności interpretacyjne związane są z zastosowanym w artykule pojęcia „bliskie stosunki”. Niewątpliwie do osób pozostających z notariuszem w bliskim stosunku należy zaliczyć konkubenta czy konkubinę, a także osobę nie przysposobionego wychowanka czy wychowanicy. Co do innych osób jest to wyłącznie indywidualna kwestia stopnia zaangażowania.

</doc>
<doc id="1242228" url="https://pl.wikipedia.org/wiki?curid=1242228" title="Encefalopatia alkoholowa Morela">
Encefalopatia alkoholowa Morela

Encefalopatia alkoholowa Morela (ang. Morel's sclerosis) – rzadki wariant zespołu Wernickego lub Korsakowa lub zespół objawowy powtarzających się epizodów zespołu abstynencyjnego. Objawia się sztywnością mięśniową, osłabieniem odruchów ścięgnistych, dyzartrią, zaburzeniami równowagi i apraksją ideomotoryczną. Otępienie w przebiegu tego zespołu przypomina zespół amnestyczny Korsakowa, dodatkowym objawem są urojenia wielkościowe. Obecne są zaburzenia nastroju w kierunku jego podwyższenia z elementami dysforii. Przebieg jest ciężki, a rokowanie poważne. Leczenie wymaga całkowitej abstynencji i suplementacji witamin. Zespół opisał Ferdinand Morel w 1939 roku.

</doc>
<doc id="1242231" url="https://pl.wikipedia.org/wiki?curid=1242231" title="Walter Connolly">
Walter Connolly

Walter Connolly (ur. 8 kwietnia 1887 w Cincinnati, zm. 28 maja 1940 w Beverly Hills) − amerykański aktor.

</doc>
<doc id="1242233" url="https://pl.wikipedia.org/wiki?curid=1242233" title="Sebastiano Siviglia">
Sebastiano Siviglia

Sebastiano Siviglia (ur. 29 marca 1973 w Palizzi) – włoski piłkarz występujący na pozycji środkowego obrońcy. Obecnie nie gra w żadnym klubie.
Kariera klubowa.
Sebastiano Siviglia zawodową karierę rozpoczął w 1989 w klubie Audax Ravagnese występującym w Serie D. Po roku trafił do pierwszoligowej Parmy, jednak przez 3 sezony nie był jednak w stanie wywalczyć sobie miejsca w podstawowym składzie i grywał w drużynie rezerw. W 1993 Włoch trafił do klubu AG Nocerina, gdzie zaczął grywać regularnie. Stał się podstawowym zawodnikiem ekipy ze Stadio San Francesco i łącznie rozegrał dla niej 87 meczów.
Pozyskaniem Siviglii zainteresował się Hellas Werona, do którego włoski gracz trafił latem 1996. W jego barwach zadebiutował w rozgrywkach Serie A. W sezonie 1996/1997 Siviglia spadł ze swoją drużyną do drugiej ligi. Zarówno w pierwszej jak i drugiej lidze włoski obrońca grywał regularnie i przez 2 lata rozegrał łącznie 58 spotkań. W letnim okienku transferowym w 1998 Włoch zdecydował się zmienić barwy klubowe i podpisał kontrakt ze spadkowiczem z pierwszej ligi – Atalantą. W sezonie 1999/2000 awansował z nią do Serie A.
Sezon 2001/2002 zawodnik spędził na wypożyczeniu w walczącej o tytuł mistrza kraju Romie, w barwach której zadebiutował w rozgrywkach Ligi Mistrzów. W Romie włoski piłkarz był jednak rezerwowym i w trakcie całych rozgrywek zanotował tylko 5 ligowych występów i 1 spotkanie w Champions League. Siviglia powrócił do Atalanty BC, skąd od razu został wypożyczony do Parmy. Przez rundę jesienną sezonu 2002/2003 wystąpił tylko w 2 meczach Serie A. W styczniu 2003 powrócił do Atalanty, a latem został wypożyczony do Lecce.
W 2004 Siviglię wypożyczono do S.S. Lazio. Gracz wywalczył sobie miejsce w podstawowym składzie i po sezonie działacze rzymskiej drużyny wykupili go z Atalanty BC na stałe. 24 września 2006 Włoch strzelił jedyną bramkę w zwycięskim 1:0 meczu właśnie z Atalantą. Siviglia regularnie grywał w podstawowym składzie Lazio i został drugim kapitanem zespołu po Tommaso Rocchim. W 2009 wychowanek Audax Ravagnese zdobył z rzymskim klubem Puchar oraz Superpuchar Włoch. Latem 2010 Siviglia został wolnym zawodnikiem, bowiem wygasł jego kontrakt z rzymską drużyną.

</doc>
<doc id="1242234" url="https://pl.wikipedia.org/wiki?curid=1242234" title="Navy Hill">
Navy Hill

Navy Hill – miasto w Marianach Północnych (terytorium stowarzyszone ze Stanami Zjednoczonymi), na wyspie Saipan. Według danych szacunkowych na rok 2009 liczy 1 298 mieszkańców.. Ośrodek turystyczny; trzynaste co do wielkości miasto kraju.

</doc>
<doc id="1242236" url="https://pl.wikipedia.org/wiki?curid=1242236" title="San Roque (Mariany Północne)">
San Roque (Mariany Północne)

San Roque - miasto w Marianach Północnych (terytorium stowarzyszone ze Stanami Zjednoczonymi), na wyspie Saipan. Według danych szacunkowych na rok 2009 liczy 1 108 mieszkańców. Ośrodek turystyczny; piętnaste co do wielkości miasto kraju.

</doc>
<doc id="1242238" url="https://pl.wikipedia.org/wiki?curid=1242238" title="Tajne Archiwum Watykańskie">
Tajne Archiwum Watykańskie



</doc>
<doc id="1242240" url="https://pl.wikipedia.org/wiki?curid=1242240" title="Robert Montgomery">
Robert Montgomery

Henry Montgomery Jr (ur. 21 maja 1904 w Beacon, zm. 27 września 1981 w Nowym Jorku) − amerykański aktor, dwukrotnie nominowany do Oscara.

</doc>
<doc id="1242242" url="https://pl.wikipedia.org/wiki?curid=1242242" title="Zespół pałacowo-parkowy w Wodzisławiu Śląskim-Kokoszycach">
Zespół pałacowo-parkowy w Wodzisławiu Śląskim-Kokoszycach

Zespół pałacowo-parkowy w Wodzisławiu Śląskim – Kokoszycach – znajdujący się w Wodzisławiu Śląskim w dzielnicy Kokoszyce, składający się z XIX wiecznego pałacu i parku. Obecnie kompleks stanowi Archidiecezjalny Dom Rekolekcyjny w Wodzisławiu Śląskim-Kokoszycach im. bpa Stanisława Adamskiego.
Pałac.
Pałac wybudował około roku 1822 Wilhelm Franz von Zawadzki. Dawniej wymieniano również na podstawie wyrytej i źle odczytanej daty na fasadzie budynku - powstanie i budowę pałacu w roku 1783 przez Gustawa Balatzara von Czebulka (ówczesnego właściciela Kokoszyc).
Przez lata pałac był prywatną rezydencją kolejnych właścicieli Kokoszyc, aż do roku 1928, kiedy to został odkupiony i przekształcony w Dom Rekolekcyjny przez katowicką kurię metropolitarną. W latach 60. XX w. w pałacu przebywał, ówcześnie jeszcze kardynał, Karol Wojtyła. Obecnie w murach pałacu nadal mieści się Dom Rekolekcyjny Archidiecezji Katowickiej. Na terenie kompleksu pałacowego znajduje się również Gospodarstwo Rolne Archidiecezji Katowickiej.
Park.
Park powstał razem z pałacem w początku XIX wieku. W parku rosną prawie wszystkie drzewa i krzewy, które spotkać można w każdym zakątku Polski, np. różne gatunki dębów, sosen (całe aleje sosny wejsmutskiej), modrzewi, świerków, jesionów, buków, olch, grabów, jarzębiny, wiązów, kasztanów. Znaleźć można również okazy drzew tropikalnych, rosnących w innych szerokościach geograficznych w tym m.in. specjalna hodowla azalii, okazałe kasztanowce czy niezmiernie rzadkie tulipanowce.
Na terenie parku znajduje się aż 8 stawów. W pobliżu parku i pałacu znajduje się również stadnina koni. Park zaliczany jest do krajobrazowych i liczy ok. 30 ha.

</doc>
<doc id="1242243" url="https://pl.wikipedia.org/wiki?curid=1242243" title="Słup milowy w Koninie">
Słup milowy w Koninie



</doc>
<doc id="1242245" url="https://pl.wikipedia.org/wiki?curid=1242245" title="Prezydenci Zamościa">
Prezydenci Zamościa

Lista prezydentów i wiceprezydentów Zamościa od 1975:

</doc>
<doc id="1242247" url="https://pl.wikipedia.org/wiki?curid=1242247" title="Bogatić">
Bogatić

Bogatić (cyr. Богатиħ) − wieś w Serbii, w okręgu maczwańskim, siedziba gminy Bogatić. W 2011 roku liczyła 6488 mieszkańców.

</doc>
<doc id="1242248" url="https://pl.wikipedia.org/wiki?curid=1242248" title="Zagubiony Mikołaj">
Zagubiony Mikołaj

Zagubiony Mikołaj (ang. "The Lost Claus", 2005) – odcinek specjalny (bożonarodzeniowy) serialu animowanego "Dom dla zmyślonych przyjaciół pani Foster" (ang. "Foster’s Home for Imaginary Friends", 2004-2009), którego twórcą jest Craig McCracken. Kreskówkę tę emituje Cartoon Network.
"Zagubionego Mikołaja" emituje co roku na święta Cartoon Network, premiera odbyła się w 2005 roku. Odcinek ten jest też dostępny na płycie DVD „Gwiazdka Cartoon Network”, dołączonym do numeru grudniowego 2007 Cartoon Network Magazynu. Oprócz tego odcinka są tam też odcinki bożonarodzeniowe kreskówek: "Ed, Edd i Eddy", "Johnny Bravo" i "Mroczne przygody Billy’ego i Mandy".
Opis odcinka.
Maks idzie w Wigilię do Domu pani Foster. Tam wiesza na choince gwiazdkę. Spotyka tam Bloo, Chudego, Eduardo, Koko, Frankę i Pana Zająca. Wtedy do domu przychodzi Mikołaj. Maks jest zachwycony, ale po chwili zjawia się mnóstwo innych Mikołajów. Okazuje się, że są oni zmyślonymi przyjaciółmi. Maks idzie do pokoju Bloo, i tam wpada w panikę. Myśli, że Mikołaj nie istnieje, a Bloo postanawia mu udowodnić, że się myli. Chce mu udowodnić, że Mikołaj może latać po świecie w saniach i wejść do komina. Wsadza do sań Chudego, a do sań przyczepia Pegazy (latające konie). Każe im lecieć po całym świecie, a Chudy leci z nimi. Eduardowi zaś każe wejść do komina, gdzie Eduardo utyka. Koko zatrudnia w centrum handlowym. Pracuje ona jako Mikołaj i daje dzieciom prezenty. Przez przypadek Maks niszczy jej ubranie, i dzieci orientują się, że nie jest Mikołajem. Koko zostaje zwolniona i się obraża na Maksa. Tymczasem nadchodzi noc, i Maks chce uwierzyć, że Mikołaj istnieje. Dlatego prosi go w duchu, żeby dał mu cokolwiek, np. bieliznę. Bloo zaś jest zły, bo Pan Zając co roku kupuje każdemu przyjacielowi tylko jeden prezent. Straszy go w nocy, by kupił więcej prezentów. Pan Zając wtedy wynosi choinkę i niszczy ozdoby bożonarodzeniowe. Rano Maks się budzi i okazuje się, że wśród prezentów pod choinką wcale nie ma bielizny. Wtedy dochodzi do wniosku, że Mikołaj nie istnieje. Idzie do Domu pani Foster, gdzie choinka i ozdoby już są. Wszyscy przyjaciele mają po jednym prezencie, ale bardzo okazałym. Franka (która nie wierzyła w Mikołaja) dzwoni na policję, iż ktoś się do nich włamał i zostawił upominki. Tymczasem Maks też dostał prezent, a były to majtki. A więc Mikołaj istnieje. Poza tym Chudy wrócił, Eduardo wyszedł z komina, Koko już nie jest obrażona, a Bloo za bycie niegrzecznym dostał węgiel.
Wersja polska.
Opracowanie i udźwiękowienie wersji polskiej: Studio Sonica
Reżyseria: Miriam Aleksandrowicz
Dialogi polskie: Barbara Robaczewska
Dźwięk i montaż: Agnieszka Stankowska
Organizacja produkcji: Elżbieta Kręciejewska
Wystąpili:
i inni
Lektor: Radosław Popłonikowski
Nagrody.
W 2006 roku zdobył Annie w kategorii „Production Design in an Animated TV Series”.

</doc>
<doc id="1242250" url="https://pl.wikipedia.org/wiki?curid=1242250" title="Vaccinium uliginosum">
Vaccinium uliginosum



</doc>
<doc id="1242253" url="https://pl.wikipedia.org/wiki?curid=1242253" title="Borówka amerykańska">
Borówka amerykańska



</doc>
<doc id="1242258" url="https://pl.wikipedia.org/wiki?curid=1242258" title="Julian Wendorff">
Julian Wendorff

Julian Wendorff (ur. 1795 w Nowogródku, zm. 1841 w Słucku), prawnik polski, adwokat.
Życiorys.
Pochodził z niezamożnej szlachty, był synem Zygmunta i Zofii z Sągajłów. Zygmunt Wendorff urodził się w 1760 (lub 1770) na Podlasiu i po odbyciu praktyki u nowogródzkiego adwokata Rewieńskiego wpisany został do miejscowej palestry. Nie było mu dane wykonywać obowiązków zawodowych bez zakłóceń, kilkakrotnie zmuszały go do opuszczania Nowogródka wydarzenia polityczne, miał też kłopoty osobiste z młodszym bratem Ignacym, kształcącym się bez odpowiedniego zaangażowania do zawodu adwokackiego. W połowie lat 90. XVIII wieku osiadł w Słucku, gdzie choroba zmusiła go do wycofania się z praktyki adwokackiej. Zajął się wówczas dzierżawą ziemską, ale niebawem zmarł (ok. 1797). Oprócz syna Juliana miał córkę Ewę, zamężną Felińską, autorkę "Pamiętników z życia" (1856); wyszła ona za mąż za Gerarda Felińskiego, brata poety Alojzego Felińskiego, była matką późniejszego arcybiskupa warszawskiego Zygmunta Szczęsnego Felińskiego.
Julian Wendorff ukończył z wyróżnieniem 7-klasową szkołę w Słucku i, kierując się realiami życiowymi, które zapewniały utrzymanie ubogiemu szlachcicowi z praktyki adwokackiej, poszedł w ślady ojca. Jak wynika z pamiętników siostry, nie był to wybór zawodu z zamiłowania, ale Wendorff okazał się pilnym i dokładnym prawnikiem. Dogłębnie zapoznał się ze statutami litewskimi, które "umiał niemal na pamięć" (Z. Zalewski). Przygotował wybór przepisów, dotyczących najczęściej spotykanych przypadków, który pod nazwą "Statutu wendorffowskiego" okazał się popularnym podręcznikiem współczesnej mu palestry. Wendorff znał także dobrze prawo rzymskie i inne prawodawstwa, pozostające w związku ze statutami litewskimi.
Prowadził m.in. głośną sprawę o ustalenie stanu mieszczańskiego mieszkańców Słucka. Występował w obronie mieszczan, których okoliczna szlachta usiłowała przypisać do chłopów pańszczyźnianych i obłożyć związanymi z tym obciążeniami. Wendorff na potrzeby tej sprawy przez kilka miesięcy badał dokumenty w Archiwum Radziwiłłowskim w Wilnie, czego efektem okazała się ogłoszona drukiem "Obrona", zawierająca dokumenty wcześniej nieznane lub mało znane. Praca ta, według pamiętników Ewy Felińskiej, była jasna, zwięzła i fachowa, o niepospolitej wartości; odbiorcom rzucało się w oczy, że "pisał ją nie prosty jurysta, ale pisarz obszerniejszych pojęć historycznych i wyższych zdolności". Szczycąc się Wendorffem jako absolwentem szkoły w Słucku, kierownictwo placówki miało ofiarować egzemplarz "Obrony" hrabiemu Zamoyskiemu w czasie jego wizytacji.
Niemal całe życie Wendorff spędził w Słucku, nie zakładając rodziny. Praktykę odbył u adwokata nieznanego z nazwiska, potem prowadził własną kancelarię. Praktykę miał rozległą, chociaż zdarzało mu się prowadzić sprawy bez wynagrodzenia, ze względu na przyjaźń czy choćby znajomość z klientem. Jego pasją była muzyka, był utalentowanym skrzypkiem, koncertującym niekiedy ze znanymi muzykami europejskimi w czasie ich pobytu w Słucku. Chorowity, często cierpiał na bóle migrenowe; zmarł w wieku 46 lat w 1841 w Słucku. Obie opublikowane prace Wendorffa, "Statut wendorffowski" i "Obrona", nie zachowały się.

</doc>
<doc id="1242260" url="https://pl.wikipedia.org/wiki?curid=1242260" title="Mała wielka miłość">
Mała wielka miłość

Mała wielka miłość (ang. "Expecting Love") – polski film fabularny (komedia romantyczna) z 2008 roku w reżyserii Łukasza Karwowskiego. Film został nakręcony w Warszawie i w Los Angeles (Kalifornia, USA). Powstał także 4-odcinkowy serial o tym samym tytule, emitowany od 6 do 27 września 2009 na antenie TVP1.
Fabuła.
Fabuła filmu przedstawia historię młodego i przystojnego Iana (Joshua Leonard), który jest prawnikiem w prestiżowej kancelarii w Los Angeles i ma wielkie powodzenie u kobiet. Wkrótce zostaje pracownikiem w pewnej firmie. Wtedy okazuje się, że Joanna, dziewczyna z Polski, z którą wdał się jakiś czas temu w krótki romans, spodziewa się dziecka i zamierza znów zjawić się w "Mieście Aniołów". Przyjaciel Iana – Steve (Michael Dunn), namawia go na podróż do Europy, która ma zapobiec niepotrzebnym kłopotom.

</doc>
<doc id="1242263" url="https://pl.wikipedia.org/wiki?curid=1242263" title="Majur (okręg maczwański)">
Majur (okręg maczwański)

 
Majur (cyr. Мајур) − wieś w Serbii, w okręgu maczwańskim, w mieście Šabac. W 2011 roku liczyła 7031 mieszkańców.

</doc>
<doc id="1242264" url="https://pl.wikipedia.org/wiki?curid=1242264" title="Vaccinium corymbosum">
Vaccinium corymbosum



</doc>
<doc id="1242265" url="https://pl.wikipedia.org/wiki?curid=1242265" title="Deepa Mehta">
Deepa Mehta

Deepa Mehta (ur. 1 stycznia 1950 w Amritsarze, Indie) – indyjsko-kanadyjska kontrowersyjna reżyserka filmowa i scenarzystka pracująca w Toronto i Delhi.
Życiorys.
Przed wyjazdem w 1973 roku do Kanady ukończyła Uniwersytet w Delhi uzyskując stopień naukowy w filozofii.
Zaczynała od pisania scenariuszy do filmów dla dzieci. Zadebiutowała reżyserując film "Sam &amp; Me" (z Omem Puri), historię relacji młodego Indusa i starszego żydowskiego gentlemana z sąsiedztwa. Akcja filmu dzieje się w Toronto. Film został nagrodzony w 1991 roku na Festiwalu Filmowym w Cannes. W następnym filmie ("Camilla "1994) zagrały Bridget Fonda i Jessica Tandy.
W 2014 roku wyreżyserowała film "Exclusion" (z Amitabhem Bachchanem i Johnem Abrahamem). Film opowiada prawdziwą historię, która zdarzyła się w Vancouver. W 1914 roku Kanada odmówiła zejścia na ląd z japońskiego statku "Komagata Maru" 376 pasażerom pochodzącym z Pendżabu w Indiach, gdzie doświadczali brytyjskich opresji. 340 Sikhów, 24 muzułmanów i 12 hinduistów zawrócono do Kalkuty, gdzie w proteście przed ich powrotem do Pendżabu otwarto do nich ogień i zabito 20 osób.
Trylogia.
Ogień ("Fire", 1996).
To pierwszy film trylogii, z muzyką A.R. Rahmana i z Shabana Azmi, Nanditą Das i Kulbhushanem Kharbandą w rolach głównych. Akcja jego dzieje się we współczesnych Indiach. Ze względu na motywy homoseksualne film wzbudził kontrowersje w Indiach. Z oburzeniem przyjęto nazwanie dwóch głównych bohaterek – lesbijek imionami hinduskich bogiń (Sita i Radha). Film z wątkiem homoseksualnym jednocześnie nawiązującym do religijnych odniesień, do historii Sity, która udowadnia Ramie swoją niewinność przechodząc przez ogień, zabiegający o emancypację kobiet spotkał się z odrzuceniem hinduskich ekstremistów. Wycofywano go z kin. Religijni fundamentaliści dokonywali wandalizmów w miejscach, gdzie był wyświetlany (m.in. w Nowym Delhi i Mumbaju).
Ziemia ("Earth", 1998).
"Ziemia" (1998) (w Indiach pt. "1947: Earth") opowiada historię podziału Indii dokonanego przez wycofujących się z okupowanego kraju Brytyjczyków w 1947 z punktu widzenia młodej dziewczyny z rodziny Parsów.
"Ziemia" (z Aamirem Khanem, Kulbhushanem Kharbandą, Nanditą Das i debiutującym Rahulem Khanna w rolach głównych i muzyką A.R. Rahmana) był indyjskim kandydatem do Oscara dla najlepszego filmu obcojęzycznego.
Woda ("Water", 2005).
Ostatni film trylogii "Woda" (2005 z Johnem Abrahamem i Kulbhushanem Kharbandą w rolach głównych) rozgrywa się w 1930 roku w aśramie dla wdów. Był pierwszym niefrancuskojęzycznym filmem wyprodukowanym w Kanadzie, który został nominowany do nagrody Oscara dla najlepszego filmu obcojęzycznego. Film, którego akcja dzieje się w Waranasi, ze względu na groźby ekstremistów hinduistycznych nagrywany był na Sri Lance.

</doc>
<doc id="1242279" url="https://pl.wikipedia.org/wiki?curid=1242279" title="M167 VADS">
M167 VADS

M167 Vulcan Air Defense System (VADS) – amerykański holowany artyleryjski zestaw przeciwlotniczy, którego główny element stanowi sześciolufowe działko przeciwlotnicze M61 Vulcan, wyposażone w system kierowania ogniem z własnym radarem. 
Opracowano także wersję samobieżną zestawu M163 VADS na podwoziu transportera M113. Oprócz tego, Sudan i Jemen używały lokalnej modyfikacji zestawu M167 zamocowanego na radzieckim transporterze BTR-152.

</doc>
<doc id="1242281" url="https://pl.wikipedia.org/wiki?curid=1242281" title="M167 Vulcan">
M167 Vulcan



</doc>
<doc id="1242282" url="https://pl.wikipedia.org/wiki?curid=1242282" title="Galeria Muzealna im. Michała Klahra Starszego">
Galeria Muzealna im. Michała Klahra Starszego

Galeria Muzealna im. Michała Klahra Starszego – galeria miejska mieszcząca się na rynku w Lądku-Zdroju w dawnym domu Michała Klahra starszego, rzeźbiarza, przedstawiciela śląskiego baroku. Została otwarta w 2006 r. Gromadzi i prezentuje eksponaty związane z historią miasta, uzdrowiska oraz gminy Lądek-Zdrój.
Kamienica "Zur Kornecke".
Pierwszy dom stojący w tym miejscu strawił wielki pożar, który wybuchł w Lądku-Zdroju w 1739 r. Zniszczeniu uległy wówczas 154 domy, a odbudowę miasta prowadzono do połowy XVIII w.
Obecnie istniejąca kamienica zbudowana w stylu późnorenesansowym pochodzi z 2 poł. XVIII w. Trójkondygnacyjny, podpiwniczony dom ustawiony jest do rynku ścianą szczytową.
Fasadę zdobi portal zwieńczony polichromowaną płaskorzeźbą z ukoronowaną figurą Madonny z Dzieciątkiem. Nad figurami mierzącymi 160 cm znajduje się kamienna, wykończona spiralnie z dwóch stron, draperia. U stóp Madonny łukowaty gzyms z główkami trzech puttów. Tuż nad wejściem widnieje gmerk artysty z datą "1723". Fasadę wieńczy płaskorzeźba z Okiem Opatrzności. Płaskorzeźba została wykonana w piaskowcu w roku 1741 lub 1742.
Według niektórych badaczy Madonnę nazywano "polską" ze względu na ikonograficzne podobieństwo do figury MB Kodeńskiej. Większość źródeł podaje jednak jako inspirację wizerunek maryjny z Mariazell w Styrii, której kult był wówczas popularny w Hrabstwie kłodzkim (m.in. również w sanktuarium Maria Śnieżna na Iglicznej).
Do rodziny Michała Klahra należał od 1724 r., kiedy to rzeźbiarz wraz z żoną Katarzyną sprowadził się z Kłodzka do ówczesnego "Bad Landeck". Oprócz mieszkania w kamienicy znajdowała się również pracownia. Michał Klahr Starszy mieszkał w niej i pracował do swojej śmierci w 1742 r. Po nim pracownię przejął syn Michael Ignatius Klahr. Wiadomo również, że podczas uroczystości Bożego Ciała rodzina Klahrów wystawiała przed domem specjalnie wykonany ołtarz.
Po 1945 r. w budynek pełnił rolę mieszkalno-handlową. Na parterze funkcjonowała przez dłuższy czas restauracja. Po 1989 r. mieściło się w nim kilka różnych sklepów i zakładów usługowych. W październiku 1992 r. na froncie budynku umieszczona została tablica upamiętniająca Michała Klahra. Okazją była 300 rocznica urodzin rzeźbiarza oraz inauguracja Roku Klahrowskiego.
 Decyzją wojewódzkiego konserwatora zabytków z dnia 24 lutego 1964 roku obiekt został wpisany do rejestru zabytków.
Galeria.
W 2006 r. budynek został poddany generalnemu remontowi i renowacji. Prace wykonała Gmina Lądek-Zdrój dzięki pozyskanym funduszom europejskim.
Parter budynku zajmuje w większej części sala wystawiennicza. Pierwszą wystawę, której tematem jest historia miasta, przygotował samorząd Lądka-Zdroju przy wsparciu Muzeum Ziemi Kłodzkiej oraz osób prywatnych, które udostępniły swoje zbiory. Wystawa prezentuje rozwój Lądka-Zdroju od średniowiecza po wiek XX przedstawioną na kopiach starych grafik i fotografii. Obejrzeć można archiwalne plany zabudowy i dokumenty oraz kolekcję dzieł sztuki, głównie rzeźb o tematyce sakralnej.

</doc>
<doc id="1242289" url="https://pl.wikipedia.org/wiki?curid=1242289" title="Mionica (Bośnia i Hercegowina)">
Mionica (Bośnia i Hercegowina)

Mionica – wieś w Bośni i Hercegowinie, w Federacji Bośni i Hercegowiny, w kantonie tuzlańskim, w mieście Gradačac. W 2013 roku liczyła 5483 mieszkańców, z czego większość stanowili Boszniacy.

</doc>
<doc id="1242292" url="https://pl.wikipedia.org/wiki?curid=1242292" title="Until I Die">
Until I Die

Until I Die - dziesiąty singel w karierze muzycznej Petry Marklund (September). Piosenka jest drugim singlem promującym płytę artystki "Dancing Shoes" oraz trzecim singlem promującym debiutancki album September "Dancing in Orbit" w Holandii.
Wytwórnia Hard2Beat Records ogłosiła, że piosenka będzie trzecim singlem promującym debiutancki album September "Cry for You - The Album na wyspach brytyjskich. Mimo że powstały nowe remixy piosenki, które miały wejść w skład singla, wytwórnia opublikowała okładkę singla, teledysk zaczął się pojawiać w telewizjach muzycznych oraz singiel został wydany w wersji "Promo CD" - ostatecznie wytwórnia anulowała wydanie singla. Hard2Beat Records nigdy nie wyjaśniła, co było przyczyną tej decyzji, jednak najbardziej prawdopodobną przyczyną było odrzucenie piosenki jako singla przez brytyjskie BBC Radio 1. Until I Die została wykorzystana w reklamie telefonii Plus GSM.

</doc>
<doc id="1242293" url="https://pl.wikipedia.org/wiki?curid=1242293" title="Lauchringen West">
Lauchringen West

Lauchringen West – stacja kolejowa w Unterlauchringen (gmina Lauchringen), w kraju związkowym Badenia-Wirtembergia, w Niemczech.
Połączenia.
Na stacji zatrzymują się pociągi osobowe i Interregio-Express.
Połączenia (stacje końcowe):

</doc>
<doc id="1242295" url="https://pl.wikipedia.org/wiki?curid=1242295" title="Alois Schmidt">
Alois Schmidt

Alois Schmidt ("Aloys Schmidt", ur. 1855 w Radochowie, zm. 1939 w Lądku-Zdroju) – snycerz i rzeźbiarz. 
Życiorys.
Autor ponad 200 ołtarzy wykonanych głównie dla kościołów na ziemi kłodzkiej. Specjalizował się w stolarstwie artystycznym. Zajmował się także rzeźbiarstwem, malarstwem i pozłotnictwem.
Dzieła Aloisa Schmidta trafiły również do obiektów sakralnych w Kopenhadze i Malmö. Jego meble i figury zwierząt były eksportowane do Ameryki. W roku 1880 wykonany przez Schmidta model "Marienbad" w Lądku-Zdroju (obecnie Zakład Przyrodoleczniczy "Wojciech") otrzymał nagrodę na Wystawie Higieny w Berlinie.

</doc>
<doc id="1242297" url="https://pl.wikipedia.org/wiki?curid=1242297" title="Fojnica">
Fojnica

Fojnica – miasto w Bośni i Hercegowinie, w Federacji Bośni i Hercegowiny, w kantonie środkowobośniackim, siedziba gminy Fojnica. W 2013 roku liczyła 3570 mieszkańców, z czego większość stanowili Boszniacy.
Charakterystyka.
Fojnica jest położona w kotlinie pomiędzy pasmami górskimi Kruščica i Vranica. Jest miastem uzdrowiskowym - funkcjonuje w niej największy w kraju ośrodek rehabilitacyjny. Leży nad rzeką Dragača, około 50 km na zachód od Sarajewa.
W średniowieczu Fojnica była ważnym ośrodkiem górniczym. Wydobywano tu żelazo, srebro i złoto. Do XIX wieku w Fojnicy funkcjonowały manufaktury złotnicze, kowalskie i rusznikarskie. 

</doc>
<doc id="1242300" url="https://pl.wikipedia.org/wiki?curid=1242300" title="Okręg wyborczy Bath">
Okręg wyborczy Bath

Okręg wyborczy Bath powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmuje miasto Bath i okolice. W 1918 r. liczbę mandatów przypadających na okręg zmniejszono do jednego.

</doc>
<doc id="1242302" url="https://pl.wikipedia.org/wiki?curid=1242302" title="Barclays Dubai Tennis Championships 2008 (kobiety)">
Barclays Dubai Tennis Championships 2008 (kobiety)

Tenisowy turniej WTA Barclays Dubai Tennis Championships 2008 odbył się w dniach 23 lutego - 1 marca w Dubaju położonym w Zjednoczonych Emiratach Arabskich, na kortach twardych. Pula nagród wyniosła 1 500 000 dolarów amerykańskich.

</doc>
<doc id="1242303" url="https://pl.wikipedia.org/wiki?curid=1242303" title="Together When...">
Together When...

Together When... – pierwszy cyfrowy singel japońskiej piosenkarki Ayumi Hamasaki, wydany 5 grudnia 2007. Płyta została wydana tylko w wersji do ściągnięcia przez internet. Singel został rozpowszechniony w legalnie ściągniętych kopii.

</doc>
<doc id="1242304" url="https://pl.wikipedia.org/wiki?curid=1242304" title="Komunikacja miejska w Bielsku-Białej">
Komunikacja miejska w Bielsku-Białej

System komunikacji miejskiej w Bielsku-Białej składa się z tras autobusowych (od 1927 roku), prowadzonych przez dwóch przewoźników – MZK Bielsko-Biała (42 linie) i PKM Czechowice-Dziedzice (3 linie). W latach 1895-1971 istniała również w Bielsku-Białej sieć tramwajowa.
Poza granicami administracyjnymi Bielska-Białej, autobusy komunikacji miejskiej kursują do sąsiednich miejscowości: Bystrej, Czechowic-Dziedzic, Mazańcowic i Wilkowic.
Historia.
Od momentu powstania komunikacji miejskiej w dzisiejszym Bielsku-Białej – roku 1895 jej organizatorami było 9 przedsiębiorstw mających siedzibę w tym mieście (lub samodzielnym Bielsku):
Monarchia Austro-Węgierska.
O potrzebie stworzenia komunikacji miejskiej w prężnie rozwijającym się Bielsku mówiono powszechnie w ostatnich dwudziestu latach XIX stulecia.
Już w 1884 roku bielska Rada Gminna rozważała pomysł budowy linii tramwaju elektrycznego od dworca kolejowego do Cygańskiego Lasu (niem. "Zigeunerwald"). Teren ten był popularnym miejscem wypoczynku bielszczan i turystów, zwłaszcza z Górnego Śląska, oraz reprezentacyjną dzielnicą willową, do której dotychczas docierał z centrum miasta omnibus. Wtedy na przeszkodzie realizacji projektu stanął brak elektrowni, mającej dostarczać energię elektryczną dla linii.
W 1893 roku została uruchomiona oczekiwana od dawna elektrownia miejska. W tym samym roku inżynier Miksa Déri – dyrektor zarządzającej nią wiedeńskiej spółki "Internationalen Elektrizitätsgesellschaft" (IEG) oraz bielski radny Alojzy Bernaczik, wystąpili do władz o zgodę na budowę linii tramwajowej Dworzec kolejowy – Cygański Las. Inicjatorzy tego projektu w październiku 1894 roku utworzyli Komitet Akcyjny Lokalnej Kolei Żelaznej. 7 lutego 1895 roku Gmina Miejska Bielsko zawarła z nim umowę, dotyczącą eksploatacji linii tramwajowej. Déri i Bernaczik otrzymali koncesję na prowadzenie jej przez następne 60 lat, po czym miała przejść na własność magistratu. Dla nadzoru nad tworzoną trakcją tramwajową utworzono tymczasową spółkę "Bielitz-Bialaer Local-Eisenbahngesellschaft" (pol. Bielsko-Bialska Spółka Lokalnej Kolei Żelaznej).
Po podpisaniu umów o dostawy prądu i zgodzie Ministerstwa Handlu rozpoczęły się prace budowlane. Wzniesiono budynki remizy tramwajowej przy dzisiejszej ulicy Partyzantów oraz wybudowano drewnianą remizę i poczekalnię na końcowym przystanku w Cygańskim Lesie. Zakupiono tabor tramwajowy, który składał się z pięciu wozów motorowych typu Kummer z Drezna, mogących jeździć w dwóch kierunkach (linia bielska nie posiadała końcowych pętli) oraz dwóch wozów doczepnych z wytwórni w Grazu.
Pierwsza próbna jazda bielskiego tramwaju odbyła się 23 października 1895 i wypadła nadzwyczaj pomyślnie. Normalna eksploatacja taboru ruszyła 11 grudnia 1895 roku.
Uruchomiona w Bielsku linia tramwajowa liczyła 4959 metrów długości i była jednotorowa, o prześwicie torów 1000 mm. Taki charakter utrzymała do końca swojego istnienia. Trasa została wyposażona początkowo w 7 mijanek, z których 2 znajdowały się na końcówkach trasy, a także w 14 przystanków. Trasa przebiegała przez dzisiejsze ulice: 3 Maja, Zamkową, 1 Maja, plac Mickiewicza, Partyzantów, Kustronia, Bystrzańską i Olszówka. Połowa przewozów odbywała się na odcinku Cygański Las – Kasa Oszczędności ("Zigeunerwald – Sparkasse"). Średnia prędkość jazdy ówczesnego tramwaju wynosiła 14 km/h. Szybko stał się on symbolem i wizytówką miasta, ułatwiając przy tym dojazd rzeszom turystów do terenów podgórskich (trasa linii leżała w znacznej mierze na terenie sąsiednich gmin Kamienica i Mikuszowice).
Wcześniejszy tymczasowy zarząd zastąpiła utworzona 1 lutego 1897 roku "Bielitz-Bialaer Electricitäts und Eisenbahn Gesellschaft" (Bielsko-Bialska Spółka Elektryczna i Kolejowa), która w pierwszych latach kursowania tramwajów dokonała wielu inwestycji, w tym zakupu kolejnych wozów, budowy murowanej remizy w Cygańskim Lesie i nowego budynku administracyjnego.
Nie zostały jednak zrealizowane projekty dotyczące budowy odnóg istniejącej linii tramwajowej, spośród których najdłuższa miała być poprowadzona do granicy sąsiedniej Białej z Lipnikiem. Pomysł budowy takiej linii, nazywany "projektem Biała", powracał jednak na forum miejskie jeszcze kilkakrotnie.
I wojna światowa.
Wybuch I wojny światowej i potrzeby przemysłu bielskiego wywołały powstanie w 1916 roku projektu uruchomienia tramwajowych przewozów towarowych do fabryk (zwłaszcza węgla), m.in. do rozbudowywanej elektrowni miejskiej. Przewozy te uruchomiono w styczniu 1920 roku, budując w tym celu bocznicę kolejową, wyposażoną w odpowiedni dźwig do przenoszenia nadwozi węglarek na wózki tramwajowe. Okres wojenny wpłynął bardzo korzystnie na znaczny wzrost frekwencji – w 1918 roku przewieziono ponad 2 miliony pasażerów.
Komunikacja miejska dwumiasta (jak nazywano zrośnięte już wówczas Bielsko i Białą) nie składała się w okresie Monarchii Austro-Węgierskiej jedynie z trakcji tramwajowej. Przed I wojną światową pojawiły się także pierwsze próby zastosowania do tej roli motorowych omnibusów. 15 kwietnia 1908 roku ruszyła linia tego środka transportu z Białej do Straconki, z jednym kursem dziennie. Prowadzona przez prywatnego przewoźnika istniała do wybuchu wojny w lipcu 1914 roku.
II Rzeczpospolita.
Lata 1918-1930.
W listopadzie 1918 roku (a formalnie w lipcu 1920) Bielsko stało się częścią II Rzeczypospolitej. Sprawą kontrowersyjną stało się dotychczasowe niemieckie oblicze komunikacji tramwajowej w tym mieście. Przyłączenie do Polski nie wywoływało większych zmian w polityce kierownictwa tramwajowego, zdominowanego przez niemieckich i żydowskich fabrykantów, a będącego niemal poza kontrolą administracji polskiej. Do spraw spółki nie mieszał się w początkach lat 20. magistrat bielski, posiadający wówczas szeroką autonomię. Z czasem musiało jednak dojść do spięć, spowodowanych brakiem wpływu na funkcjonowanie tramwajów przez władze centralne i samorządowe oraz trwaniem przy ich „niemieckim charakterze”.
W roku 1924 doszło do pierwszego poważnego konfliktu między władzami spółki tramwajowej, polskimi pasażerami i władzami wojewódzkimi w Katowicach na tle języka niemieckiego, którym wyłącznie posługiwała się obsługą tramwajowa, co wywoływało liczne awantury, zwłaszcza w pojazdach. Pomimo tego język niemiecki pozostał nadal jako obowiązujący w obsłudze pasażerów i w administracji spółki. Uczynione zostały jednak liczne kroki w celu spolszczenia bielskiej komunikacji tramwajowej – wprowadzono dwujęzyczne napisy na pojazdach, biletach i przystankach (1922); nowe, szaro-błękitne barwy wozów zastąpiły poprzednie, austriackie (1925); sama spółka otrzymała zaś 30 października 1922 roku polską nazwę Bielsko-Bialska Spółka Elektryczna i Kolejowa S.A. (BBSEiK).
Spółka dokonywała w latach 20. dalszych inwestycji. Dla potrzeb zakładów przemysłowych ulokowanych przy linii tramwajowej wybudowano trzy bocznice, przygotowane pod przewozy towarowe (1923-1924). W latach 1925-1926 wybudowano nowy odcinek trasy tramwajowej o długości 787 metrów. Przebiegał on ulicą Zamkową i Partyzantów przez plac Żwirki i Wigury, na którym powstała najdłuższa w Bielsku 90-metrowa mijanka. Przełożenie ruchu tramwajowego z dotychczasowej trasy biegnącej ulicą 1 Maja nastąpiło z dniem 2 maja 1926 roku. W obliczu narastającej frekwencji w 1933 roku został wprowadzony 10-minutowy takt kursowania wozów tramwajowych.
Po przeniesieniu linii tramwajowej na plac Żwirki i Wigury władze spółki doszły do wniosku, że dalsze rozwijanie trakcji szynowej nie ma uzasadnienia z przyczyn ekonomicznych. Zamierzano natomiast przystąpić do budowy komunikacji autobusowej, która w tym czasie rozwijała się już dynamicznie w wielu miastach europejskich i amerykańskich oraz w największych miastach Polski. Zmiana ta otwierała nowy rozdział w dziejach bielskiej komunikacji publicznej.
Na wiosnę 1926 roku kierownictwo BBSEiK wystąpiło o przyznanie zezwolenia na prowadzenie trakcji autobusowej. W czerwcu 1927 roku magistraty Bielska i Białej oraz starostwa powiatowe, za zgodą urzędów wojewódzkich, wydały spółce koncesję na „Przedsiębiorstwo przewozowe dla przewozu ludzi autobusami z silnikiem spalinowym” oraz prowadzenie 4 linii autobusowych: Biała miasto (okrężna), Bielsko (plac Chrobrego) – Wapienica (leśniczówka), Mikuszowice Śląskie – Bystra (sanatorium) oraz Bielsko (dworzec) – Biała – Lipnik (leśniczówka).
18 listopada 1927 roku autobusy ze znakiem firmowym BBSEiK wyruszyły na wytyczone trasy, otwierając tym samym nowy rozdział w historii bielskiej komunikacji.
Podobnie jak w przypadku tramwajów, Bielsko znowu znalazło się wśród pionierskich miast posiadających ten środek transportu w Polsce. Powodzenie pierwszych linii spowodowało, że w 1928 roku spółka zamówiła w Wiedniu następne wozy i zaczęła uruchamiać dalsze linie. W szczytowym okresie rozwoju sieci (wiosna 1931 roku) spółka obsługiwała pięć tras międzymiastowych, sześć podmiejskich i dwie miejskie.
Magistrat bielski chciał w tym czasie powstania konkurencyjnej dla BBSEiK jednostki obsługującej komunikację autobusową w mieście, przyjmując 22 czerwca 1929 roku uchwałę o utworzeniu Śląskich Linii Autobusowych. Członkostwo Bielska w "Związku Celowym dla Prowadzenia Komunikacji Autobusowej" (stowarzyszeniu tworzącym ŚLA) zostało jednak zablokowane przez Śląską Radę Wojewódzką.
Lata 1931-1939.
Po krótkim okresie pomyślnego rozwoju trakcji autobusowej BBSEiK w 1931 roku nadszedł poważny kryzys na skutek trwającej w Polsce recesji gospodarczej, która wywołała duże bezrobocie i zubożenie społeczeństwa. Konieczność obniżenia cen wywołała spadek rentowności firmy, a co za tym idzie zawieszenie większości linii i masowe zwolnienia w spółce. Ruch autobusowy odbudowywano w latach 1933-1934, m.in. poprzez przedłużanie już istniejących linii i uruchamianie nowych, a także zakup kilku nowych wozów.
Sytuacja międzynarodowa w końcu lat 30., a zwłaszcza zagrożenie ze strony nazistów, działających w Polsce najaktywniej właśnie w Bielsku, wywołały wręcz konieczność nadania BBSEiK polskiego charakteru. Wprowadzono jedynie polski język urzędowy, przemalowano wozy na kremowo-czerwono (1935) i dokonano zmian kadrowych, w wyniku czego władza w spółce przeszła całkowicie w polskie ręce. Wielkie zasługi w tej kwestii miał Wiktor Przybyła, ówczesny burmistrz Bielska. Później doszło jednak do konfliktu między władzami BBSEiK a radą miejską, spowodowanego wypłaceniem przez spółkę jedynie części zobowiązań wobec gminnej kasy (część nadwyżki finansowej spółki miała, zgodnie z umową, trafiać do magistratu). Władze miejskie podjęły nieudaną próbę przejęcia komunikacji tramwajowej.
II wojna światowa.
1 września 1939 roku, w obliczu niemieckiego najazdu na Rzeczpospolitą, polskie kierownictwo oraz znaczna część pracowników BBSEiK opuścili Bielsko, zabierając ze sobą cały tabor autobusowy spółki – 18 wozów (po wojnie powrócił tylko jeden pojazd). Miasto otrzymało w zamian komunikację międzymiastową, realizowaną jednak przez obce przedsiębiorstwa.
Po zajęciu Bielska przez Wehrmacht (3 września) firmie przywrócono „niemiecki charakter”, usuwając z pracy niemal wszystkich Polaków i zatrudniając tylko miejscowych Niemców. Przedsiębiorstwo przemianowano ją na "Strassenbahn-und Autobus Gesellschaft Bielitz" (pol. Spółkę Tramwajową i Autobusową Bielsko). Tabor został przemalowany na barwy stalowo-szare.
Podczas wojny z powodzeniem funkcjonowała komunikacja tramwajowa. Początkowo, do listopada 1940 roku, tramwaje kursowały na skróconej trasie (Teatr – Cygański Las), ponieważ wycofujące się oddziały polskie wysadziły w centrum miasta (ulica 3 Maja) tunel kolejowy, uniemożliwiając dojazd tramwaju do dworca kolejowego. W warunkach okupacji komunikacja tramwajowa w Bielsku cieszyła się dużym powodzeniem wśród pasażerów – w latach 1941-1944 liczba rocznych przewozów przekraczała liczbę 3 milionów. Wypracowywano więc spore zyski, na co miało wpływ przede wszystkim nadmierna eksploatacja przestarzałych wozów i pojawienie się na nich po raz pierwszy reklam.
Dalsze przekształcenia spółki nastąpiły w maju 1944 roku, kiedy stała się firmą komunalną, przyjmując jednocześnie nazwę "Bielitzer Verkehrsbetriebe AG" (Bielskie Przedsiębiorstwo Komunikacyjne S.A.).
Pod koniec stycznia 1945 roku, w ramach ofensywy na bielski okręg przemysłowy, Armia Czerwona spowodowała odcięcie trakcji tramwajowej od dostaw prądu z elektrowni w Dziedzicach, przez co w ostatnich dniach okupacji niemieckiej wozy przestały wyjeżdżać na ulice miasta. 10 lutego Biała, a 12 lutego Bielsko zostały zajęte przez oddziały radzieckie.
Polska Ludowa.
Lata 1945-1958.
Walki o Bielsko nie spowodowały większych strat w trakcji tramwajowej. Tabor przetrwał nieuszkodzony w zajezdniach i remizach. Już 27 lutego 1945 roku pierwszy powojenny tramwaj wyruszył na trasę Dworzec kolejowy – Cygański Las, ponownie w kremowo-czerwonych barwach. 14 lipca przywrócono funkcjonowanie BBSEiK (pod zarządem przymusowym Ministerstwa Komunikacji), a 27 lipca wprowadzono nową nazwę firmy – Bielska Kolej Elektryczna (BKE).
W warunkach powojennych największym wyzwaniem dla kierownictwa i załogi BKE stało się ponowne uruchomienie, a właściwie całkowita odbudowa trakcji autobusowej. Początkowo eksploatowano pojazdy budowane na podwoziu samochodów ciężarowych, pochodzących z demobilu, w okresie późniejszym zastąpiły je wozy typowe dla komunikacji miejskiej i dalekobieżnej.
1 lutego 1947 roku BKE zorganizowała obchody jubileuszu 50-lecia istnienia spółki tramwajowej w Bielsku, razem z uroczystością poświęcenia jednego z wozów typu Brown Boveri, który przejechał wówczas dokładnie milion kilometrów. Radość z rocznicy nie przysłoniła jednak braków taborowych oraz konieczności modernizacji pojazdów i zaplecza technicznego. Załoga BKE podjęła się więc samodzielnej budowy czterech (?) wozów. W tym samym czasie rozpoczął się dynamiczny wzrost frekwencji w tramwajach (od ponad 5 milionów przewozów w roku 1947), mający postępować przez dwie kolejne dekady.
Końcem lat 40. w Bielsku pojawili się konkurenci komunikacyjni wobec BKE w postaci Śląskich Linii Autobusowych i Państwowej Komunikacji Samochodowej (PKS), którzy zaczęli prowadzić linie podmiejskie i międzymiastowe. Mimo to, nie udało się przez wiele lat powojennych uruchomić tras miejskich.
W 1949 roku Bielska Kolej Elektryczna została przemianowana na Miejskie Zakłady Komunikacyjne w Bielsku (MZK).
Najważniejszym wydarzeniem przełomu lat 40. i lat 50. było powstanie projektu zdecydowanej rozbudowy bielskiej trakcji tramwajowej w ramach założeń planu sześcioletniego. Zaplanowane zostały linie: Dworzec kolejowy – Aleksandrowice (2,6 km), Aleksandrowice – Straconka (6,5 km), Kamienica – Szczyrk (16,2 km); powstać miała także odnoga dotychczasowej trasy w kierunku dolnej stacji projektowanej kolei linowej na Szyndzielnię w Kamienicy-Olszówce. Planowano także powrót do przedwojennego "programu Biała" poprzez budowę trasy w kierunku ulicy Żywieckiej, a dotychczasowa linia miała być przebudowana na dwutorową o prześwicie 1435 mm. Ostatecznie zrealizowano tylko plany budowy linii spod dworca do Aleksandrowic, a inne, po latach dyskusji, zostały zarzucone.
Kamień węgielny pod nową linię tramwajową położono w lipcu 1950 roku. Trasę o długości 2,6 km wzdłuż ulicy Piastowskiej, jednotorową, z dwoma mijankami i końcową pętlą na Hulance (pierwszą i jedyną tego typu w Bielsku), zbudowano głównie dzięki czynom społecznym tysięcy bielszczan. Uroczyste otwarcie linii tramwajowej nr 2 nastąpiło 22 lipca 1951 roku. Została ona wyposażona w 6 przystanków, a cały przejazd trwał 16 minut. Z biegiem lat okazało się, że projekt był udany, ponieważ wzdłuż przebiegu „dwójki” powstało pięć osiedli mieszkaniowych, tzw. "ZOR-ów", dla mieszkańców których – po przesiadce na starą linię, numerowaną odtąd „1” – powstało dogodne połączenie z centrum miasta i terenami wypoczynkowymi.
1 stycznia 1951 roku nastąpiło połączenie Bielska i Białej w jeden organizm miejski, liczący wówczas 58 tysięcy mieszkańców. Decyzją Ministerstwa Gospodarki Komunalnej z dnia 1 marca 1951 roku MZK w Bielsku przekształcono w Miejskie Przedsiębiorstwo Komunikacyjne w Bielsku-Białej (MPK).
Początek funkcjonowania przedsiębiorstwa był okresem całkowitej stagnacji komunikacji miejskiej w dwumieście – zawieszono prace modernizacyjne, brakowało dostaw nowych wozów. Sytuacja w MPK, a w konsekwencji jakość usług przez nie świadczonych, zaczęła się polepszać w drugiej połowie lat 50. Od 1955 roku nowa dyrekcja przedsiębiorstwa dokonywała znaczących kroków w tym kierunku, takich jak liczne dostawy nowych wozów tramwajowych (pozwoliły na zwiększenie częstotliwości kursowania linii nr 1 do ośmiu minut) i autobusowych (postanowiono o kupowaniu jedynie autobusów węgierskich – Mavag i Ikarus), czy likwidacja nierentownych przewozów towarowych. Powstawały także dalsze plany modernizacyjne – projekt budowy nowej zajezdni MPK w Olszówce Dolnej, propozycja utworzenia trakcji tramwajowej na Leszczyny, budowy drugiego toru na linii nr 1, czy też pętli tramwajowej przy dworcu kolejowym. Po raz pierwszy pojawiła się koncepcja wprowadzenia do Bielska-Białej sieci trolejbusowej (1957). W ramach nowej polityki kierownictwa MPK zaczęło ono obsługiwać dużą część powiatu bielskiego i rywalizując z PKS, znacznie ograniczył występujące w latach 50. tzw. "kryzysy komunikacyjne".
Lata 1959-1971.
W kilkudziesięciotysięcznym mieście, ważnym ośrodku przemysłowym, jakim było Bielsko-Biała, brakowało jednak miejskiej komunikacji autobusowej. Po nabyciu nowych autobusów odrodziła się – po dwudziestu latach – 15 czerwca 1959 roku, kiedy powstała linia okrężna (obsługiwana przez 2 autobusy), przebiegająca przez Bielsko i Białą. Popularność tego połączenia była na tyle duża, że jeszcze w tym samym roku (15 grudnia) zastąpiły ją dwie linie autobusowe A i B z 1-godzinną częstotliwością kursowania. Problemem dla trakcji autobusowej był wówczas przede wszystkim brak zaplecza, czy chociażby zajezdni z prawdziwego zdarzenia.
Polityka finansowa przedsiębiorstwa umożliwiła zakup 10 taksówek i 3 bagażówek, przez co 1 sierpnia 1960 roku ruszyła eksploatacja trakcji taksówkowo-bagażówkowej MPK (za miejsce stacjonowania posłużyły dawne budynki książąt Sułkowskich przy ulicy Kołłątaja). Po siedmiu latach zlikwidowane zostały przewozy taksówkowe, pozostawiono jednak w ruchu bagażówki.
Ostatnie dostawy taboru szynowego miała miejsce w latach 1957-1961, kiedy to MPK pozyskało wozy Konstal z Chorzowa i Sanok z Łodzi w 1954 r. W roku 1960 na ulice Bielska-Białej po raz ostatni wyruszyły wozy doczepne, pochodzące jeszcze z początkowego okresu istnienia trakcji.
Przemiany zachodzące w podejściu kierownictwa MPK do funkcjonowania firmy pozwoliły na osiągnięcie znakomitych – jak na czasy PRL – wyników finansowych, a nawet – w latach 1960-1961 – na wypracowanie zysków. W 1961 roku MPK zostało uznane za najlepszą firmę komunikacji miejskiej w Polsce. W kolejnych latach nie udało się jednak utrzymać rentowności.
Mimo dobrej sytuacji finansowej, trudności w funkcjonowaniu komunikacji miejskiej w Bielsku-Białej wymusiły konieczność poszukiwania nowych rozwiązań, które pozwoliłyby choć częściowo poprawić komfort jazdy. Lata 60. miały przynieść sieci trakcji szynowej w Bielsku-Białej czas modernizacji i dalszego rozwoju. MPK wprowadziło liczne udogodnienia dla pasażerów, m.in. tramwaje nocne (od 1960 roku) i kasowniki w wagonach tramwajowych (w 1969 roku zastąpiły ostatecznie konduktorów). W 1966 roku rozpoczęła się budowa zajezdni tramwajowo-autobusowej w Olszówce, trwała jednak ona prawie dziesięć lat, głównie z powodu braku funduszy. Planowano także ponownie budowę drugiego toru na linii nr 1.
W latach 1961-1969 liczba wozów tramwajowych – 42 – ustabilizowała się. Przybywanie nowych pojazdów nie umożliwiło jednak nawet niewielkiego polepszenia się warunków jazdy. Liczba nimi podróżujących wzrastała coraz szybciej, osiągając w 1965 roku wskaźnik ponad 17,5 miliona przewozów rocznie, a najwięcej pasażerów skorzystało z sieci w 1969 roku – prawie 19,3 miliona. Mimo uciążliwości związanych z podróżowaniem „bimbajami”, jak nazywano popularnie bielskie tramwaje, mieszkańcy chętnie korzystali z nich aż do likwidacji sieci.
Równocześnie z dynamicznym wzrostem frekwencji w tramwajach, coraz więcej bielszczan korzystało z usług sieci autobusowej, która w latach 60. zaczęła się poszerzać na przyłączone do miasta dzielnice (Kamienica i Mikuszowice) i obszary peryferyjne, położone z dala od głównych ciągów komunikacyjnych. Powstały wówczas kolejne linie: C, D, E i F, a na początku lat 70. dalsze – G i H. Powstawanie nowych połączeń było wynikiem znaczących zakupów, dzięki którym w latach 1955-1965 liczba autobusów wzrosła z 21 do 57. Równolegle nastąpił znaczny wzrost przewozów rocznych, z niecałych 4 milionów w 1955 roku do ponad 18 milionów pod koniec lat 60.
Pod koniec lat 60. dalsze istnienie trakcji tramwajowej w Bielsku-Białej stanęło pod znakiem zapytania. Wskutek braku dróg przelotowych omijających centrum miasta, ogromnie wzrósł ruch samochodowy, a niemały wpływ na zakorkowanie miasta miały tramwaje, które kursując ciasnymi ulicami tamowały ruch innych pojazdów. Jednocześnie komunikacja szynowa osiągnęła maksimum swych możliwości przewozowych, co spowodowane było ciągłym niedostatkiem taboru, brakiem drugiego toru na obu liniach (przy czym największy problem stanowiły krótkie mijanki) i przestarzałym zapleczem technicznym. Ponadto w tym samym okresie, na skutek działań władz centralnych, doszło do likwidacji większości wąskotorowych sieci tramwajowych w Polsce: olsztyńskiej, wałbrzyskiej, legnickiej i jeleniogórskiej (miasta o zbliżonej do Bielska-Białej liczbie ludności).
Niechętne tramwajom władze miejskie, przekonane o słuszności działań KC PZPR i utwierdzone jeszcze w nim po opublikowaniu studium komunikacyjnego Bielska-Białej i raportu z kontroli NIK, przeprowadzonej w MPK, podjęły formalną decyzję o likwidacji trakcji tramwajowej na sesji Miejskiej Rady Narodowej 16 września 1970 roku. Wcześniej jednak, przez wiosnę i lato tego roku trwały prace remontowe na obu trasach, kontynuowana była także budowa zajezdni tramwajowej. Jednocześnie skrócono linię nr 2.
Proces zakończenia eksploatacji sieci został rozłożony na cztery etapy:
Linię tramwajową nr 2 zastąpiła trasa autobusowa K (Aleksandrowice – Partyzantów – 1 Maja – Aleksandrowice) z wariantem K bis (ZOR II – Dworzec), przedłużona po likwidacji linii nr 1 do Parku Ludowego. W tym samym roku dokonano zmiany nazewnictwa linii autobusowych MPK – otrzymały one numery, zastępujące dotychczas funkcjonujące oznaczenie literowe.
Lata 1971-1982.
Po likwidacji sieci elektrycznej Bielsku-Białej pozostała jedynie samochodowa komunikacja miejska, która musiała nie tylko przejąć wielotysięczną rzeszę pasażerów tramwajów, lecz także poradzić sobie z wciąż wzrastającą liczbą mieszkańców miasta – nowych klientów MPK.
Zgodnie z zawartą przez Miejską Radę Narodową umową, wozy tramwajowe pozostałe po likwidacji sieci zostały przekazane do Łodzi w zamian za 35 autobusów marki Ikarus (modele 556 i 620), co pozwoliło na znaczne zwiększenie taboru autobusowego MPK (w 1971 roku – 83 pojazdy).
Nieustannie poszerzała się siatka połączeń komunikacji miejskiej – nowe linie i przedłużone dawniejsze kursy powiązały centrum miasta z budowanymi osiedlami mieszkaniowymi (Złote Łany) i nowymi częściami miasta – dawnymi wioskami (Straconka, Krzemionki, Mikuszowice, a także wielkimi zakładami przemysłowymi, przede wszystkim z Fabryką Samochodów Małolitrażowych. W 1968 roku otwarto nieczynny już obecnie Szpital Stalownik w Mikuszowicach Krakowskich przy ulicy Stalowej 10, przez co wydłużono tam linię nr 2, która kursuje tam do dziś. Powstała także pierwsza w Bielsku-Białej autobusowa trasa nocna.
Na początku lat 70., podobnie jak w poprzedniej dekadzie, liczba przewozów pasażerskich dużo szybciej, niż w tym samym czasie liczba ludności miasta. W 1971 roku autobusy przewiozły 39 milionów pasażerów (przy 106 tys. mieszkańców), a w 1974 już 52 mln (117 tys. obywateli). Konieczną dalszą rozbudowę taboru umożliwiła dostawa nowych 27 autobusów w 1973 roku, w tym 6 wozów Jelcz PR100, budowanych na francuskiej licencji Berlieta.
Przełomowym momentem w historii MPK było otwarcie długo oczekiwanej zajezdni w Olszówce, przy ulicy Długiej 50, co nastąpiło na jesieni 1974 roku. Na terenie 7 hektarów powstały budynki administracyjne (przeniesiono tam kierownictwo przedsiębiorstwa) i obsługi technicznej pojazdów, w tym stacja benzynowa. Wybudowana za blisko 84 mln złotych zajezdnia miała docelowo pomieścić 160 autobusów i 90 bagażówek, co przy ówczesnej liczebności taboru (1973 – 114 autobusów, 54 bagażówki) umożliwiało znaczne jego powiększenie – zakupiono pierwsze w MPK Ikarusy 260.
Znaczne utrudnienia w funkcjonowaniu komunikacji miejskiej w centrum Bielska-Białej miały miejsce podczas przebudowy ciągu drogi przelotowej północ-południe (ul. 3 Maja, Zamkowa, Partyzantów) w latach 1972-1975, związanych m.in. z licznymi wyburzeniami w celu poszerzenia ulic. Linie autobusowe kierowane były wówczas długotrwałymi objazdami.
Pomimo braku rentowności, MPK utrzymywało się w czołówce krajowej pod względem wskaźników eksploatacyjnych. Połowa lat 70. przyniosła stabilizację finansową i organizacyjną zakładu (w 1974 roku załoga przedsiębiorstwa zdobyła I miejsce we współzawodnictwie zakładów komunikacji miejskiej), ponownie planowano wprowadzenie w Bielsku-Białej komunikacji trolejbusowej. Zmiany w strukturze MPK przyniosło wprowadzenie nowego podziału administracyjnego od 1 czerwca 1975 roku.
1 lipca 1975 roku Miejskie Przedsiębiorstwo Komunikacyjne zostało przekształcone w Wojewódzkie Przedsiębiorstwo Komunikacyjne w Bielsku-Białej, składające się z 4 zakładów: bielskiego, żywieckiego, oświęcimskiego i kęckiego. Mimo tego, że wiele z linii WPK miało identyczną numerację, nie zdecydowano się na wprowadzenie w niej zmian.
Po 1975 roku powstała nowa sieć komunikacji podmiejskiej Zakładu nr 1 w Bielsku-Białej, która początkowo obejmowała 8 linii (w tym dwóch kursujących także na obszarze Czechowic-Dziedzic, należących wówczas do województwa katowickiego), a ogół linii miejskich – 21, obsługiwanych przez 129 autobusów (w tym blisko połowę stanowiły Jelcze PR100, które – według planów – miały całkowicie zastąpić Ikarusy). Nowe trasy obejmowały coraz liczniejsze osiedla mieszkaniowe na obrzeżach centrum (Beskidzkie, Wojska Polskiego, Słoneczne) i przyłączane do miasta okoliczne wsie (Hałcnów, Komorowice, Stare Bielsko, Wapienica). Tabor powiększał się o nowe typy autobusów marki Jelcz – 272 MEX (popularny „ogórek”) i PR110 (zwany potocznie „Berlietem”).
Dalszy dynamiczny wzrost liczby pasażerów był jedną z przyczyn narastania problemów komunikacji miejskiej w Bielsku-Białej (1979 – ponad 80 mln). Zdecydowanie jednak większy na to wpływ miał kryzys gospodarczy, nasilający się w drugiej połowie dekady. Jednym z najpoważniejszych problemów był brak części zamiennych i odpowiedniego wyposażenia technicznego WPK, jednocześnie wzrastał liczba doraźnych remontów nadmiernie eksploatowanych wozów. Znacznie pogorszyły się również warunki płacowe pracowników przedsiębiorstwa.
Koniec lat 70. przyniósł najpoważniejszy kryzys w historii bielskiej komunikacji miejskiej. Poza czynnikami ekonomicznymi, fatalna w skutkach okazała się „zima stulecia” (1978/1979). Na fali strajków zakładów pracy, obejmujących obszar całego kraju, manifestując solidarność z protestującymi, w dniach 27-31 sierpnia 1980 roku załoga WPK Bielsko-Biała przeprowadziła strajk, do którego przyłączyli się m.in. pracownicy FSM i pozostałych przewoźników komunikacji publicznej (poza PKP). Jego przywódca – Patrycjusz Kosmowski – został wybrany na przewodniczącego Regionu Podbeskidzie NSZZ „Solidarność”. Na przełomie stycznia i lutego 1981 roku załoga WPK uczestniczyła także w strajku generalnym „Solidarności” Regionu Podbeskidzie. Podczas obu strajków komunikacja miejska w Bielsku-Białej nie funkcjonowała.
Kolejne załamanie pracy WPK spowodowało wprowadzenie stanu wojennego (13 grudnia 1981), kiedy zakład został zmilitaryzowany. Obostrzenia godziny policyjnej i aresztowania niektórych działaczy „Solidarności” spośród pracowników przedsiębiorstwa wywołało znaczne ograniczenie liczny wykonywanych kursów.
Lata 1982-1989.
W czasie stanu wojennego wojsko przeprowadziło reorganizację WPK, które w zimie 1982 roku uległo ponownemu przekształceniu w Miejskie Przedsiębiorstwo Komunikacyjne, z dwoma zakładami w Bielsku-Białej i Żywcu.
Na przełomie lat 1981/1982 niemal 100% autobusów, posiadanych przez zakład bielski, stanowiły Jelcze PR110. Sytuacja ta zaczęła się zmieniać w 1982 roku, kiedy powrócono do zakupywania Ikarusów, przy czym pojawiły się w Bielsku-Białej pierwsze autobusy przegubowe Ikarus 280, stanowiące obecnie większość wozów bielskiej komunikacji miejskiej. Trwał dalszy wzmożony wzrost liczby przewozów (1984 – 102 mln) i linii (1985 – 31 miejskich, 8 podmiejskich), spowodowany m.in. włączeniem jednego z największych osiedli mieszkaniowych w mieście – Karpackiego – w sieć MPK, „dusiło się” ponadto centrum Bielska-Białej, w związku z czym podjęte zostały m.in. decyzje o znacznych zmianach w przebiegu śródmiejskich linii.
Dostawy nowych autobusów, których liczba przekroczyła parametry zajezdni w Olszówce, wywołały potrzebę jej modernizacji i rozbudowy. W 1984 roku pojawił się projekt budowy nowej zajezdni w Wapienicy, a także powrócono do planów stworzenia sieci trolejbusowej (1988), na których zrealizowanie nie wystarczyło jednak środków finansowych.
Kolejna fala kryzysu gospodarczego końca lat 80., „łagodniejszego” w skutkach od poprzedniego, odbiła się ponownie na działalności bielskiej komunikacji miejskiej. Jednym z widocznych jego skutków było stopniowe zmniejszanie się liczby posiadanych przez bielski zakład MPK autobusów, która od apogeum na początku dekady, zmalała do 135 w 1987 roku. W tym samym czasie pojawiły się jednak nowe typy wozów – Jelcz M11 i Zemun IK160P. Poza problemami taborowymi, znacznym utrudnieniem w funkcjonowaniu MPK były przeprowadzane pod koniec lat 80. liczne strajki na tle płacowym i politycznym (związanymi m.in. z żądaniem ponownej legalizacji „Solidarności”). Upadający system realnego socjalizmu nie był w stanie uporać się z rozkładem socjalistycznej gospodarki i dotychczasowej sytuacji społeczno-politycznej.
Czasy najnowsze.
1989-2000.
Przełom przyniosły wybory 4 czerwca 1989 roku i reformy wprowadzane przez pierwszy powojenny niekomunistyczny rząd Tadeusza Mazowieckiego. Najważniejszymi zmianami w funkcjonowaniu były: wprowadzenie samorządu pracowniczego i zniesienie odgórnie narzucanych cen biletów, istotne były także zmiany nazewnictwa przystanków, związane z przemianowaniem wielu nazw ulic Bielska-Białej. W 1990 roku oddzielony został od przedsiębiorstwa Zakład nr 2 w Żywcu i zlikwidowano trakcję bagażówkową.
Po przywróceniu odrębnych samorządów gminnych postanowiono przekształcić MPK w jednostkę budżetową Urzędu Miejskiego. W tym celu postawiono przedsiębiorstwo w stan likwidacji. Uchwałą Rady Miejskiej utworzony został Miejski Zakład Komunikacyjny (MZK), który rozpoczął działalność 1 lipca 1991 roku, przejmując schedę po MPK.
Pierwsze lata funkcjonowania MZK to przede wszystkim likwidacja nierentownych połączeń. W sieci miejskiej zawieszone zostały specjalne linie prowadzące przede wszystkim do największych zakładów pracy i kursy dublujące się. Jednocześnie nowe połączenia zapewniły dostęp do komunikacji publicznej mieszkańcom osiedla Polskich Skrzydeł, Sarni Stok i Langiewicza. Radykalne „cięcia” spotkały sieć linii podmiejskich, z których pozostały tylko dwie (56 i 57), reszta zaś obsługiwana jest przez PKS Bielsko-Biała. Spowodowane było to przede wszystkim koniecznością dopłacania do nich przez gminy, gdzie docierały kursy pozamiejskie.
Jednocześnie po raz pierwszy w historii pojawił się na terenie Bielska-Białej obcy przewoźnik komunikacji miejskiej – PKM Czechowice-Dziedzice, który poprowadził własną linię nr 7 do bielskiego dworca kolejowego. Z czasem połączenie to uzyskało oznaczenie rzymskie „VII”.
Poza zmianami organizacyjnymi uwagę bielszczan przykuwała szybko wzrastająca liczba reklam, umieszczanych na pojazdach komunikacji miejskiej. Początkowo miały one dość małe rozmiary, z czasem jednak ewoluowały, co doprowadziło w wielu przypadkach do całkowitego zasłonięcia widoku z wnętrza autobusów przez szyby.
Lata 90. przyniosły zmianę podejścia pod względem szkodliwości komunikacji autobusowej dla środowiska naturalnego, jak również ułatwienia dostępu do transportu publicznego osobom niepełnosprawnym. W latach 1995-1997 pojawił się w taborze MZK pierwsze autobusy niskopodłogowe, spełniające także europejskie normy emisji spalin Ikarusy: 405, 411 i 412, a także średniopodłogowe 415. Dostawa tych wozów spowodowała wprowadzenie do rozkładów jazdy gwarantowanych kursów niskopodłogowych (początkowo na linii nr 1). Kontynuowano ponadto zakupy przegubowych Ikarusów 280.
Kilka lat później o autobusy niskopodłogowe wzbogacił się również PKM Czechowice-Dziedzice, zakupując w latach 2000-2001 trzy Solarisy Urbino 12.
Początek XXI wieku.
Zmiany w sieci komunikacyjnej.
Pierwsze lata obecnej dekady przyniosły falę zmian przebiegu wielu linii. W 2001 roku otwarty został największy w mieście Szpital Wojewódzki przy al. Armii Krajowej, gdzie skierowano kilka połączeń (np. 1, 12, 23). Większa część kursów linii dojeżdżających wcześniej do dworca kolejowego i autobusowego została wydłużona do otwieranych w latach 2001-2002 hipermarketów wzdłuż ul. Warszawskiej i Bohaterów Monte Cassino. Ich dyrekcje zdecydowały się na zlecenie obsługiwania linii bezpłatnych, mających zachęcić do liczniejszego odwiedzania marketów. Początkowo kursowały na nich autobusy MZK, z czasem jednak ich część przejął prywatny przewoźnik ze Skoczowa – Sanbus (obsługujący je głównie autobusami marki Karosa). Ostatnie z linii bezpłatnych zlikwidowano 1 stycznia 2009 roku.
Nowe połączenia objęły nieobsługiwane dotąd przez komunikację miejską rejony peryferyjne (ul. Polna, Gościnna, Nad Potokiem, Langiewicza, Wapienna, Brzóski) – powstały m.in. linie 5 (obecnie zastąpiona linią 35), 18, 26, 27, a także „linia przewozu studenckiego”, dzisiejsza 24BIS (do Akademii Techniczno-Humanistycznej). Przywrócono, bądź utworzono także kilka tras podmiejskich, w tym linie 50, 51 i 52. Powstały także nowe kursy nocne (N1, N2 i N3), wykorzystywane głównie przez pracowników MZK, w miejsce istniejącej wcześniej jednej linii nocnej. W dniu 02.01.2012 uruchomiono dwie nowe linie autobusowe: 34 i 35 (w wariantach 35L i 35S), a od 05.05.2014 uruchomione zostaną nowe linie autobusowe 37 i 38. Od 1 września 2015 autobusy nie kursują już do CH Sarni Stok.
Przełom 2020 i 2021 roku przyniósł kilka zmian w sieci komunikacyjnej. W 2020 roku wydłużono linie nr 2 do Wilkowic Górnych, Połączono linie nr 56 i 56BIS w jedną linie nr 56.
Od 23 listopada 2020 uruchomione zostały Ogólnodostępne linie pracownicze P1 i P2. Od 1 lutego 2021 linia nr 56 została skrócona do przystanku Janowicka Niklówka, (w związku z wygaśnięciem Porozumienia Komunalnego z Gminą Bestwina, jednocześnie od 1 lutego 2021 linia zaczyna i kończy bieg na przystanku Warszawska Dworzec, a nie jak dotychczas na przystanku Podwale Dworzec. Kolejne zmiany nastąpiły od 01.04.2021. W związku z wygaśnięciem Porozumienia Komunalnego z Gminą Jasienica, zlikwidowane zostały linie nr 51 i 52, a Linia nr 25 została skrócona do przystanku Mazańcowice Spółdzielnia, przy jednoczesnym wydłużeniu linii w dni robocze do przystanku Osiedle Sarni Stok. Zmiany objęły także skrócenie linii nr 27 do przystanku Warszawska Dworzec, oraz likwidację zawieszonych linii nr 14,30,37 i 38. Od 04.05.2021 zlikwidowana została linia nr 36 i uruchomiona została kolejna linia pracownicza P3. Od 1 lipca nastąpiła zmiana tras linii nocnych N1 oraz N2. Kolejne duże zmiany nastąpiły w październiku 2021 roku. Od 1 października nastąpiło przetrasowanie linii nr 10 i 24. Linia nr 10 kursuje od 1 października do przystanku Mikuszowice Błonia ATH, a linia nr 24 do przystanku Mikuszowice Śląskie. Ponadto została zlikwidowana linia nr 24 BIS. Od 11 października 2021 roku nastąpiły kolejne zmiany tym razem w zakresie obsługi przystanków. Dla Linii nr 12,32 oraz N2 na Ulicy Hałcnowskiej został uruchomiony nowy przystanek Hałcnowska/Architektów (w obu kierunkach), dla Linii P3 oraz wydłużonych kursów linii nr 19 przystanki Konwojowa/TNT i Konwojowa/Tacho zostały zastąpione jednym przystankiem o nazwie Konwojowa/Strefa Przemysłowa (przystanek w obu kierunkach) Na linii nr 19 dodatkowo w kierunku Osiedla Złote Łany do obsługi został dodany przystanek Kwiatkowskiego/Most. Od 1 Stycznia 2022 zlikwidowano linie P3 oraz dokonano zmian w nazewnictwie przystanków autobusowych.
W dniu 01.09.2022 nastąpiło połączenie linii nr 21 i 34 , wskutek czego Linia nr 21 została zlikwidowana, a Linia nr 34 wydłużona została do pętli Osiedle Langiewicza oraz skierowana przez Szpital Wojewódzki.
Również czechowicki PKM rozszerzył ofertę własnych przewozów w obrębie Bielska-Białej, przedłużając linię nr 5 – początkowo do Centrum Handlowego Sarni Stok (2001), a ostatecznie do dworca Bielsko-Biała Główna (2005). W październiku 2009 została uruchomiona linia X, łącząca miasto z Zabrzegiem.
Modernizacja taboru.
W grudniu 2002 roku MZK otrzymało 6 dalszych autobusów Solaris Urbino 12. Wyróżniały się one charakterystycznym, zielono-niebieskim malowaniem, które wkrótce „przejęły” inne autobusy. Wywołało to liczne kontrowersje, co doprowadziło do opracowania i wprowadzenia w styczniu 2004 roku nowego, oficjalnie zatwierdzonego przez prezydenta miasta, wzoru malowania autobusów MZK (barwy: biała, czerwona i żółta, podobnie jak na fladze miejskiej).
6 czerwca 2006 roku dotarła do Bielska-Białej pierwsza część kolejnych 10 Solarisów Urbino 12. Między grudniem 2006 a czerwcem 2007 roku pojawiły się kolejne nabytki MZK – 6 minibusów Jelcz M081MB3 Vero, wykorzystywane głównie do obsługi kursów o niskiej liczbie pasażerów. Zakupiono ponadto używane w przewozie osób niepełnosprawnych (poza ruchem liniowym) 4 Volkswageny Transportery T5, które zastąpiły dotychczasowych 2 wozów typu T4.
Ostatnimi nabytkami MZK Bielsko-Biała są Mercedesy Citaro (10 sztuk), które wprowadzone zostały do eksploatacji w październiku 2008 roku. W 2009 do Bielska-Białej przyjechało 5 Solarisów Urbino 12. W 2010 Bielski MZK kupił 3 minibusy marki Autosan Wetlina. W grudniu 2010 roku do stolicy Podbeskidzia po raz pierwszy w historii pojawiło się 6 niskopodłogowych autobusów przegubowych marki Mercedes-Benz O530G. W 2011 roku MZK zakupił 4 Mercedesy O530G oraz 10 Mercedesów Conecto Jednocześnie, wraz z kolejnymi dostawami taboru, z ruchu liniowego wycofywane są kolejne, przestarzałe autobusy (Jelcz PR110 – wycofane całkowicie w grudniu 2007, Jelcz M11 – do września 2008, Mercedes O305), jak i zakupione w ostatniej dekadzie XX wieku (Ikarus 415). W 2012 roku z taboru (MZK Bielsko-Biała) wycofano Ikarusy 280.26.
Kolejnych zakupów dokonał także PKM Czechowice-Dziedzice – 4 Solarisy Urbino 12 (2004, 2007, 2008) i 2 Solarisów Urbino 15 (2004, 2007).
Współczesne funkcjonowanie.
Przewoźnicy.
Zakłady budżetowe.
Wiodącym przewoźnikiem komunikacji miejskiej w Bielsku-Białej jest Miejski Zakład Komunikacyjny – zakład budżetowy miasta, działający na podstawie stosownych uchwał Rady Miejskiej i statutu zatwierdzonego przez Zarząd Miasta. Głównym zadaniem MZK jest prowadzenie regularnej komunikacji autobusowej w granicach administracyjnych Bielska-Białej, a także – za zgodą Rady Miejskiej – poza nimi, przy zawarciu umów dwustronnych z gminami ościennymi.
Pierwszym obcym i konkurencyjnym dla MZK (i jego poprzedników – MPK i WPK) przewoźnikiem w Bielsku-Białej było Przedsiębiorstwo Komunikacji Miejskiej w Czechowicach-Dziedzicach, które uruchomiło w październiku 1994 roku linię łączącą oba miasta – 7 (późniejsza VII). Podobnie jak w przypadku MZK, czechowickie przedsiębiorstwo działa na terenie ościennych gmin (a więc i na obszarze Bielska-Białej) na podstawie dwustronnych umów komunalnych.
Sieć komunikacyjna.
Linie MZK Bielsko-Biała.
Sieć MZK składa się z 41 linii autobusowych, spośród których 6 wykracza poza granice miasta (2,19, 25, 33, 50 i 57 ).
Zdecydowana większość linii kursuje przez ścisłe centrum miasta lub w rejon dworców PKS i PKP (poza liniami 3, 12, 19, 20, 34), co powoduje nadmierne zagęszczenie połączeń komunikacji miejskiej, prowadzących przez newralgiczne punkty sieci drogowej Bielska-Białej. W sieci MZK nie zastosowano dotychczas systemu „przesiadkowego”, w którym mogłyby istnieć linie magistralne ze zwiększoną częstotliwością kursowania, na które dałoby się przesiadać w przeznaczonych do tego miejscach.
Specyficzną cechą połączeń MZK jest duża liczba kursów wariantowych (wydłużonych, bądź o innej niż zasadnicza trasie), które występują na wielu liniach: 2, 3, 6, 7, 8, 10, 11, 12, 13, 16, 17, 19, 20, 22, 24, 25, 33, 57
Linie PKM Czechowice-Dziedzice.
PKM obsługuje na terenie Bielska-Białej 3 linie: 5, VII oraz X. Autobusy 2 pierwszych linii wjeżdżają w granice miasta ulicą Katowicką, następnie rozdzielają się na terenie Komorowic Śląskich – 5 dociera do Pasażu Tesco przy ul. Warszawskiej, VII do bielskiego dworca kolejowego (ul. Warszawska). Trasa linii X wiedzie z Zabrzega przez Ligotę i Mazańcowice do Komorowic Śląskich, a dalej do dworca kolejowego (ul. Warszawska).
Tabor.
MZK Bielsko-Biała posiada w swoim taborze 131 autobusów (10 modeli –Solaris Urbino 12, Solaris Urbino 18, Mercedes-Benz O530, Jelcz M081MB, Mercedes Conecto, Mercedes-Benz 0530K Citaro, Mercedes-Benz 0530G Citaro, Autosan Wetlina, Iveco Daily i Scania OmniCity), a PKM obsługuje swoje trasy 19 pojazdami (typy – Ikarus 260, Solaris Urbino 10, Solaris Urbino 12, Solaris Urbino 15, Iveco TurboDaily).
Spośród autobusów PKM w Bielsku-Białej pojawiają się najczęściej Solarisy Urbino 15, głównie na linii VII.
Przyszłość.
Wymiana taboru autobusowego.
Założenia procesu wymiany taboru autobusowego MZK Bielsko-Biała na najbliższe lata opierają się na trzech punktach:
Według założeń Czteroletniego Planu Inwestycyjnego na lata 2008-2011, w tym okresie dokonany zostanie zakup 40 wozów 12-metrowych i 7 sztuk minibusów (co pozwoli na zastąpienie wszystkich autobusów „krótkich”, zakupionych w latach 90.) oraz 30 autobusów 18-metrowych (przegubowych). Według strategii MZK i przyjętych powszechnie standardów, wszystkie nowe wozy, począwszy od 2002 roku, są niskopodłogowe. Ponadto planowany jest zakup 4 kolejnych „busów”, dostosowanych do przewozu osób niepełnosprawnych (obecnie MZK eksploatuje 4 takie pojazdy). Ogólna suma wydatków w zakresie wymiany taboru według założeń Czteroletniego Planu Inwestycyjnego ma przekroczyć 43 mln złotych, przy blisko 50-procentowym wkładzie funduszy unijnych.
Modernizacja infrastruktury.
Czteroletni Plan Inwestycyjny na lata 2008-2011 zakłada dalszą modernizację zajezdni MZK. Ogłoszone zostały przetargi na remont hal warsztatowych i wymianę nawierzchni placu postojowego. Kolejne lata mają przynieść m.in. zakup nowego wyposażenia technicznego i dalszą informatyzację zakładu, a także kontynuowanie procesu wymiany i montażu wiat przystankowych. Całość prac ma zakończyć się docelowo w 2013 roku.
Integracja transportu publicznego.
Analizy funkcjonowania komunikacji publicznej na terenie Bielska-Białej i okolic dokonano przy opracowywaniu Zintegrowanego Planu Rozwoju Transportu Publicznego (ZPRTP), przyjętego przez Radę Miejską w lutym 2005 roku.
Plan zakłada stworzenie optymalnych warunków do stworzenia zorganizowanego i sprawnego systemu komunikacyjnego w rejonie Bielska-Białej, przy zapewnieniu pozycji uprzywilejowanej dla transportu zbiorowego. ZPRTP zawiera opracowania dotyczące zarówno funkcjonowania komunikacji indywidualnej, jak i publicznej.
Zasadniczymi celami zawartymi w planie, dotyczącymi rozwoju transportu zbiorowego są:
W chwili obecnej możliwe jest przejęcie PKS Bielsko-Biała przez starostwo powiatu bielskiego i połączenie go z MZK w jedną spółkę.
Polityka informacyjna – zintegrowany system obsługi elektronicznej.
Na przełomie pierwszej i drugiej dekady XXI wieku ma powstać zintegrowany system elektronicznej obsługi transportu publicznego w Bielsku-Białej. Program składa się
z dwóch zasadniczych elementów:
Ogólny koszt stworzenia systemu ma wynieść ok. 4 mln złotych, większość środków przeznaczonych na ten cel ma pochodzić z funduszy unijnych.
Alternatywny program informacji pasażerskiej transportu publicznego w Bielsku-Białej zaprezentowała w czerwcu 2007 roku Fundacja Rozwoju Miasta Bielska-Białej (FRMBB). Częściami projektu są:
Koszt prac nad projektem miał wynieść około 70 tysięcy złotych, a wartość wydrukowania i rozpowszechnienia schematów – około 200 tysięcy.
Jedynym zrealizowanym dotychczas punktem programu FRMBB są schematy linii autobusowych umieszczane na przystankach, które pojawiły się na ulicach od lipca 2007 roku. Docelowo miało być ich 120, jednak po kilku miesiącach zaprzestano dalszego ich rozwieszania, a istniejące już schematy stały się w większości ofiarami wandalizmu (wiele z nich uległo całkowitemu zniszczeniu). Ponadto część informacji na tych planach (ważnych od 31 marca 2007 roku) została błędnie przedstawiona.
Budowa kolei miejskiej.
Plany długoterminowe, zawarte w Zintegrowanym Planie Rozwoju Transportu Publicznego, a opracowane przez Instytut Rozwoju i Promocji Kolei, zakładają budowę linii kolei miejskiej, mającej łączyć w pierwszym etapie Wapienicę i stację Bielsko-Biała Lipnik, w dalszej perspektywie może być wydłużona do Mikuszowic i stacji Jaworze Jasienica. Trasę mają obsługiwać 4 szynobusy.
W dalszej perspektywie zakładane jest powstanie dalszych dwóch linii, mających powiązać bielski dworzec kolejowy z Czechowicami-Dziedzicami i Żywcem oraz z Kętami, przy częstotliwości kursowania co 30 minut.
Plany rekonstrukcji sieci tramwajowej.
Prace nad przywróceniem komunikacji tramwajowej w Bielsku-Białej prowadziło Bielskie Towarzystwo Tramwajowe (BTT), które zapisało działania zmierzające w tym kierunku w swoim statucie.
Na oficjalnej stronie internetowej BTT zamieszczone były trzy różne koncepcje przebiegu tras planowanych linii:
Założenia Bielskiego Towarzystwa Tramwajowego są jednak bardzo trudne do zrealizowania, z uwagi na brak poparcia ze strony władz miejskich, wysokie koszty wdrożenia inwestycji czy pomijanie miejsca pod budowę torowisk tramwajowych przy realizowanych przebudowach głównych ciągów komunikacyjnych miasta.

</doc>
<doc id="1242305" url="https://pl.wikipedia.org/wiki?curid=1242305" title="Tiengen (Hochrhein)">
Tiengen (Hochrhein)

Tiengen – stacja kolejowa w mieście Waldshut-Tiengen (dzielnica Tiengen), w kraju związkowym Badenia-Wirtembergia, w Niemczech.
Połączenia.
Na stacji zatrzymują się pociągi osobowe i Interregio-Express.
Połączenia (stacje końcowe):

</doc>
<doc id="1242306" url="https://pl.wikipedia.org/wiki?curid=1242306" title="Eugeniusz Goliński">
Eugeniusz Goliński

Eugeniusz Goliński (ur. 1929 w Urzędowie, zm. 5 kwietnia 2020 w Komarowie) – ksiądz rzymskokatolicki, kanonik katedralny, prałat honorowy.
Otrzymał święcenia kapłańskie 21 czerwca 1953 i został wikariuszem w kolegiacie (do 1961), następnie rektor kościoła pw. św. Michała Archanioła w Zamościu, a w momencie powstania przy nim parafii pełnił funkcję proboszcza (1979 – 1996). Położył wielkie zasługi w rozbudowę i urządzenie wnętrz świątyni. Zainicjował również budowę Centrum Pastoralnego położonego przy ul. Podchorążych w Zamościu. W 1996 został ojcem duchownym seminarium diecezji zamojsko-lubaczowskiej. Od roku 1998 Honorowy Obywatel Zamościa.
Bibliografia.
A. Kędziora, "Encyklopedia ludzi Zamościa", Zamość, Abacus, 2007;

</doc>
<doc id="1242307" url="https://pl.wikipedia.org/wiki?curid=1242307" title="Josh Barker">
Josh Barker

Josh Barker, znany alternatywnie jako Joshuin Barker, jest amerykańskim aktorem filmowym i telewizyjnym.

</doc>
<doc id="1242309" url="https://pl.wikipedia.org/wiki?curid=1242309" title="Cambridge (Nowa Zelandia)">
Cambridge (Nowa Zelandia)

Cambridge (maor. "Kemureti") – miasto w Nowej Zelandii, w regionie Waikato. Znajduje się 24 kilometry na południowy wschód od Hamilton, na brzegu rzeki Waikato. Według danych szacunkowych na rok 2008 liczy 15 192 mieszkańców.
Na pobliskim jeziorze Karapiro dwa razy odbyły się mistrzostwa świata w wioślarstwie: w roku 1978 oraz w 2010.

</doc>
<doc id="1242313" url="https://pl.wikipedia.org/wiki?curid=1242313" title="Straż nocna (Świat Dysku)">
Straż nocna (Świat Dysku)

Straż nocna (ang. "Night Watch") – tytuł dwudziestej dziewiątej książki z serii Świat Dysku Terry’ego Pratchetta. W Polsce książka ta ukazała się 21.02.2008 z pominięciem oryginalnej chronologii cyklu (po Zimistrzu zamiast po Zadziwiającym Maurycym i jego uczonych szczurach) w tłumaczeniu Piotra W. Cholewy. Ósma część podcyklu o Straży Miejskiej.
Grafika okładki, wykonana przez Paula Kidby’ego, nawiązuje do obrazu Rembrandta Straż nocna.
Samuel Vimes ma niedługo zostać ojcem. Jednocześnie czuje, że nie jest już prawdziwym strażnikiem, a jego praca ogranicza się do papierów i polityki. W rocznicę rewolucji 25 maja, prowadzi pościg za niebezpiecznym mordercą Carcerem, który już zabił dwóch strażników. Ich walka kończy się na dachu Biblioteki Niewidocznego Uniwersytetu. W tym samym czasie nad miastem szaleje potężna burza. Gdy uderza piorun obaj przeciwnicy spadają z kopuły. Chwilę później Vimes budzi się i ze zgrozą stwierdza, że trafił do przeszłości – na kilka dni przed rewolucją. W mieście trwa napięta sytuacja polityczna, szykuje się zamach stanu, a w Ankh-Morpork panuje godzina policyjna. A może być jeszcze gorzej – wraz z nim przybył tu Carcer. Tajemniczy mnich historii Lu-Tze informuje Vimesa, że zdążył on zabić Johna Keela – jego dawnego sierżanta, który nauczył go wszystkiego co wie i zagraża przyszłości. Vimes musi odnaleźć szaleńca, wyszkolić samego siebie na dobrego policjanta, dopilnować aby rewolucja przebiegła właściwie i nie zmienić przy tym historii. Jeśli mu się nie uda, nie będzie miał żadnej przyszłości.

</doc>
<doc id="1242314" url="https://pl.wikipedia.org/wiki?curid=1242314" title="Timothy Bottoms">
Timothy Bottoms

Timothy James Bottoms (ur. 30 sierpnia 1951 w Santa Barbara) – amerykański aktor filmowy i telewizyjny.
Życiorys.
Wczesne lata.
Jest najstarszym z czterech synów Jamesa Bottomsa i Betty, ma trzech młodszych braci: Josepha (ur. 22 kwietnia 1954), Samuela (ur. 17 października 1955, zm. 16 grudnia 2008), Benjamina (ur. 3 grudnia 1960). W roku 1967 odbył podróż po Europie jako członek Santa Barbara Madrigal Society. 
Kariera.
Debiutował na dużym ekranie rolą młodego żołnierza Joego Bonhama, który podczas I wojny światowej traci wzrok, słuch, ręce i nogi w dramacie wojennym Daltona Trumbo "Johnny poszedł na wojnę" ("Johnny Got His Gun", 1971), za którą był nominowany do nagrody Złotego Globu. W dramacie Petera Bogdanovicha "Ostatni seans filmowy" ("The Last Picture Show", 1971) i sequelu "Texasville" (1990) wystąpił w roli Sonny'ego Crawforda. W dramacie "W pogoni za papierkiem" ("The Paper Chase", 1973) zagrał postać ambitnego Jamesa T. Harta, jednego z najzdolniejszych studenta prawa Uniwersytetu Harvarda. W dramacie Alana J. Pakuli "Miłość i ból i ta cała cholerna reszta" ("Love and Pain and the Whole Damn Thing", 1973) pojawił się jako podróżnik Walter Elbertson, który podczas wyprawy Hiszpanii zauroczył się w znacznie od siebie starszej kobiecie (Maggie Smith). Wcielił się w postać biblijnego Dawida w telefilmie ABC "Historia Dawida" ("The Story of David", 1976).
Krytyka nie szczędziła mu pochwał za kreację szlachetnego Adama Traska w telewizyjnej ekranizacji powieści Johna Steinbecka ABC "Na wschód od Edenu" ("East of Eden", 1981) z Jane Seymour i Bruce’em Boxleitnerem. Drugoplanowa kreacja Carla Weavera w niezależnej komedii "Druga strona medalu" ("Mixed Blessings", 1998) przyniosła mu nagrodę Jury na festiwalu filmowym w Nowym Jorku. Był trzykrotnie odtwórcą roli prezydenta Stanów Zjednoczonych George'a W. Busha; w sitcomie "Ach, ten Bush!" ("That's My Bush!", 2001), komedii sensacyjno-przygodowej "Łowca krokodyli" ("The Crocodile Hunter: Collision Course", 2002) i dramacie telewizyjnym "11 września: Czas kryzysu" ("DC 9/11: Time of Crisis", 2003).
Życie prywatne.
Był żonaty z Alicią Cory (1975-1975), z którą ma syna Bartłomieja (ur. 1977). W 1984 roku poślubił Marcię Morehart, mają troje dzieci: dwóch synów – Williama Bodiego Bodielytle (ur. 1984) i Bentona Jamesa (ur. 1989) oraz córkę Bridget Benitę (ur. 1987).

</doc>
<doc id="1242315" url="https://pl.wikipedia.org/wiki?curid=1242315" title="Przewodniczący Rady Ustawodawczej Hongkongu">
Przewodniczący Rady Ustawodawczej Hongkongu

Przewodniczący Rady Ustawodawczej jest przewodniczącym jednoizbowego ciała ustawodawczego Hongkongu. Od czasów utworzenia Rady w 1843 r. jej przewodniczącym był każdorazowo gubernator. Rozdzielenie tych funkcji nastąpiło dopiero w 1993 r. Od tamtej pory przewodniczący jest wybierany spośród deputowanych.

</doc>
<doc id="1242317" url="https://pl.wikipedia.org/wiki?curid=1242317" title="Rachel Ward">
Rachel Ward

Rachel Claire Ward (ur. 12 września 1957 w Chipping Norton) – angielska aktorka, reżyser i scenarzystka telewizyjna i filmowa, modelka, która karierę zaczęła w Australii. W 2005 została odznaczona Orderem Australii.
Życiorys.
Jest starszą córką Petera Alistaira Warda i Claire Leonory Baring, ma młodszą siostrę Tracey Louise (ur. 22 grudnia 1958). Pochodzi z brytyjskiego arystokratycznego rodu Dudleyów, jej dziadek William Ward był drugim hrabią Dudley, synem Williama Warda. Dorastała w Anglii. Po ukończeniu Byam Shaw School of Art w Londynie, mając szesnaście lat rozpoczęła karierę modelki. Po raz pierwszy wystąpiła na szklanym ekranie w telewizyjnym dramacie NBC "Boże Narodzenie polnych lilii" ("Christmas Lilies of the Field", 1979) u boku Billy’ego Dee Williamsa. Po gościnnym udziale w jednym z odcinków opery mydlanej ABC "Dynastia" ("Dynasty", 1981), zadebiutowała na dużym ekranie w dreszczowcu "Szkoła wieczorowa" ("Night School", 1981). Za postać Dominoe w dramacie kryminalnym Burta Reynoldsa "Sprawa Sharky'ego" ("Sharky's Machine", 1981) zdobyła nominację do nagrody Złotego Globu.
Ogromną popularność oraz nominację do nagrody Złotego Globu przyniosła jej kreacja Meggie Cleary, dla której najważniejszą i najbardziej dramatyczną sprawą staje się romans z księdzem (Richard Chamberlain) w miniserialu ABC "Ptaki ciernistych krzewów" ("The Thorn Birds", 1983). W 1983 roku znalazła się na liście najpiękniejszych kobiet w Stanach Zjednoczonych. W dramacie sensacyjnym noir "Przeciw wszystkim" ("Against All Odds", 1984) u boku Jeffa Bridgesa i Jamesa Woodsa zagrała postać dziewczyny gangstera romansującej z jego kolegą-gwiazdorem amerykańskiego futbolu.
Wystąpiła w niezależnym filmie przygodowym "Hotel kolonialny" ("Hotel Colonial", 1987) z Johnem Savage i Robertem Duvallem, komedii fantasy "Jak zrobić karierę w reklamie" ("How to Get Ahead in Advertising", 1989) z udziałem Terry’ego Jonesa i Seana Beana, dramacie kryminalnym Jamesa Foleya "Po zmroku, kochanie" ("After Dark, My Sweet", 1990) z Jasonem Patrikiem, biograficznym filmie przygodowym "Kolumb odkrywca" ("Christopher Columbus: The Discovery", 1992) jako królowa Izabella oraz adaptacji powieści Jean Rhys "Szerokie Morze Sargassowe" ("Wide Sargasso Sea", 1993) u boku Michaela Yorka.
Kolejną nominację do nagrody Złotego Globu otrzymała za rolę Moiry Davidson w teledramacie sci-fi Hallmark "Ostatni brzeg" ("On the Beach", 2000). W 2000 roku wyreżyserowała film krótkometrażowy "Wielki dom" ("The Big House"), do którego napisała scenariusz.
Rodzina.
16 kwietnia 1983 roku poślubiła australijskiego aktora Bryana Browna, którego poznała na planie miniserialu ABC "Ptaki ciernistych krzewów" ("The Thorn Birds", 1983), gdzie zagrał postać Luke’a O’Neilla. Para zagrała razem w dramacie "Dobra żona" ("The Good Wife", 1987) z Samem Neillem, a za tytułową rolę gospodyni domowej Marge Hills odebrała nagrodę na festiwalu filmowym w Tokio. Mają troje dzieci: dwie córki – Rosie (ur. 1984) i Matildę (ur. 1986) oraz syna Joego (ur. 1992).

</doc>
<doc id="1242318" url="https://pl.wikipedia.org/wiki?curid=1242318" title="Max Fischer">
Max Fischer

Max Fischer (ur. 1893, data śmierci nieznana) – zbrodniarz hitlerowski, członek załogi niemieckiego obozu koncentracyjnego Flossenbürg i SS-Oberscharführer. 
Członek Waffen-SS, który należał do załogi obozu we Flossenbürgu od 20 kwietnia 1940. Początkowo, do 20 kwietnia 1941 pełnił służbę jako strażnik, następnie od 20 kwietnia 1941 do połowy października 1942 jako zastępca blokowego ("Blockführera") i wreszcie od października 1942 do 22 grudnia 1943 jako kierownik komanda więźniarskiego pracującego w obozowych kamieniołomach. Katował więźniów często do utraty przez nich przytomności. Wielu więźniów nie mogąc znieść zadawanych im przez Fischera tortur uciekało w kierunku obozowego ogrodzenia, gdzie byli zabijani strzałami z broni palnej przez wartowników SS.
Zasiadł na ławie oskarżonych w procesie załogi Flossenbürga (US vs. Max Fischer i inni przed amerykańskim Trybunałem Wojskowym w Dachau. Za swoje zbrodnie skazany został na dożywotnie pozbawienie wolności.

</doc>
<doc id="1242320" url="https://pl.wikipedia.org/wiki?curid=1242320" title="Feilding">
Feilding

Feilding (maor. "Aorangi") - miasto w Nowej Zelandii, w regionie Manawatu-Wanganui. Według danych szacunkowych na rok 2008 liczy 13 914 mieszkańców.

</doc>
<doc id="1242322" url="https://pl.wikipedia.org/wiki?curid=1242322" title="Robert Hays">
Robert Hays

Robert Hays (ur. 24 lipca 1947 w Bethesdzie w stanie Maryland) – amerykański aktor, producent i reżyser. Absolwent Uniwersytetu Stanowego w San Diego i weteran sceny teatralnej w San Francisco, zaczął występować w telewizji w połowie lat 70. XX wieku. Występował w roli Teda Strikera w komediach "Czy leci z nami pilot?" (1980) i "Spokojnie, to tylko awaria" (1982). Wystąpił też w parodii filmów o superbohaterach – "Superhero" (2008).

</doc>
<doc id="1242325" url="https://pl.wikipedia.org/wiki?curid=1242325" title="Tokoroa">
Tokoroa

 
Tokoroa- miasto w Nowej Zelandii, w regionie Waikato. Według danych szacunkowych na rok 2008 liczy 13 136 mieszkańców.
Z Tokoroa pochodzi Anna Reymer, nowozelandzka wioślarka, medalistka mistrzostw świata.

</doc>
<doc id="1242332" url="https://pl.wikipedia.org/wiki?curid=1242332" title="Rangiora">
Rangiora

Rangiora- miasto w Nowej Zelandii, w regionie Canterbury. Według danych szacunkowych na rok 2008 liczy 13 222 mieszkańców.

</doc>
<doc id="1242335" url="https://pl.wikipedia.org/wiki?curid=1242335" title="Erich Penz">
Erich Penz

Erich Penz (ur. 1925, zm.?) – zbrodniarz hitlerowski, członek załogi obozu koncentracyjnego Flossenbürg i SS-Sturmmann.
Obywatel jugosłowiański narodowości niemieckiej. Członek SS od 1 lutego 1943 roku. Należał do personelu obozu we Flossenbürgu od 10 sierpnia 1944 do kwietnia 1945 roku i pełnił służbę jako wartownik, strażnik odpowiedzialny za psy strażnicze i strażnik w trakcie ewakuacji obozu. Penz zamordował przynajmniej kilku więźniów podczas marszu śmierci z Flossenbürga.
W pierwszym procesie załogi Flossenbürga przed amerykańskim Trybunałem w Dachau Penz skazany został za swoje zbrodnie na dożywotnie pozbawienie wolności.

</doc>
<doc id="1242338" url="https://pl.wikipedia.org/wiki?curid=1242338" title="Tag und Nacht">
Tag und Nacht

Tag und Nacht – czwarty album studyjny zespołu Schiller, wydany w 2005 roku. Promującym płytę singlem jest "Die Nacht ...Du bist nicht allein" (z gościnnym występem niemieckiego rapera Thomasa D), oraz "Der Tag ...Du bist erwacht". Do współpracy przy nagrywaniu albumu Christopher von Deylen zaprosił również takie osobistości ze świata muzyki jak: Mike Oldfield, Kim Sanders, Moya Brennan, Jette von Roth, Tarja Turunen, Gary Wallis.

</doc>
<doc id="1242339" url="https://pl.wikipedia.org/wiki?curid=1242339" title="Jon Bentley">
Jon Bentley

Jon Louis Bentley (ur. 20 lutego 1953 w Long Beach, California) – amerykański informatyk. Zdobył tytuł bakałarza w 1974 r. na Stanford University. Tytuł magistra i doktora (1976 r.) zdobył na University of North Carolina. Ma tytuł profesora matematyki i informatyki Carnegie Mellon University.
Bentley został uhonorowany nagrodą Dr. Dobbs' Journal Excellence in Programming w 2004 r.
Napisał serię felietonów pt. "Programming Pearls" w "Communications of the ACM", na podstawie których powstały dwie książki o tym samym tytule. Bentley opublikował ponad 200 artykułów. Książka "Programming Pearls" zawiera algorytm wyszukiwania binarnego z błędem, który wykryto około 20 lat po publikacji.

</doc>
<doc id="1242342" url="https://pl.wikipedia.org/wiki?curid=1242342" title="Nasinu">
Nasinu

Nasinu – miasto w Fidżi, w Dystrykcie Centralnym i prowincji Naitasiri, na wyspie Viti Levu. Według spisu powszechnego przeprowadzonego w roku 2007 Nasinu liczy 87 446 mieszkańców, w tym na obszarze miejskim zamieszkuje 76 064, a na obszarze podmiejskim 11 382 mieszkańców.
Największe pod względem liczby ludności miasto kraju. Należy do obszaru zurbanizowanego Suva.

</doc>
<doc id="1242343" url="https://pl.wikipedia.org/wiki?curid=1242343" title="Josef Pinter">
Josef Pinter

Josef Pinter (ur. 1925, zm.?) – zbrodniarz hitlerowski, członek załogi obozu koncentracyjnego Flossenbürg i SS-Rottenführer.
Obywatel jugosłowiański narodowości niemieckiej. Członek Waffen-SS od lipca 1941 roku. Należał do personelu obozu we Flossenbürgu od sierpnia 1943 do kwietnia 1945 roku i pełnił służbę jako wartownik, strażnik odpowiedzialny za psy strażnicze i strażnik w trakcie ewakuacji obozu. Pinter zastrzelił przynajmniej kilku więźniów podczas marszu śmierci z Flossenbürga.
W pierwszym procesie załogi Flossenbürga przed amerykańskim Trybunałem w Dachau Pinter skazany został za swoje zbrodnie na dożywotnie pozbawienie wolności.

</doc>
<doc id="1242346" url="https://pl.wikipedia.org/wiki?curid=1242346" title="Ryszard Wilczyński (polityk)">
Ryszard Wilczyński (polityk)

Ryszard Jan Wilczyński (ur. 23 października 1960 w Ostrowie Wielkopolskim) – polski polityk, samorządowiec, w latach 2007–2015 wojewoda opolski, poseł na Sejm VIII i IX kadencji.
Życiorys.
Ukończył w 1984 studia na Uniwersytecie Wrocławskim, następnie do 1990 był zatrudniony w Zakładzie Geologii na UWr. Od 1990 do 2007 pełnił funkcje w samorządzie, był radnym i sekretarzem gminy Namysłów, przewodniczącym sejmiku samorządowego województwa opolskiego, sekretarzem powiatu i wiceprzewodniczącym rady powiatu namysłowskiego, a w latach 2006–2007 członkiem zarządu województwa.
Należał do Unii Wolności, od 2001 związany z Platformą Obywatelską. W 2001 bez powodzenia kandydował do Senatu z ramienia Bloku Senat 2001.
29 listopada 2007 został powołany na stanowisko wojewody opolskiego. 12 grudnia 2011 premier Donald Tusk ponownie powierzył mu funkcję wojewody.
W wyborach w 2015 z listy PO został wybrany do Sejmu VIII kadencji, otrzymując 8440 głosów w okręgu opolskim. W konsekwencji 11 listopada 2015 zakończył urzędowanie na funkcji wojewody. W wyborach w 2019 z powodzeniem ubiegał się o poselską reelekcję, uzyskując 6436 głosów.

</doc>
<doc id="1242352" url="https://pl.wikipedia.org/wiki?curid=1242352" title="Waldshut (stacja kolejowa)">
Waldshut (stacja kolejowa)

Waldshut – stacja kolejowa w mieście Waldshut-Tiengen (dzielnica Waldshut), w kraju związkowym Badenia-Wirtembergia, w Niemczech.
Połączenia.
Na stacji zatrzymują się pociągi Deutsche Bahn i Schweizerische Bundesbahnen, są to pociągi Regionalbahn (szwajcarskie Regio) i Interregio-Express. Waldshut jest stacją końcową S-Bahn Zürich (S41 Winterthur – Bülach – Bad Zurzach – Waldshut).
Połączenia (stacje końcowe):

</doc>
<doc id="1242353" url="https://pl.wikipedia.org/wiki?curid=1242353" title="OPAC">
OPAC



</doc>
<doc id="1242356" url="https://pl.wikipedia.org/wiki?curid=1242356" title="Ciała Lewy’ego">
Ciała Lewy’ego

 
Ciała Lewy’ego – nieprawidłowe agregaty białek znajdujące się w ciałach neuronów obszarów limbicznych i korowych. Są eozynofilne w barwieniu H-E. Wyróżnia się dwa ich typy: klasyczne (występujące w pniu mózgu) i korowe. Klasyczne ciała Lewy’ego mają jasne halo średnicy około 10 nm utworzone przez włókienkowe białka, głównie alfa-synukleinę. Korowe ciała Lewy’ego, mimo że też mają w swoim składzie alfa-synukleinę, nie posiadają halo. Inne białka budujące ciała Lewy’ego to ubikwityna, białka neurofilamentów i alfa-B krystalina. 
Ciała Lewy’ego typowo występują w mózgowiu chorych na chorobę Parkinsona. Są też charakterystyczne (co oddaje nazwa) dla otępienia z ciałami Lewy’ego, niekiedy występują w wariancie choroby Alzheimera z ciałami Lewy’ego i w chorobie Hallervordena-Spatza.
Ciała Lewy’ego z chorobą Parkinsona powiązali w 1912 roku niemieccy neurolodzy Fritz Heinrich Lewy i Edmund Forster. Termin ciał Lewy’ego (fr. "corps de Lewy") wprowadził do medycyny rosyjsko-francuski neuropatolog Konstantin Trietiakow, opisując w swojej dysertacji doktorskiej zmiany w istocie czarnej zmarłych pacjentów z parkinsonizmem.

</doc>
<doc id="1242361" url="https://pl.wikipedia.org/wiki?curid=1242361" title="Pernell Whitaker">
Pernell Whitaker

Pernell Whitaker, ps. „Sweat Pea” (ur. 2 stycznia 1964 w Norfolk, zm. 14 lipca 2019 w Virginia Beach) – amerykański bokser. Zdobywca złotego medalu na igrzyskach olimpijskich w 1984 roku w Los Angeles oraz złotego medalu igrzysk panamerykańskich w Caracas. Uważany za jednego z najlepszych bokserów w dziejach tego sportu.
Na zawodowym ringu zdobył pasy mistrzowskie w 4 kategoriach wagowych. Porównywany często do innego wielkiego amerykańskiego boksera – Williego Pepa – styl Whitakera polegał głównie na mistrzowskiej obronie i szybkich kontratakach.
Jego bilans z zawodowych ringów to: 40 wygranych, 4 przegrane, 1 remis (choć przegrane z Óscarem de la Hoyą i José Luisem Ramírezem, a szczególnie remis z Julio Césarem Chávezem należy uznać za kontrowersyjne).
W 2007 roku został wprowadzony do Międzynarodowej Bokserskiej Galerii Sławy.

</doc>
<doc id="1242372" url="https://pl.wikipedia.org/wiki?curid=1242372" title="Dogern (przystanek kolejowy)">
Dogern (przystanek kolejowy)

Dogern – przystanek kolejowy w Dogern, w kraju związkowym Badenia-Wirtembergia, w Niemczech.
Połączenia.
Na przystanku zatrzymują się pociągi Regionalbahn.
Połączenia (stacje końcowe):

</doc>
<doc id="1242374" url="https://pl.wikipedia.org/wiki?curid=1242374" title="Cutts">
Cutts

Cutts jest to osada na Szetlandach (Wielka Brytania). Jest usytuowana na Trondrze, na zachód od Mainland.

</doc>
<doc id="1242375" url="https://pl.wikipedia.org/wiki?curid=1242375" title="Skeld">
Skeld

Skeld (staronord. "Skjolðr" – tarcza lub schron) – wieś na południowym krańcu zachodniej części wyspy Mainland, w Szetlandach. Główne część wsi jest również nazywana Easter Skeld, a zachodni koniec, oddalalony o ok. 1,5 km, Wester Skeld.

</doc>
<doc id="1242376" url="https://pl.wikipedia.org/wiki?curid=1242376" title="Kask wspinaczkowy">
Kask wspinaczkowy

Kask wspinaczkowy (alpinistyczny) – jest to wyspecjalizowany rodzaj kasku przeznaczony do ochrony głowy przed urazami, które mogą nastąpić podczas uprawiania wspinaczki.
Podobnie jak inne typowe kaski, kask wspinaczkowy zabezpiecza przed urazami powstającymi w wyniku uderzenia głową o twarde podłoże, w tym również o przedmioty z ostrymi krawędziami. 
Jednakże, w odróżnieniu od wielu innych kasków, musi on również zabezpieczać przed skutkami uderzenia niewielkimi odłamkami skalnymi poruszającymi się z dużą prędkością. Przykładowo, niewielki kamień spadający z prędkością 300 km/h mógłby przebić kask kolarski (względnie, spowodować jego wgniecenie i uraz głowy porównywalny z uderzeniem tępym przedmiotem), natomiast w przypadku kasku wspinaczkowego, energia uderzenia powinna zostać równomiernie rozproszona po całej powierzchni kasku.
Oprócz krytycznych wymagań dotyczących bezpieczeństwa, dobry kask wspinaczkowy powinien posiadać:
Kaski wspinaczkowe są objęte m.in. normą EN 12492, oraz regulacjami UIAA.

</doc>
<doc id="1242377" url="https://pl.wikipedia.org/wiki?curid=1242377" title="David Waddington">
David Waddington

David Charles Waddington, baron Waddington, GCVO (ur. 2 sierpnia 1929, zm. 23 lutego 2017) – brytyjski polityk i prawnik, członek Partii Konserwatywnej, minister w rządach Margaret Thatcher i Johna Majora.
Wykształcenie odebrał w Sedbergh School oraz w Hertford College na Uniwersytecie w Oksfordzie. Na studiach był przewodniczącym Stowarzyszenia Konserwatywnego. W 1951 r. rozpoczął praktykę adwokacką. W 1968 r. został wybrany do Izby Gmin w wyborach uzupełniających w okręgu Nelson and Colne. Miejsce w parlamencie utracił po przegranych wyborach 1974 r.
Po przegranych wyborach powrócił do praktyki adwokackiej. W 1976 r. został obrońcą Stefana Kiszko w sprawie o zabójstwo Lesley Molseed. Obrona była źle przeprowadzona i klient Waddingtona został skazany. W 1992 r. rodzina Kiszki doprowadziła do rewizji procesu i uniewinnienia Stefana. Sprawa stała się jedną z najsłynniejszych pomyłek sądowych w Wielkiej Brytanii w XX w.
Waddington powrócił do Izby Gmin w marcu 1979 r., wygrywając wybory uzupełniające w okręgu Clitheroe. Po likwidacji tego okręgu w 1983 r. przeniósł się do Ribble Valley.
Był lordem skarbu w latach 1979–1981, podsekretarzem stanu w ministerstwie zatrudnienia w latach 1981–1983, ministrem stanu w resorcie spraw wewnętrznych w latach 1983–1987 oraz parlamentarnym sekretarzem skarbu w latach 1987–1989. W 1989 r. został członkiem gabinetu jako minister spraw wewnętrznych. W 1990 r. został kreowany parem dożywotnim jako baron Waddington. W tym samym roku został Lordem Tajnej Pieczęci i przewodniczącym Izby Lordów. Pozostawał na tych stanowiskach do 1992 r.
W tym samym roku został gubernatorem Bermudów. Urząd ten sprawował do 1997 r.

</doc>
<doc id="1242379" url="https://pl.wikipedia.org/wiki?curid=1242379" title="Ilhéu Branco">
Ilhéu Branco

Ilhéu Branco (z port. "biała wysepka") – wysepka w archipelagu Wysp Zawietrznych, które wchodzą w skład Wysp Zielonego Przylądka.
Wysepka otoczona jest z dwóch stron przez wyspę Santa Luzia na północnym zachodzie i Ilhéu Raso na południowym wschodzie.
Jest niezamieszkana przez ludzi. Jej mieszkańcami są natomiast ptaki, dzięki których guanu jest znana. Poza tym jest jedną z dwóch tylko wysp, na których zaobserwowano pewien gatunek jaszczurek ("Macroscincus coctei") z rodziny scynkowatych, a dawniej była miejscem przebywania poważnie zagrożonego ptaka z rodziny skowronków ("Alauda razae").

</doc>
<doc id="1242381" url="https://pl.wikipedia.org/wiki?curid=1242381" title="Carl Friedrich von Kulmiz">
Carl Friedrich von Kulmiz

Carl Friedrich von Kulmiz (ur. 17 maja w 1809 roku w Jaworze, zm. 25 kwietnia 1874 r. w Łażanach) – niemiecki przedsiębiorca.
Od 1842 roku rozpoczął działalność gospodarczą. Uczestniczył w budowie pierwszej linii kolejowej na Śląsku, podczas której odkrył koło miasta Żarów złoża kaolinu, węgla brunatnego i pirytu, co przyczyniło się do powstania kopalń "Silesii" i "Szamotowni". Wraz z młodszym synem wybudował gazownię i wodociągi, cały czas działając charytatywnie na rzecz zatrudnionych w fabrykach pracowników.
Carl Friedrich von Kulmiz urodził się 17.05.1809 roku w Jaworze. Ojciec Carla, noszący takie samo imię, był właścicielem ziemskim w okolicach Jawora. Po śmierci swojej drugiej żony, pierwsza zmarła bardzo wcześnie, wyjechał na Węgry do syna z pierwszego małżeństwa. Musiał sprzedać majątek, ponieważ Carl, syn z drugiego małżeństwa nigdy nie posiadał ziemi, i wybrał karierę wojskową. 
W 1836 roku zawarł związek małżeński z Marią Huebner. Był podporucznikiem artylerii, w 1842 roku z powodu choroby szyi zrezygnował ze służby wojskowej. Budowniczy pierwszych linii kolejowych na Dolnym Śląsku. Założył sieć dużych firm handlowych przy stacjach kolejowych. Organizował handel węglem na Śląsku. Twórca przemysłu w Żarowie. W 1850 roku założył fabrykę cegieł szamotowych, dwa lata później hutę szkła i zakład mechaniczny z odlewnią żelaza. Poprzez budowę w 1858 roku zakładów chemicznych „Silesia” został twórcą przemysłu chemicznego na Śląsku. Za swoje zasługi na niwie gospodarczej otrzymał w 1866 roku tytuł szlachecki. Był bardzo socjalnie nastawionym pracodawcą, inicjatorem licznych akcji charytatywnych w Żarowie. Miał siedmioro dzieci, z których troje nie przeżyło wieku dziecięcego. Zmarł w 1874 roku. Zgodnie ze swoją wolą pochowany w grobowcu rodzinnym w parku w Żarowie.

</doc>
<doc id="1242384" url="https://pl.wikipedia.org/wiki?curid=1242384" title="Jason Reitman">
Jason Reitman

Jason Robert Reitman (ur. 19 października 1977 w Montrealu) – kanadyjski aktor filmowy, reżyser, scenarzysta i producent. Reżyser m.in. "Dziękujemy za palenie" i "Juno". Syn aktora, reżysera i producenta Ivana Reitmana.
W marcu 2006, wraz z partnerem Danielem Dubieckim, Reitman założył firmę produkcyjną „Hard C Productions”.

</doc>
