<doc id="1242385" url="https://pl.wikipedia.org/wiki?curid=1242385" title="Movile">
Movile

Movile (rum. "Peştera Movile") – jaskinia w okręgu Konstanca w Rumunii, odkryta przez Cristiana Lascu w 1986, kilka kilometrów od wybrzeża Morza Czarnego. Znana jest ze swego unikalnego podwodnego ekosystemu bogatego w siarkowodór i dwutlenek węgla, z bardzo niewielką ilością tlenu. Życie w tej jaskini było odseparowane od świata zewnętrznego przez ostatnie 5,5 miliona lat i jest oparte całkowicie na chemosyntezie, a nie fotosyntezie.
W jaskini znaleziono ponad 48 gatunków zwierząt, z czego 33 gatunki są endemiczne, wśród nich bezkręgowce: "Nepa anophthalma" (z rodziny Nepidae), "Agraecina cristiani" (z rodziny Liocranidae), "Armadillidium tabacarui" (z rodziny Armadillidiidae), "Trachelipus troglobius" (z rodziny Trachelipodidae), "Haemopis caeca" (z rodziny Haemopidae), "Helobia dobrogica" (z rodziny Hydrobiidae).

</doc>
<doc id="1242386" url="https://pl.wikipedia.org/wiki?curid=1242386" title="Kanały Obrzańskie">
Kanały Obrzańskie

Rzeka Obra na pewnym odcinku płynie skanalizowanym Kanałem Obry, który należy do zlewni II rzędu. Wpływa do niego rzeka Lubieszka. Od Krzywina zwanym Kanałem Kościańskim (Kościańskim Kanałem Obry). Na terenie gminy Dolsk Kanał zasilany jest przez Rów Wysokoć i Kanał Rudawka. Poniżej Kościana, przy tzw. Węźle Bonikowskim, dzieli się na 3 ramiona (kanały) zachodnie:
i jeden wschodni:
W krainie kanałów Obry rzeźba terenu uformowana została w okresie epoki lodowcowej. Nasuwający i cofający się lądolód powodował przesuwanie i osadzanie się dużych ilości materiału skalnego, czego efektem są widoczne moreny denne i czołowe urozmaicające tutejsze równiny. Wody podlodowcowe utworzyły tzw. rynny, których dna wypełniają jeziora. Wody roztopowe spływające z lodowca utworzyły szerokie doliny zwane pradolinami, którymi przepływają liczne rzeki, oraz kanały Obry.
Zlewnia Północnego i Środkowego Kanału Obry w górnym biegu ma charakter rolniczy o intensywnie prowadzonej gospodarce rolnej (gminy: Wielichowo i Kamieniec). Powierzchnie użytków rolnych są poprzecinane gęstą siecią rowów melioracyjnych i poprzez ich wody – zanieczyszczane spływami z pól i łąk – zanieczyszczenia obszarowe doprowadzane są do Północnego Kanału Obry. W dalszym biegu w zlewni własnej cieków przeważają łąki i lasy,
natomiast użytki rolne zajmują większe powierzchnie w zlewniach dopływów: Dojcy (gmina Nowy Tomyśl), Szarki (gminy: Nowy Tomyśl i Siedlec) i Rowu Grabarskiego (gmina Siedlec).

</doc>
<doc id="1242389" url="https://pl.wikipedia.org/wiki?curid=1242389" title="Albbruck (stacja kolejowa)">
Albbruck (stacja kolejowa)

Albbruck - stacja kolejowa w Albbruck, w kraju związkowym Badenia-Wirtembergia, w Niemczech. Ma 2 perony.
Połączenia.
Na przystanku zatrzymują się pociągi Regionalbahn. 
Połączenia (stacje końcowe):

</doc>
<doc id="1242393" url="https://pl.wikipedia.org/wiki?curid=1242393" title="Bollywood/Hollywood">
Bollywood/Hollywood

Bollywood/Hollywood to komedia rodzinna wyreżyserowana w 2002 roku przez kanadyjską reżyser indyjskiego pochodzenia Deepa Mehta. Film jest niespodzianką, jeśli się go zestawi z trylogią Deepy Mehty: "Fire", "Ziemia" i "Water", która podejmuje poważne społeczne tematy przedstawiając je kontrowersyjnie.
Film bawi się indyjskimi stereotypami i schematami kina Bollywoodu (zawiera też tańce i piosenki w tym stylu). Bollywoodzki aktor Akshaye Khanna (brat grającego główną rolę Rahul Khanna) występuje to gościnnie w tańcu i piosence.
Fabuła.
Rahul (Rahul Khanna) bogaty młody Indus żyjący w Toronto kocha „białą” Kimberley (Jessica Paré, „Lost and Delirious”). Zrozpaczone tym matka i babka (Dina Pathak) oddychają z ulgą, gdy jego dziewczyna ginie w wypadku (podczas medytacji). Aby nie dopuścić do podobnej sytuacji w przyszłości, rodzina stawia Rahulowi ultimatum: jeśli nie poślubi wkrótce jakiejś Hinduski, nie dojdzie do skutku ślub jego siostry Twinky (Risha Malik). Nie chcąc zaszkodzić siostrzyczce, Rahul proponuje spotkanej w barze Hiszpance, fance filmów bollywoodzkich odegranie przed jego rodziną za pieniądze kandydatki na żonę. Sue (Lisa Ray) wspaniale udaje Hinduskę. Nic dziwnego, bo w rzeczywistości nazywa się Sunita Singh. Wkrótce staje się ulubienicą rodziny, a i Rahul zaczyna wodzić za nią oczyma.

</doc>
<doc id="1242396" url="https://pl.wikipedia.org/wiki?curid=1242396" title="Energia związana">
Energia związana

Energia związana – część energii całkowitej układu termodynamicznego, która nie może być zamieniona na pracę w procesie izotermicznym; równa jest iloczynowi TS (T – temperatura bezwzględna, S – entropia).

</doc>
<doc id="1242397" url="https://pl.wikipedia.org/wiki?curid=1242397" title="1 Pułk Artylerii Przeciwlotniczej im. Marszałka Edwarda Rydza-Śmigłego">
1 Pułk Artylerii Przeciwlotniczej im. Marszałka Edwarda Rydza-Śmigłego

1 Pułk Artylerii Przeciwlotniczej im. Marszałka Edwarda Rydza-Śmigłego (1 paplot) – oddział artylerii przeciwlotniczej Wojska Polskiego II RP, stacjonujący w garnizonie Warszawa. W 1938 oddano do użytku pułku nowe koszary na terenie Boernerowa. Stacjonował tu I i IV dywizjon oraz tymczasowo przydzielona 17 kompania reflektorów. Obecnie na tym terenie mieści się Wojskowa Akademia Techniczna, a większość budynków koszar 1 paplot została zaadaptowana do jej potrzeb.
Geneza.
Zalążkiem pułku był Dywizjon Szkolny Artylerii Zenitowej (dowódca ppłk Leopold Połoszynowicz), utworzony rozkazem Ministra Spraw Wojskowych L. 5764/Org. z 29 lipca 1920, w skład którego wchodziły:
W sierpniu 1920 roku, w czasie wojny z bolszewikami, dywizjon wziął udział w obronie przeciwlotniczej Warszawy, a następnie bateria zenitowa automobilowa por. Andrzeja Miziewicza uczestniczyła w dalszych działaniach bojowych pod Sokółką, Kuźnicą Białostocką, Grodnem, Dubrowlanami, po czym kwaterowała w okolicach Lidy. 26 października powróciła do Warszawy bez strat.
W związku z demobilizacją armii Dywizjon Szkolny Artylerii Przeciwlotniczej rozkazem L. 21713/Art. z 14 maja 1921 roku został przemianowany na baterię zapasową artylerii zenitowej – bez zmiany dotychczasowego składu pododdziałów. Na podstawie rozkazu tajnego nr 20 Dowódcy Okręgu Generalnego nr 1 z 15 marca 1922 roku bateria została przemianowana na dywizjon artylerii zenitowej w składzie:
Formowanie.
Pułk został sformowany z dniem 8 czerwca 1924 roku na podstawie rozkazu wykonawczego Ministra Spraw Wojskowych L.dz. 470/Art. Org.-Mob. z 10 maja 1924 roku. Dowódca pułku, jego zastępca oraz kwatermistrz i dowódca I dywizjonu zostali wyznaczeni na stanowiska z dniem 1 czerwca 1924 roku. Bazą dla nowego oddziału był dywizjon artylerii zenitowej. Organizacja pokojowa i obsada personalna pułku w pierwszym roku funkcjonowania przedstawiała następująco:
W 1926 roku powiększono pułk o trzeci dywizjon artylerii przeciwlotniczej oraz zgrupowano pododdziały specjalistyczne w dywizjonie technicznym. W 1932 roku rozformowano dywizjon techniczny, a w 1938 roku powiększono pułk o czwarty dywizjon artylerii przeciwlotniczej.
Mobilizacja w 1939 roku.
Pułk był jednostką mobilizującą. Po zakończeniu mobilizacji ulegał rozformowaniu. Zgodnie z planem mobilizacyjnym „W” dowódca pułku był odpowiedzialny za przygotowanie i przeprowadzenie mobilizacji jednostek wpisanych na tabelę mob.:
Ponadto na podstawie zarządzenia dowódcy OPL MSWojsk. z 29 sierpnia 1939 w oparciu o nadwyżki pułku sformowano pluton półstały artylerii przeciwlotniczej 40 mm nr 110 (dowódca ppor. Antoni Krzemiński) – do OPL Warszawy, przekazany do OPL węzła kolejowego w Łowiczu.
Kadra pułku.
"Biogramy zamordowanych znajdują się na stronie internetowej Muzeum Katyńskiego"
Spośród 54 oficerów służby stałej, którzy w marcu 1939 pozostawali w ewidencji 1 paplot trzynastu (24%) zostało wiosną 1940 zamordowanych przez NKWD w Katyniu i Charkowie.
Symbole pułku.
Nadanie sztandaru i zatwierdzenie jego wzoru ujęte zostało w Dodatku Tajnym nr 8 do Dziennika Rozkazów MSWojsk. z 22 czerwca 1938, nr 8, poz. 86. Sztandar, ufundowany przez społeczeństwo stolicy, wręczył pułkowi marszałek Edward Śmigły-Rydz 10 listopada 1938 podczas uroczystości wręczenia sztandarów oddziałom artylerii przeciwlotniczej na Polu Mokotowskim w Warszawie.
Na prawej stronie płatu sztandaru umieszczono w rogach, zamiast numeru pułku, inicjały „Ś.R.” według wzoru ustalonego w „Dzienniku Rozkazów Ministerstwa Spraw Wojskowych” nr 6 z 1937, poz. 77. Inicjały te umieszczono również na przedniej ścianie podstawy orła sztandarowego. 
&lt;br&gt;Na lewej stronie płatu sztandaru, na tarczach w poszczególnych rogach, znajdują się:
Na ramionach Krzyża Kawalerskiego wyhaftowane są nazwy miejscowości upamiętniające szlak bojowy dywizjonu szkolnego artylerii zenitowej w wojnie polsko-bolszewickiej:
Przed wybuchem wojny sztandar przechowywany był w budynku dowództwa – róg ul. Puławskiej i Rakowieckiej. W okresie wojny zaginął. 7 maja 1970 nadeszła do redakcji „Żołnierza Wolności” paczka zawierająca dwa płaty sztandarów artylerii przeciwlotniczej wraz z grotami. Jednym z nich był sztandar 1 paplot. Do przesyłki dołączono artykuł Jana Buszko pt. „Symbole żołnierskiej chwały” opublikowany w „Żołnierzu Wolności” z 3 października 1969. Nadawca nie ujawnił się. 
Sztandar przekazano do zbiorów Muzeum Wojska Polskiego, gdzie jest eksponowany do dzisiaj.
15 stycznia 1929 roku Minister Spraw Wojskowych, Marszałek Polski Józef Piłsudski zatwierdził wzór i regulamin odznaki pamiątkowej 1 paplot.
Odznaka o wymiarach 39x38 mm ma kształt krzyża maltańskiego o ramionach pokrytych ciemnozieloną i żółtą emalią. W środku krzyża, na okrągłej tarczy emaliowanej w kolorze błękitnym, nałożona jest złota odznaka pilota przeszyta z dołu do góry złotą błyskawicą. Na ramionach krzyża wpisano numer i inicjały „1 PA PL”. Odznaka oficerska, dwuczęściowa, wykonana w srebrze i emaliowana. Wykonawcami odznak byli Adam Nagalski i Wiktor Gontarczyk z Warszawy.
13 sierpnia 1932 roku Minister Spraw Wojskowych zatwierdził wzór i regulamin odznaki pamiątkowej artylerii przeciwlotniczej, wspólnej dla wszystkich jednostek tego rodzaju broni.
Bibliografia.
 

</doc>
<doc id="1242398" url="https://pl.wikipedia.org/wiki?curid=1242398" title="Okręg wyborczy Nelson and Colne">
Okręg wyborczy Nelson and Colne

Okręg wyborczy Nelson and Colne powstał w 1918 r. i wysyłał do brytyjskiej Izby Gmin jednego deputowanego. Okręg położony był w hrabstwie Lancashire. Został zlikwidowany w 1983 r.

</doc>
<doc id="1242404" url="https://pl.wikipedia.org/wiki?curid=1242404" title="Narodowy Teatr Akademicki im. Janki Kupały">
Narodowy Teatr Akademicki im. Janki Kupały

Narodowy Akademicki Teatr im. Janki Kupały (, "Nacyjanalny akademiczny teatr imia Janki Kupały") – najstarszy teatr państwowy na Białorusi.
Historia.
Placówka pod nazwą Białoruski Teatr Państwowy () została otwarta 14 września 1920 roku. W 1944 roku teatr otrzymał obecną nazwę na cześć poety Janka Kupały.
Budynek.
Teatr umieszczono w budynku mińskiego Teatru Miejskiego ("Minski Haradski teatr") zbudowanym przez Karola Kozłowskiego i Konstantina Uwiedeńskiego w 1890 roku ze składek mińszczan na rogu ówczesnych ulic Podgórnej (Padhornej) i Pietropawłowskiej ("Pietrapaułouskiej"). Budynek przylegał do mińskiego Parku Aleksandryjskiego. Od 5 do 17 grudnia 1917 w gmachu odbywał się Pierwszy Kongres Wszechbiałoruski (Першы Усебеларускі з'езд), a w nocy z 2 na 3 lutego 1919 uchwalono tu pierwszą konstytucję BSRR.

</doc>
<doc id="1242405" url="https://pl.wikipedia.org/wiki?curid=1242405" title="Craig Goldy">
Craig Goldy

Craig Goldy (ur. 6 listopada 1961) – amerykański gitarzysta heavymetalowego zespołu Dio.
Przed Dio grał w takich grupach jak Rough Cutt i Giuffria. W Rough Cutt zastąpił Jake E. Lee nagrywając tam kilka dem. Ronnie James Dio był producentem Rough Cutt i współautorem dwóch pierwszych płyt zespołu, czyli zaraz po tym jak Craig Goldy opuścił grupę i zastąpił go Amir Derakh.
Krótko po opuszczeniu Rough Cutt, Goldy wstąpił do zespołu Giuffria założonego przez byłego klawiszowca Angel, Gregga Giuffrie. Grę Craiga Goldiego słyszać na wydanym w 1984 roku albumie „Giuffria”, na którym znalazł się największy przebój grupy, „Call to the Heart”.
U boku takich gwiazd jak Yngwie Malmsteen, Adrian Smith i Dave Murray z Iron Maiden, Brad Gillis, Eddie Ojeda, Mick Mars itd. wziął udział w akcji charytatywnej (zobacz: Hear ’n Aid) zorganizowanej przez Ronniego Jamesa Dio w 1985 roku.
Opuścił Dio w 2005 roku z powodu kontuzji ręki podczas trasy koncertowej w Rosji, w tym czasie zastąpił go Doug Aldrich, znany obecnie z zespołu Whitesnake, po zakończeniu trasy Goldy wrócił do zespołu. W 2008 roku wstąpił do Budgie, zastępując Simona Leesa. Używa gitar ESP.

</doc>
<doc id="1242406" url="https://pl.wikipedia.org/wiki?curid=1242406" title="Naval Air Station Key West">
Naval Air Station Key West

Naval Air Station Key West (NAS Key West) – najdalej na południe wysunięta baza lotnictwa wojskowego US Navy (i Stanów Zjednoczonych w ogóle) na terytorium USA. Położona na wyspie i w mieście Key West w hrabstwie Monroe County w archipelagu Florida Keys, 90 mil (144 km) na północ od Hawany na Kubie i 150 mil (240 km) na południe od Miami na Florydzie. Zasięgiem swoich operacji lotniczych obejmuje obszar archipelagu, obszar Zatoki Meksykańskiej oraz zachodniego, środkowego Atlantyku na południe od obszaru objętego obszarem operacyjnym bazy lotniczej Homestead Air Reserve Base.
NAS Key West jest miejscem stacjonowania jednostek:
Dwie pierwsze z tych jednostek, wyposażone są w samoloty F-15 Eagle i F/A-18 Hornet.

</doc>
<doc id="1242407" url="https://pl.wikipedia.org/wiki?curid=1242407" title="NAS Key West">
NAS Key West



</doc>
<doc id="1242410" url="https://pl.wikipedia.org/wiki?curid=1242410" title="Otępienie z ciałami Lewy’ego">
Otępienie z ciałami Lewy’ego

Otępienie z ciałami Lewy’ego, DLB (od ) – choroba neurodegeneracyjna będąca trzecią (po chorobie Alzheimera i otępieniu naczyniopochodnym) pierwotną przyczyną otępienia.
Historia.
Fritz Heinrich Lewy i Edmund Forster opisali ciała Lewy’ego u zmarłych pacjentów z idiopatyczną chorobą Parkinsona w 1914 roku. Już w 1938 roku Rolf Hassler wykazał obecność korowych ciał Lewy’ego u pacjenta z parkinsonizmem. W latach 60. Okazaki i wsp. opisali związek ciał Lewy’ego w korze nowej mózgu chorych z otępieniem, ale przez długi czas uważano takie przypadki za rzadkość. W latach 80. i 90. liczba rozpoznań znacznie wzrosła. W 1996 Ian McKeith i wsp. przedstawili pierwsze kryteria rozpoznania DLB.
Epidemiologia.
Do połowy lat 80. DLB uważane było za rzadką przyczynę otępienia; obecnie sądzi się, na podstawie badań neuropatologicznych, że dotyczy od 10 do 20% chorych z otępieniem. Choroba ta występuje częściej u mężczyzn. 
Etiologia.
Chorobę mogą wywołać mutacje w genach "SNCA" i "SNCB", kodujących, odpowiednio alfa-synukleinę i beta-synukleinę. U jednego pacjenta zidentyfikowano mutację w genie "PRNP".
Objawy i przebieg.
Na obraz kliniczny otępienia z ciałami Lewy’ego składają się trzy główne grupy objawów.
Nieprawidłowości w badaniach dodatkowych.
Obserwuje się zaburzenia zachowania w fazie REM.
Zmniejszony wychwyt transporterów dopaminy w jądrach podkorowych (skorupie) oraz spowolnienie metabolizmu glukozy w płatach potylicznych.
Do jej wykonania stosuje się 123I-MIBG (123I-metajodobenzynyloguaninę). Ta metoda wykorzystuje fakt, że w chorobach w których pojawiają się ciała Lewy’ego dochodzi do odnerwienia współczulnego serca, a co za tym idzie zmniejszenia wychwytu tej substancji. Przeprowadzenie tego badania pozwala na odróżnienie DLB od choroby Alzheimera.
Obraz histologiczny.
W otępieniu z ciałami Lewy’ego, zgodnie z nazwą, obserwuje się ciała Lewy’ego (zbudowane z alfa-synukleiny), które nie są patognomoniczne dla tego schorzenia, obserwuje się je bowiem w wielu innych chorobach neurodegeneracyjnych (pierwotnie opisano je w chorobie Parkinsona). W DLB ciała Lewy’ego typowo występują w korze nowej i układzie limbicznym, nie powinny przeważać w pniu mózgu – przemawia to wówczas przeciwko rozpoznaniu DLB.
Innymi zmianami neuropatologicznymi są zmienione neuryty (neuryty Lewy’ego), blaszki amyloidowe, zwyrodnienie nerwowo-włókienkowe, ubytki synaps, mikrowakuolizacja, zmiany gąbczaste. W przebiegu choroby w mózgu występuje większy niedobór ACh niż w chorobie Alzheimera.
Rozpoznanie.
Rozpoznanie opiera się na kryteriach klinicznych i praktycznie nie wymaga neuroobrazowania ani badań laboratoryjnych.
Diagnostyka różnicowa.
Różnicowanie, po wykluczeniu choroby Creutzfeldta-Jakoba i otępienia naczyniopochodnego, obejmuje inne choroby neurodegeneracyjne, głównie chorobę Alzheimera. Krąg diagnostyki różnicowej powinien też obejmować chorobę Parkinsona.
Leczenie.
Choroba przejawia się objawami niedoborów zarówno w układzie dopaminergicznym (zespół parkinsonowski) i w układzie cholinergicznym (otępienie). Obecnie nie istnieje możliwość skutecznego leczenia przyczynowego choroby. Leczenie otępienia opiera się na stosowaniu inhibitorów acetylocholinoesterazy (np. donepezilu i rywastygminy) oraz antagonistów receptora NMDA. W terapii objawów wytwórczych podaje się atypowe neuroleptyki (np. olanzapina), albo inne leki (np. karbamazepinę lub walproiniany), jednak z zachowaniem ostrożności, z uwagi na złą tolerancję neuroleptyków. Lewodopa i inne leki (np. selegilina) znajdują zastosowanie w zwalczaniu objawów zespołu parkinsonowskiego. Jeśli wystąpi depresja, należy zastosować SSRI (np. sertralinę).
Rokowanie.
Rokowanie jest poważne, choroba jest postępująca (najczęściej trwa kilka lat), chorzy wymagają stałego nadzoru i opieki.

</doc>
<doc id="1242411" url="https://pl.wikipedia.org/wiki?curid=1242411" title="Okręg wyborczy Clitheroe">
Okręg wyborczy Clitheroe

Okręg wyborczy Clitheroe powstał w 1559 r. i wysyłał do angielskiej, a następnie brytyjskiej, Izby Gmin dwóch deputowanych. Od 1832 r. był to okręg jednomandatowy. Położony był w hrabstwie Lancashire. Został zlikwidowany w 1983 r.

</doc>
<doc id="1242413" url="https://pl.wikipedia.org/wiki?curid=1242413" title="Okręg wyborczy Ribble Valley">
Okręg wyborczy Ribble Valley

Okręg wyborczy Ribble Valley powstał w 1983 r. i wysyła do brytyjskiej Izby Gmin jednego deputowanego. Okręg położony jest w hrabstwie Lancashire.

</doc>
<doc id="1242417" url="https://pl.wikipedia.org/wiki?curid=1242417" title="Tradycja oralna">
Tradycja oralna

Tradycja oralna – inaczej przekaz ustny lub mówiony. Przekaz wiedzy, umiejętności, wartości etycznych i estetycznych za pomocą mowy, bez udziału pisma. Szczególnym rodzajem tradycji oralnej jest literatura oralna (twórczość oralna) – forma twórczości literackiej przekazywanej ustnie.
Rozpoczęte w XIX w. badania nad formami tradycji oralnej powstały ze względu na rozwój badań nad społecznościami, które nie wykształciły pisma – ich obyczajowością, folklorem, legendami, obyczajami, mitami i opowieściami. Elementy tradycji oralnej występują także w społeczeństwach znających pismo, jako świadectwa przeszłości zawarte np. w bajce ludowej.
Istota tradycji oralnej.
Szeroka definicja tradycji oralnej obejmuje wszelkie formy przekazywanej ustnie z pokolenia na pokolenie. Należy jednak ściśle odróżniać ujęte w tej definicji formy historii oralnej od zwykłej informacji ustnej. Historycy i badacze kultury, społeczeństwa i języka oraz psychologowie niejednokrotnie korzystają z informacji udzielonych ustnie przez konkretne jednostki drogą wywiadu. Informacje takie nie wchodzą jednak w zakres nawet najszerzej rozumianej tradycji oralnej o ile przekazują wyłącznie fakty jednostkowe (np. historię życia osoby udzielającej wywiadu), o ile nie są częścią dłuższego, obejmującego wiele jednostek lub nawet kilka pokoleń łańcucha przekazu.
Szeroka definicja tradycji oralnej pozwala dostrzegać jej elementy także w kulturach posiadających pismo, choć w ściślejszym sensie termin ten odnosi się jedynie do typowych kultur oralnych. Szczególnie dużą rolę przekaz oralny ma w społecznościach posiadających pismo wśród grup ludzi oddalonych od źródeł wiedzy – u dzieci, u kobiet w społeczeństwach silnie patriarchalnych, u grup społecznych zacofanych materialnie i kulturowo. Istnieją jednak całe korpusy tekstów przekazywanych oralnie, które obejmują całość społeczności posiadające pismo – należą do nich toasty, pieśni pochwalne, plotki, cała gama tekstów towarzyszących nawiązywaniu więzi społecznej, celebracji uroczystych i szczególnych zdarzeń, tworzących hierarchię społeczną.
Przez długie wieki cała ludzkość nie znała pisma. Sytuacja ta utrzymywała się w wielu regionach świata jeszcze na długo po powstaniu pierwszych kultur pisma. Mowa mówiona była więc najważniejszą formą przekazu umiejętności, wiedzy i idei oraz międzyludzkiej kooperacji.
Formom przekazu ustnego podlegały nawet idee dość złożone, np. moralne czy kosmologiczne. Dzięki wyrobieniu sobie trwałej zdolności zapamiętywania wiadomości przekazanych ustnie ludzie potrafili w ten sposób opanować pamięciowo bardzo wiele materiału – zdolność ta stała się niepotrzebna dzięki wynalezieniu pisma jako metody dokładniejszej i bardziej sprawnej. Techniki zapamiętywania przekazu ustnego wzmacniały sposoby kojarzenia ich z obrazami, gestami, dźwiękami przyrody. Najważniejszą tego rodzaju techniką jest rytm – samo istnienie przekazu oralnego jest więc w dużej mierze źródłem powstania poezji.
Tradycja oralna jako źródło historyczne.
W naukach historycznych do dziś źródła historyczne pochodzące z tradycji oralnej uznawane są za mniej wartościowe niż dokumenty, źródła pisane i źródła pochodzące z kultury materialnej. Istnieje wiele koncepcji historiozoficznych, według których ludy nie posiadające pisma nie mają historii – teorii, według których historia zaczyna się razem z pismem. Krytycy takiego ujęcia początku historii zwracają uwagę, że niezależnie od oceny wartości tradycji oralnej jako źródła historycznego przekazuje niejednokrotnie wiadomości "stricte" historyczne, a w koncepcji początku historii jako początku dokumentacji pisanej widzą pozostałości cech typowych dla umysłowości średniowiecznej, jej zamiłowania do litery, książki i pisma wywodzącego się z tradycji żydowskiej.
Współcześnie szczególny nacisk na wartość tradycji oralnej jako źródła historycznego kładą historycy Afryki subsaharyjskiej – np. Kenneth Dike, Saburi Biobaku. Od strony teoretycznej metodologii historii zagadnienie opracował Jan Vansina w pracach "Oral Tradition. A Study in Historical Methodology" i "Oral Tradition as History".
Krytycy wartości tradycji oralnej jako źródła historycznego zwracają uwagę na fakt, że nie daje ona żadnych wiadomości o chronologii absolutnej, jest bardzo silnie narażona na błędy i zniekształcenia powstałe w drodze przekazu, i że zniekształca ona i dobiera niezwykle selektywnie sam przekazywany materiał. William Clarence Smith uważa nawet zainteresowanie tradycją oralną wśród historyków Afryki za rodzaj postkolonialnego resentymentu. Zwraca się ponadto uwagę na fakt, że użycie tradycji oralnej jako pełnowartościowego źródła historycznego wymaga według jego zwolenników specjalnych kwalifikacji od historyka, który takimi źródłami operuje: np. Phillips Stevens uważa, że kwalifikacją konieczną dla właściwego operowania tradycją oralna jako materiałem źródłowym jest specjalna intuicja.
Literatura oralna.
Większe znaczenie niż w badaniach ściśle historycznych badanie przekazu ustnego ma dla historii literatury i folkloru. Do ich szybkiego rozwoju przyczyni się zwłaszcza Milman Parry i jego uczeń Albert Lord. W połowie XX wieku prowadzili oni badania nad epiką i pieśnią bośniacką, które zaowocowały przełomową pracą Lorda "Singer of Tales". Ich prekursorami byli Marcel Jousse, Matija Murko i Arnold van Gennep. Literaturę ludu Bośni Parry i Lord pojmowali jako formę przedstawienia – śpiewak przedstawiający utwór literacki nie ma w pamięci gotowej formy utworu, ale za każdym razem odtwarza go nieco inaczej korzystając z szeregu form artystycznych i mnemotechnicznych – ustalonej kolejności epizodów, wielu cliché i typowych formuł. Typowe opóźniające bieg akcji zwroty i retardacje w prowadzeniu toku narracji służą konstrukcji "ad hoc" dzieła, które staje się przez to każdorazowo nieco odmienne. Mimo odmienności każdego przedstawienia, często wprowadzanej celowo dla zaspokojenia potrzeb konkretnej publiczności, przekazywane oralnie eposy cechują się według Parry'ego i Lorda znaczną stałością – ich zasadnicze elementy pozostają niezmienne przez wiele generacji.
Badania Parrye'ego i Lorda rzuciły nowe światło na „spór o Homera” – zagadnienie autorstwa "Iliady" i "Odysei". Wyniki badań Parry'ego i Lorda wyjaśniają wiele bardzo charakterystycznych cech eposów homeryckich, jak obecność stałych epitetów, częste retardacje i specyficzne porównania („porównania homeryckie”). Zbliżone podejście zastosowali później Walter Ong i Werner Kelber, zwłaszcza w badaniach nad Biblią, oraz Eric Alfred Havelock w odniesieniu do Platona i greckiej tradycji filozoficznej.
Późniejsza krytyka podejścia Parry'ego i Lorda podkreślała, że badacze ci nadmiernie podkreślali rolę metod komparatystycznych, bagatelizując przez to szczegółowe warunki historyczne i kulturowe powstawania utworów, oraz że redukując aktywność twórcy przekazywanej oralnie literatury do operacji na „formułach” nie można właściwie ująć ani wkładu twórczej jednostki w powstanie dzieła, ani jego autonomicznych wartości literackich.

</doc>
<doc id="1242422" url="https://pl.wikipedia.org/wiki?curid=1242422" title="Przekaz oralny">
Przekaz oralny



</doc>
<doc id="1242424" url="https://pl.wikipedia.org/wiki?curid=1242424" title="Tradycja ustna">
Tradycja ustna



</doc>
<doc id="1242426" url="https://pl.wikipedia.org/wiki?curid=1242426" title="Przekaz ustny">
Przekaz ustny



</doc>
<doc id="1242429" url="https://pl.wikipedia.org/wiki?curid=1242429" title="Asteryzm">
Asteryzm



</doc>
<doc id="1242430" url="https://pl.wikipedia.org/wiki?curid=1242430" title="Literatura oralna">
Literatura oralna



</doc>
<doc id="1242431" url="https://pl.wikipedia.org/wiki?curid=1242431" title="Twórczość oralna">
Twórczość oralna



</doc>
<doc id="1242432" url="https://pl.wikipedia.org/wiki?curid=1242432" title="Rahul Khanna">
Rahul Khanna

Rahul Khanna (ur. 20 czerwca 1972 w Mumbaju) – bollywoodzki aktor, nagrodzony za debiut w "Ziemia" w reżyserii Deepa Mehta Nagrodą Filmfare za Najlepszy Debiut.
Jest synem popularnego w Indiach aktora Vinod Khanna i bratem sławnego Akshaye Khanna.
Jest też video jockeyem w MTV India.

</doc>
<doc id="1242440" url="https://pl.wikipedia.org/wiki?curid=1242440" title="Panteon Mtacminda">
Panteon Mtacminda

Panteon Pisarzy i Osób Publicznych na górze Mtacminda (gruz. მთაწმინდის მწერალთა და საზოგადო მოღვაწეთა პანთეონი) – cmentarz położony w Tbilisi na górze Mtacminda (მთაწმინდა), na którym zostały pochowane wybitne osobowości historii Gruzji.
Pierwszy pochówek na "świętej górze" miał miejsce w połowie XIX wieku, gdy złożono szczątki Aleksandra Gribojedowa wraz z żoną Nino Czawczawadze. W setną rocznicę (1929) tragicznej śmierci pisarza w Persji (1829) nastąpiło oficjalne otwarcie nekropolii. W listopadzie 2017 roku podjęto decyzję, że panteon Mtacminda zostanie zamknięty po pogrzebie poety Jansug Czarkwianiego.
Znane postaci pochowane na cmentarzu.
W 2017 roku firma Senson LLC przygotowała dokumentację renowacji cmentarza. Zawiera ona spis pochowanych tam osób. Wśród nich znajdują się:

</doc>
<doc id="1242441" url="https://pl.wikipedia.org/wiki?curid=1242441" title="Lorenzo Smerilli">
Lorenzo Smerilli

Lorenzo Smerilli (ur. 11 sierpnia 1987 r. w San Severino Marche we Włoszech) – włoski siatkarz, libero. Występuje w Serie A1, w drużynie .

</doc>
<doc id="1242445" url="https://pl.wikipedia.org/wiki?curid=1242445" title="Ilhéu Raso">
Ilhéu Raso

Ilhéu Raso – niewielka wyspa wchodząca w skład Wysp Zawietrznych, które są częścią archipelagu Wysp Zielonego Przylądka. Jest otoczona od zachodu przez mniejszą wyspę Ilhéu Branco oraz od wschodu przez São Nicolau.
Fauna.
Jest niezamieszkana przez ludzi. Obecnie jest jedynym miejscem występowania krytycznie zagrożonego wyginięciem skowronka wyspowego ("Alauda razae").
Głuptak białobrzuchy ("Sula leucogaster") i faeton białosterny ("Phaethon aethereus") występują na wyspie w czasie sezonu lęgowego.
Ponadto jest jedną z dwóch wysp, gdzie zaobserwowano jaszczurkę z gatunku "Macroscincus coctei" - przypuszczalnie już wymarłą. Na wyspie wciąż występuje gekon wielki ("Tarentola gigas") i inne jaszczurki z rodziny scynkowatych.

</doc>
<doc id="1242451" url="https://pl.wikipedia.org/wiki?curid=1242451" title="DJ Starscream">
DJ Starscream



</doc>
<doc id="1242452" url="https://pl.wikipedia.org/wiki?curid=1242452" title="Cmentarz katolicki w Skierbieszowie">
Cmentarz katolicki w Skierbieszowie

Cmentarz katolicki w Skierbieszowie został założony przed rokiem 1817. Mieści się przy ul. Cmentarnej. Miejsce pochówku wiernych z tutejszej parafii.
Znajduje się tam wiele zabytkowych nagrobków. Pochowani są tam m.in. Józef Śmiech, dowódca partyzanckich oddziałów, Maria Borzuchowska, jeden z właścicieli Skierbieszowa. Znajduje się tu także grób rodziców Ignacego Mościckiego. Całkowita powierzchnia wynosi 3,66 ha. Cmentarz podzielony jest na kwatery. Kaplica na cmentarzu z XIX wieku została zbudowana według planu Henryka Marconiego.
Galeria.
 

</doc>
<doc id="1242453" url="https://pl.wikipedia.org/wiki?curid=1242453" title="Asteryzm (astronomia)">
Asteryzm (astronomia)

Asteryzm – w astronomii, układ gwiazd tworzący na sferze niebieskiej pewien widoczny wzór, jednakże nie zaliczany do któregokolwiek z oficjalnych gwiazdozbiorów. Asteryzm to części jednego gwiazdozbioru oficjalnego lub sąsiadujących ze sobą. Gwiazdy tworzące asteryzm zwykle nie są ze sobą w żaden sposób fizyczne powiązane, a ich pozorna bliskość jest jedynie wynikiem rzutowania na sferę niebieską z punktu odniesienia obserwatora na Ziemi (lub innego punktu odniesienia).
Powszechnie rozpoznawanym, także przez laików, asteryzmem jest Wielki Wóz, często błędnie identyfikowany z konstelacją Wielkiej Niedźwiedzicy (Ursa Major), której w rzeczywistości jest częścią.

</doc>
<doc id="1242454" url="https://pl.wikipedia.org/wiki?curid=1242454" title="DE-6">
DE-6

DE-6 - dwusuwowy silnik przyczepny do łodzi. Produkowany w Zakładach Metalowych Dęba im. Tomasza Dombali. 
Silnik jednocylindrowy bardzo prosty w budowie, naprawie i eksploatacji. Dość duże ciśnienie sprężania powoduje ciężki rozruch, a zarazem częste zerwanie linki rozruchowej (tzw. "szarpanki"). Silnik posiada wyjście z cewki niskiego napięcia 12 V.

</doc>
<doc id="1242458" url="https://pl.wikipedia.org/wiki?curid=1242458" title="Park Narodowy Whanganui">
Park Narodowy Whanganui

Park Narodowy Whanganui - park narodowy położony na Wyspie Północnej w Nowej Zelandii. Obejmuje obszar 742 km², przylegający do rzeki Whanganui.

</doc>
<doc id="1242467" url="https://pl.wikipedia.org/wiki?curid=1242467" title="Paul Brousse">
Paul Brousse

Paul Louis Marie Brousse (ur. 23 stycznia 1844 w Montpellier, zm. 1 kwietnia 1912 w Paryżu) – francuski lekarz, działacz ruchu anarchistycznego i socjalistycznego, czołowy działacz Federacji Jurajskiej, przewodniczący rady miasta Paryża.
Życiorys.
Urodził się w zamożnej rodzinie z klasy średniej. Po ukończeniu studiów medycznych włączył się w działalność społeczną, wstępując do montpellierskiej sekcji I Międzynarodówki. Kiedy została zdelegalizowana po upadku komuny paryskiej, został (w 1872 roku) skazany na 4 miesiące więzienia. Zbiegł do Hiszpanii, gdzie razem z innymi emigrantami francuskimi założył w Barcelonie francuskojęzyczną sekcję Międzynarodówki i został redaktorem jej gazety „La Solidarité Révolutionnaire”.
Był jednym z pierwszych propagatorów strajku generalnego. Brał udział w strajku, który miał miejsce w czasie powstania kantonalistów, po upadku którego musiał uchodzić z Hiszpanii i przeniósł się do Szwajcarii. Tam też działał w tajnej organizacji Bakunina Aliansie Demokracji Socjalistycznej, z czasem wchodząc do jego kierownictwa. Przez 6 lat działał w Federacji Jurajskiej. Stworzył w Bernie jej lokalną sekcję, działał na rzecz rozpropagowania jej idei wśród emigrantów z Niemiec, pomagał w założeniu w Zurychu Niemieckojęzycznej Anarchistycznej Partii Komunistycznej – pierwszej niemieckiej organizacji anarchistycznej. Od 1876 roku razem m.in. z Piotrem Kropotkinem redagował niemieckojęzyczne czasopismo „Die Arbeiter-Zeitung”.
Ekstremistyczny zwolennik insurekcjonizmu. Był autorem doktryny „propagandy czynem”, opowiadającej się za rozpoczynaniem przez grupy anarchistów lokalnych powstań, które w założeniu miały przerodzić się w rewolucję społeczną. W czerwcu 1877 roku wraz z Jean-Louisem Pindym założył czasopismo „L’Avant Garde”, którego objął redakcję. 10 grudnia 1878 roku pismo, oskarżane o gloryfikowanie zamachów na Wilhelma I, zostało zamknięte, a Brousse znalazł się w więzieniu, mimo iż potępiał „tyranobójstwo” i sprzeciwiał się publikacji inkryminowanych artykułów.
10 kwietnia 1879 roku został skazany na dwa miesiące więzienia i wydalenie ze Szwajcarii. Przez rok mieszkał w Londynie, następnie wrócił do Francji.
Z czasem przeszedł ewolucję światopoglądową, by ok. 1880 roku stać się zwolennikiem reformistycznego socjalizmu, zachowując jednak federalistyczne poglądy i przeciwstawiając się marksizmowi. Był twórcą, w 1881 roku, socjalistycznej grupy posybilistów.
W 1910 roku wycofał się z działalności politycznej. Przez resztę życia pracował jako dyrektor szpitala psychiatrycznego.

</doc>
<doc id="1242469" url="https://pl.wikipedia.org/wiki?curid=1242469" title="Zamek w Angers">
Zamek w Angers

Zamek w Angers (fr. "Château d’Angers") – budowla we Francji nad rzeką Maine należąca do zamków nad Loarą.
Zamek w Angers był od X wieku siedzibą książąt andegaweńskich, którzy zbudowali donżon i mury obronne oraz kaplicę na południowo-zachodniej krawędzi skały.
W 1128 nowo poślubieni Godfryd V Plantagenet i Matylda, córka księcia Normandii i króla Anglii Henryka I Beauclerca, zostali właścicielami zamku. Rozbudowali swoją siedzibę na powierzchni 5000 m². Ich syn Henryk II król Anglii bywał, wraz ze swym dworem, częstym gościem w Angers. Rodzina utraciła prawo do zamku w 1203.
Za czasów Ludwika IX nastąpiła przebudowa zamku na fortecę. Prace budowlane, które rozpoczęły się w 1232, trwały osiem lat. Zbudowany został mur obronny o długości 952 m tworzący pięciokąt o powierzchni 25 000 m². Od północnego zachodu, na granicy z rzeką Maine, mur był prosty, na pozostałych ścianach muru znajdowało się siedemnaście wież w kształcie cylindrów z rozmieszczonymi naprzemiennie otworami strzelniczymi. Każda wieża miała 18 m średnicy. Osiemnasta wieża zbudowana poza murami, zburzona w 1832, służyła zaopatrzeniu twierdzy.
W 1367 Ludwik książę Andegawenii zlecił swojemu architektowi, Macé Delarue, prace dekoracyjne w zamku. Zamówiony został arras złożony z siedmiu części o łącznej długości 144 m i szerokości 5,5 m. Utkany został w Paryżu przez Nicolasa Bataille na podstawie miniatur osnutych na Apokalipsie Świętego Jana, a namalowanych przez Hennequina de Brugesa. Współcześnie w galerii muzeum eksponowanych jest 65 ocalałych i odrestaurowanych scen (ze 105 pierwotnych).
Następca Ludwika I, Ludwik II, i jego żona Jolanta Aragońska zlecili dobudowanie pomieszczeń królewskich i kaplicy (na rzucie prostokąta) z płaską apsydą i witrażowym prezbiterium.
Jeden z późniejszych właścicieli król Rene kontynuował prace ulepszające, m.in. kazał dobudować schody łączące poszczególne kondygnacje. Zbudował również zameczek wejściowy na dziedzińcu oraz zatroszczył się o wygląd ogrodu. Sprowadził w tym celu z Prowansji kwiaty i krzewy. Na podstawie planów, które sporządził w 1451 wiadomo, że zamek miał 154 pomieszczenia mieszkalne (z czego ocalały 2 salony).
W XVI wieku zostały powiększone fosy (do 30 m szerokości i 11 m głębokości), a zamek jeszcze lepiej przystosowano do celów obronnych.
W następnych wiekach Angers był cytadelą, garnizonem, więzieniem. Zachowały się mury obronne z wieżami, dwie średniowieczne bramy, północno-zachodnia brama miejska i południowa brama polna oraz zabudowania z XVIII w z ocalałymi schodami z XV w. W osuszonych fosach założono ogrody kwiatowe ułożone w geometryczne wzory.

</doc>
<doc id="1242472" url="https://pl.wikipedia.org/wiki?curid=1242472" title="APR">
APR



</doc>
<doc id="1242473" url="https://pl.wikipedia.org/wiki?curid=1242473" title="Mirosław Karapyta">
Mirosław Karapyta

Mirosław Witold Karapyta (ur. 11 grudnia 1960 w Jarosławiu) – polski polityk, samorządowiec, nauczyciel akademicki, wojewoda podkarpacki (2007–2010), marszałek województwa podkarpackiego (2010–2013), radny sejmiku podkarpackiego.
Życiorys.
Ukończył studia na Wydziale Pedagogiki i Psychologii Uniwersytetu Marii Curie-Skłodowskiej w Lublinie. Następnie odbył dwuletnie studium w zakresie organizacji i zarządzania w Kolegium Ekonomiczno-Społecznym Katedry Samorządu Terytorialnego i Gospodarki Lokalnej Szkoły Głównej Handlowej w Warszawie. W 1996 był stypendystą Uniwersytetu Georgetown w Waszyngtonie. W 2002 uzyskał stopień doktora nauk humanistycznych w zakresie socjologii na Wydziale Nauk Społecznych Uniwersytetu Śląskiego.
W latach 1990–1999 pełnił funkcję dyrektora lubaczowskiej delegatury Kuratorium Oświaty w Przemyślu. W latach 2002–2005 był wicekuratorem oświaty w Rzeszowie. Od 2000 wykłada w szkołach wyższych, w tym na Uniwersytecie Rzeszowskim.
Z ramienia Polskiego Stronnictwa Ludowego w 2004 bez powodzenia kandydował do Parlamentu Europejskiego, a w 2005 i 2007 do Sejmu. 29 listopada 2007 został powołany na stanowisko wojewody podkarpackiego.
W latach 2002–2006 był radnym sejmiku podkarpackiego II kadencji, a w latach 2005–2006 wicemarszałkiem województwa podkarpackiego. W 2006 uzyskał mandat radnego III kadencji samorządu województwa.
W wyborach w 2010 ponownie został wybrany do sejmiku na IV kadencję. 30 listopada 2010, po uprzedniej rezygnacji z funkcji wojewody, został powołany na stanowisko marszałka województwa podkarpackiego.
W kwietniu 2013 zatrzymany, przedstawiono mu zarzuty w tym o charakterze korupcyjnym i płatnej protekcji. W tym samym miesiącu zadeklarował odejście z PSL. 27 maja tego samego roku został odwołany przez sejmik z funkcji marszałka województwa. We wrześniu 2014 został przyjęty do klubu radnych Sojuszu Lewicy Demokratycznej. Nie został umieszczony na liście w wyborach odbywających się dwa miesiące później.
Wyrokiem Sądu Rejonowego w Przemyślu z dnia 11 stycznia 2019 r. zmienionym 29 stycznia 2020 r. przez Sąd Okręgowy w Przemyślu polityk, nieprzyznający się do popełnienia zarzucanych mu przestępstw, został prawomocnie uznany za winnego m.in. wielokrotnego doprowadzenia groźbami oraz przemocą do innej czynności seksualnej oraz przestępstw o charakterze korupcyjnym i skazany na karę 3 lat pozbawienia wolności. 
Wyróżniony tytułami honorowego obywatela Ropczyc, Lubaczowa i Cieszanowa. Od 1983 żonaty z Grażyną, nauczycielką i dyrektorką Szkoły Podstawowej w Nowej Grobli.

</doc>
<doc id="1242474" url="https://pl.wikipedia.org/wiki?curid=1242474" title="Menton (chemia)">
Menton (chemia)

Menton – organiczny związek chemiczny, przykład terpenoidu zawierającego grupę karbonylową C=O. Towarzyszy on mentolowi i limonenowi w olejkach miętowych. 
Można go otrzymać w wyniku utlenienia mentolu. W przyrodzie występują jego 4 diastereoizomery: (+)-menton (2"R",5"S"), (–)-menton (2"S",5"R"), (+)-izomenton oraz (–)-izomenton. (–)-Menton jest składnikiem olejku z mięty polnej, natomiast (+)-menton znajduje się w olejku z "Micromeria biflora" (jasnotowate). (–)-Izomenton występuje w olejku geraniowym, a (+)-izomenton w olejku z rośliny "Micromeria abyssinica".

</doc>
<doc id="1242478" url="https://pl.wikipedia.org/wiki?curid=1242478" title="Smith Wigglesworth">
Smith Wigglesworth

Smith Wigglesworth (ur. 8 czerwca 1859 w Menston, zm. 12 marca 1947 w Wakefield) – angielski duchowny zielonoświątkowy, ważna postać w historii wczesnego ruchu zielonoświątkowego. Wywodził się z ubogiej rodziny, pracował jako robotnik i hydraulik. Swoją podstawową wiedzę biblijną pozyskał wśród braci plymuckich. Nazywano go "Apostołem Wiary" i przypisywano mu liczne uzdrowienia. Jego nauczanie jest identyfikowalne z treściami propagowanymi przez Ruch Wiary.

</doc>
<doc id="1242482" url="https://pl.wikipedia.org/wiki?curid=1242482" title="Irony">
Irony

Irony – grupa organicznych związków chemicznych, 2-metylojonowy. Są to terpeny, które, podobnie jak jonony, nie spełniają reguły izoprenowej.
Występują np. w korzeniach irysów i w kwiatach akacji. Mają zapach fiołków i są używane do wyrobu perfum. Najsilniejszy zapach ma najpowszechniej spotykany w przyrodzie β-iron, natomiast za izomer o najbardziej wartościowym zapachu uznawany jest α-iron.

</doc>
<doc id="1242483" url="https://pl.wikipedia.org/wiki?curid=1242483" title="Cerkiew św. Aleksandra Newskiego w Mińsku">
Cerkiew św. Aleksandra Newskiego w Mińsku

Cerkiew św. Aleksandra Newskiego (, ) – cerkiew wzniesiona w latach 1896–1898 na terenie Cmentarza Wojskowego w Mińsku. Świątynia parafii w dekanacie św. Aleksandra Newskiego eparchii mińskiej Egzarchatu Białoruskiego Patriarchatu Moskiewskiego.
Historia.
Cerkiew została zbudowana na zlecenie mińskich władz gubernialnych, które w kwietniu 1896 wyasygnowały na ten cel 11,2 tys. rubli, część pieniędzy zebrano też wśród mińskich wojskowych za wstawiennictwem protoprezbitera Pawła Bogdanowicza. Budowla była pomyślana jako upamiętnienie żołnierzy, którzy stracili życie w wojnie rosyjsko-tureckiej lat 1877–1878.
Świątynia została zaprojektowana w stylu cerkiewnego baroku na wzór XVII–XVIII-wieczny, zastąpiła maleńką drewnianą cerkiew, jaka znajdowała się tu od stulecia.
Budowa rozpoczęła się jeszcze w tym samym roku na terenie Cmentarza Wojskowego w Mińsku ("Długi bród"), uroczystego poświęcenia świątyni dokonano zaś 2 lutego 1898.
W nawę centralną wbudowano dwie tablice pamiątkowe z nazwiskami 118 żołnierzy 30. Brygady Artyleryjskiej i 119. Pułku Kołomienskiego, którzy zginęli w operacji wyzwolenia Bułgarii spod władzy Porty w 1878.
Za ścianą ołtarzową pochowane są szczątki wyższych oficerów, a obok nich znajdują się dwie mogiły ze szczątkami żołnierzy.
Za najciekawszy element świątyni można uznać drewnianą przenośną cerkiewkę, jaka była wykorzystywana przez Pułk Kołomieński do modłów podczas działań wojennych w Turcji.
W 1910 r. cerkiew stała się świątynią cywilną, początkowo parafialną, a od 1932 r. – filialną soboru św. Katarzyny. Jeszcze w latach 30. została przekazana Żywej Cerkwi, w której władaniu pozostawała do czerwca 1941 r.
W czasie wojny niemiecko-radzieckiej świątynia była bombardowana, jednak bomba wrzucona do wnętrza okazała się niewypałem, przez co cerkiew jest jednym z nielicznych budynków sakralnych na terenie Mińska, który ocalał do dnia dzisiejszego w nienaruszonym stanie.
W latach 1982–1983 cerkiew została odrestaurowana, pozłocono kopuły i umieszczono na nich nowe krzyże. W 1985 r. wnętrze świątyni ozdobiono freskami.

</doc>
<doc id="1242485" url="https://pl.wikipedia.org/wiki?curid=1242485" title="Zamek w Skierbieszowie">
Zamek w Skierbieszowie

Zamek w Skierbieszowie – zamek, który znajdował się w Skierbieszowie na wzgórzu nazwanym później Zamczyskiem.
Historia.
Historia zamku nie jest znana. Nie wiadomo, kto był jego budowniczym. Znalezione na jego terenie pieniądze z datą 1382 i 1383 oraz inne wykopaliska świadczą o istnieniu zamku już w wieku XIV.
Jak wynika z opisu historycznego Karola Broniewskiego z roku 1845, zamek ten podczas najazdów wojsk kozackich i szwedzkich w XVII w. został, podobnie jak miasto, zniszczony. Z gruzów zniszczonego zamku zbudowano później kościół, w miejscu walącego się drewnianego pod wezwaniem Wniebowzięcia Marii.
Do XIX wieku przetrwała jedynie wieża więzienna na tzw. „małym zamczysku”.
Po zamku nie zostały żadne ślady murów, jedynie nierówności i zagłębienia, z których jedno jest zasypaną studnią. Na północny zachód od Zamczyska znajduje się pagórek, na którym stał drewniany gród obronny. Podania głoszą, iż usypiska te zostały sztucznie wykonane przez człowieka. Po przeciwnej stronie rzeki znajduje się głęboki jar w kształcie klina, skąd miano przenosić ziemię na budowę obronnych nasypów na jeziorze.
Architektura.
Zamek był murowany z cegły i kamienia, otoczony ziemno-drewnianymi fortyfikacjami bastejowymi, fosą oraz bagnami. Posiadał rozległe podziemia. Całe wzgórze zajmuje powierzchnię 6 ha, a część zamkowa jest oddzielona głęboką na 3,5 m fosą. 
Badania archeologiczne.
W 1973 roku zostały przeprowadzone prace archeologiczne, podczas których odkryto naczynia ceramiczne i ślady osadnictwa z XIV w.

</doc>
<doc id="1242489" url="https://pl.wikipedia.org/wiki?curid=1242489" title="Amanda Seyfried">
Amanda Seyfried

Amanda Michelle Seyfried (ur. 3 grudnia 1985 w Allentown) – amerykańska aktorka. Szerszą rozpoznawalność przyniósł jej debiut filmowy "Wredne dziewczyny" (2004). Wystąpiła m.in. w filmach "Listy do Julii" (2010), "Wciąż ją kocham" (2010), "Mamma mia!" (2008), "Les Misérables. Nędznicy" (2012), (2018), czy "Mank" (2020).
Wczesne lata.
Urodziła się w Allentown w Pensylwanii jako córka terapeutki zajęciowej Ann (Sander) i farmaceuty Jacka Seyfrieda. Ma starszą siostrę Jennifer. Jest pochodzenia głównie niemieckiego. Ukończyła William Allen High School w rodzinnym mieście, a następnie zapisała się jesienią 2003 roku na Uniwersytet Fordham, ale nie uczęszczała już na zajęcia, gdy zaoferowano jej rolę w filmie "Wredne dziewczyny" (2004).
Przebieg kariery.
Kiedy miała 15 lat została zaangażowana do roli Lucindy Marie „Lucy” Montgomery w operze mydlanej "As the World Turns".
W 2003 ruszył casting do filmu "Wredne dziewczyny", a Seyfried wzięła w nim udział aspirując do pierwszoplanowej roli Reginy George, jednak ostatecznie otrzymała ją Rachel McAdams. Producenci uznali, że lepiej sprawdzi się jako przyjaciółka Reginy – Karen Smith. Jej debiut filmowy stał się przełomem dla niej i dwóch innych występujących w nim aktorek oraz doczekał się nawet statusu filmu kultowego. Po sukcesie "Wrednych dziewczyn" starała się o tytułową rolę w serialu "Weronika Mars", lecz ostatecznie zdobyła ją Kristen Bell. W zamian zaproponowano jej i zagrała jako Lily, zmarła przyjaciółka tytułowej bohaterki. Występowała także gościnnie w serialach, m.in. "" oraz "Dr House".
W 2005 wystąpiła w specjalnie napisanej dla siebie roli Samanthy w dramacie "Dziewięć kobiet". W tym samym roku wzięła również udział w niezależnym projekcie "Broń dla każdego", gdzie zagrała Mouse. W 2006 do swojego dorobku filmowego dopisała rolę Julie Beckley w filmie "Alpha Dog".
Zasadniczy przełom w karierze aktorki nastąpił w 2008, gdy po raz pierwszy wystąpiła w głównej roli w ekranizacji musicalu "Mamma Mia!" pod tym samym tytułem z kultowymi piosenkami zespołu ABBA. Amanda wcieliła się w rolę Sophie, młodej dziewczyny próbującej dociec, który z dawnych kochanków jej matki (Meryl Streep) jest jej ojcem. W następnym roku wystąpiła u boku Julianne Moore w filmie "Chloe". W tym samym 2009 w kinach pojawił się horror komediowy "Zabójcze ciało", gdzie Seyfried wystąpiła wraz z Megan Fox grając Needy Lesnicky. Ten film miał w północno-amerykańskich kinach kiepskie otwarcie i zebrał mieszane recenzje krytyków, jednak od 2018 roku i na fali ruchu Me Too został doceniony i doczekał się nawet statusu kultowego filmu feministycznego.
W 2010 roku zagrała w filmie na podstawie powieści Nicholasa Sparksa – "Wciąż ją kocham", w którym wcieliła się w rolę Savannah. Kilka miesięcy później w kinach pojawił się z kolei film "Listy do Julii", w którym zagrała główną bohaterkę Sophie. W 2011 wystąpiła w filmie "Wyścig z czasem", gdzie wcieliła się w rolę Sylvii Weis.
Seyfried pojawiła się w 2012 w dramacie "Zaginiona", a następnie dołączyła do obsady filmowej adaptacji musicalu "Les Misérables", gdzie wystąpiła jako Cosette. Jak później powiedziała, przestała śpiewać mając 17 lat i przygotowując się do roli korzystała z pomocy wokalnego coacha. W tej produkcji wszystkie partie wokalne nagrywane były bezpośrednio na planie za pomocą mikrofonów bezprzewodowych, podkład muzyczny (elektryczne pianino) przekazywany był aktorom przez mikro-słuchawki. Szeroko doceniony musical otrzymał liczne nagrody, w tym osiem nominacji do Oscara wygrywając trzy statuetki.
W 2013 wcieliła się w tytułową rolę Lindy Lovelace w dramacie biograficznym "Królowa XXX".
W następnych latach aktorka wystąpiła m.in. w filmach "Ted 2" (2015), średnio przyjętym "Anon" (2018) oraz powtórzyła swoją rolę w kontynuacji ekranizacji musicalu "Mamma Mia!" pt. "" (2018).
W 2020 Amanda Seyfried pojawiła się w roli drugoplanowej, jako aktorka Marion Davies, w dramacie biograficznym "Mank" w reżyserii Davida Finchera.
Życie prywatne.
12 marca 2017 wyszła za mąż za aktora Thomasa Sadoskiego, z którym ma córkę Ninę (ur. 2017) i syna Thomasa (ur. 2020).
Filmografia.
Dyskografia.
Ścieżki dźwiękowe i piosenki:

</doc>
<doc id="1242490" url="https://pl.wikipedia.org/wiki?curid=1242490" title="Helena Hatka">
Helena Hatka

Helena Hatka z domu Balicka (ur. 18 sierpnia 1956 w Wojcieszowie Górnym) – polska urzędniczka państwowa, menedżer w ochronie zdrowia i polityk, w latach 2007–2011 wojewoda lubuski, senator VIII kadencji.
Życiorys.
Wykształcenie.
Ukończyła studia na Wydziale Nauk Społecznych Katolickiego Uniwersytetu Lubelskiego. Odbyła studia podyplomowe m.in. na Uniwersytecie Warszawskim, gdzie studiowała na kierunku profilaktyka społeczna i resocjalizacja. Kształciła się również na Portland State University oraz w Wyższej Szkole Bankowej w Poznaniu i Krajowej Szkole Administracji Publicznej w Warszawie.
Działalność zawodowa i polityczna.
Od 1984 pracowała jako kurator rodzinny w sądzie rejonowym. Później była kuratorem wojewódzkim, następnie objęła funkcję dyrektora Miejskiego Ośrodka Pomocy Społecznej w Lubinie. W latach 90. zajmowała stanowisko wiceprzewodniczącej rady miejskiej Lubina, kierowała też komisją rewizyjną. Była związana z Partią Chrześcijańskich Demokratów. W 1999 kierowała Lubuską Regionalną Kasą Chorych. Była następnie (również od 1999) dyrektorem generalnym, a w latach 2002–2005 radcą generalnym urzędu wojewódzkiego w Gorzowie Wielkopolskim. W 2005 mianowana na urzędnika służby cywilnej, objęła w tym samym roku stanowisko dyrektora oddziału wojewódzkiego Narodowego Funduszu Zdrowia.
29 listopada 2007 została powołana na stanowisko wojewody lubuskiego (z rekomendacji Platformy Obywatelskiej). W wyborach w 2011 jako kandydatka PO została wybrana na senatora VIII kadencji. W rezultacie zrezygnowała ze stanowiska wojewody. W Senacie objęła funkcję sekretarza. 12 sierpnia 2015 ogłosiła rezygnację z członkostwa w PO i klubie parlamentarnym tej partii. W wyborach do Senatu w 2015 wystartowała bez powodzenia jako kandydatka niezależna. Zajęła trzecie miejsce w okręgu, otrzymując 19 445 głosów. W 2016 przystąpiła do Polski Razem. Po jej przekształceniu rok później w Porozumienie, do 2021 zasiadała w zarządzie krajowym partii. W 2018 z listy Prawa i Sprawiedliwości uzyskała mandat radnej sejmiku lubuskiego. W wyborach do Parlamentu Europejskiego w 2019 bezskutecznie ubiegała się o mandat posła do Parlamentu Europejskiego. W sierpniu 2021 zrezygnowała z członkostwa w Porozumieniu, przystąpiła następnie do Partii Republikańskiej.

</doc>
<doc id="1242491" url="https://pl.wikipedia.org/wiki?curid=1242491" title="Asterix podbija Amerykę">
Asterix podbija Amerykę

Asterix podbija Amerykę (niem. "Asterix in Amerika", fr. "Astérix et les Indiens") – niemiecko-francuski film animowany z 1994 roku. Scenariusz powstał na podstawie komiksu "Wielka przeprawa" René Goscinnego i Alberta Uderzo (1975).
Fabuła.
Rzymianie postanawiają podbić terytorium Galów poprzez wystrzelenie z katapulty ich druida Panoramiksa, który był jedynym twórcą magicznego napoju. Bez niego bowiem nie mieli nadludzkiej siły, pozostawali garstką zwykłych wieśniaków i rzymski legion z łatwością by ich pokonał. Dlatego też Asteriks wraz ze swoim wiernym przyjacielem Obeliksem wyruszają w szaleńczą wyprawę by odnaleźć Panoramiksa, jak się jednak okazuje, odkryją nowy ląd.
Wersja polska.
Opracowanie wersji polskiej: na zlecenie CANALu+ – START INTERNATIONAL POLSKA
Reżyseria: Joanna Wizmur
Dialogi polskie: Joanna Serafińska
Dźwięk i montaż: Hanna Makowska 
Kierownik produkcji: Elżbieta Araszkiewicz
W wersji polskiej udział wzięli:
W pozostałych rolach: 
i inni
Lektor: Jacek Brzostyński

</doc>
<doc id="1242493" url="https://pl.wikipedia.org/wiki?curid=1242493" title="Perilartyna">
Perilartyna

Perilartyna – organiczny związek chemiczny z grupy oksymów. Jest pochodną enancjomeru ("S")-(–) monocyklicznego monoterpenoidowego aldehydu. Jest to jedna z najsłodszych substancji naturalnych. W postaci tzw. cukru perila znalazła zastosowanie jako słodzik, którego słodkość ocenia się na około 2000 razy większą od słodkości cukrozy.
Występuje w olejku perila otrzymywanym z roślin "Perilla arguta", "P. frutescens", "Sulpicia orsuami", "Siler trilobum", "Sium latifolium" i "Citrus reticulata".

</doc>
<doc id="1242494" url="https://pl.wikipedia.org/wiki?curid=1242494" title="Spencer Fox">
Spencer Fox

Spencer Fox (ur. 10 maja 1993 w Nowym Jorku) – amerykański aktor głosowy.

</doc>
<doc id="1242495" url="https://pl.wikipedia.org/wiki?curid=1242495" title="Anna Orlova">
Anna Orlova

Anna Orlova (ur. 23 sierpnia 1972 w Rydze) – reprezentantka Łotwy w saneczkarstwie. Startuje w tej dyscyplinie od 1990 roku. Największymi sukcesami zawodniczki był srebrny medal na mistrzostwach świata w starcie drużynowym oraz złoto i brąz mistrzostw Europy.
Osiągnięcia.
Mistrzostwa świata.
Orlova dotychczas nie zdobyła medalu na mistrzostwach świata w zjeździe kobiet, ale razem z Mārtiņšem Rubenisem, Zigmarsem Berkoldsem i Sandrisem Berzinsem zdobyła wicemistrzostwo w starcie drużynowym.
Puchar Świata.
Miejsca na podium.
Orlova pięć razy stawała na podium Pucharu Świata. Najwięcej, bo cztery razy w Siguldzie. W czołowej trójce była również w Lillehammer.

</doc>
<doc id="1242496" url="https://pl.wikipedia.org/wiki?curid=1242496" title="Rodrigo y Gabriela">
Rodrigo y Gabriela

Rodrigo y Gabriela – meksykański duet gitarowy. Tworzą go Rodrigo Sánchez oraz Gabriela Quintero.
Historia.
Muzycy poznali się w mieście Meksyk, grając w thrashmetalowym zespole „Tierra Ácida”. Zniechęceni ograniczonym zasięgiem tamtejszego rynku muzycznego, osiedlili się w Dublinie. Zwrot w ich karierze nastąpił, kiedy Damien Rice zaproponował im udział w irlandzkim festiwalu Oxegen.
Duet 20 stycznia 2011 r. poinformował, że wraz z Hansem Zimmerem pracują nad ścieżką dźwiękową do filmu "". 22 lutego ogłoszono, że ścieżka dźwiękowa zostanie wydana 17 maja, trzy dni przed premierą filmu.
Technika gry i inspiracje.
Rodrigo y Gabriela grają głównie szybkie, rytmiczne utwory na dwie gitary klasyczne lub 2 gitary akustyczne. Są to zarówno kompozycje własne, jak i covery znanych utworów, takich jak Stairway to Heaven czy Orion. Wśród swoich inspiracji artystycznych wymieniają Metallikę, Megadeth, Slayer, Testament i Overkill. Grają na gitarach wykonanych przez Franka Tate’a.

</doc>
<doc id="1242498" url="https://pl.wikipedia.org/wiki?curid=1242498" title="Magis">
Magis

Magis - znaczący w języku łacińskim "bardziej" "więcej" przysłówek, który stał się jednym ze sztandarowych pojęć z zakresu duchowości ignacjańskiej, która bywa utożsamiana z duchowością jezuicką. 
Jest to określenie bardzo często stosowane przez św. Ignacego Loyolę, które wskazuje na zaangażowanie człowieka potęgujące jego związanie z Bogiem, oznacza nastawienie dynamizujące. Najczęściej występuje w łączności z określeniami zaczerpniętymi już z samego Fundamentu "Ćwiczeń Duchownych św. Ignacego": "więcej chwalić, czcić, służyć Bogu", "większa chwała, cześć, służba Boża". Św. Ignacy nie dopuszcza zadowolenia przeciętnością, stagnacją nawet na wysokim poziomie: zawsze chodzi o to, by w perspektywie Boga zdobywać "więcej", przekształcać się ku "więcej", "bardziej" przy Bogu. To nastawienie jest u niego - a potem u pierwszych jezuitów - tak dalece centralne w języku i postawie, że stało się jednym z kilku podstawowych i charakterystycznych, topicznych wyznaczników duchowości ignacjańskiej, czyli wywodzącej się z "Ćwiczeń Duchownych". Tym samym jest to określenie centralne dla duchowości jezuickiej, czyli duchowości Towarzystwa Jezusowego, zakonu Kościoła Katolickiego, gdzie "Ćwiczenia" znajdują konkretne dopełnienie w organizacji wspólnoty określonej w Konstytucjach Towarzystwa Jezusowego, dając kształt duchowości Towarzystwa Jezusowego (członkowie którego potocznie zwani są jezuitami).
Pojęcia te, stanowiące przejawy ducha "potęgowania", tej swoistej "maioritas", charakteryzującej duchowość ignacjańską - wielokrotnie, wręcz dziesiątki razy pojawiają się w krótkim tekście "Ćwiczeń Duchownych". Co więcej, są tak istotne w niej, bo związane z nadrzędnym sensem życia człowieka, z celem stworzenia, centrum historii świata. Właśnie ten postulowany dynamizm i potęga, moc miłości, wręcz wszystko co razem istotne - ogniskuje się w owym nastawieniu na "więcej chwały Bożej, czci i służby Bożej". 
W samych zaś Konstytucjach Towarzystwa Jezusowego (w ich kształcie z XVII w.) o. Mikołaj Łęczycki SI naliczył tych określeń 104; z kolei we wszystkich prawodawczych dziełach Towarzystwa pochodzących od św. Ignacego (Egzamin, Konstytucje, Deklaracje do Konstytucji i reguły) w XX w. w kręgu bollandystów, jezuickich cenionych historyków porządkujących hagiografię Kościoła Katolickiego, naliczono 376 tego typu wyrażeń. Ta intensywność wyraża po prostu stałe nastawienie, jako istotną cechę "człowieka Ćwiczeń", czy potem jezuity - by skoncentrować się na wielkości Boga, Miłości i nią konsekwentnie żyć. Toteż - elementem tej maioritas jest też i konsekwentne kształtowanie postawy człowieka wobec innych stworzeń: bez odniesienia do Boga nie mają one swej właściwej wartości, nie należy żadnych z nich szukać "bardziej jednego niż drugiego" a tylko posługiwać się tymi, co "bardziej", "więcej" służą wejściu w świat ponadprzeciętnej, uszczęśliwiającej miłości Boga.
To wejście w świat miłości Boga ma być bowiem inną nazwą spełnienia siebie, dojrzałości ludzkiej, znalezienia sensu życia i szczęścia. Co "mniej służy" chwale Boga - w tej perspektywie należy odrzucać. Konsekwentnie są też bliskie więc św. Ignacemu postawy, które człowieka pozytywnie naznaczają, wyróżniają w tej samej perspektywie odniesienia do centrum chwały, Boga. W tym świetle mówi Loyola o "większym odznaczeniu się w służbie Bożego Majestatu", o "większym odznaczeniu się pod Sztandarem Krzyża".

</doc>
<doc id="1242500" url="https://pl.wikipedia.org/wiki?curid=1242500" title="Rafał Jurkowlaniec">
Rafał Jurkowlaniec

Rafał Tytus Jurkowlaniec (ur. 29 lipca 1967 w Nowym Sączu) – polski polityk, dziennikarz, urzędnik państwowy i samorządowy. W latach 2007–2010 wojewoda dolnośląski, następnie do 2014 marszałek województwa dolnośląskiego.
Życiorys.
Studiował nauki polityczne na Uniwersytecie Wrocławskim, następnie ukończył politologię w Wyższej Szkole Zarządzania i Finansów we Wrocławiu. W 1991 został zatrudniony w biurze prasowym urzędu wojewódzkiego, następnie był dziennikarzem lokalnego oddziału „Gazety Wyborczej”. Od 1993 do 1997 pełnił funkcję redaktora naczelnego Radia Eska Wrocław, później został prezesem zarządu łódzkiego Radia Manhattan. W latach 1999–2003 pracował jako dyrektor generalny w koszykarskim klubie Śląsk Wrocław, do 2000 stał też na czele redakcji „Słowa Sportowego”.
Od 2003 do 2005 był dyrektorem Biura Sportu i Rekreacji Urzędu Miejskiego we Wrocławiu, następnie został redaktorem naczelnym Programu I Polskiego Radia. W latach 2006–2007 pełnił funkcję dyrektora generalnego urzędu marszałkowskiego.
29 listopada 2007 został powołany na stanowisko wojewody dolnośląskiego jako bezpartyjny urzędnik z rekomendacji Platformy Obywatelskiej. 1 grudnia 2010 wybrany na marszałka tego województwa, w konsekwencji zrezygnował z urzędu wojewody. 31 sierpnia 2013 został członkiem PO. 12 lutego 2014 sejmik dolnośląski przyjął jego rezygnację.
W czerwcu 2014 objął funkcję prezesa zarządu Legnickiej Specjalnej Strefy Ekonomicznej; stanowisko to zajmował do kwietnia 2016.

</doc>
<doc id="1242502" url="https://pl.wikipedia.org/wiki?curid=1242502" title="Inflikted">
Inflikted

Inflikted - debiutancki album projektu Cavalera Conspiracy. 
Opis.
Jest to pierwsze wydawnictwo od czasu "Roots" (1996) Sepultury, na którym wystąpili razem bracia Max i Igor Cavalera.
Nagrania były dokonywane w studio w Los Angeles, a producentem był Logan Mader.
Inspiracją do napisania utworu „Hearts of Darkness” było opowiadanie Josepha Conrada "Jądro ciemności", będące kanwą dla filmu "Czas apokalipsy" (1979), zaś inspiracją do piosenki „Ultra-Violent” był filmem "Mechaniczna pomarańcza" (1971)
Tytuł piosenki „Must Kill” został zainspirowany tatuażem o tej treści na pięściach Sida Wilsona z grupy Slipknot.

</doc>
<doc id="1242503" url="https://pl.wikipedia.org/wiki?curid=1242503" title="Karany">
Karany

Karany – grupa organicznych związków chemicznych. Są to terpeny będące pochodnymi karanu.
Sam karan nie występuje naturalnie, natomiast jego nienasycone analogi: 3-karen (dawniej Δ3-karen) i 2-karen (dawniej Δ4-karen) są powszechne. Występują w olejku sosnowym i w innych. Znaleziono oba enancjomery 3-karenu i jeden izomer 2-karenu.
Obok pinenu należą do głównych składników lotnych wydzielin roślin iglastych. (+)-2-Karen występuje w olejku ze słodkiej trawy "Andropogon himalayenensis", (+)-3-karen w olejku tropikalnej sosny "Pinus longifolia" oraz w niektórych gatunkach jodeł, cytrusów i jałowców, a (–)-3-karen w sośnie zwyczajnej oraz w olejku z korzeni galangalu większego i cedru himalajskiego.

</doc>
<doc id="1242504" url="https://pl.wikipedia.org/wiki?curid=1242504" title="Serce karola">
Serce karola



</doc>
<doc id="1242505" url="https://pl.wikipedia.org/wiki?curid=1242505" title="Marcin Zydorowicz">
Marcin Zydorowicz

Marcin Łukasz Zydorowicz (ur. 18 września 1974 w Katowicach) – polski urzędnik państwowy, w latach 2007–2014 wojewoda zachodniopomorski.
Życiorys.
Ukończył studia na Wydziale Humanistycznym Uniwersytetu Szczecińskiego.
Od 1999 pracował w Zachodniopomorskiej Regionalnej Kasie Chorych, następnie w oddziale Narodowego Funduszu Zdrowia. W 2007 przez kilka miesięcy zajmował kierownicze stanowiska w urzędzie marszałkowskim. 29 listopada 2007 został powołany na stanowisko wojewody zachodniopomorskiego. Przystąpił do Platformy Obywatelskiej. 12 grudnia 2011 premier Donald Tusk ponownie powierzył mu funkcję wojewody. Zakończył urzędowanie 11 marca 2014.
W 2013 odznaczony Brązową Odznaką „Zasłużony dla Ochrony Przeciwpożarowej”.
Jest synem dziennikarza Andrzeja Zydorowicza.

</doc>
<doc id="1242507" url="https://pl.wikipedia.org/wiki?curid=1242507" title="Grażyna Tomaszewska-Sobko">
Grażyna Tomaszewska-Sobko

Grażyna Tomaszewska-Sobko (ur. w 1966 w Gdańsku) – polska rzeźbiarka, kuratorka, animatorka i koordynatorka działań artystycznych. Dyplom na Wydziale Rzeźby gdańskiej PWSSP obroniła w pracowni prof. Mariusza Kulpy w roku 1991. Zajmuje się także malarstwem, rysunkiem. W 1992 roku założyła i prowadziła do 2009 Galerię Żak. Od 2009 roku pracuje jako kurator w Gdańskiej Galerii Miejskiej, gdzie w roku 2011 założyła Pracownię Artystyczną GGM, w której prowadzi warsztaty m.in. ceramiczne i graficzne. Jest pomysłodawczynią i kuratorką Gdańskiego Biennale Sztuki, którego pierwsza edycja odbyła się w 2010 roku. Autorka felietonów, wstępów do katalogów i tekstów o sztuce. Brała udział w wielu plenerach rzeźbiarskich i sympozjach. Swoje prace prezentowała na kilkudziesięciu wystawach w kraju i za granicą, m.in.: w Szwecji (2006), na Litwie (2003, 2005, 2006,2007 2008, 2013, 2016) i w Kanadzie (2007) oraz na Międzynarodowym Festiwalu Narracje 2010. Kilkukrotnie otrzymała Stypendium Prezydenta Miasta Gdańska, a w roku 2007 i 2016 Nagrodę Prezydenta Miasta Gdańska.
Wystawy.
Zbiorowe i indywidualne
Plenery
Koordynacja działań artystycznych

</doc>
<doc id="1242508" url="https://pl.wikipedia.org/wiki?curid=1242508" title="Zespół parkinsonowski">
Zespół parkinsonowski



</doc>
<doc id="1242509" url="https://pl.wikipedia.org/wiki?curid=1242509" title="Ubóstwo (cnota)">
Ubóstwo (cnota)

Ubóstwo – cnota moralna, która polega na pozostawaniu oderwanym od potrzeb materialnych i dóbr ziemskich. Sfera materialna dla ludzi żyjących cnotą ubóstwa jest drugorzędna, a na pierwszy plan wysuwają oni sferę duchową. Przykładem przedchrześcijańskim praktykowania cnoty ubóstwa jest m.in. Diogenes z Synopy.
Prawdziwe, świadome ubóstwo prowadzi do szczęścia. "Ludzie nastawieni do życia materialistycznie, jak pokazują badania, są mniej szczęśliwi od pozostałych".
W chrześcijaństwie.
W chrześcijaństwie praktykowanie cnoty ubóstwa stanowi echo wielu wezwań ewangelicznych, m.in. "Nie możecie służyć Bogu i Mamonie" (Mt 6, 24) oraz "Tak więc nikt z was, kto nie wyrzeka się wszystkiego, co posiada, nie może być moim uczniem" (Łk 14, 33).
Ubóstwo chrześcijańskie nie polega na niedostatku czy biedzie, tak jak chrześcijaństwo nie polega na odrzuceniu świata materialnego (to herezja tzw. manicheizmu).
Ubóstwo polega na szanowaniu tego, co się posiada, na umiejętności dzielenia się z innymi. Dla osoby wierzącej sprawy materialne są ważne, ale nie powinny przesłonić jej prawdziwego celu życia. Konkretnie ubóstwo chrześcijańskie stoi w opozycji wobec postawy konsumpcjonizmu.

</doc>
<doc id="1242511" url="https://pl.wikipedia.org/wiki?curid=1242511" title="Halina Urbańska">
Halina Urbańska

Halina Urbańska (ur. 28 maja 1891 w Toruniu, zm. 16 września 1942 w Warszawie) – polska bibliotekarka, kierownik bibliotek w Toruniu, nauczycielka i działaczka oświatowa.
Życiorys.
W latach 1915-1918 była nauczycielką języka polskiego na tajnych kursach dla dorosłych, przygotowujących przyszłych polskich nauczycieli i urzędników; zajęcia te prowadziła w salce parafialnej jednego z toruńskich kościołów. Przez pewien czas pracowała w zarządzie miejskim, potem włączyła się w działalność społeczną, wchodząc w skład Komitetu Opieki nad Bezdomnymi i angażując się w prace innych organizacji niosących pomoc ofiarom wojny. 
Była współpracowniczką Heleny Steinbornowej, która w 1917, wspólnie z Wandą Szuman, doprowadziła do utworzenia filii Towarzystwa Czytelni Ludowych w Toruniu; Halina Urbańska została wówczas kierowniczką polskiej biblioteki publicznej pod nazwą Zjednoczone Czytelnie Towarzystwa Czytelni Ludowych w Toruniu. Rok później przyczyniła się do powstania Centralnej Biblioteki Pedagogicznej przy Komisji Szkolnej w Toruniu, na potrzeby tej placówki organizując przemyt książek przez kordony zaborcze. Od listopada 1918 wchodziła w skład Zarządu Powszechnego Towarzystwa Pedagogicznego (obok m.in. Wandy Szuman i ks. Mariana Pączka), które postawiło sobie za zadanie koordynację polskiego ruchu oświatowego. Towarzystwo zostało później przekształcone w Wydział Szkolny Podkomisariatu w Gdańsku, a Urbańska, jako członkini Komisji Szkolnej na Regencję Kwidzyńską (z siedzibą w Toruniu), brała udział w tworzeniu szkolnych komisji powiatowych i za ich pośrednictwem egzekwowała prawo do trzech godzin szkolnych języka polskiego i czterech godzin religii w języku polskim (w wymiarze tygodniowym) we wszystkich szkołach elementarnych. Dostarczała polskie podręczniki, prowadziła statystyki dotyczące uczniów, nauczycieli i szkół, zajmowała się poradnictwem oświatowym oraz opracowywała system kształcenia dorosłych. 
Po wyzwoleniu Pomorza Urbańska prowadziła przez pewien czas własną księgarnię "Stella" przy ulicy Szerokiej 26. Kontynuowała tam działalność społeczną, prowadząc zapisy do Polskiego Czerwonego Krzyża i organizując zbiórki żywności, leków oraz książek. Adresatami tej pomocy byli pacjenci szpitali, inwalidzi i powracający z niewoli lub zdemobilizowani żołnierze. Później Urbańska objęła kierownictwo Biblioteki Towarzystwa Wiedzy Wojskowej i Biblioteki Wojskowej Dowództwa Okręgu Korpusu VIII (biblioteka powstała w Grudziądzu, przeniesiona została do Torunia w 1922). Obie placówki, z racji umieszczenia w jednym lokalu, miały wspólne kierownictwo, a wśród czytelników byli nie tylko wojskowi, ale i osoby cywilne. W 1929 Urbańska opublikowała w zbiorze "Biblioteki wielkopolskie i pomorskie" artykuł "Biblioteka Wojskowa DOK VIII"; w tym czasie zbiory Biblioteki Wojskowej Dowództwa Okręgu Korpusu VIII liczyły przeszło 9 tysięcy dzieł, a Biblioteki Towarzystwa Wiedzy Wojskowej - przeszło 4 i pół tysiąca. We wrześniu 1939 księgozbiory obu bibliotek ewakuowano do Warszawy. 
Urbańska również wyjechała do Warszawy, ale w latach okupacji nie zajmowała się już pracą bibliotekarską. Pracowała jako pomocnica fabryczna, zmarła w Warszawie we wrześniu 1942, wycieńczona trudnymi warunkami pracy i chorobą. W Warszawie również została pochowana.

</doc>
<doc id="1242512" url="https://pl.wikipedia.org/wiki?curid=1242512" title="Ali I (Marynidzi)">
Ali I (Marynidzi)

Abu al-Hassan Ali I (arab. أبو الحسن علي بن عثمان = "Abu al-Hassan Ali ibn Usman", ur. ok. 1297, zm. 24 maja 1351 w Atlasie Wysokim) – sułtan Maroka z dynastii Marynidów, syn sułtana Usmana II. 
Życiorys.
Po przejęciu władzy po śmierci swojego ojca w 1331 roku sułtan Abu al-Hassan Ali I poświęcił się wojnie przeciw wojskom kastylijskiego króla Alfonsa XI w Andaluzji. W 1333 roku udało mu się w przymierzu z Gunuą i Nasrydami odbić Tarifę. Jednak już 30 października 1340 roku koalicja Marynidów i Nasrydów poniosła z rąk Kastylii i Portugalii druzgocącą klęskę nad w bitwie nad rzeką Salado. Sułtan Ali I ocalał tylko dzięki ucieczce. Wraz z kapitualcją Algeciras w 1343 roku Marynidzi stracili ostatni punkt oparcia w Andaluzji.
Więcej sukcesów sułtan Abu al-Hassan Ali I miał natomiast w Maghrebie, gdzie w 1337 roku w przymierzu z Hafsydami podbił kraj Abdalwadydów. W 1349 roku udał mu się nawet podbój samego kraju Hafsydów oraz zajęcie Tunisu. Wkrótce doszło jednak do powstania plemion beduinów, którzy w 1350 roku zadali ogromne straty berberskim wojsko Abu al-Hassana Alego pod Kairuanem. Doprowadziło to do całkowitego załamania potęgi Marynidów w Ifrikiji, a sułtan musiał uciekać do Maroka statkiem przez Morze Śródziemne. 
Od czasu klęski pod Kauruanem syn sułtana Abu Inan Faris – przekonany o śmierci ojca – obwołał się już władcą Maroka. Po powrocie Abu al-Hassana Alego I doszło do walki, którą ostatecznie wygrał Abu Inan Faris, a Ali I musiał schronić się w Atlasie Wysokim. Zmarł tam w trakcie negocjacji z synem. Pochowano go w Fezie. 
Sułtan Ali I był wprawdzie znakomitym dowódcą, brakowało mu jednak umiejętności zapewnienia sobie długotrwałej władzy w podbitych rejonach. W samym Maroku jednak - aż do rewolty jego syna - panował pokój w trakcie całych jego rządów. Umożliwiło to gwałtowny wzrost gospodarczy i rozkwit kulturalny kraju. Zbudowano w tym czasie m.in. meczet w Tilimsan nad grobem mistyka Abu Madżana oraz medresę Misbahijja w Fezie. Za panowania Alego I dynastia Marynidów osiągnęła szczyt swojej potęgi.

</doc>
<doc id="1242513" url="https://pl.wikipedia.org/wiki?curid=1242513" title="Więzienie Doftana">
Więzienie Doftana

 Więzienie Doftana wybudowano w 1895, w Rumunii. Czasem określano je mianem "Rumuńskiej Bastylio". W latach czterdziestych dwudziestego wieku używane było do przetrzymywania więźniów politycznych. Znajduje się niedaleko wsi Doftana w okręgu Prahova.
W czasach komunistycznych zamieniono je ostatecznie w muzeum, które od tego czasu opustoszało i popadło w ruinę. Obecnie kompleks ten używany jest jako teren do gry w paintball.

</doc>
<doc id="1242515" url="https://pl.wikipedia.org/wiki?curid=1242515" title="Abu al-Hassan Ali I">
Abu al-Hassan Ali I



</doc>
<doc id="1242516" url="https://pl.wikipedia.org/wiki?curid=1242516" title="ORP Sławomir Czerwiński">
ORP Sławomir Czerwiński

ORP „Sławomir Czerwiński” – okręt-baza okrętów podwodnych Marynarki Wojennej II RP. 
Pierwotnie był to parowiec pasażersko-towarowy zbudowany w 1907 roku w Earle's Shipbuilding &amp; Engineering Co. Ltd w Hull w Wielkiej Brytanii. Jako „Kovno” pływał pod flagą armatorską Ellerman Wilson Line.
W 1928 roku został zakupiony przez spółkę Polbrit i pod nazwą „SS Łódź” pływał z Gdańska a potem z Gdyni do Hull i czasami Londynu. Statek okazał się nieekonomiczny i był okresowo wycofywany z eksploatacji.
W 1932 roku został nabyty przez Marynarkę Wojenną za pieniądze zebrane wśród nauczycieli i młodzieży szkolnej przez „Nauczycielski Komitet Zbiórki na Flotę Wojenną”, dlatego okręt został nazwany imieniem Sławomira Czerwińskiego ówczesnego Ministra Wyznań Religijnych i Oświecenia Publicznego.
15 listopada 1932 roku Minister Spraw Wojskowych wcielił parowiec s/s „Łódź” w skład jednostek pływających floty, jako okręt Rzeczypospolitej i nadał mu nazwę ORP „Sławomir Czerwiński”. 
Przez kolejnych 5 lat okręt służył Dywizjonowi Okrętów Podwodnych.
25 września 1937 roku Minister Spraw Wojskowych skreślił ORP „Sławomir Czerwiński” z listy okrętów floty z powodu zużycia. Po wycofaniu z Marynarki Wojennej okręt został sprzedany na złom.

</doc>
<doc id="1242518" url="https://pl.wikipedia.org/wiki?curid=1242518" title="Zygmunt Machnik">
Zygmunt Machnik

Zygmunt Machnik (ur. 10 lutego 1947 w Sosnowcu) – polski polityk, przedsiębiorca, poseł na Sejm III kadencji.
Życiorys.
Ukończył w 1976 studia na Wydziale Górniczym Politechniki Śląskiej. Pracował na kierowniczych stanowiskach w różnych przedsiębiorstwach. W latach 90. przez rok pełnił funkcję burmistrza Czeladzi. Od 1995 do 1997 zajmował stanowisko wicewojewody katowickiego.
W latach 1997–2001 z ramienia Sojuszu Lewicy Demokratycznej sprawował mandat posła III kadencji. W 2001 bezskutecznie ubiegał się o reelekcję, w 2007 również bez powodzenia kandydował z listy Lewicy i Demokratów.
Był także radnym sejmiku śląskiego I kadencji. Działa w Stowarzyszeniu Ordynacka.

</doc>
<doc id="1242519" url="https://pl.wikipedia.org/wiki?curid=1242519" title="Laufenburg (Baden) Ost">
Laufenburg (Baden) Ost

Laufenburg (Baden) Ost – stacja kolejowa w Laufenburg (Baden), w kraju związkowym Badenia-Wirtembergia, w Niemczech. Posiada 2 perony.
Połączenia.
Na stacji zatrzymują się pociągi Regionalbahn.
Połączenia (stacje końcowe):

</doc>
<doc id="1242520" url="https://pl.wikipedia.org/wiki?curid=1242520" title="Babka górska">
Babka górska

Babka górska ("Plantago atrata" ) – gatunek rośliny zielnej z rodziny babkowatych ("Plantaginaceae").
Rozmieszczenie geograficzne.
Występuje w górach Europy: w Alpach, Apeninach, Karpatach, Pirenejach, Sudetach i górach Półwyspu Bałkańskiego. W Polsce występuje tylko w Tatrach, głównie w Tatrach Zachodnich. Do 2008 potwierdzono jej występowanie na 10 stanowiskach: Ciemniak, Krzesanica, Dolina Mułowa, Dolina Litworowa, Małołącka Przełęcz, Litworowa Przełęcz, Czerwony Grzbiet, Liliowe, Beskid, okolice Morskiego Oka. Najliczniejsza, bo licząca ponad tysiąc osobników jest populacja na Ciemniaku, duża jej część znajduje się na jego słowackich stokach.
Biologia i ekologia.
Bylina, hemikryptofit, roślina wysokogórska. Występuje w piętrze halnym, na wyleżyskach, w murawach i na żwirkach, częściej na podłożu wapiennym, ale również na podłożu granitowym z domieszką wapieni. Często występuje wraz ze skalnicą tatrzańską. Kwitnie od lipca do sierpnia, rozmnaża się przez nasiona. Gatunek charakterystyczny dla rzędu (O.) "Arabidetalia coeruleae". Liczba chromosomów 2n = 24+0-1B.
Zagrożenia.
Informacje o stopniu zagrożenia w Polsce na podstawie:
W Polsce wszystkie stanowiska tego gatunku są chronione na obszarze Tatrzańskiego Parku Narodowego, uprawia się go też w Górskim Ogrodzie Botanicznym PAN w Zakopanem. Jest zagrożony ze względu na niewielką liczbę stanowisk i niewielką liczbę osobników na tych stanowiskach (przeważnie od kilku do kilkunastu). Na niektórych stanowiskach znajdujących się przy szlakach turystycznych narażony jest na zadeptywanie.
Od 2014 r. roślina podlega w Polsce ochronie gatunkowej.

</doc>
<doc id="1242523" url="https://pl.wikipedia.org/wiki?curid=1242523" title="Cmentarz Wojskowy w Mińsku">
Cmentarz Wojskowy w Mińsku

Cmentarz Wojskowy w Mińsku (biał. Вайсковыя могілкі ў Менску, ros. Военное кладбище) – jedna z dwóch najstarszych nekropolii na terenie Mińska, na której zostało pochowanych wielu wybitnych Białorusinów. Znajduje się w dzielnicy sowieckiej miasta przy ulicy Kozłowa 11.
Historia.
Historia cmentarza wojskowego w Mińsku sięga lat czterdziestych XIX wieku – pierwszy tego typu obiekt znajdował się na ulicy Szpitalnej (Gospitalnaja) na Długim Brodzie. Pod koniec stulecia nekropolia była już przepełniona, więc w 1895 zadecydowano o jej zamknięciu.
Nowy cmentarz wojskowy położony jest tuż obok. Teren przecięto alejami na cztery części – w dwóch chowano żołnierzy pułków piechoty, w dwóch pozostałych artylerzystów i batalionistów.
Uroczystego poświęcenia dokonał 2 czerwca 1895 kapelan 30. Dywizji Piechoty o. Paweł Bogdanowicz. Rozpoczęto prace na budową kaplicy cmentarnej, jednak ostatecznie zdecydowano się na wzniesienie murowanej cerkwi prawosławnej poświęconej ofiarom wojny rosyjsko-tureckiej.
W 1917 cmentarz został przejęty przez państwo i dziś jest własnością miasta Mińska – przestał być jedynie nekropolią prawosławną, a stał się miejscem dostępnym dla mińszczan wszystkich wyznań oraz niewierzących.
Obok Kalwarii jest jednym z dwóch najstarszych i największych nekropolii miasta, spoczynek na nim znalazło wielu wybitnych mińszczan i przedstawicieli białoruskiego życia narodowego.

</doc>
<doc id="1242524" url="https://pl.wikipedia.org/wiki?curid=1242524" title="MTV Movie Awards 2002">
MTV Movie Awards 2002

11. gala MTV Movie Awards odbyła się 6 czerwca 2002 w Shrine Auditorium w Los Angeles. Uroczystość prowadzili Sarah Michelle Gellar oraz Jack Black.
Podczas gali wystąpili The White Stripes, Eminem, Kelly Osbourne.

</doc>
<doc id="1242525" url="https://pl.wikipedia.org/wiki?curid=1242525" title="Laufenburg (Baden) (przystanek kolejowy)">
Laufenburg (Baden) (przystanek kolejowy)

Laufenburg (Baden) – przystanek kolejowy w Laufenburg (Baden), w kraju związkowym Badenia-Wirtembergia, w Niemczech. Posiada 2 perony.
Połączenia.
Na przystanku zatrzymują się pociągi Regionalbahn.
Połączenia (stacje końcowe):

</doc>
<doc id="1242526" url="https://pl.wikipedia.org/wiki?curid=1242526" title="Thom Barry">
Thom Barry

Thom Barry (ur. 6 grudnia 1950 w Cincinnati) – amerykański aktor.

</doc>
<doc id="1242530" url="https://pl.wikipedia.org/wiki?curid=1242530" title="Grzegorz Ślak">
Grzegorz Ślak

Grzegorz Andrzej Ślak (ur. 16 maja 1965 w Ostrzeszowie) – polski przedsiębiorca, prawnik, finansista, specjalizujący się w podatku akcyzowym.
Działalność zawodowa.
Karierę rozpoczął w oddziale Banku Przemysłowo-Handlowego w Krakowie.
W roku 2002 został prezesem zarządu Rafinerii Trzebinia S.A. W czasie jego kadencji prezesa zarządu wybudowano pierwszą w Polsce i Europie Środkowo-Wschodniej instalację do produkcji biopaliw (z tego powodu jest nazywany „pionierem biopaliw w Polsce”), pierwszą w Europie Środkowo-Wschodniej instalację do produkcji hydrorafinowanej parafiny na licencji firmy Exon Mobile oraz przeprowadzono jedną z największych restrukturyzacji podatkowych w zakresie podatku akcyzowego na kwotę 250 mln złotych.
W 2006 został prezesem zarządu Skotan SA, w 2008 prezesem zarządu Bioeton SA, a w 2009 roku został prezesem zarządu oraz akcjonariuszem BDK Kyritz GmbH w RFN. Od 2009 roku jest prezesem zarządu oraz jedynym akcjonariuszem spółki HGBS Finanse SA, zajmującej się produkcją spirytusów: rektyfikatów i biopaliw oraz będącej funduszem inwestującym w przedsiębiorstwa z branży nowych technologii i „biznesu akcyzowego”.
W 2008 przeprowadził „pionierską” transakcję w Polsce przejęcia klubu piłkarskiego Groclin Dyskobolia Grodzisk Wielkopolski przez Polonię Warszawa. 1 sierpnia 2008 roku został prezesem zarządu klubu piłkarskiego Polonia Warszawa.
W lipcu 2011 roku został prezesem zarządu firmy Wratislavia Biodiesel S.A. (od 2015 roku większościowy akcjonariusz), zajmującej się produkcją biopaliw oraz gliceryny surowej i farmaceutycznej. W 2014 roku rozpoczęto prace pozwalające na produkcję biopaliw z alg (paliwa trzeciej generacji), a w 2018 roku produkcję na skalę przemysłową paliwa UCOME (biopaliwo z odpadów).
Od października 2011 pełni równocześnie stanowisko prezesa zarządu Akwawit SA z siedzibą we Wrocławiu – producenta spirytusów i wódek. W czasie jego kadencji podpisano kontrakty na produkcję wódki Smirnoff Vladimir dla Diageo Polska Sp. z o.o. oraz wódki Maximus dla Brown-Forman Polska Sp. z o.o. Sztandarowymi markami spółki Akwawit są wódka Wratislavia i wódka Krakus (produkowana od 1962 roku). W 2016 rozpoczął produkcję whisky Jack Strong ze swoim wizerunkiem na etykiecie. W 2011 roku założył spółkę Woodl Sp. z o.o., która jest właścicielem kilku nieruchomości oraz dystrybutorem alkoholi i spirytusów na terenie Rzeczypospolitej i za granicą.
W 2013 roku został prezesem zarządu firmy Bartimpex SA i zastąpił na tym stanowisku zmarłego Aleksandra Gudzowatego. Od 2017 roku czyni starania o przejęcie kontrolnego pakietu spółki akcyjnej Śląsk Wrocław.
Jest akcjonariuszem firm w Republice Federalnej Niemiec (German Renewable Oil GmbH), w Wielkiej Brytanii i kilku innych państwach europejskich. Jest lub był członkiem rad nadzorczych m.in. Orlen Oil S.A., J.W. Construction S.A., Orlen Asfalt S.A, Polonia Warszawa S.A., Euronaft Sp. z o.o., Gas-Trading S.A.
W 2019 roku został zatrzymany przez CBA w związku z procederem wyprowadzenia znacznej ilości pieniędzy z majątku spółek, z którymi był związany.
Umowa offsetowa.
W kwietniu 2003 r. Polski rząd podpisał umowę z USA na zakup 48 samolotów F-16 za 3,5 mln USD. W zamian Amerykanie zgodzili się między innymi inwestować w polską gospodarkę i pomagać polskim przedsiębiorstwom w inwestowaniu na rynku amerykańskim. Nie spełnili tego ostatniego punktu. W 2014 roku jako prezes Zarządu Bartimpex S.A., Grzegorz Ślak doprowadził do zawarcia ugody z koncernem Lockheed Martin. Według nieoficjalnych informacji firma Bartimpex S.A. otrzymała z tego tytułu kilkadziesiąt milionów dolarów odszkodowania. Bartimpex był jedynym podmiotem prawnym w Polsce, któremu przyznano odszkodowanie za niespełnione warunki umowy offsetowej.
Gazociąg Jamał-Europa.
Grzegorz Ślak w 2015 roku jako prezes zarządu firmy Bartimpex S.A. zainicjował przejęcie przez PGNiG części gazociągu Jamał – Europa, który przechodzi przez Polskę. Transakcja umożliwiła PGNiG przejęcie 4% akcji należących do spółki Bartimpex, co dało jej przewagę nad Gazpromem (52% do 48%) i zagwarantowało stronie polskiej decydujące głosowanie w najważniejszych sprawach dotyczących EuRoPol Gaz S.A., właściciela gazociągu.
Spór podatkowy.
W 2006 roku w związku z pełnieniem funkcji prezesa zarządu Rafinerii Trzebinia postawiono mu zarzuty uszczuplenia podatkowego na rekordową kwotę 764 mln złotych. Po dwóch latach organy podatkowe uznały prawidłowość wszystkich rozliczeń podatkowych w Rafinerii Trzebinia. Został prawomocnie uniewinniony od wszystkich zarzutów dnia 12 października 2018 roku.
Nagrody.
Postanowieniem Prezydenta RP z 4 czerwca 2003 r. „za zasługi dla rozwoju przemysłu naftowego” został odznaczony Srebrnym Krzyżem Zasługi. Ponadto otrzymał medal „Człowiek Roku 2005” przyznawany przez „Gazetę Krakowską” za „profesjonalizm w zarządzaniu firmą, wprowadzanie nowatorskich technologii, skuteczność w zdobywaniu nowych rynków oraz wspieranie kultury i sportu”, a w 2017 roku nagrodę „Inspirator biznesu 2017” przyznawaną przez agencję informacyjną Newseria.
Działalność charytatywna.
W 2003 roku podarował Klinice Endokrynologii w Zabrzu gamma- kamerę wykorzystywaną do specjalistycznego badania tarczycy oraz sponsorował przeprowadzenie remontu pomieszczenia, w którym stanął specjalistyczny sprzęt. W 2013 roku przekazał darowiznę w postaci nowoczesnych ultrasonografów pozwalających na wczesne wykrycie nowotworów dla Kliniki Chorób Wewnętrznych, Zawodowych i Nadciśnienia Zawodowego w Uniwersyteckim Szpitalu Klinicznym przy ul. Borowskiej we Wrocławiu. Sfinansował urządzenie, które ułatwia wykonywanie operacji nowotworowych u dzieci w Klinice Chirurgii i Urologii Dziecięcej Akademii Medycznej we Wrocławiu.
Życie prywatne.
Od lat blisko związany jest z polskim żużlowcem Tomaszem Gollobem, który oficjalnie przekazał mu złoty medal Indywidualnego Mistrza Świata zdobyty w 2010. Również w 2010 roku Ślak napisał książkę „Dlaczego dopiero teraz?! Gollob Mistrzem Świata. Historia prawdziwa”. Występuje w roli eksperta i komentatora Grand Prix na żużlu w telewizji Canal+.

</doc>
<doc id="1242532" url="https://pl.wikipedia.org/wiki?curid=1242532" title="Jimmy Fallon">
Jimmy Fallon

James Thomas „Jimmy” Fallon Jr. (ur. 19 września 1974 w Nowym Jorku) – amerykański aktor, komik, piosenkarz, muzyk i gospodarz programów telewizyjnych.
Syn Glorii i Jamesa Fallona seniora, weterana wojny wietnamskiej. Jego rodzina miała pochodzenie irlandzkie, niemieckie i norweskie.
Obecnie jest gospodarzem programu The Tonight Show. Wcześniej prowadził autorski program „Late Night With Jimmy Fallon”, emitowany na NBC, pojawił się w kilku filmach i był znany jako członek obsady programu „Saturday Night Live” od 1998 do 2004 roku. 3 kwietnia 2013 r., NBC ogłosiła, że Fallon zastąpi Jaya Leno jako gospodarza „The Tonight Show” na zakończenie Igrzysk Olimpijskich w 2014 roku. Premiera odmienionego „The Tonight Show” odbyła się 17 lutego 2014.
Jako gospodarz w swoim dorobku ma poprowadzenie takich programów jak: Saturday Night Live, 2001 MTV Awards, 2002 MTV Music Awards, 2005 MTV Movie Awards, 62. Nagrody Emmy, 74. Złote Globy,

</doc>
<doc id="1242533" url="https://pl.wikipedia.org/wiki?curid=1242533" title="Katarzyna z Palenzy">
Katarzyna z Palenzy



</doc>
<doc id="1242534" url="https://pl.wikipedia.org/wiki?curid=1242534" title="Mistrzostwa Świata w Saneczkarstwie 2008">
Mistrzostwa Świata w Saneczkarstwie 2008

40. Mistrzostwa świata w saneczkarstwie 2008 odbyły się w dniach 21 - 27 stycznia (od 21 do 24 stycznia testy) w niemieckim Oberhofie. W tym mieście mistrzostwa odbyły się już trzeci raz (wcześniej 1973 i 1985). W mistrzostwach uczestniczyło 102 zawodników z 21 krajów, którzy uczestniczyli w czterech konkurencjach.
Arena zmagań.
Pierwsze ślady zjazdów w Oberhofie datuje się na 1905 rok, choć pierwsze mistrzostwa odbyły się tu dopiero w 1931 roku, kiedy to odbyły się mistrzostwa w bobslejach. Po drugiej wojnie światowej tor znajdował się w NRD. Często odbywały się tu mistrzostwa świata bobsleistów, saneczkarzy, skeletonistów. Od początku Pucharu Świata rozgrywane są tu zawody tej rangi.
Tor ma w zależności 15 (bobsleje, skeleton mężczyzn, saneczkarstwo mężczyzn) lub 12 zakrętów (skeleton i saneczkarstwo kobiet). Długość to 1354,5 metrów.
Linki zewnętrzne.
Oficjalna strona mistrzostw

</doc>
<doc id="1242537" url="https://pl.wikipedia.org/wiki?curid=1242537" title="Murg (Baden) (przystanek kolejowy)">
Murg (Baden) (przystanek kolejowy)

Murg – stacja kolejowa w Murg, w kraju związkowym Badenia-Wirtembergia, w Niemczech. Posiada 1 peron.
Połączenia.
Na przystanku zatrzymują się pociągi Regionalbahn.
Połączenia (stacje końcowe):

</doc>
<doc id="1242538" url="https://pl.wikipedia.org/wiki?curid=1242538" title="Bogusław Kaczmarek (polityk)">
Bogusław Kaczmarek (polityk)

Bogusław Kaczmarek (ur. 23 września 1957 w Gdańsku) – polski polityk, menedżer, poseł na Sejm II kadencji.
Życiorys.
Ukończył studia na Wydziale Prawa i Administracji Uniwersytetu Gdańskiego. Należał do Solidarności Pracy, z której bezskutecznie kandydował do Sejmu w 1991. Następnie został członkiem Unii Pracy i z ramienia tej partii w latach 1993–1997 sprawował mandat posła II kadencji z okręgu gdańskim. W 1997 nie uzyskał reelekcji. Odszedł z UP w 1998 razem z Ryszardem Bugajem, działał w zorganizowanym przez niego ugrupowaniu Forum Polska Praca. W 2007 bez powodzenia kandydował do Sejmu z listy Polskiego Stronnictwa Ludowego.
Związany ze spółdzielczymi kasami oszczędnościowo-kredytowymi. Zasiadał we władzach Stowarzyszenia Krzewienia Edukacji Finansowej.

</doc>
<doc id="1242540" url="https://pl.wikipedia.org/wiki?curid=1242540" title="Magis (ujednoznacznienie)">
Magis (ujednoznacznienie)



</doc>
<doc id="1242543" url="https://pl.wikipedia.org/wiki?curid=1242543" title="Mistrzostwa Świata w Saneczkarstwie 2009">
Mistrzostwa Świata w Saneczkarstwie 2009

41. Mistrzostwa świata w saneczkarstwie 2009 odbyły się w dniach 1 - 8 lutego 2009 roku w amerykańskim Lake Placid. W tym mieście mistrzostwa odbyły się po raz drugi, wcześniej najlepsi saneczkarze walczyli tu o medale w 1983 roku.
Arena zmagań.
Pierwszy tor zjazdowy w Lake Placid stworzono na potrzeby Zimowych Igrzysk Olimpijskich w 1932 roku. Kilkakrotnie odbywały się tu mistrzostwa świata w bobslejach i skeletonie. Do 1997 roku był to jedyny sztuczny tor lodowy w USA. Wtedy to otworzono tor w Park City.
Tor ma w zależności 20 (bobsleje, skeleton mężczyzn, saneczkarstwo mężczyzn), 19 (skeleton) lub 17 zakrętów (saneczkarstwo kobiet i dwójek). Długość to 1455 metrów.
Linki zewnętrzne.
Oficjalna strona mistrzostw

</doc>
<doc id="1242544" url="https://pl.wikipedia.org/wiki?curid=1242544" title="Olivia Wilde">
Olivia Wilde

Olivia Wilde, właśc. Olivia Jane Cockburn (ur. 10 marca 1984 w Nowym Jorku) – amerykańska aktorka i filmowiec. Występowała w roli Remy „Trzynastki” Hadley w serialu medycznym stacji Fox "Dr House" (2007–2012), a także w filmach: "" (2010), "Kowboje i obcy" (2011) oraz "Niewiarygodny Burt Wonderstone" (2013).
Życiorys.
Wczesne lata.
Urodziła się w Nowym Jorku jako córka Leslie Corkhill (z domu Redlich) i Andrew Mylesa Cockburna. Jej matka to wydawca i dziennikarka magazynu „60 minut”, a jej ojciec, podobnie jak dwóch stryjów – Alexander i Patrick, został dziennikarzem udzielającym się w serwisie politycznym CounterPunch.org. Jej dziadkiem ze strony ojca był Claud Cockburn, pisarz i dziennikarz pochodzenia irlandzkiego. Wychowywała się ze starszą siostrą Chloe Frances (ur. 3 kwietnia 1979) i młodszym bratem Charlesem Philipem (ur. 31 czerwca 1993). O byciu aktorką marzyła, odkąd skończyła dwa lata. Uczęszczała do Georgetown Day School w Waszyngtonie i Phillips Academy w Andover w Massachusetts. Następnie studiowała aktorstwo w The Gaiety School of Acting. Jej pseudonim artystyczny wywodzi się od nazwiska irlandzkiego autora Oscara Wilde’a.
Kariera.
Przed kamery telewizyjne trafiła po raz pierwszy jako Jewel Goldman, córka magnata (Ron Silver) przemysłu pornograficznego w Los Angeles w serialu stacji Fox "Skin" (2003–2004). Serial miał być uwspółcześnioną wersją "Romea i Julii" i przedstawiał romans między córką (Olivia Wilde) producenta porno a synem (D.J. Cotrona) prokuratora okręgowego (Kevin Anderson). Wkrótce zadebiutowała na kinowym ekranie w roli Kellie w komedii romantycznej "Dziewczyna z sąsiedztwa" ("The Girl Next Door", 2004) z Emilem Hirschem. W serialu "Życie na fali" ("The O.C.", 2004–2005) grała lesbijską barmankę Alex Kelly, która próbuje uwieść Marissę Cooper (Mischa Barton). Znalazła się w obsadzie dramatu kryminalnego Nicka Cassavetesa "Alpha Dog" (2006) jako Angela Holden, komedii "Skradziony notes" ("Bickford Shmeckler's Cool Ideas", 2006) w roli Sarah Witt, horroru Johna Stockwella "Turistas" ("Turistas: Raj utracony", 2006) jako Bea i dreszczowca "Podwójna tożsamość" ("The Death and Life of Bobby Z", 2007) w roli Elizabeth z Paulem Walkerem. 
Przełomem w jej karierze aktorskiej okazała się telewizyjna rola Remy „Trzynastki” Hadley w serialu medycznym stacji Fox "Dr House" (2007–2012), za którą czterokrotnie zdobyła nominację do Teen Choice Awards. W 2007 zebrała dobre recenzje za rolę sceniczną charyzmatycznej osobowości radiowej talk-show Lauren Chickering w przedstawieniu off-Broadwayowskim "Piękno na winorośli" ("Beauty On The Vine"). Jako Quorra w filmie fantastycznonaukowym Josepha Kosinskiego "" (2010) była nominowana do MTV Movie Award w kategorii najlepsza rola przełomowa.
Wyreżyserowała teledysk zespołu Edward Sharpe and the Magnetic Zeros do utworu „No Love Like Yours” (2016) i wideoklip Red Hot Chili Peppers do piosenki „Dark Necessities” (2016). W 2017 debiutowała na Broadwayu jako Julia w sztuce "1984" u boku Toma Sturridge’a. Za swój debiut reżyserski komedii o dorastaniu "Szkoła melanżu" ("Booksmart", 2019) z Kaitlyn Dever i Billie Lourd została uhonorowana Nagrodą Stowarzyszenia Krytyków Hollywood i Independent Spirit Awards.
Była na okładkach magazynów takich jak „Grazia”, „Glamour”, „Marie Claire”, „Elle”, „Living Well”, „Cosmopolitan”, „Io Donna”, „InStyle”, „Joy”, „Harper’s Bazaar”, „Mini”, „Maxim”, „Diva”, „Women’s Health”, „Max”, „Fashion”, „GQ”, „FHM”, „Vanidades”, „TV Guide” i „Vegas”.
Życie prywatne.
7 lipca 2003 poślubiła włoskiego księcia Tao Ruspoliego, który zajmuje się tworzeniem filmów dokumentalnych, fotografią i muzyką gitarową flamenco. Uroczystość odbyła się w autobusie szkolnym w Waszyngtonie; zaproszono na nią jedynie świadków pary. Olivia wraz z mężem mieszkała i pracowała w Venice, dzielnicy Los Angeles. 29 września 2011 rozwiedli się. W latach 2011–2020 była związana z aktorem i komikiem Jasonem Sudeikisem. Mają dwoje dzieci: syna Otisa Alexandra (ur. 20 kwietnia 2014) i córkę Daisy Josephine (ur. 11 października 2016).
Filmografia.
Źródło: IMDb.

</doc>
<doc id="1242545" url="https://pl.wikipedia.org/wiki?curid=1242545" title="Bad Säckingen (stacja kolejowa)">
Bad Säckingen (stacja kolejowa)

Bad Säckingen – stacja kolejowa w Bad Säckingen, w kraju związkowym Badenia-Wirtembergia, w Niemczech. Posiada 2 perony.
Połączenia.
Na stacji zatrzymują się pociągi Regionalbahn i Interregio-Express.
Połączenia (stacje końcowe):

</doc>
<doc id="1242548" url="https://pl.wikipedia.org/wiki?curid=1242548" title="Szum rodzi hałas">
Szum rodzi hałas

Szum rodzi hałas – debiutancki album duetu POE. Ukazał się 23 maja 2005 roku nakładem wytwórni Asfalt Records.

</doc>
<doc id="1242549" url="https://pl.wikipedia.org/wiki?curid=1242549" title="Janka Łuczyna">
Janka Łuczyna

Janka Łuczyna, biał. "Янка Лучына", właśc. Jan Niesłuchowski (ur. 18 lipca 1851 w Mińsku, zm. 28 lipca 1897 tamże) – białoruski poeta i działacz kulturalny.
Urodził się jako syn mińskiego adwokata Lucjana Niesłuchowskiego. W 1877 roku ukończył Instytut Technologiczny w Petersburgu. Po studiach pracował nad rozbudową kolei na Kaukazie, gdzie poznał Maksima Gorkiego.
Od lat osiemdziesiątych publikował w prasie mińskiej w języku rosyjskim, białoruskim i po polsku. W swoich wierszach odwoływał się do motywów ludowych, bronił białoruskiego ludu i białoruskiej kultury przed uciskiem społecznym.
Został pochowany na cmentarzu kalwaryjskim w Mińsku.

</doc>
<doc id="1242550" url="https://pl.wikipedia.org/wiki?curid=1242550" title="Alexa Davalos">
Alexa Davalos

Alexa Davalos (ur. 28 maja 1982 w Paryżu) – amerykańska aktorka.

</doc>
<doc id="1242551" url="https://pl.wikipedia.org/wiki?curid=1242551" title="Jan Niesłuchowski">
Jan Niesłuchowski



</doc>
<doc id="1242554" url="https://pl.wikipedia.org/wiki?curid=1242554" title="Kosovo">
Kosovo



</doc>
<doc id="1242557" url="https://pl.wikipedia.org/wiki?curid=1242557" title="Marco Pascolo">
Marco Pascolo

Marco Pascolo (ur. 9 maja 1966 w Sionie) – szwajcarski piłkarz grający na pozycji bramkarza.
Kariera klubowa.
Pascolo urodził się w Sionie w rodzinie włoskojęzycznej. Piłkarską karierę rozpoczął w tamtejszym klubie FC Sion. W 1984 roku został włączony do kadry pierwszego zespołu, jednak dopiero ponad 2 lata później zadebiutował w lidze szwajcarskiej. W Sionie występował do 1989 roku, ale był tylko rezerwowym i nie osiągnął większych sukcesów. Latem 1989 przeniósł się do Neuchâtel Xamax, w którym w połowie sezonu wywalczył miejsce w podstawowej jedenastce i w 1990 roku awansował do finału Pucharu Szwajcarii, ale w nim Neuchâtel przegrało 1:2 z Grasshopper Club. W tym samym roku Pascolo został także wicemistrzem Szwajcarii. W 1991 roku został pierwszym bramkarzem Servette FC. W 1993 roku zajął z Servette 3. miejsce w lidze, a w 1994 roku wywalczył swój pierwszy mistrzowski tytuł i pierwszy dla klubu z Genewy od 9 lat.
Latem 1996 roku Pascolo wyjechał do Włoch i został zawodnikiem Cagliari Calcio. W Cagliari walczył o miejsce w składzie z Giorgio Sterchele i w sezonie rozegrał 14 spotkań. Cagliari zajęło jednak odległe 15. miejsce w Serie A i zostało zdegradowane do Serie B. Po sezonie w 1997 roku Marco przeszedł do angielskiego Nottingham Forest. W Division One zadebiutował 9 sierpnia w meczu z Port Vale F.C. (2:1). Na angielskich boiskach zaliczył tylko 5 spotkań i był rezerwowym dla byłego reprezentanta Anglii, Dave’a Beasanta.
W 1998 roku Marco wrócił do Szwajcarii i podpisał kontrakt z FC Zürich. W sezonie 1999/2000 wywalczył miejsce w podstawowym składzie i zdobył kolejny w karierze krajowy puchar. Był to zarazem jego ostatni większy sukces w karierze. W 2002 roku odszedł do Servette FC, gdzie spędził rok, a w 2003 roku zakończył piłkarską karierę w wieku 37 lat.
Kariera reprezentacyjna.
W reprezentacji Szwajcarii Pascolo zadebiutował 26 stycznia 1992 roku w wygranym 2:0 towarzyskim meczu z ZEA. W 1994 roku był pierwszym golkiperem Helwetów na Mistrzostwach Świata w USA, na których zaliczył 4 mecze w pełnym wymiarze czasowym: z USA (1:1), z Rumunią (4:1), z Kolumbią (0:2) oraz w 1/8 finału z Hiszpanią. Także w 1996 roku grał na bramce Szwajcarii na kolejnym turnieju - Euro 96. Na mistrzostwach w Anglii Szwajcarzy nie wyszli z grupy, a Pascolo zaliczył 3 mecze: z Anglią (1:1), z Holandią (0:2) i ze Szkocją (0:1). Karierę reprezentacyjną Pascolo zakończył w 2001 roku. W kadrze A wystąpił w 55 spotkaniach.

</doc>
<doc id="1242558" url="https://pl.wikipedia.org/wiki?curid=1242558" title="Wehr-Brennet">
Wehr-Brennet

Wehr-Brennet – przystanek kolejowy w Wehr (dzielnica Brennet), w kraju związkowym Badenia-Wirtembergia, w Niemczech. Ma 2 perony.
Połączenia.
Na przystanku zatrzymują się pociągi Regionalbahn.
Połączenia (stacje końcowe):

</doc>
<doc id="1242560" url="https://pl.wikipedia.org/wiki?curid=1242560" title="Andrea Savage">
Andrea Savage

Andrea Savage (ur. 20 lutego 1973 w Santa Monica) – amerykańska aktorka.

</doc>
<doc id="1242561" url="https://pl.wikipedia.org/wiki?curid=1242561" title="Mateusz Lipski">
Mateusz Lipski

Mateusz Lipski (ur. 1770?, zm. 21 listopada 1839 w Mińsku) – administrator diecezji mińskiej w latach 1827–1831, biskup miński w latach 1831–1839.
Urodził się przed 22 września 1770 roku. Podawał się za szlachcica herbu Grabie, ale podobno tylko podszywał się pod tę rodzinę. Wstąpił do bazylianów, gdzie przyjął święcenia kapłańskie. Był bliskim współpracownikiem metropolity Stanisława Bohusza Siestrzeńcewicza, z którego inspiracji w 1812 roku przeszedł na obrządek rzymskokatolicki. W 1811 roku został kanonikiem kijowskim, w latach 1811–1817 był dziekanem petersburskim, 1812–1813 był kanonikiem kapituły arcybiskupstwa mohylewskiego. W 1816 roku został prałatem i archidiakonem białoruskim. W latach 1818–1839 był proboszczem parafii Druja.
Około 1817 roku został nominowany przez cesarza Aleksandra I na biskupa pomocniczego połockiego, ale papież Pius VII odmówił mianowania go na tę godność z powodu niekanoniczności aktu i braku doktoratu. Będąc bliskim współpracownikiem Siestrzeńcewicza, popierał metropolitę w relacjach z cesarzem i jezuitami. Swoim podpisem Lipski, serwilista, sygnował wiele niepopularnych decyzji Siestrzeńcewicza. W 1820 roku został asesorem w Kolegium Duchownym Rzymsko-Katolickim w Petersburgu, a w 1822 roku prałatem prepozytem kapituły katedralnej mohylewskiej. Zrezygnował z archidiakonii białoruskiej, jednak zachował uposażenie parafii na Zaprudziu (Mohylew).
W 1823 roku został prekonizowany na biskupa pomocniczego połockiego z tytułem "Aureliopolis", w 1824 roku otrzymał sakrę biskupią. W 1827 roku, mimo sprzeciwu biskupa łucko-żytomierskiego Kacpra Kazimierza Cieciszowskiego, ale za zgodą deportowanego biskupa Dederki, został administratorem diecezji mińskiej. W 1831 roku został biskupem mińskim. Ingres odbył dopiero w 1833 roku. Za rządów Lipskiego w diecezji mińskiej skasowano 23 klasztory spośród 35 istniejących oraz doprowadzono do likwidacji Kościoła unickiego.
Znawca historii Kościoła w Cesarstwie Rosyjskim – Adrien Boudou – ocenia Lipskiego następującymi słowami: 
Zmarł 21 listopada 1839 roku. Został pochowany w kościele Podwyższenia Krzyża Świętego na Cmentarzu Kalwaryjskim w Mińsku.

</doc>
<doc id="1242562" url="https://pl.wikipedia.org/wiki?curid=1242562" title="Schwörstadt (przystanek kolejowy)">
Schwörstadt (przystanek kolejowy)

Schwörstadt – przystanek kolejowy w Schwörstadt, w kraju związkowym Badenia-Wirtembergia, w Niemczech. Ma 2 perony.
Połączenia.
Na przystanku zatrzymują się pociągi Regionalbahn.
Połączenia (stacje końcowe):

</doc>
<doc id="1242564" url="https://pl.wikipedia.org/wiki?curid=1242564" title="Usman II (Marynidzi)">
Usman II (Marynidzi)

Abu Said Usman II (arab. أبو سعيد عثمان بن يعقوب = "Abu Said Usman ibn Jakub"; ur. 1275, zm. 1331) – sułtan Maroka z dynastii Marynidów, syn sułtana Abu Jusufa Jakuba.
Życiorys.
Usman II wstąpił na tron w 1310 roku po śmierci sułtana Abu ar-Rabiji (wnuka jego brata Abu Jakuba Jusufa). Przeszedł do historii jako władca słaby militarnie, jednak za jego rządów wzniesiono w Maroku wiele budowli. W samym Fezie zbudowano wówczas kilka medres, dzięki czemu miasto to wyrosło w XIV stuleciu na ważny ośrodek naukowy w Maghrebie.
Działalność budownicza sułtana świadczy o ogromnym rozkwicie gospodarczym Maroka za jego rządów. Abu Said Usman II wspierał także potomków dynastii Idrysydów, żeby zalegitymizować i wzmocnić władzę Marynidów. Za rządów jego syna Alego I dynastia osiągnęła szczyt swojej potęgi.

</doc>
<doc id="1242565" url="https://pl.wikipedia.org/wiki?curid=1242565" title="Sagittarydy">
Sagittarydy

Sagittarydy – słaby rój meteorów, którego radiant znajduje się w gwiazdozbiorze Strzelca. Promieniuje od 1 czerwca do 15 lipca. Maksimum meteorów przypada na 19 czerwca. Od roku 2007, decyzją International Meteor Organization Sagittarydy przestały być wyróżniane jako osobny rój i zostały włączone do umownego roju meteorów okołoekliptycznych, nazwanego Antyhelion.

</doc>
<doc id="1242566" url="https://pl.wikipedia.org/wiki?curid=1242566" title="Abu Said Usman II">
Abu Said Usman II



</doc>
<doc id="1242568" url="https://pl.wikipedia.org/wiki?curid=1242568" title="Chronomaster">
Chronomaster

Chronomaster – komputerowa gra przygodowa na platformę DOS stworzona przez DreamForge Entertainment i wydana przez IntraCorp 20 grudnia 1995. Główną część fabuły napisał Roger Zelazny, który zmarł w czasie procesu tworzenia gry. Prace nad fabułą ukończyła partnerka Zelazny’ego - Jane Lindskold.

</doc>
<doc id="1242569" url="https://pl.wikipedia.org/wiki?curid=1242569" title="Kazimierz Tarnas">
Kazimierz Tarnas

Kazimierz Tarnas (ur. 17 października 1942 w Warszawie) – polski reżyser i scenarzysta, znany jako twórca ekranizacji dzieł Kornela Makuszyńskiego.
Życiorys.
W 1963 ukończył Studium Nauczycielskie oraz wydział reżyserii na kursach CPARA. Następnie w 1968 ukończył studia na Wydziale Reżyserii PWST w Warszawie. W 1992 otrzymał nagrodę Przewodniczącego Komitetu Kinematografii za osiągnięcia w dziedzinie kultury filmowej „Laterna Magica” za stworzenie Młodzieżowej Akademii Filmowej.

</doc>
<doc id="1242572" url="https://pl.wikipedia.org/wiki?curid=1242572" title="Guglielmo Fieschi">
Guglielmo Fieschi

Guglielmo Fieschi (ur. ok. 1210/1220, zm. 1256) – bratanek papieża Innocentego IV, który na konsystorzu 28 maja 1244 mianował go kardynałem-diakonem Sant'Eustachio.
Uczestniczył w Soborze w Lyonie w 1245. Za pontyfikatu swojego wuja kilkakrotnie służył jako jego legat w różnych miejscach na tereni Półwyspu Apenińskiego. kardynał-protektor zakonów serwitów od 1251 i humiliatów (od 1253). Brał udział w papieskiej elekcji 1254. Zmarł w Rzymie, najprawdopodobniej 27 marca 1256.
Grobowiec znajduje się w bazylice św. Wawrzyńca za Murami.

</doc>
<doc id="1242577" url="https://pl.wikipedia.org/wiki?curid=1242577" title="Beuggen (przystanek kolejowy)">
Beuggen (przystanek kolejowy)

Beuggen – przystanek kolejowy w Rheinfelden (Baden) (dzielnica Beuggen), w kraju związkowym Badenia-Wirtembergia, w Niemczech. Przystanek posiada 2 perony i zlokalizowany jest w pobliżu zamku Beuggen.
Połączenia.
Na przystanku zatrzymują się pociągi Regionalbahn.
Połączenia (stacje końcowe):

</doc>
<doc id="1242578" url="https://pl.wikipedia.org/wiki?curid=1242578" title="Ben Savage">
Ben Savage

Ben Savage, właśc. Bennett Joseph Savage (ur. 13 września 1980 w Chicago) – amerykański aktor, reżyser i producent telewizyjny.
Odtwórca roli Cory Matthewsa w sitcomie ABC "Chłopiec poznaje świat" (ang. "Boy Meets World", 1993-2000) i spin-off Disney Channel "Dziewczyna poznaje świat" (ang. "Girl Meets World", 2014–2017).
Życiorys.
Urodził się w Chicago jako syn Joanne F. i Lewisa M. Savage, jego ojciec był brokerem i konsultantem. Jego starszym bratem jest aktor Fred Savage (ur. 1976), a jego starszą siostrą – śpiewaczka i aktorka Kala Savage (ur. 1978). Jego dziadkowie byli żydowskimi emigrantami z Polski, Ukrainy, Niemiec i Łotwy.
Mając pięć lat pojawiał się w reklamach telewizyjnych. Debiutował u boku Daniela Sterna, Devina Ratraya i swojego brata w roli Erica Stevensona w komedii "Małe potwory" ("Little Monsters", 1989), za którą był nominowany do nagrody Young Artist Award w kategorii najlepszy młody aktor w filmie kinowym. Sławę zdobył jako Cory Matthews w sitcomie ABC "Chłopiec poznaje świat" (1993–2000) i spin-off Disney Channel "Dziewczyna poznaje świat" (2014). W ciągu siedmiu lat był trzykrotnie nominowany do nagrody Young Artist Award (1994, 1997 i 1998) i raz nominowany do nagrody magazynu „The Hollywood Reporter” YoungStar Award (1998), a w 2000 otrzymał nagrodę Nickelodeon Kids’ Choice Awards w kategorii najlepszy telewizyjny przyjaciel.

</doc>
<doc id="1242581" url="https://pl.wikipedia.org/wiki?curid=1242581" title="Abu ar-Rabi">
Abu ar-Rabi

Abu ar-Rabi Sulajman (arab. أبو الربيع سليمان; ur. 1291, zm. 1310) – sułtan Maroka z dynastii Marynidów, wnuk sułtana Abu Jakuba Jusufa. 
Życiorys.
Wstąpił na tron po śmierci swojego brata Abu Sabita w 1308 roku. Zmarł z powodu choroby w drodze do Tazy, gdzie miał tłumić powstanie.

</doc>
<doc id="1242584" url="https://pl.wikipedia.org/wiki?curid=1242584" title="Gregorio Petrocchini">
Gregorio Petrocchini

Gregorio Petrocchini (ur. 1535, zm. 19 maja 1612 w Rzymie) – włoski kardynał, augustianin.
Życiorys.
W młodym wieku wstąpił do zakonu augustianów, następnie studiował na uniwersytetach w Bolonii i Maceracie. W 1585 został prowincjałem zakonnym w Marchii Ankońskiej, a dwa lata później generałem zakonu. W 1589 papież Sykstus V podniósł go do rangi kardynała. Był kamerlingiem Świętego Kolegium od stycznia 1605 do stycznia 1607. W styczniu 1611 został kardynałem-protoprezbiterem, co uprawniło go do objęcia pierwszej wakującej diecezji suburbikarnej. Biskup Palestriny od 17 sierpnia 1611. Zmarł w Rzymie i został pochowany w kościele S. Agostino.

</doc>
<doc id="1242585" url="https://pl.wikipedia.org/wiki?curid=1242585" title="Gregorio Petrocchini de Montelbero">
Gregorio Petrocchini de Montelbero



</doc>
<doc id="1242586" url="https://pl.wikipedia.org/wiki?curid=1242586" title="Choroba Steele'a-Richardsona-Olszewskiego">
Choroba Steele'a-Richardsona-Olszewskiego



</doc>
<doc id="1242587" url="https://pl.wikipedia.org/wiki?curid=1242587" title="USS Charles F. Adams (DDG-2)">
USS Charles F. Adams (DDG-2)

USS Charles F. Adams (DDG-2) – amerykański niszczyciel rakietowy typu "Charles F. Adams", pierwsza jednostka typu. Okręt nazwano imieniem sekretarza marynarki w latach 1929–1933. Podczas budowy nosił oznaczenie DD-952.
Historia.
W drugiej połowie lat 50. XX wieku bazując na konstrukcji niszczycieli typu "Forrest Sherman" w Stanach Zjednoczonych opracowano projekt nowych niszczycieli na których od początku planowano zastosowanie przeciwlotniczych pocisków rakietowych.
Pierwszą jednostką typu był USS "Charles F. Adams" na którego zamówienie w stoczni Bath Iron Works zostało złożone 28 marca 1957. Przed wodowaniem kontynuując system numeracji amerykańskich niszczycieli nosił oznaczenie DD-952. Aby podkreślić nowe możliwości okrętu wyposażonego w pociski rakietowe oznaczenie jednostki zmieniono na DDG-2.
Położenie stępki nastąpiło 16 czerwca 1958. Wodowanie nastąpiło 8 września 1959, wejście do służby 10 września 1960.
Po wejściu do służby "Charles F. Adams" wziął udział w październiku 1962 w operacji zabezpieczenia lądowania kapsuły statku kosmicznego Merkury 8 z astronautą Walterem Schirra na pokładzie. Podczas tej misji okręt skierowano w rejon Morza Karaibskiego w związku z kryzysem kubańskim i nałożoną na Kubę blokadę morską.
Przez kolejne lata służby okręt intensywnie uczestniczył w ćwiczeniach floty podczas których m.in. eskortował lotniskowce, i doskonalił sposoby użycia pocisków przeciwlotniczych i broni ZOP.
W lipcu 1966 na okręcie przeprowadzono remont podczas którego zmodernizowano wyrzutnie pocisków przeciwlotniczych Tartar, sonar i urządzenia łączności.
W maju 1968 okręt uczestniczył w poszukiwaniach zaginionego na Atlantyku okrętu podwodnego USS "Scorpion".
USS "Charles F. Adams" został wycofany ze służby 20 listopada 1992. Jednostkę planowano zamienić na okręt muzeum w Bay City (Michigan), jednak w 2020 roku okręt przetransportowano do Brownsville, gdzie ma zostać zezłomowany.

</doc>
<doc id="1242588" url="https://pl.wikipedia.org/wiki?curid=1242588" title="Camryn Manheim">
Camryn Manheim

Camryn Manheim (ur. 8 marca 1961 w Caldwell) – amerykańska aktorka.

</doc>
<doc id="1242590" url="https://pl.wikipedia.org/wiki?curid=1242590" title="Piotr Starzyński (opozycjonista)">
Piotr Starzyński (opozycjonista)

Piotr Starzyński (ur. 27 listopada 1950, zm. 26 czerwca 1993 w Nowym Jorku) – działacz opozycji demokratycznej w okresie PRL.
Życiorys.
Współpracował ze Studenckim Komitetem Solidarności we Wrocławiu i Komitetem Obrony Robotników. Był organizatorem, drukarzem i redaktorem Biuletynu Dolnośląskiego. W stanie wojennym został internowany w okresie od 13 grudnia 1981 do 29 maja 1982. Należał także do współtwórców Ruchu Nowej Kultury. Według jednej z wersji uchodzi za pomysłodawcę nazwy Pomarańczowa Alternatywa.
8 grudnia 2007 został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="1242591" url="https://pl.wikipedia.org/wiki?curid=1242591" title="Magis (katolicki ruch młodzieżowy)">
Magis (katolicki ruch młodzieżowy)

Magis – katolicki ruch młodzieżowy powstały na początku XXI wieku w środowisku duszpasterstw młodzieżowych Towarzystwa Jezusowego w Polsce. Obejmuje swym działaniem młodzież od drugiej klasy gimnazjum po maturę. Nazwą nawiązuje do pojęcia "magis" – jednego z podstawowych w duchowości ignacjańskiej. Ruch "Magis" korzysta z doświadczeń harcerstwa i ruchu Światło-Życie, w centrum jednak proponowanej przez niego duchowości i formacji znajduje się pedagogika ignacjańska.
Historia ruchu.
Pierwsze ognisko ruchu powstało w Kłodzku za sprawą o. Macieja Szczęsnego SI, który pracę z młodzieżą podjął po studiach z teologii pastoralnej na Uniwersytecie Salezjańskim w Rzymie (kierunek "animacja grup"). On też przy wsparciu o. Jacka Bolewskiego SI napisał trzyletni program dla małych grup. W Kłodzku też za sprawą Moniki Fitas i Natalii Leszko powstał pierwszy projekt słoneczka MAGIS-owego. Zaś cieniowanie od żółtego do czerwonego dodał Paweł Długosz.
Zawołanie "Lubię nas" po raz pierwszy wypowiedziała Edyta Michalska z kłodzkiej wspólnoty.
Drugie środowisko, które przyczyniło się do powstania ruchu, powstało w Krakowie, gdzie o. Andrzej Migacz SI już od pewnego czasu wdrażał metodę wprowadzania ludzi młodych w modlitwę ignacjańską na kilkudniowych "warsztatach" (tzw. "Szkoła Kontaktu z Bogiem"). W środowisku krakowskim powstała nazwa ruchu.
Trzeci nurt współtworzący ruch skupił się w jezuickiej parafii we Wrocławiu wokół o. Stanisława Tabisia SI. On też wspólnie z o. Krzysztofem Bielem SI napisał na kolejne lata formacji, program 10-dniowych rekolekcji wakacyjnych.
Obecnie ruch wytworzył już podstawy własnej pedagogiki, wskazując kierunki kształcenia oparte na duchowości ignacjańskiej skierowanej do młodych ludzi. Ośrodki ruchu działają w Bytomiu, Czechowicach-Dziedzicach, Gdyni, Gdańsku, Gliwicach, Kłodzku, Krakowie, Nowym Sączu, Opolu, Piotrkowie Trybunalskim, Starej Wsi, Warszawie i Wrocławiu.
Charakterystyka ruchu.
Ruch w pewnym stopniu nawiązuje do dawniejszych jezuickich form wychowania, łącznie z "Ratio Studiorum", dawną podstawą szkolnictwa jezuickiego na całym świecie. Wpisuje się też w obecny w XX w. w wielu krajach nurt recepcji duchowości jezuickiej "maioritas", do którego należą np. włoskie ruchy jezuickich zaangażowań wakacyjnych obozów formacyjnych dla młodzieży, ruchu wsparcia misji w III świecie, czy też ruch na rzecz doskonalenia życia społecznego w miłości – tzw. "Ruch na rzecz Lepszego Świata" ("Movimento per il mondo migliore"). Wszystkie te organizacje, mimo że nie zawsze bezpośrednio ze sobą powiązane, starają się nawiązywać do jezuickiego imperatywu "magis".
Do ruchu mogą przystąpić tylko osoby, które ukończyły pierwszą klasę gimnazjum i nie ukończyły jeszcze klasy maturalnej. Całość formacji Magis obejmuje 4 lata i skupia się wokół "czterech wymiarów bycia szczęśliwym": modlitwa, wspólnota, ewangelizacja i służba. Uczestnicy spotykają się raz w tygodniu w małych grupach (do 12 osób) skupionych wokół parafii i raz w dużej grupie, podczas cotygodniowej wspólnotowej Mszy Świętej (choć istnieją ośrodki, w których wspólnota po prostu uczestniczy w planowych Mszach Świętych w danym dniu tygodnia). W niektórych ogniskach wspólnoty organizowane są także cotygodniowe konferencyjno-modlitewne spotkania ogólne.

</doc>
<doc id="1242594" url="https://pl.wikipedia.org/wiki?curid=1242594" title="Cheryl Hines">
Cheryl Hines

Cheryl Hines (ur. 21 września 1965 w Miami Beach) – amerykańska aktorka.

</doc>
<doc id="1242597" url="https://pl.wikipedia.org/wiki?curid=1242597" title="Daniel Quaye">
Daniel Quaye

Daniel Quaye (ur. 25 grudnia 1980 w Akrze) – piłkarz ghański grający na pozycji środkowego obrońcy.
Kariera klubowa.
Quaye pochodzi z Akry, a piłkarską karierę rozpoczął w tamtejszym klubie Great Olympics. Już w 1997 roku w wieku 17 lat zadebiutował w jego barwach w pierwszej lidze Ghany. W 1999 roku przeszedł do lokalnego rywala, jednego z najbardziej utytułowanych klubów kraju, Hearts of Oak. Już w tym samym roku wywalczył swój pierwszy tytuł mistrza Ghany, a także zdobył Puchar Ghany. Rok później powtórzył oba sukcesy, a do tego został zwycięzcą Ligi Mistrzów. W 2001 roku zdobył Superpuchar Afryki, a mistrzostwo kraju zdobywał jeszcze w latach 2001–2002, 2005 i 2007.
Latem 2007 Quaye wyjechał do Chin. Podpisał kontrakt z tamtejszym Chongqing Lifan, z którym do końca roku występował w drugiej lidze. Następnie grał w: Sekondi Eleven Wise, Yanbian FC, Beijing Baxy, Bechem United i Hearts of Oak, a w 2015 przeszedł do Great Olympics.
Kariera reprezentacyjna.
W reprezentacji Ghany Quaye zadebiutował 14 czerwca 2004 roku w zremisowanym 0:0 meczu z Togo. W 2006 roku został powołany przez selekcjonera Ratomira Dujkovicia do kadry na Mistrzostwa Świata w Niemczech. Był tam rezerwowym i nie zagrał w żadnym spotkaniu swojej drużyny.

</doc>
<doc id="1242600" url="https://pl.wikipedia.org/wiki?curid=1242600" title="Samuel Pampułow">
Samuel Pampułow

Samuel Pampułow (ros. "Самуил Моисеевич Пампулов"; ur. 1831 w Mikołajowie, zm. 31 grudnia 1911 w Eupatorii) – karaimski hachan Eupatorii i burmistrz miasta, honorowy obrońca Sewastopola w 1853. 
Życiorys.
W 1847 wraz z rodziną wyprowadził się do Eupatorii, gdzie uczył się w szkole państwowej i karaimskiej. 
W czasie wojny krymskiej udał się na front jako pomocnik chirurga Nikołaja Pirogowa. Po powrocie do Eupatorii zaangażowany w działalność lokalnego samorządu jako wiceburmistrz (1857–1860), burmistrz (1860–1866) i prezydent miasta przez cztery kadencje (1867–1879). Zajmował się odbudową miasta po zniszczeniach wojennych. 
Na okres urzędowania Pampułowa przypada gwałtowny rozwój miasta: w 1870 dokonano otwarcia stacji telegraficznej, powstała rosyjskojęzyczna szkoła dla Tatarów, stworzono od podstaw kanalizację miejską, wybrukowano i oświetlono ulice.
W 1878 został wybrany hachanem Eupatorii – za jego rządów przeprowadzono spis wyznawców karaimizmu: w 1879 w 28 parafiach na terenie Rosji żyło ich 8,5 tys.
W 1895 otwarto Karaimską Szkołę Duchowną im. Aleksandra II (АКДУ), która kształciła przyszłych hazzanów w języku rosyjskim. Rok później Pampułow stanął na czele rady szkoły karaimskiej im. S. Kohena, która oferowała powszechną bezpłatną edukację dzieciom karaimskim. 
Zmarł w Eupatorii pod koniec 1911.

</doc>
<doc id="1242601" url="https://pl.wikipedia.org/wiki?curid=1242601" title="Środa, czwartek rano">
Środa, czwartek rano

Środa, czwartek rano – polski film obyczajowy z 2007. Zdjęcia rozpoczęły się 1 sierpnia 2006 i kręcone były w Warszawie oraz w jej okolicach

</doc>
<doc id="1242603" url="https://pl.wikipedia.org/wiki?curid=1242603" title="Federico Marcello Lante">
Federico Marcello Lante

Federico Marcello Lante (ur. 18 kwietnia 1695 w Rzymie – zm. 3 marca 1773 w Rzymie) – włoski kardynał.
Życiorys.
Urodził się w Rzymie w rodzinie książąt Bomarzo, spokrewnionej z rodem della Rovere. Studiował prawo na uniwersytecie "La Sapienza", uzyskując tytuł doktora (1719). W 1728 przyjął święcenia kapłańskie, a cztery lata później konsekrowano go na arcybiskupa tytularnego Petry w Palestynie. Gubernator terytorium Balneario od 1737 roku. Na konsystorzu we wrześniu 1743 uzyskał nominację kardynalską z tytułem prezbitera San Pancrazio. Opat komendatoryjny Farfa od 1746. Prefekt Św. Kongregacji Dobrego Rządu od 1759. Biskup Palestriny (1759-63) i Porto e Santa Rufina (od 1763). Uczestniczył w konklawe 1769 i konsekrował wybranego wówczas papieża Klemensa XIV. Zmarł w Rzymie i został pochowany w bazylice Dwunastu Apostołów.

</doc>
<doc id="1242604" url="https://pl.wikipedia.org/wiki?curid=1242604" title="Top shop">
Top shop



</doc>
<doc id="1242607" url="https://pl.wikipedia.org/wiki?curid=1242607" title="Giuseppe Pozzobonelli">
Giuseppe Pozzobonelli

Giuseppe Pozzobonelli (ur. 11 sierpnia 1696 w Mediolanie, zm. 27 kwietnia 1783 tamże) – włoski duchowny katolicki, arcybiskup Mediolanu i kardynał od 1743 roku.
Życiorys.
Święcenia kapłańskie otrzymał 23 grudnia 1730. Mianowany arcybiskupem metropolitą Mediolanu 15 lipca 1743. Sakrę biskupią przyjął 21 lipca 1743 z rąk papieża Benedykta XIV w bazylice San Carlo al Corso w Rzymie. 9 września 1743 kreowany kardynałem prezbiterem przez papieża Benedykta XIV. Uczestniczył w konklawe 1758 i konklawe 1769. Protoprezbiter Św. Kolegium Kardynałów od 1770 roku. W 1771 został udekorowany austriackim Orderem Św. Stefana. Zmarł w wieku 86 lat.

</doc>
<doc id="1242608" url="https://pl.wikipedia.org/wiki?curid=1242608" title="Wiesław Müldner-Nieckowski">
Wiesław Müldner-Nieckowski

Wiesław Müldner-Nieckowski, właśc. Emil Wiesław Müldner-Nieckowski (ur. 20 sierpnia 1915 w Zatorze, zm. 2 września 1982 w Warszawie) – polski rzeźbiarz, malarz, rysownik, architekt wnętrz.
Życiorys.
Pochodził ze spolonizowanej w XVIII w. gałęzi niemieckiego rodu "Müldner de Mülheim" herbu własnego. W czasie II wojny światowej zgodnie z tradycją rodzinną posłużył się nazwiskiem "Władysław Nieckowski" (dosłowne spolszczenie nazwiska "Müldner"), którego po raz pierwszy użył jego dziadek Wilhelm Müldner, kiedy uciekał z Sybiru jako zesłany tam powstaniec styczniowy (1867). Imię "Emil" występuje tylko w dokumentach oficjalnych – nigdy go nie używał.
Urodził się 20 sierpnia 1915 w Zatorze. Był synem inż. Gustawa Müldnera, profesora lwowskiej Szkoły Technicznej, który był także malarzem, ale nie wystawiał ani nie sprzedawał swoich prac. Jego matka, Sława Müldner-Wygrzywalska z domu Łapicka (1893-1970), była malarką, głównie akwarelistką, i konserwatorem zabytków. Miał brata Wacława
Dzieciństwo i młodość spędził we Lwowie. Od 1925 do 1933 kształcił się w IV Państwowym Gimnazjum im. Jana Długosza we Lwowie. W 1937 ukończył studia prawa na Wydziale Prawa Uniwersytetu Jana Kazimierza we Lwowie, uzyskując tytuł magistra praw (nigdy tego zawodu nie uprawiał, choć przygotowywał pracę doktorską, której obronę uniemożliwił wybuch wojny). Ponadto ukończył rzeźbę i malarstwo w Académie de la Grande Chaumiére w Paryżu (1933-1939) oraz architekturę wnętrz w Wyższej Szkole Sztuk Plastycznych w Poznaniu (1954-1961).
W czasie II wojny światowej był żołnierzem Armii Krajowej, ps. „Mały”. W latach 1945-1949 mieszkał w Zielonej Górze, był jednym z "pionierów" polskiego zasiedlenia tego miasta. Stworzył tam m.in. kabaret „Zielony Kot”, brał udział w organizowaniu życia artystycznego. W 1949 przeniósł się z rodziną do Warszawy, gdzie mieszkał do śmierci. Przez wiele lat tworzył w pracowni przy ul. Świętojańskiej na Starym Mieście. Był także związany z Podkową Leśną, gdzie pod koniec życia wybudował nową pracownię rzeźbiarską.
Był aktywnym członkiem Związku Polskich Artystów Plastyków (ZPAP), m.in. przez wiele lat jego wiceprezesem. W ramach ZPAP stworzył Komisję Medalierską, która miała za zadanie promować polskich artystów rzeźbiarzy zajmujących się medalierstwem, a zwłaszcza przyciągać do tego gatunku rzeźby młodych artystów. Komisja ta odegrała dużą rolę w propagowaniu polskiego medalu za granicą. Pozostawał jej przewodniczącym (Medalierstwa ZPAP) do końca życia. Przez wiele lat zasiadał także w zarządzie międzynarodowym Federacji Medalierstwa (FIDEM).
Zmarł 2 września 1982. Został pochowany w grobowcu matki w alei zasłużonych na cmentarzu Powązkowskim w Warszawie (grób 137) 9 września 1982.
Był żonaty z Halszką. Miał synów Piotra (ur. 1946, pisarz, lekarz, językoznawca, którego żona Małgorzata także była rzeźbiarką) i Jacka (również rzeźbiarz) oraz córkę Małgorzatę.
Twórczość.
Jako rzeźbiarz i malarz uprawiał realizm, ale pozbawiony mimetyzmu, odwzorowywania rzeczywistości; wolał impresję i ekspresję. Jego styl cechował się skrótem rysunku, syntezą płaszczyzn i brył. Rzadko wykonywał dzieła w innej konwencji – obowiązujący w latach 60. abstrakcjonizm uważał za przemijającą modę, która ogranicza inwencję twórczą i nie wymaga szczególnych zdolności plastycznych, choć nie wykluczał istnienia arcydzieł abstrakcjonistycznych: wysoko cenił np. Henry’ego Moore’a, Brăncuşiego. Za arcymistrza rzeźby uważał jednak Michała Anioła.
Uznanie na świecie zyskał głównie jako autor medali artystycznych, które rzadko tworzył na zamówienie lub w celach pamiątkowych. Otrzymywał jednak także nagrody na międzynarodowych konkursach na pomniki (np. "Pomnik Buddy" w Nowym Delhi, "Pomnik Chana Asparucha" w Sofii). Sztukę medalierstwa uważał za dziedzinę rzeźby, która nie ma nic wspólnego z rzemiosłem. Jego zdaniem medal może mieć charakter równie monumentalny co rzeźba pełna. Był współtwórcą tego kierunku w rzeźbie po II wojnie światowej. Jako jeden z pierwszych zrezygnował z klasycznych form medalu o kształtach geometrycznych (koło, wielokąt). W modelowaniu medali dążył do uzyskania wyrazistego efektu przestrzennego przy zachowaniu maksymalnej płaskości reliefu, z wykorzystaniem skrótu rysunku rzeźbiarskiego. Wrażenie „bryły w płaskiej powierzchni” potęgowało się dzięki opracowanym przez niego nowym technikom trwałego patynowania metali, nadającego im zmienną, zimną kolorystykę (zieleni, błękitów, szarości). Próbował również innych technik, m.in. ceramiki, rzeźbienia w szkle, wykorzystania grafiki w rzeźbie. Niektóre jego prace miały formę pośrednią między medalem a małą rzeźbą pełną.
Był autorem licznych rzeźb wolnostojących i wkomponowanych w architekturę Starego i Nowego Miasta oraz w innych miejscach Warszawy (m.in. "Biały niedźwiedź", Rynek Nowego Miasta, "Osaczony dzik", ul. Freta, "Cztery wiatry", ul. Długa 38/40, "Tympanon Pałacu Prymasowskiego", "Dziewczyna z książką", Park Kultury, "Słońce i motyl", Osiedle Młodych, "Gladiator" – rzeźba nad szczytem tympanonu Pałacu Krasińskich), płaskorzeźb (np. we wnętrzach Pałacu Ostrogskich przy ul. Tamka w Warszawie), pomników (m.in. "Stefan Żeromski", Warszawa, ul. Obozowa róg Deotymy; "Mickiewicz na Krymie", 1976, Biblioteka Miasta Stołecznego Warszawy, ul. Koszykowa 26). Uprawiał także sztukę sakralną, np. w kościele pw. Świętej Trójcy w Białobrzegach (miasto w woj. mazowieckim) znajdują się dwa jego duże obrazy „Święci Apostołowie Piotr i Paweł” (1959), „Święty Roch” (1959) – obydwa utrzymane w stylu realizmu postimpresjonistycznego, „Droga Krzyżowa”, rzeźbiarskie zwieńczenie ołtarza („Aniołki”), tabernakulum, płaskorzeźba „Matka Boska Ostrobramska”.
Do jego ważniejszych wystaw indywidualnych należały ekspozycje w Zakopanem (1955), Warszawie (1956, 1965, 1976, 1977, a w Zachęcie 1979-1980), Paryżu (1960), Hamburgu (1965), w Zielonej Górze (głośna wystawa pośmiertna 1995). Ponadto brał udział w ponad 400 wystawach zbiorowych w kraju i za granicą, m.in. w Salonie Jesiennym w Paryżu (1960 – m.in. obraz "Dachy Paryża").
Otrzymał liczne nagrody artystyczne za rzeźby, obrazy, grafiki i medale w kraju i za granicą, m.in. Nagrodę rządu francuskiego „Za wkład w życie twórcze Paryża” (1960), Nagrodę Ministra Kultury i Sztuki (1969), Nagrodę Miasta Warszawy za całokształt twórczości artystycznej (1978), Nagrodę Ministra Obrony Narodowej w dziedzinie plastyki (1980), nagrody na międzynarodowych konkursach medalierskich (Arezzo 1964, 1965, 1967, Paryż 1967, 1975, Madryt 1968, Montecatini 1969, Moskwa 1970).
Został odznaczony Krzyżem Kawalerskim Orderu Odrodzenia Polski, odznaką „Zasłużony Działacz Kultury”, złotą odznaką honorową „Za Zasługi dla Warszawy”.
Jego prace znajdują się w zbiorach muzealnych i prywatnych w kraju i za granicą. Największy zbiór rzeźb, medali, obrazów i rysunków zgromadziło Muzeum Ziemi Lubuskiej w Zielonej Górze. Duży zbiór medali posiada "Muzeum Sztuki Medalierskiej" we Wrocławiu. Medale i rzeźby pełne znajdują się także w innych muzeach, np. w "Muzeum Wojska Polskiego" i "Muzeum Narodowym" w Warszawie, "Museo Dantesco" w Ravennie (Włochy), "British Museum" w Londynie i wielu innych.

</doc>
<doc id="1242609" url="https://pl.wikipedia.org/wiki?curid=1242609" title="Chris Parnell">
Chris Parnell

Chris Parnell, właściwie Thomas Christopher Parnell (ur. 5 lutego 1967 w Memphis w stanie Tennessee) – amerykański aktor i komik.

</doc>
<doc id="1242610" url="https://pl.wikipedia.org/wiki?curid=1242610" title="Gwiazdy zmienne typu Alfa2 Canum Venaticorum">
Gwiazdy zmienne typu Alfa2 Canum Venaticorum

Gwiazdy zmienne typu α² Canum Venaticorum, zmienne typu ACV, magnetyczne gwiazdy zmienne – nieliczna grupa gwiazd zmiennych należących do ciągu głównego, o nadzwyczaj silnym polu magnetycznym i typie widmowym od B8p do A7p, gdzie "p" oznacza, że w widmie widoczne są intensywne absorpcyjne linie spektralne metali (w astronomii to każdy pierwiastek poza wodorem i helem). Szczegółowa charakterystyka tych linii zmienia się wraz z rotacją gwiazdy, jako że koncentracje metali występują lokalnie.
Zmienność blasku tych gwiazd jest niewielka i waha się od 0,01 do 0,1 na przestrzeni 0,5 do 160 dni.
Przyczyną zmienności jest pole magnetyczne, wytwarzające olbrzymie plamy w fotosferze gwiazd, takie jak plamy słoneczne, przez co poszczególne części gwiazdy znacznie różnią się blaskiem. Jeśli oś obrotu gwiazdy nie jest skierowana ku Ziemi, podczas rotacji gwiazdy obserwujemy większą część powierzchni, której nierównomierny blask powoduje obserwowaną zmienność jasności. To samo pole jest odpowiedzialne za dziwne typy widmowe tych gwiazd, tworząc znaczne koncentracje pierwiastków jak krzem, stront, chrom czy różnych metali ziem rzadkich.
Nazwa pochodzi od pierwszej zaobserwowanej gwiazdy tego typu – Cor Caroli (α CVn) w gwiazdozbiorze Psów Gończych. Przez długi czas była ona ewenementem, obecnie znanych jest kilkanaście podobnych gwiazd.
Istnieje jeszcze rzadsza podgrupa tego typu gwiazd – gwałtownie oscylujące zmienne typu α² Canum Venaticorum (ACV0). Są to gwiazdy o typie widmowym Ap, w których przypadku na opisane procesy nakładają się występujące co 6-12 minut błyski powodujące zmiany blasku rzędu 0,01 magnitudo. Przykładowym przedstawicielem tej grupy jest DO Eridani.

</doc>
<doc id="1242612" url="https://pl.wikipedia.org/wiki?curid=1242612" title="Bernard du Bosquet">
Bernard du Bosquet

Bertrand du Bosquet (zm. 19 kwietnia 1371) – francuski duchowny katolicki, kardynał. 
Życiorys.
Pochodził z Cahors. Arcybiskup Neapolu od 5 września 1365 do 22 września 1368, następnie kardynał prezbiter SS. XII Apostoli. Uczestniczył w konklawe 1370. Autor książki na temat Świętej Roty Rzymskiej. Zmarł w Awinionie.

</doc>
<doc id="1242615" url="https://pl.wikipedia.org/wiki?curid=1242615" title="Tila Tequila">
Tila Tequila

Thien Thanh Thi Nguyen, bardziej znana pod pseudonimami Tila Tequila, Tila Nguyen, Miss Tila i Tornado Thien (ur. 24 października 1981 w Singapurze) – amerykańska celebrytka, modelka, osobowość telewizyjna, osobowość mediów społecznościowych, piosenkarka, autorka tekstów, aktorka, pisarka i blogerka wietnamskiego pochodzenia. Była bohaterką reality show "Zakochaj się w Tili Tequili", emitowanego na antenie stacji muzycznej MTV.
Życiorys.
Thien Thanh Thi Nguyen urodziła się 24 października 1981 roku w Singapurze jako córka Wietnamczyka i Wietnamki o francuskich korzeniach. Jej rodzice wyemigrowali do Singapuru z Wietnamu po wojnie wietnamskiej w 1975 roku. Gdy Thien miała rok wraz z rodzicami przeniosła się do Stanów Zjednoczonych, gdzie zamieszkała w Houston. Ma starszego brata Daniela i starszą siostrę Terri.
Do ósmego roku życia Thien wychowywała się w zamkniętej społeczności buddyjskiej. W wieku jedenastu lat po raz pierwszy spróbowała substancji uzależniających, zaś jako trzynastolatka zaczęła pić alkohol. Lubiła także odwiedzać kluby nocne, do których wstęp uzyskiwała poprzez okazywanie dokumentu tożsamości swojej siostry. Na kilka miesięcy przed ukończeniem czternastu lat została przeniesiona do szkoły z internatem. W wieku piętnastu lat zrobiła sobie pierwszy tatuaż i zaczęła palić, zanim jako szesnastolatka uciekła do Nowego Jorku. Prawdopodobnie w szkole średniej otrzymała przezwisko "Tila Tequila", co miało być następstwem niekorzystnej reakcji na alkohol (przypadłość ta dotyka około 36% wschodnich Azjatów i charakteryzuje się specyficznymi objawami, tj. zaczerwienienie twarzy, nudności i tachykardia). W 2000 roku studiowała w Alief Hastings High School, z kolei w następnym roku przeprowadziła się do Los Angeles. Przez krótki czas uczęszczała również do college’u.
W wieku osiemnastu lat podpisała kontrakt z czasopismem "Playboy", które 22 kwietnia 2002 roku przyznało jej tytuł "PlayBoy Cyber Girl". Jej postać pojawiła się w wydanej 31 sierpnia 2004 roku grze komputerowej "Street Racing Syndicate". Tila wzięła również udział w pierwszej edycji amerykańskiego programu tanecznego "Pants-Off, Dance-Off".
Życie prywatne.
Jest biseksualistką.

</doc>
<doc id="1242616" url="https://pl.wikipedia.org/wiki?curid=1242616" title="Reprise. Od początku, raz jeszcze">
Reprise. Od początku, raz jeszcze

Reprise. Od początku raz jeszcze (oryg. "Reprise") − norweska tragikomedia filmowa z 2006 roku w reżyserii Joachima Triera, będąca pełnometrażowym debiutem tego twórcy. Film został zgłoszony jako oficjalny norweski kandydat do Oscara dla najlepszego filmu nieanglojęzycznego, ale ostatecznie nie uzyskał nominacji.

</doc>
<doc id="1242617" url="https://pl.wikipedia.org/wiki?curid=1242617" title="Kickboxer 4">
Kickboxer 4

Kickboxer 4 (ang. "Kickboxer 4: The Aggressor") – wydany z przeznaczeniem użytku domowego (direct-to-video) film fabularny produkcji amerykańskiej z 1994 roku, sequel "Kickboksera" Marka DiSalle'a i Davida Wortha z roku 1989. Główną rolę kickboksera Davida Sloana powtórzył (po raz ostatni) znany z występów w poprzednich filmach z serii Sasha Mitchell.
Film minął się z dystrybucją w Polsce, był za to emitowany przez stacje telewizyjne (TVN, TVN Siedem).
Zarys fabuły.
Niesłusznie osadzony w więzieniu David Sloan, bohater poprzednich filmów z serii, jest zmuszony wyjechać do Meksyku, by uratować swoją żonę z rąk szajki terrorystycznej, dowodzonej przez bezwzględnego Tong Po.
Opinie.
Film zebrał przeciętne opinie ze strony krytyki.

</doc>
<doc id="1242618" url="https://pl.wikipedia.org/wiki?curid=1242618" title="Abu Sabit">
Abu Sabit

Abu Sabit Amir (arab. أبو ثابت عامر, ur. 1283, zm. 1308) - sułtan Maroka z dynastii Marynidów, wnuk sułtana Abu Jakuba Jusufa. 
Życiorys.
Wstąpił na tron po śmierci dziada w 1307 roku, nie zdołał jednak kontynuować jego podbojów. Musiał wycofać się z kraju Abdalwadydów i przerwać wieloletnie oblężenie Tilimsanu. Dodatkowo pod jego rządami wybuchły zaciekła walki o władzę między członkami klanu Marynidów, których ofiarą padł ostatecznie sam sułtan. Na tron wstąpił wówczas na krótko jego brat Abu ar-Rabija.

</doc>
<doc id="1242619" url="https://pl.wikipedia.org/wiki?curid=1242619" title="Abu Sabit Amir">
Abu Sabit Amir



</doc>
<doc id="1242620" url="https://pl.wikipedia.org/wiki?curid=1242620" title="Franciszek Wesselényi">
Franciszek Wesselényi

Franciszek Wesselényi (ur. 1605 w Bańskiej Bystrzycy, zm. 27 marca 1667 w Słowackiej Lupczy) – węgierski szlachcic, dowódca wojskowy, palatyn Węgier.
Pochodził ze szlacheckiego, protestanckiego rodu wywodzącego się z komitatu Nógrád. Uczył się w kolegium jezuickim w Trnawie, gdzie przeszedł na łono kościoła katolickiego, jednak swą przyszłość związał z wojskiem. Walczył w bojach z Turcją i jej sprzymierzeńcom. Był oddanym dowódcą cesarza Ferdynanda III w walkach z Turkami. Wiosną 1627 r. dowodził jazdą z Nowych Zamków, która rozgromiła tureckie wojska oblegające zamek w Šuranach. Tam poznał córkę dowódcy zamku Tomasza Bosniaka, młodą i piękną wdowę Zofię Bosniakową, z którą ożenił się w 1629 r. Wraz z żoną przeniósł się w bezpieczniejsze miejsce, do zamku Streczno nad Wagiem, który otrzymał od króla Węgier w prezencie ślubnym. W 1630 r. urodził im się syn Adam, a w 1633 r. drugi syn, Ladislav.
Wesselényi szybko awansował, zostając w 1634 r., po śmierci swego teścia, komendantem zamku w Šuranach i ważnej twierdzy w Filakowie. Coraz więcej czasu spędzał teraz nad Dunajem. Tu poznał piękną i inteligentną Marię Széchy z Murania, zwaną popularnie „Murańską Wenus”. Wesselényi, pozostając pod urokiem wyjątkowej kobiety, liczył na pozyskanie Murania jako pewnego punktu oporu przeciw nawale tureckiej. Miłość tej pary, obfitująca w liczne nieprzewidziane zwroty, stała się później tematem wielu legend i utworów literackich.
28 kwietnia 1664 r. w Strecznie zmarła Zofia. 6 sierpnia tego samego roku Wesselényi ożenił się z Marią, dzięki czemu wszedł w posiadanie potężnego zamku Murań. W 1647 r. został głównym dowódcą wojskowym na Górnych Węgrzech (dzisiejsza Słowacja), 15 marca 1655 palatynem Węgier, a w 1660 dodatkowo żupanem szlacheckich komitatów Gemer i Peszt. W 1662 r. został odznaczony hiszpańskim Orderem Złotego Runa, a w 1664 r. otrzymał tytuł hrabiego z predykatem "z Hadadu".
W wojnie z Turcją, rozpoczętej w 1663 r., udało mu się znacznym wysiłkiem odrzucić tureckie wojska na wschód. Jednak Leopold I zamiast wykorzystać ten fakt do generalnej rozprawy z wrogiem, zawarł z nim pospiesznie w Vasvár w 1664 r. pokój na 20 lat, na warunkach krańcowo niekorzystnych dla Węgier. Gdy po tym fakcie wzrósł antywęgierski kurs cesarza, a zabrakło tragicznie zmarłego Mikołaja Zrińskiego, rozgoryczony Franciszek Wesselényi związał się z tą częścią węgierskich i chorwackich możnowładców, którzy szukali poparcia przeciwko Habsburgom w Turcji.
W 1666 r. stanął na czele antyhabsburskiego sprzysiężenia magnatów węgierskich, tzw. spisku Wesselényiego. Wobec ograniczonego zasięgu owego sprzysiężenia zostało ono rychło wykryte, a jego przywódcy straceni. Samego Wesselényiego od katowskiego miecza uchroniła przedwczesna śmierć. Zmarł na zamku w Słowackiej Lupczy (legenda głosi, że został otruty z polecenia cesarza). Został pochowany na zamku Murań.

</doc>
<doc id="1242621" url="https://pl.wikipedia.org/wiki?curid=1242621" title="Rozmowa z gwiazdą">
Rozmowa z gwiazdą

Rozmowa z gwiazdą – amerykańsko-kanadyjsko-holenderski film dramatyczny z 2007 roku. Jest to remake filmu Theo van Gogha z 2003 roku. Alternatywny polski tytuł "Rozmowa z gwiazdą".

</doc>
<doc id="1242622" url="https://pl.wikipedia.org/wiki?curid=1242622" title="Butelki zwrotne">
Butelki zwrotne

Butelki zwrotne – czeska tragikomedia z 2007 roku w reżyserii Jana Svěráka. Autorem scenariusza jest ojciec reżysera, zarazem odtwórca głównej roli, Zdeněk Svěrák.
Wątek fabularny.
Josef Tkaloun jest nauczycielem w praskim liceum. Złośliwe uwagi uczniów wielokrotnie wyprowadzają go z równowagi, rezygnuje więc z pracy. Pomimo swojego zaawansowanego wieku i nalegań żony, Tkaloun szuka dla siebie zajęcia. Zostaje kurierem rowerowym, ale jego praca szybko kończy się wypadkiem. Nie zniechęca się do szukania nowego zajęcia, zatrudnia się w supermarkecie jako osoba przyjmująca butelki do skupu. Pracując, rozmawia z ludźmi – pomaga biednym, flirtuje, swata. Eliška ma pretensje do męża za pracę w sklepie, jest o niego zazdrosna, pojawiają się między nimi niesnaski. Tkaloun na czterdziestą rocznicę ślubu postanawia sprawić żonie niespodziankę, organizując lot balonem. Wycieczka o mały włos nie kończy się tragicznie.

</doc>
<doc id="1242623" url="https://pl.wikipedia.org/wiki?curid=1242623" title="Kickboxer">
Kickboxer

Kickboxer – amerykański film sztuk walki z 1989 roku w reżyserii Marka DiSalle’a i Davida Wortha, z Jean-Claude Van Dammem obsadzonym w roli głównej. Film doczekał się serii kontynuacji realizowanych w latach 1991–1995, nie powtórzyły one jednak sukcesu pierwowzoru.
Fabuła.
Mistrz świata w kickboxingu, Amerykanin Eric Sloane, przybywa do Tajlandii, by stoczyć walkę z Tong Po, najlepszym zawodnikiem w kraju. Eric jest niezwykle pewny siebie, ale jego młodszy brat Kurt zaczyna się niepokoić, gdy widzi, jak Tong Po kopie betonowy filar w ramach przygotowań do walki. Błaga Erica, aby nie walczył, ale ten odrzuca wszelkie obawy. W wyniku serii okrutnych ciosów od Tong Po, Eric zostaje sparaliżowany do końca życia. Kurt, który w przyszłości miał zamiar pójść w ślady brata, decyduje się go pomścić. Winston Taylor, emerytowany żołnierz US Army Special Forces, który zawiózł Sloane’ów do szpitala, odradza mu to mówiąc, atak na Tong Po poza ringiem równa się śmierci z rąk jego menedżera – rekietera Freddy’ego Li.
Wobec tego Kurt szuka wszędzie szkół muay thai, ale jest odprawiany z kwitkiem gdy mówi, że chce się zmierzyć z Tong Po na ringu. Taylor proponuje mu trening u niejakiego Xiana, starego mistrza sztuk walki żyjącego na wsi. Xian początkowo się sprzeciwia, twierdząc że Amerykanie są zbyt dumni i to ich gubi. Widząc upór Kurta Xian zgadza się na trening. Kurt udaje się do sklepu spożywczego Mylee, siostrzenicy Xiana. Mylee mówi mu, że Tong Po bezlitośnie rządzi prowincją w imieniu Li. Kurt przepędza jego zbirów wymuszających haracz od Mylee.
Kurt przystępuje do ciężkich treningów z Xianem. Po morderczym treningu, Kurt jest gotowy by stanąć naprzeciwko oprawcy swego brata. Podczas przerwy ćwiczeniach, Xian i Kurt idą do baru. Podpity Kurt bije kilku zbirów Li w bójce zaaranżowanej przez Xiana, który przekonuje Li do zorganizowania wstępnego meczu między Kurtem a innym zawodnikiem. Walkę wygrywa Kurt. Eric zostaje wypisany ze szpitala i gości u Xiana świętując z resztą sukces Kurta. Eric odradza jednak Kurtowi, nie chcąc by Tong Po i jego okaleczył. Posłaniec Li przekazuje wieść, że Tong Po i Kurt mają walczyć w starym stylu charakteryzującym się użyciem konopnych rękawic pokrytych żywicą i tłuczonym szkłem, przez co są śmiercionośną bronią.
Freddy Li pożycza milion dolarów od tajlandzkiego gangstera – Tao Liu, aby postawić na Tong Po w ustawionym meczu. Kilka dni przed meczem Tong Po bije i gwałci Mylee, podczas gdy Eric zostaje porwany przez zbirów Li, a wilczur Xiana – Kiki dźgnięty nożem. Gdy Taylor zabiera Kikiego do miasta na leczenie, Mylee wyznaje mu o gwałcie i wyjawia, że nic nie powiedziała Kurtowi, gdyż chce by jego umysł był czysty przed walką z Tong Po. Mecz odbywa się w starym grobowcu, gdzie Freddy Li szantażuje Kurta, by przegrał walkę, inaczej jego brat zginie.
Tuż przed walką Kurt zauważa nieobecność Xiana przy uleczonym Kikim. Nie wie, że Xian poszukuje Erica i po jego odnalezieniu staje do walki z jego porywaczami. W ostatniej chwili pomaga mu Taylor, który chce postawić się Li. W walce prowadzi Tong Po, który przyznaje się do gwałtu na Mylee. Widząc Erica całego i zdrowego, zmotywowany Kurt przejmuje prowadzenie w walce. W ostatniej rundzie Tong Po zostaje ostatecznie pokonany. Kurt także nokautuje kopniakiem Li, zszokowanego przegraną. Eric i reszta przyjaciół świętuje zwycięstwo brata.

</doc>
<doc id="1242625" url="https://pl.wikipedia.org/wiki?curid=1242625" title="Al-Hiba">
Al-Hiba



</doc>
<doc id="1242628" url="https://pl.wikipedia.org/wiki?curid=1242628" title="Królowie nocy (film 2007)">
Królowie nocy (film 2007)

Królowie nocy (tytuł oryg. "We Own the Night") – amerykański film kryminalny z 2007 roku.
Fabuła.
Manager klubu Bobby poróżnił się z bratem, Josephem, który został policjantem. Musi wybierać między bratem a mafią.

</doc>
<doc id="1242629" url="https://pl.wikipedia.org/wiki?curid=1242629" title="Egnatia Maximilla">
Egnatia Maximilla

Egnatia Maximilla - Rzymianka pochodząca z części rodu Egnacjuszy, która nosiła "cognomen" Maximus. Poświadczona przez Tacyta ["Ann." XV 71], który podaje, że była żoną Gliciusa Gallusa, skazanego na banicję przez cesarza Nerona. Towarzyszyła na wygnaniu mężowi.

</doc>
<doc id="1242630" url="https://pl.wikipedia.org/wiki?curid=1242630" title="Aron Katyk">
Aron Katyk

Aron Katyk, ros. "Арон Ильич Катык", kar. "Sariban-Katyk" (ur. 7 maja 1883 w Eupatorii, zm. 20 maja 1942 w Leningradzie) – karaimski twórca i działacz społeczny, pierwszy hazzan z wyższym wykształceniem teologicznym, zwierzchnik karaimskiej wspólnoty w Moskwie. 
Urodził się jako syn nauczyciela midraszu (szkoły karaimskiej). Nauki pobierał w szkole duchownej karaimów im. Aleksandra II, m.in. u Ilii Kazasa. Od 1902 do 1904 roku pracował jako nauczyciel midraszu w Sewastopolu. 
W 1911 roku ukończył studia na Uniwersytecie Noworosyjskim w Odessie jako doktor filologii I stopnia. Po powrocie z Odessy stanął na czele karaimskiej wspólnoty w Teodozji jako starszy hazzan, nauczał też w lokalnej szkole (1912-16). W 1916 roku zamieszkał w Eupatorii, gdzie pracował w karaimskim seminarium aleksandrowskim, pełnił godność młodszego hazzana w lokalnej wspólnocie oraz włączył się w prace Zarządu Duchownego Karaimów Taurydy i Odessy. W latach 1917-18 był m.in. redaktorem biuletynu prasowego tej organizacji. 
Na początku lat dwudziestych znalazł się w Moskwie - od 1922 do 1928 roku służył tam jako starszy hazzan, pracował w szkole karaimskiej i wydawnictwach "Politkatorżan" i "Siewiernaja Azija". W 1932 roku wraz z rodziną wyjechał do Leningradu, gdzie nauczał matematyki w lokalnych szkołach oraz pracował jako korektor w wydawnictwach "Mołodaja gwardija" i "Chudożestwiennaja litieratura". Wykładał też łacinę w Leningradzkim Instytucie Prawa. 
Umarł w 1942 roku podczas blokady Leningradu z głodu i wyczerpania. 
Twórczość.
W 1911 roku napisał dla czasopisma "Karaimskaja żizń" "Zapiski midrasznika" i opowiadanie "Uczitiel", tworzył żartobliwe wiersze (m.in. "Sułtan Tota - tietuszka Tota", bardzo popularny wśród krymskich karaimów), satyry ("Zapiski żenicha") oraz poważną poezję, m.in. poświęconą pamięci duchownego Kazasa. Napisał też nigdy nie opublikowaną powieść "Musa Burma" - kontynuację "Zapisek...". 
W 1912 roku wydał swoją pierwszą sztukę "Kto praw" ("Kto ma rację?") opisującą konflikt pokoleń, w utworach scenicznych "Alyszmagan baszka kałpak jaraszmaz" ("Na niepriwycznuju gołowu szapka nie leziet") i "Jany jaka sieki ton" ("Nowyj worotnik k staroj szubie") dotyka kwestii przyjmowania przez lokalne społeczności (w tym karaimów) zachodnich mód i zwyczajów. 
W 1918 roku napisał komedię "Jaddes", która była wystawiona w eupatoryjskiej szkole duchownej i cieszyła się dużą popularnością wśród krymskich karaimów. Stworzona w 1923 roku sztuka "Aczłyk" dotyka problemu głodu w południowej Ukrainie po rewolucji październikowej, w wyniku którego zginęła część rodziny Katyka.

</doc>
<doc id="1242631" url="https://pl.wikipedia.org/wiki?curid=1242631" title="Julie Night">
Julie Night

Julie Night (ur. 2 lipca 1978 w Long Beach) – amerykańska aktorka filmów pornograficznych.
Wczesne lata.
Urodziła się w Long Beach w stanie Kalifornia. Wychowywała się w Los Angeles z matką. Po ukończeniu liceum, uczęszczała do college’u w Północnej Kalifornii. Studiowała elektrotechnikę na California State University w Long Beach. Podjęła pracę jako striptizerka w Los Angeles, aby zapłacić za studia. 
Kariera w branży porno.
Debiutowała w filmie w roku 2001. Po raz pierwszy wzięła udział w scenie seksu podwójnej penetracji w filmie Amazing "Double Anal Excursions 4" (2002). Następnie wystąpiła w produkcjach Adam &amp; Eve, Anarchy, Back End Films, Bizarre Video, Black Widow Productions, Caballero Home Video, Dead Men Hanging, Digital Sin, Elegant Angel, Eros Media, Evil Angel, Evolution Erotica, Extreme Associates, Explosive Pictures, Hustler Video, JM Productions, Legend Video, Kick Ass Pictures, Metro, New Sensations, Platinum X Pictures, Red Light District, Sensational Video, Sinsation Pictures, Sin City, Sweet Pictures, Totally Tasteless, Vivid, West Coast Productions i Wildlife.
Gościła także w telewizyjnym filmie dokumentalnym "The Porn King Versus the President" (2004) z udziałem byłego spikera Izby Reprezentantów Stanów Zjednoczonych Dennisa Hasterta.
W latach 2006–2009, 2011 i 2013 pracowała dla Kink.com w scenach BDSM z Markiem Davisem, Cydem Blackiem, Maxem Tibbsem, Rodem Barrym, Lewem Rubensem, Daną DeArmond, Sandrą Romain, Tory Lane, Harmony Rose, Natali DeMore, Phoebe, Vendettą, Dee Williams, Christina Carter, Devaun, Keeani Lei, Kat i Princess Donną.
W jej filmografii są tytuły takie jak "Tongue and Cheek 1" (2003) z Brianem Surewoodem, "Teen Patrol 4" (2003)/"Ass Masters 2" (2006) z Benem Englishem, "Fit to Be Tied" (2005) z Tommym Gunnem, "Neo Pornographia 1" (2005) z Anthonym Hardwoodem, Mikiem Fosterem i Frankiem Gunem, "Ass Feast 2" (2005) z Andreą Moranty, "Jamaican Vacation" (2006) z Krisem Slaterem czy "Belladonna: Baby on Board" (2015) z Belladonną.
W 2008 była nominowana do AVN Award w dwóch kategoriach: najlepsza scena seksu grupowego – wideo i najbardziej skandaliczna scena seksu.

</doc>
<doc id="1242632" url="https://pl.wikipedia.org/wiki?curid=1242632" title="Japoński mundurek szkolny">
Japoński mundurek szkolny

 zostały wprowadzone pod koniec XIX wieku w dwóch szkołach: w Tokio i Sapporo. Dziś znajdują się one w powszechnym użyciu zarówno w szkołach publicznych, jak i prywatnych. 
Użycie.
W większości szkół podstawowych uczniowie nie są zobowiązani do noszenia mundurka. Tam, gdzie jest on wymagany, wielu chłopców nosi białe koszule, spodnie i czapki. Dziewczęce mundurki mogą składać się z plisowanej spódnicy i białej bluzy. Czasami dziewczęta noszą strój marynarski. Wariant mundurka może zależeć od sezonu. Zazwyczaj zarówno chłopcy jak i dziewczęta noszą jaskrawe czapki, aby uniknąć wypadków drogowych.
Mundurki w szkołach średnich tradycyjnie przypominają styl wojskowy dla chłopców i marynarski dla dziewcząt. Stworzone zostały na podstawie oficjalnych strojów wojskowych okresu Meiji, które z kolei bazują na europejskim stylu mundurów marynarki wojennej. Podczas gdy ten styl mundurków nadal jest w powszechnym użyciu, wiele szkół zmieniło ich krój na przypominający mundurki z zachodnich szkół parafialnych. Te składają się z białej koszuli, krawatu, marynarki z godłem szkoły i spodni (zazwyczaj w innym kolorze niż marynarka) dla chłopców, a z tartanowej spódnicy dla dziewcząt.
Bez względu na to, który typ wybierze szkoła, wszystkie mają wersję letnią mundurka, składającą się zazwyczaj z białej koszuli i spodenek u chłopców, a lżejszego tradycyjnego mundurka lub bluzy z krawatem i tartanowej spódnicy dla dziewcząt. Mają również mundurki przeznaczone do zajęć wychowania fizycznego – poliestrowy dres do całorocznego użytku oraz t-shirt i krótkie spodenki na lato. W szkołach o mniejszej dyscyplinie uczniowie mogą ubierać się w różne warianty mundurków.
Zdarza się, że niektórzy uczniowie, chcąc zamanifestować swoją niechęć do mundurków, noszą je w nieodpowiedni sposób lub dodają zabronione elementy, takie jak odznaki czy tak zwane luźne skarpety (loose socks). Dziewczęta mogą skracać spódnice, chłopcy nosić spodnie poniżej bioder, nie nosić skarpetek lub nie zapinać koszul.
Niektóre szkoły nie posiadają przebieralni lub szatni oddzielnie dla dziewcząt i chłopców, więc uczniowie przebierają się w salach lekcyjnych. Przez to zdarza się, że niektórzy noszą stroje sportowe pod mundurkami przeznaczonymi na lekcje.
Pewne szkoły kontrolują również fryzury, obuwie i tornistry uczniów, jednak te zasady stosowane są przeważnie jedynie do specjalnych uroczystości, takich jak ceremonia rozpoczęcia i zakończenia trymestru.
Gakuran.
"Gakuran" (学ラン) lub "tsume-eri" (詰め襟, „stojący kołnierzyk”) to mundurki szkolne dla chłopców używane w wielu szkołach w Japonii. Zazwyczaj są koloru czarnego, ale niektóre szkoły używają również ciemnoniebieskich lub granatowych.
"Gakuran" wywodzi się z mundurów używanych w armii pruskiej. Słowo to jest połączeniem "gaku" (学, „nauka”, „edukacja”) i "ran" (ラン lub 蘭 znaku oznaczającego tu Holandię, co jest odniesieniem do "rangaku" (蘭学) słowa oznaczającego „nauczanie holenderskie”, a w szerszym rozumieniu i historycznie wpływ cywilizacji zachodniej na naukę w Japonii ogólnie). 
Górna część mundurka posiada stojący kołnierz ("tsume-eri") i jest zapinana na guziki ozdobione godłem szkoły. Spodnie mają proste nogawki i są jednego koloru. Noszony z nimi pasek jest zazwyczaj czarny. Niektóre szkoły wymagają, aby uczniowie nosili spinki przy kołnierzu przedstawiające szkołę lub klasę.
Drugi guzik (licząc od góry) męskiego mundurka może zostać oddany dziewczynie, co traktowane jest jako wyznanie miłosne. Guzik ten znajduje się najbliżej serca i uważa się, że zawiera uczucia z całego, trzyletniego pobytu w szkole. Praktyka ta stała się popularna za sprawą powieści Taijuna Takedy (1912–1976).
Tradycyjnie "gakuran" noszony jest z dopasowaną do niego (zazwyczaj czarną) czapką z daszkiem, jednakże dziś zwyczaj ten jest mniej powszechny.
Strój marynarski.
Strój marynarski (セーラー服, "sērā-fuku") jest powszechnie stosowanym krojem mundurka, noszonym przez dziewczęta w szkołach średnich oraz czasami przez uczennice szkół podstawowych. Trafił do szkół w 1921 roku za sprawą Elizabeth Lee, dyrektor Fukuoka Jo Gakuin University w Fukuoce. Stworzony został na wzór mundurów używanych przez brytyjską Royal Navy w tamtym czasie, które Lee poznała podczas wymiany studenckiej w Wielkiej Brytanii.
Mundurki te składają się z bluzy powiązanej z kołnierzem w marynarskim stylu i plisowaną spódnicą. Są dwa warianty zależne od pory roku - na zimę i na lato. Różnią się długością rękawów i tkaniną. Wstążka wiązana jest z przodu i przyczepiona jest do bluzki przez pętlę. Również wstążka ma kilka odmian. Wyróżnić można wstążki w formie krawatów, apaszek czy sznurków. Często używane kolory wstążek to: ciemny niebieski, biały, szary, jasnozielony i czarny.
Buty, skarpetki i inne dodatki czasami są częścią mundurka. Skarpetki są przeważnie ciemnoniebieskie lub białe. Buty mają kolor brązowy lub czarny. Luźne skarpetki, mimo że nie są zalecaną częścią mundurka, są noszone przez modne dziewczęta razem ze strojem marynarskim.
W latach 80. XX wieku pojawiła się tendencja do odchodzenia od mundurków marynarskich. Stało się tak w wyniku postępowania „kłopotliwych” nastolatek, które dały początek stylowi "sukeban" („dziewczęcych gangów”). Wielbicielki tego stylu zmieniały własny wygląd i mundurków, nadając sobie image „twardego charakteru”. Wskutek tego, wiele szkół przestawiło się m.in. na blezery lub żakiety.
Znaczenie kulturowe.
Różne szkoły znane są ze swoich szczególnych mundurków. Mundurki mogą wywoływać nostalgię u byłych uczniów i często wiązane są z beztroską młodością. Mundurki są czasami przerabiane przez uczniów, aby zamanifestować swoją indywidualność. Wiąże się to ze zmianą długości spódnic, usuwaniem wstążek, chowaniem łat i odznak pod kołnierzem. W minionych dziesięcioleciach marynarskie ubrania o jaskrawych kolorach używane były przez japońskich chuliganów i gangi motocyklowe "bōsōzoku".
Ponieważ szkolne mundurki są popularnym fetyszem, używane marynarskie stroje i inne części szkolnej garderoby sprzedawane są w sklepach zwanych "burusera-shoppu". Marynarskie stroje, jak i inne mundurki, odgrywają dużą rolę w kulturze otaku, czego powodem jest duża liczba postaci noszących je w anime, mangach i dōjinshi.

</doc>
<doc id="1242636" url="https://pl.wikipedia.org/wiki?curid=1242636" title="MEADS">
MEADS



</doc>
<doc id="1242637" url="https://pl.wikipedia.org/wiki?curid=1242637" title="Patrice Trovoada">
Patrice Trovoada

Patrice Emery Trovoada (ur. 18 marca 1962 w Libreville) – polityk, minister spraw zagranicznych Wysp Świętego Tomasza i Książęcej w latach 2001–2002, trzykrotny premier od 14 lutego do 22 czerwca 2008, od 14 sierpnia 2010 do 12 grudnia 2012 i od 29 listopada 2014 do 3 grudnia 2018 i ponownie od 11 listopada 2022.
Życiorys.
Patrice Trovoada urodził się w 1962 w Libreville w Gabonie. Jest synem Miguela Trovoady, byłego premiera i prezydenta Wysp Świętego Tomasza w latach 1991–2001.
Od 26 września 2001 do 4 lutego 2002 pełnił funkcję ministra spraw zagranicznych. Był także doradcą prezydenta Fradique’a de Menezesa do maja 2005, kiedy został odwołany ze względu na oskarżenia o wykorzystywaniu zajmowanego stanowiska dla własnych korzyści.
Trovoada jest sekretarzem generalnym Niezależnej Akcji Demokratycznej (ADI, "Acção Democrática Independente"). Wziął udział w wyborach prezydenckich 30 lipca 2006, jednak został pokonany przez prezydenta de Menezesa. Trovoada był głównym kandydatem opozycji i zdobył 38,8% głosów poparcia.
W dniu 14 lutego 2008, po rezygnacji z urzędu Tomé Vera Cruz, został mianowany przez prezydenta de Menezesa nowym szefem rządu. Tego samego dnia przedstawił skład swojego gabinetu i został oficjalnie zaprzysiężony. 4 marca 2008 udał się z wizytą do Gabonu.
W tym samym roku 20 maja, z inicjatywy opozycyjnego Ruchu na rzecz Wyzwolenia Wysp Świętego Tomasza i Książęcej-Partii Socjaldemokratycznej (MLSTP/PSD), parlament przegłosował wotum nieufności wobec gabinetu Trovoady, głosami 30 za i 23 przeciw oraz dwóch wstrzymujących się. Trzy tygodnie później 11 czerwca 2008 prezydent de Menezes desygnował na stanowisko szefa rządu Joaquima Rafaela Branco, który objął urząd 22 czerwca 2008.
1 sierpnia 2010 pozostająca w opozycji Niezależna Akcja Demokratyczna (ADI) odniosła zwycięstwo w wyborach parlamentarnych, zdobywając 26 spośród 55 mandatów w parlamencie. 13 sierpnia 2010 prezydent Fradique de Menezes desygnował go, jako lidera największej partii politycznej, na stanowisko nowego szefa rządu. 14 sierpnia 2010 zaprzysiężony został mniejszościowy rząd Trovoady, składający się z 9 ministrów i jednego sekretarza stanu (7 członków ADI oraz trzy osoby spoza tej partii).
28 listopada 2012 trzy partie opozycyjne, dysponujące w sumie większością 29 głosów w parlamencie, uchwaliły wotum nieufności wobec mniejszościowego rządu Trovoady i przystąpiły do rozmów koalicyjnych. 10 grudnia 2012 prezydent Manuel Pinto da Costa desygnował Gabriela Costę na stanowiska nowego premiera, a nowy rząd popierany przez trzy dotąd opozycyjne partie zaprzysiężony został 12 grudnia 2012. W dniu 29 listopada 2014 roku został po raz trzeci wybrany na stanowisko premiera.

</doc>
<doc id="1242638" url="https://pl.wikipedia.org/wiki?curid=1242638" title="Anizol">
Anizol

Anizol – organiczny związek chemiczny z grupy eterów. Jest to eter mieszany alifatyczno-aromatyczny i zarazem najprostszy eter aromatyczny.
Anizol jest cieczą o przyjemnym zapachu i o temperaturze wrzenia 154 °C, jest rozpuszczalny w alkoholu etylowym i eterze dietylowym, natomiast jest nierozpuszczalny w wodzie. Ma zastosowanie w przemyśle perfumeryjnym jako rozpuszczalnik oraz jako półprodukt do syntezy organicznej w produkcji związków zapachowych.
Jest otrzymywany w reakcji Williamsona.

</doc>
<doc id="1242640" url="https://pl.wikipedia.org/wiki?curid=1242640" title="Ukraińska łacinka">
Ukraińska łacinka



</doc>
<doc id="1242645" url="https://pl.wikipedia.org/wiki?curid=1242645" title="Abu Jakub Jusuf (Marynidzi)">
Abu Jakub Jusuf (Marynidzi)

Abu Jakub Jusuf an-Nasir (arab. أبو يعقوب يوسف الناصر, zm. 1307 w Al-Mansurze) – sułtan Maroka z dynastii Marynidów, syn sułtana Abu Jusufa Jakuba.
Życiorys.
Abu Jakub Jusuf wstąpił na tron po śmierci swojego ojca w 1286 roku. Początkowo musiał stłumić powstania dowodzone przez krewnych, a także członków klanu Banu Wattas w górach Rif (w 1292 roku), zanim poświęcił się poszerzaniu terytoriów kraju. W 1295 roku najechał sąsiedni kraj Abdalwadydów i rozpoczął oblężenie Tilimsanu, które potrwało do 1307 roku. Podczas oblężenia sułtan nakazał wznieść w pobliżu Tilimsan miasto Al-Mansura, które służyło mu też za czasową rezydencję. Chociaż Tilimsan wciąż stawiało opór, wojska Marynidów przedarły się dalej na wschód i w 1302 roku zajęły Mustaghanam i Algier. 
Abu Jakub Jusuf zajmował się także umacnianiem islamu wśród ludności. Oprócz wspierania marabutów i bractw muzułmańskich wprowadził także w 1292 roku obchody rocznicy narodzin Mahometa. Wzrosło wówczas znaczenie rodu Idrysydów jako potomków proroka. 
Chociaż Abu Jakub Jusuf zdołał trzymać w szachu Abdalwadydów, jego wojska poniosły kilka klęsk w Andaluzji. W 1292 roku kastylijski władca Sancho IV w przymierzu z Nasrydami zajął Tarifę - ważną twierdzę na drodze do Gibraltaru i zmusił tym Marynidów do odwrotu z Andaluzji. Nasrydzi wylądowali nawet w 1306 roku w Maroku i podbili Ceutę. Dodatkowo w górach Rif wybuchł bunt Berberów.
W 1307 roku Abu Jakub Jusuf został zamordowany w Al-Mansurze przez jednego z niewolników pracujących w jego haremie. Następcą tronu został wnuk sułtana Abu Sabit, który w obliczu szalejących walk o władzę musiał wycofać marokańskie wojska z kraju Abdalwadydów i porzucić podboje.

</doc>
<doc id="1242646" url="https://pl.wikipedia.org/wiki?curid=1242646" title="Self Portrait">
Self Portrait

Self Portrait – dziesiąty studyjny i drugi w karierze dwupłytowy album Boba Dylana nagrany w okresie od kwietnia 1969 r. do marca 1970 r. Zawiera kilka koncertowych nagrań z porzuconego projektu wydania albumu koncertowego.
Historia i charakter albumu.
Dylan pragnął nagrać album standardów country i folku. Jednak pojawił się pomysł umieszczenia na tej płycie także nagrań z festiwalu na wyspie Wight. Do tego postanowił dodać swoje wersje piosenek innych twórców.
Po ukazaniu się albumu Dylan odciął się od niego, mówiąc „pracowaliśmy w Nowym Jorku nad "New Morning", gdy "Self Portrait" został zebrany do kupy"'.
Odrzuty z sesji.
Odrzuty z sesji z "Self Portait" właściwie nie weszły w obieg. Prawie wszystkie te utwory są cudzymi kompozycjami oprócz kilku. Wśród utworów Dylana wyróżniają dwa, czyli „Went to See the Gypsy” i „If Not for You”. Z pewnością te dwie piosenki były przygotowywane z myślą o albumie "Self Portrait", jednak ostatecznie ukazały się na następnym zatytułowanym proroczo New Morning.

</doc>
<doc id="1242647" url="https://pl.wikipedia.org/wiki?curid=1242647" title="Abu Jakub Jusuf an-Nasir">
Abu Jakub Jusuf an-Nasir



</doc>
<doc id="1242648" url="https://pl.wikipedia.org/wiki?curid=1242648" title="Mansura">
Mansura



</doc>
<doc id="1242652" url="https://pl.wikipedia.org/wiki?curid=1242652" title="Al-Mansura (ujednoznacznienie)">
Al-Mansura (ujednoznacznienie)



</doc>
<doc id="1242654" url="https://pl.wikipedia.org/wiki?curid=1242654" title="Dacan Iwołgiński">
Dacan Iwołgiński

Iwołgiński Dacan (, buriacki , czyli Koło Poznania Przynoszące Szczęście i Pełną Radość) – świątynia i klasztor buddyjski znajdujący się w Iwołdze Górnej w azjatyckiej części Rosji będący centrum buddyzmu w tym kraju. Położony jest on 23 km od Ułan Ude. Siedzibę ma tu zwierzchnik lamaizmu rosyjskiego Chambo-lama.
Zgodę na budowę świątyni wydał w 1945 r. Józef Stalin. Była to nagroda za zasługi Buriatów w walce z nazistami. W 1972 r. dacan rozbudowano. Następnie powstał tu kompleks świątyń.
Odbywają się tu uroczystości z okazji ważniejszych świąt, codzienne modlitwy czczące bóstwa nazywane obrońcami religii oraz rytuały chroniące i pomagające przybywającym tu wiernym.
Klasztor składa się z czterech świątyń, największej w Rosji buddyjskiej biblioteki, muzeum sztuki buddyjskiej, hotelu i domów lamów. Znajduje się tu również buddyjski instytut Daszi Czainhorlin (zał. w 1991 r.), w którym kształci się ok. 200 osób.
Klasztor jest uznany przez władze Rosji za zabytek i unikatowy kompleks architektoniczny.
Świątynie klasztoru Iwołgińskiego.
Sogszin-dugan – dwupiętrowy, murowany budynek, w którym znajduje się rzeźba Buddy Siakjamuniego. Pod figurą jest umieszczone zdjęcie Dalajlamy XIV i jego tron, na którym nie wolno nikomu usiąść.
Maidrin-sume – znajdują się w niej rzeźby przedstawiające wyobrażenia Buddy Maitrei z dwoma bodhisattwami.
Dewazindugan – mieści się w niej kompozycja przedstawiająca Zachodni Raj Buddy Amitabhy.
Sahiousaan-dugan – niski budynek, w którym m.in. święci się pokarmy, które są składane pod drzewami jako ofiary dla duchów.
Świątynie otoczone są dużymi i małymi barabanami, czyli tzw. młynkami modlitewnymi. Każdy wierny przybywający do klasztoru powinien poruszyć wszystkie młynki. Pokręcanie ich niesie do nieba modlitwy, które są na nich zapisane. Znajdują się tam też stupy, które stanowią symbol grobowców Buddy. Na drzewach umieszczone są hiimoriny (chorągiewki z wizerunkiem konia). Znajduje się tam także Święte Drzewo Badhi oraz olbrzymia stopa będąca pozostałością po figurze Buddy Maitrei.
W świątyni obowiązuje zakaz fotografowania. Po wejściu do niej należy zdjąć nakrycie głowy.

</doc>
<doc id="1242657" url="https://pl.wikipedia.org/wiki?curid=1242657" title="Iwołgiński Dacan">
Iwołgiński Dacan



</doc>
<doc id="1242658" url="https://pl.wikipedia.org/wiki?curid=1242658" title="Hervey Gilbert Machen">
Hervey Gilbert Machen

Hervey Gilbert Machen (ur. 14 października 1916 w Waszyngtonie, zm. 29 listopada 1994 w Annapolis, Maryland) – amerykański polityk związany z Partią Demokratyczną. W latach 1965–1969 przez dwie kadencje Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1242661" url="https://pl.wikipedia.org/wiki?curid=1242661" title="Richard Estep Lankford">
Richard Estep Lankford

Richard Estep Lankford (ur. 22 lipca 1914 w Wilmington, Delaware, zm. 22 września 2003 w Easton, Maryland) – amerykański polityk związany z Partią Demokratyczną. W latach 1955–1965 przez pięć kadencji Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1242663" url="https://pl.wikipedia.org/wiki?curid=1242663" title="Mansura (Luizjana)">
Mansura (Luizjana)

Mansura – miasto w Stanach Zjednoczonych, w stanie Luizjana, 1573 mieszkańców (stan z 2000 roku).

</doc>
<doc id="1242664" url="https://pl.wikipedia.org/wiki?curid=1242664" title="Frank Small Jr.">
Frank Small Jr.

Frank Small Jr. (ur. 15 lipca 1896, zm. 24 października 1973 w Waszyngtonie) – amerykański polityk związany z Partią Republikańską. W latach 1953–1955 przez jedną kadencję Kongresu Stanów Zjednoczonych był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1242668" url="https://pl.wikipedia.org/wiki?curid=1242668" title="Jón Rói Jacobsen">
Jón Rói Jacobsen

Jón Rói Jacobsen (ur. 7 kwietnia 1983) – farerski piłkarz grający na pozycji obrońcy w duńskim pierwszoligowym klubie Aalborg BK (Superligaen).
Kariera piłkarska.
Jacobsen rozpoczynał grę w stołecznym klubie piłkarskim ojczystego archipelagu - HB Tórshavn, w 2000 roku. Miał wówczas siedemnaście lat. Już od pierwszego sezonu zawodnik ten spisywał się znakomicie na boisku, zagrał 15 i strzelił w nich aż 8 bramek. HB Tórshavn zajął wówczas drugie miejsce w tabeli. Kolejne dwa sezony, które rozegrał w tym klubie mimo że nie obfitowały już w tyle bramek młodego obrońcy, można uznać za udane biorąc pod uwagę liczbę jego występów oraz pierwsze miejsce stołecznego zespołu Wysp Owczych zajęte w roku 2002.
Po tych sukcesach Jón Rói Jacobsen został wypożyczony na dwa sezony duńskiemu klubowi Brøndby IF, grającemu w pierwszej lidze swego kraju. Zawodnik rozegrał tam w tym czasie 7 meczów i nie zdobył żadnej bramki. Po tych dwóch sezonach postanowił na stałe przenieść się do duńskich lig i podpisał kontrakt z kopenhaskim klubem BK Frem grającym w Viasat Sport Division (drugiej lidze duńskiej). W klubie tym rozegrał aż 42 spotkania i strzelił 5 bramek w przeciągu dwóch sezonów, jego zespół zajął w ostatnim sezonie Jacobsena dziesiąte miejsce w tabeli. W 2005 klub przyznał Jacobsenowi tytuł gracza roku swej drużyny. Obrońca postanowił się przenieść i trafił do Aalborg BK, w którym gra do dziś, strzelając tam jedną bramkę przy jedenastu występach.
Kariera reprezentacyjna.
Jacobsen zaczął grać w kadrze od 2001 roku. Do gry po raz pierwszy wszedł w meczu eliminacyjnym do Mistrzostw Świata 2002 w lipcu, przeciw Szwajcarii. Od tamtej pory rozegrał 31 spotkań i nie zdobył ani jednej bramki.

</doc>
<doc id="1242671" url="https://pl.wikipedia.org/wiki?curid=1242671" title="Liliane Tiger">
Liliane Tiger

Liliane Tiger (ur. 13 marca 1985 w Pradze) – czeska aktorka pornograficzna. Występowała także jako Lilian Tiger, Lillianne Tiger, Ivette, Lillian Tiger, Lilian, Liliane, Lucy Tiger, Lilien Tiger czy Lilliane Tiger.
Życiorys.
Wczesne lata.
Urodziła się w Pradze. Ukończyła szkołę z tytułem technika usług fryzjerskich. Wyznała, że w wieku 16 lat miała ponad 60 partnerów.
Kariera.
W wieku 18 lat zdecydowała się na karierę w branży porno. 15 marca 2003 w Pradze wzięła udział w serii Casting X Pierre’a Woodmana. 
W 2003 wzięła udział w produkcjach Hustler Video: "Hustler Casting Couch 4", "Anal Intensive 8" i "Hustler XXX 21" w reżyserii Pierre'a Woodmana, a także filmie Evil Angel "Anal Friendly" w reż. Nacho Vidala. Współpracowała z takimi reżyserami jak Christoph Clark na planie "Euro Angels Hardball 24" (2004), Toni Ribas - "First Class Euro Sluts 4" (2004), Manuel Ferrara - "Anal Expedition 3" (2004), Steve Holmes - "Perversions 2" (2005), Erik Everhard - "Anal Cavity Search 1" (2005) czy Mick Blue - "Meet The Fuckers 2" (2005). 
W 2005 była nominowana do AVN Award w kategorii „Najlepsza wykonawczyni zagraniczna roku” obok takich gwiazd jak Cristina Bella, Niki Belucci, Sandra Romain, Aneta Brawn, Mandy Bright, Melanie Coste, Jane Darling, Rita Faltoyano, Cindy Lords, Katsumi czy Julie Silver. Ta nagroda amerykańskiego czasopisma „Adult Video News” w tej kategorii trafiła jednak do Katsumi. W kolejnych latach ponownie zdobyła nominację do AVN Award w kategorii „Najlepsza wykonawczyni zagraniczna roku”.
Wystąpiła też w scenach w filmach Raula Cristiana: "Sperm Swap 1" (2007) z Frankiem Majorem i "Pop Swap 2" (2010) z Mugurem.
W 2008 firma Private wydała film "Private Life of Liliane Tiger" z udziałem takich wykonawców jak Rebeca Linares, Max Cortés, Frank Gun i Jay Lassiter.

</doc>
<doc id="1242672" url="https://pl.wikipedia.org/wiki?curid=1242672" title="Big Bro">
Big Bro

Big Bro – jest to wyspecjalizowana odmiana kostki mechanicznej służącej do tworzenia punktów asekuracyjnych w szerokich rysach.
Wynalazcą Big Bro jest Craig Luebben, zaś obecnym producentem – firma Trango.
Zasada działania.
Big Bro, pod względem zasady działania, przypomina drążek rozporowy. Składa się z dwóch teleskopowo połączonych rurek, z których wewnętrzna, zaopatrzona w gwint, jest wysuwana na zadaną długość i blokowana nakrętką. Przez koniec jednej z rur przewleczona jest pętla, do której wpina się karabinek lub ekspres. Dzięki właściwemu umieszczeniu przyrządu (nie prostopadle, lecz lekko ukośnie względem ścian szczeliny) uzyskuje się jego mimośrodowe zaklinowanie między ścianami rysy przy obciążaniu pętli. Efekt mimośrodowy sprawia, że siła docisku do ścianek jest wprost proporcjonalna do siły obciążającej pętlę.
Pomiędzy rurami znajduje się dodatkowa sprężyna wyzwalana spustem – jej odblokowanie pozwala na wstępne rozparcie przyrządu na całą szerokość szczeliny w bardzo krótkim czasie.
Sposób użycia.
Osadzanie Big Bro w rysie jest proste i szybkie – wymaga dwóch kroków, z których każdy można wykonać jedną ręką.
 Krok pierwszy polega na przysunięciu jednego z końców przyrządu do ściany rysy i naciśnięciu spustu. Spust zwalnia sprężynę, powodującą wysunięcie się wewnętrznej rury aż do przeciwległej ściany szczeliny.
 Krok drugi polega na zafiksowaniu wysuniętej części wewnętrznej rury gwintowanym pierścieniem (nakrętką). Dzięki dużemu skokowi gwintu, a także dość dużemu momentowi bezwładności nakrętki, możliwe jest jej przemieszczenie o pełną długość gwintu w ciągu kilku sekund.
Aby przyrząd miał szansę wytrzymać kierunkowy udar związany z ewentualnym odpadnięciem wspinacza, należy zadbać o prawidłową pozycję rur względem ścian szczeliny.
W szczególności, umieszczając przyrząd w pionowej rysie o dwóch równoległych ścianach, należy zadbać, by był on ustawiony względem tych ścian nie prostopadle, lecz ukośnie – koniec wyposażony w pętlę powinien znajdować się wyżej, umożliwiając wystąpienie efektu mimośrodowego po przyłożeniu do pętli siły udaru skierowanej w dół.
Zalety.
W stosunku do innych odmian kostek mimośrodowych, zarówno biernych, jak i mechanicznych, Big Bro objawia swoją przewagę w rysach o dużej szerokości, a także wąskich kominach (w praktyce rzadko się jednak zdarza, by tego typu formacje miały całkowicie gładkie ściany, pozbawione innych, wygodniejszych możliwości asekuracji).
Podstawową zaletą Big Bro jest niska masa w stosunku do oferowanego zakresu szerokości.
Przykładowo, gdyby istniał friend lub jakakolwiek inna kostka umożliwiająca rozstaw krzywek na szerokość 45 cm, to byłaby ona bardzo ciężka i nieporęczna w porównaniu z analogicznym urządzeniem Big Bro, ważącym około 500 gramów.
Big Bro produkowane są w kilku rozmiarach, przy czym każdy z rozmiarów obejmuje zakres szerokości szczelin
w przybliżeniu od 100 do 190% długości rury w stanie złożenia.

</doc>
<doc id="1242673" url="https://pl.wikipedia.org/wiki?curid=1242673" title="Big-bro">
Big-bro



</doc>
<doc id="1242674" url="https://pl.wikipedia.org/wiki?curid=1242674" title="Plac Waryńskiego w Poznaniu">
Plac Waryńskiego w Poznaniu



</doc>
<doc id="1242677" url="https://pl.wikipedia.org/wiki?curid=1242677" title="Abu Jusuf Jakub (Marynidzi)">
Abu Jusuf Jakub (Marynidzi)

Abu Jusuf Jakub ibn Abdulhak (arab. أبو يوسف يعقوب بن عبد الحق = "", zm. 1286 pod Algeciras) – sułtan Maroka z dynastii Marynidów, syn szejka Abdulhaka I.
Życiorys.
Abu Jusuf Jakub wstąpił na tron po śmierci brata Abu Jahji Abu Bakra i krótkotrwałym panowaniu bratanka Umara. Już jednak wcześniej, za rządów brata, gdy rozpoczął się marynidzki podbój Maroka, Abu Jusuf Jakub był zarządcą w Fezie. Ogłosiwszy się sułtanem, zdołał oprzeć się opozycji krewnych i skupić w swoim ręku władzę nad krajem. Wraz z podbojem Marrakeszu w 1269 roku zadał ostateczny cios dynastii Almohadów, a w kolejnych latach panowania przywrócił Maroku rangę największej potęgi militarnej w Maghrebie. Z powodu wsparcia, jakiego udzielał marabutom, zyskał sobie również sławę wielce podobożnego władcy. 
Abu Jusuf Jakub podjął cztery wyprawy wojenne do Andaluzji, żeby wesprzeć panujących w Grenadzie Nasrydów wobec ataków Kastylii. Zginął na ostatniej wyprawie podczas oblężenia Algeciras. Tron objął wówczas jego syn Abu Jakub Jusuf.

</doc>
<doc id="1242682" url="https://pl.wikipedia.org/wiki?curid=1242682" title="Umar ibn Jahja">
Umar ibn Jahja

Umar ibn Jahja (zm. 1259) – sułtan Maroka z dynastii Marynidów, syn sułtana Abu Jahji Abu Bakra. Objął tron po śmierci ojca w 1258 roku wśród walk o władzę i przy ciągle obecnym jeszcze oporze Almohadów w południowej części kraju. Zginął w 1259 roku, zabity przez dążącego do władzy stryja Abu Jusufa Jakuba.

</doc>
<doc id="1242685" url="https://pl.wikipedia.org/wiki?curid=1242685" title="Akt zjednoczenia narodowego">
Akt zjednoczenia narodowego

Akt zjednoczenia narodowego – porozumienie zawarte 14 marca 1954 roku w Londynie przez „upełnomocnionych przedstawicieli stronnictw i ugrupowań, zarówno tych, które działały w niepodległej Polsce, jak i powstałych na obczyźnie”. Miało ono zakończyć konflikt Rady Politycznej z obozem prezydencko-rządowym wywołany wskutek ujawnienia afery Bergu. Brał w nim udział m.in. Kazimierz Sosnkowski.
Treść porozumienia dotyczyła m.in.:
Akt zjednoczenia narodowego nie został wcielony w życie. 3 czerwca 1954 r. odrzucił go prezydent Zaleski, który w dodatku 9 czerwca, gdy zakończyła się jego konstytucyjna 7-letnia kadencja, odmówił ustąpienia z urzędu i wyznaczenia swojego następcy. Przyczyniło się to do utrzymania aż do śmierci Zaleskiego w 1972 r. dwóch ośrodków politycznych na uchodźstwie:
Podpisy pod Aktem Zjednoczenia złożyli przedstawiciele:

</doc>
<doc id="1242686" url="https://pl.wikipedia.org/wiki?curid=1242686" title="Lansdale Ghiselin Sasscer">
Lansdale Ghiselin Sasscer

Lansdale Ghiselin Sasscer (ur. 30 września 1893, zm. 5 listopada 1964) – amerykański polityk związany z Partią Demokratyczną. W latach 1939–1953 był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1242687" url="https://pl.wikipedia.org/wiki?curid=1242687" title="Chamaedaphne calyculata">
Chamaedaphne calyculata



</doc>
<doc id="1242688" url="https://pl.wikipedia.org/wiki?curid=1242688" title="Akwarium kulowe">
Akwarium kulowe

Akwarium kulowe ─ ozdobne akwarium wykonane techniką dmuchania szkła w kształcie kuli o litrażu od 1 do 30 litrów, błędnie uchodzi za przeznaczone głównie do trzymania "jednej" złotej rybki lub bojownika.
Akwaria tego typu, ze względu na atrakcyjność wizualną, mogą być stosowane jako ozdobne opakowanie dla ryby (ryb) wręczanej jako prezent. Przy czym obdarowany z powodów humanitarnych, estetycznych i praktycznych powinien jak najszybciej umieścić otrzymane ryby w normalnym zbiorniku. 
Wśród akwarystów idea akwarium kulowego jest silnie zwalczana, głównie dlatego, że wobec niemożności utrzymania równowagi biologicznej w tak małym zbiorniku (utrudniony montaż odpowiednio wydajnego systemu filtracyjnego i napowietrzającego) - ryby w nim żyjące skazane są na bardzo złe warunki i powolną śmierć. Przez swój kształt i utrudnioną dla niego orientację w przestrzeni, spowodowaną brakiem narożników i ścianek, powodują ciągły stres i negatywnie wpływają na ich zdrowie, zmniejszając ich odporność na choroby. Ponadto ryba, która przez dłuższy czas mieszkała w kuli, często nawet po wpuszczeniu do normalnego, prostopadłościennego akwarium cały czas pływa w kółko.

</doc>
<doc id="1242690" url="https://pl.wikipedia.org/wiki?curid=1242690" title="Ekstynkcja międzygalaktyczna">
Ekstynkcja międzygalaktyczna

Ekstynkcja międzygalaktyczna – suma procesów pochłaniania i rozpraszania światła w przestrzeni międzygalaktycznej przez znajdującą się tam materię (pył i gaz).
Materia międzygalaktyczna w odległościach do kilku miliardów lat świetlnych jest zjonizowana i zawiera stosunkowo mało pierwiastków ciężkich, dlatego jest dość przezroczysta dla przechodzącego promieniowania. Obserwacje dalekich kwazarów są już jednak utrudnione przez ekstynkcję (głównie absorpcję) międzygalaktyczną. Obserwacje jeszcze dalszych obiektów (pierwszych kwazarów, pierwszych galaktyk) są niezwykle utrudnione, ponieważ w dużych odległościach, odpowiadających przesunięciu ku czerwieni ponad 6, ośrodek międzygalaktyczny tak bardzo absorbuje promieniowanie, że staje się nieprzezroczysty. Utrudnia to badanie powstawania galaktyk.

</doc>
<doc id="1242691" url="https://pl.wikipedia.org/wiki?curid=1242691" title="Arbutus unedo">
Arbutus unedo



</doc>
<doc id="1242692" url="https://pl.wikipedia.org/wiki?curid=1242692" title="Drzewo poziomkowe">
Drzewo poziomkowe



</doc>
<doc id="1242693" url="https://pl.wikipedia.org/wiki?curid=1242693" title="Pulsar rentgenowski">
Pulsar rentgenowski

Pulsar rentgenowski – typ rentgenowskiego układu podwójnego składający się z gwiazdy neutronowej o bardzo silnym polu magnetycznym i gwiazdy ciągu głównego.
W takim układzie podwójnym materia z gwiazdy ciągu głównego zbiera się wokół gwiazdy neutronowej w dysku akrecyjnym, ale przyciągana jest na powierzchnię gwiazdy neutronowej wyłącznie do biegunów magnetycznych, tzw. akrecja kolumnowa, gdzie spadająca materia wytwarza promieniowanie rentgenowskie, które jest emitowane w wąskich wiązkach wzdłuż osi biegunów magnetycznych. Bieguny magnetyczne gwiazdy neutronowej nie leżą na tej samej osi co oś obrotu gwiazdy i szybko wirująca gwiazda wysyła dwie wiązki promieniowania rentgenowskiego podobnie jak latarnia morska.
Okres obrotu pulsara rentgenowskiego może wynosić od 1,6 milisekundy do ponad dziesięciu minut. W odróżnieniu od zwykłych pulsarów radiowych, które spowalniają w miarę utraty energii, niektóre pulsary rentgenowskie przyspieszają w miarę starzenia się. Większość pulsarów rentgenowskich ma bardzo stabilny okres obrotu, ale zdarzają się także obiekty, które zachowują się bardzo chaotycznie, zwalniając i przyspieszając na przemian.

</doc>
<doc id="1242694" url="https://pl.wikipedia.org/wiki?curid=1242694" title="Układ współrzędnych galaktycznych">
Układ współrzędnych galaktycznych



</doc>
<doc id="1242696" url="https://pl.wikipedia.org/wiki?curid=1242696" title="Shima">
Shima

 – miasto w Japonii, w prefekturze Mie, w środkowej części wyspy Honsiu ("Honshū").
Położenie.
Miasto leży w południowej części prefektury Mie nad Oceanem Spokojnym.
W prefekturze Mie sąsiaduje z miastami:
Ise i Toba. 
Shima położone jest nad zatoką Ago znaną jako miejsce założenia pierwszej na świecie hodowli pereł morskich. Hoduje się je do dziś. 

</doc>
<doc id="1242697" url="https://pl.wikipedia.org/wiki?curid=1242697" title="New Morning">
New Morning

New Morning – jedenasty studyjny album Boba Dylana nagrany w okresie od marca do końca czerwca 1970 r.,
Historia i charakter albumu.
Album został prawie w całości nagrany w czasie pięciu sesji, które odbyły się jeszcze przed wydaniem albumu "Self Portrait".
Dylan mógł planować równoczesne wydanie dwu albumów "Self Portrait" i "Self Portrait II"; jeden miał zawierać jego wersje kompozycji innych autorów, a drugi same oryginały.
Te plany zostały jednak niezrealizowane z powodu złego przyjęcia przez krytykę "Self Portrait". Nastąpiła więc zmiana planów. Pierwszy projekt "New Morning" wyglądał następująco:
Jest to więc mieszanina kompozycji własnych i cudzych; dwie pierwsze znalazły się potem na albumie "Dylan".
Istniał także zestaw wykonany przez Ala Koopera, który był koproducentem sesji 1 (a tym samym i 9):
"Tomorrow Is a Long Time” pojawił się na obu wersjach, więc był mocnym kandydatem do albumu.
Do 30 czerwca Dylan nagrał wszystkie utwory (oryginały), które pojawiły się potem na "New Morning" i co najmniej 14 jego wersji utworów innych autorów. Jedynym utworem z albumu, który powstał w innym terminie, był „Day of the Locust”. Został on najpewniej nagrany po 9 czerwca, w którym to dniu Dylan otrzymał honorowy doktorat z muzyki na Princeton University. Ta uroczystość stała się widoczną inspiracją dla tego utworu.
Ostatecznie na "New Morning" znalazły się tylko oryginalne kompozycje Dylana. Jeśli spojrzeć na niego z tego punktu widzenia, to album został nagrany w rekordowym tempie.
Tytułem i wyborem zdjęcia na tylną stronę okładki, Dylan podkreślił, że rozpoczyna coś nowego, casus "Self Portrait" już nie powróci. Zdjęcie przedstawia Dylana w 1961 r., gdy stoi ze swoją gitarą przy śpiewaczce bluesowej Victorii Spivey, z którą się zaprzyjaźnił.
Płyta otrzymała bardzo dobre recenzje od krytyków. Ed Ward z magazynu Rolling Stone zaczął swoją recenzję następująco: "Well, friends, Bob Dylan is back with us again (...)" ("No, przyjaciele, Bob Dylan jest z powrotem z nami").
Był to ostatni album, którego producentem był Bob Johnston. Podczas nagrywania tego albumu był on już właściwie tylko inżynierem nagrywającym. Album ten zakończył także 4-letni związek Dylana z Nashville. Od tej chwili już nigdy tam nie nagrywał. 17 lipca 1970 Dylan rozstał się też ze swoim menedżerem, Albertem Grossmanem.
Utwory odrzucone.
Początkowym zamiarem Dylana było umieszczenie na albumie kilku jego wersji utworów autorstwa innych muzyków. Świadczy o tym duża liczba tego typu piosenek nagranych na sesjach, zwłaszcza początkowych. Część z tych nagrań została potem umieszczona na albumie "Dylan", wydanym w grudniu 1973 r.
Sesje te dostarczyły niezwykłej jak na Dylana liczby odrzuconych utworów; są wśród nich nowe wersje dawnych utworów Dylana, piosenki cudzego autorstwa i próby nagrań jego nowych utworów.
Pierwsza grupa odrzuconych utworów pochodzi z sesji drugiej.
Poniższe utwory pochodzą z sesji od 3 do 8.

</doc>
<doc id="1242698" url="https://pl.wikipedia.org/wiki?curid=1242698" title="Światowy Dzień Liczby Pi">
Światowy Dzień Liczby Pi



</doc>
<doc id="1242699" url="https://pl.wikipedia.org/wiki?curid=1242699" title="Orthilia secunda">
Orthilia secunda



</doc>
<doc id="1242700" url="https://pl.wikipedia.org/wiki?curid=1242700" title="Pyrola rotundifolia">
Pyrola rotundifolia



</doc>
<doc id="1242701" url="https://pl.wikipedia.org/wiki?curid=1242701" title="Lykke Li">
Lykke Li

Lykke Li (właśc. Li Lykke Timotej Zachrisson; ur. 18 marca 1986 w Ystad w Szwecji) – szwedzka piosenkarka. 
Dorastała w artystycznej rodzinie. Jej matka była fotografem, a ojciec muzykiem. Przeprowadzili się do Sztokholmu, a gdy Lykke skończyła 6 lat, zamieszkali w Portugalii na kolejnych 5 lat, spędzając zimy w Nepalu i Indiach. Jako 19-latka Lykke Li trafiła na 3 miesiące do Nowego Jorku. Później była tancerką w szwedzkim show telewizyjnym.
Jej pierwszy album pt. "Youth Novels" wydany został 4 lutego 2008 przez LL Recordings i został rozpowszechniony w całej Europie w czerwcu tego samego roku. 
Producentem albumu byli Björn Yttling i Lasse Mårtén. W USA pojawił się 6 maja 2008, w Irlandii 6 czerwca 2008, a w Wielkiej Brytanii 9 czerwca.
Lykke Li zaczęła swoją karierę na portalu Myspace od publikacji utworu "Tonight". Osiągnęła sukces dopiero wydając EP (minialbum) "Little Bit" w 2007 roku. Stereogum nadało jej tytuł artysty w październiku 2007 i opisało jej muzykę jako mieszankę soulu, electro i delikatnego popu.
Jej piosenka "I'm Good I'm Gone" jest jednym z utworów wchodzących w skład podkładu muzycznego do gry FIFA 09. Utwór "Possibility" znalazł się na ścieżce dźwiękowej do filmu "".
Jej piosenka "I Follow Rivers" doczekała się akustycznego coveru w wykonaniu belgijskiej męskiej grupy Triggerfinger oraz projektu Audiogroove, a także została zremiksowana przez Magiciana.
Przez 6 tygodni "I Follow Rivers" w jej wykonaniu było nr 1 w Niemczech. Ta sama piosenka została wykorzystana w TVP2 w reklamówce dotyczącej seriali na jesień 2012 roku.
W 2013 roku została zaproszona przez Davida Lyncha do udziału w pracach nad jego albumem "The Big Dream", na którego potrzeby zaśpiewała wydany na singlu utwór "I'm Waiting Here". Wystąpiła gościnnie w piosence U2 "The Troubles".
W 2014 roku wzięła udział w produkcji filmu pt. "Tommy" reżyserii swojego bliskiego przyjaciela, Tarika Saleha. Grała jedną z pierwszoplanowych ról.

</doc>
<doc id="1242702" url="https://pl.wikipedia.org/wiki?curid=1242702" title="František Čermák">
František Čermák

František Čermák (ur. 14 listopada 1976 w Valticach) – czeski tenisista, zwycięzca French Open 2013 w grze mieszanej, reprezentant w Pucharze Davisa, zwycięzca French Open 2013 w grze mieszanej.
Kariera tenisowa.
Zawodowym tenisistą był w latach 1998–2016. Specjalizował się w grze podwójnej, zwyciężając w 31 turniejach rangi ATP World Tour. Ponadto Čermák grał w 24 finałach, w których został pokonany.
W grze mieszanej Čermák wygrał 1 turniej wielkoszlemowy, French Open 2013 wspólnie z Lucie Hradecką. W tym samym roku doszedł również z Hradecką do finału Australian Open.
W 2005 roku reprezentował swój kraj w meczu Pucharu Davisa przeciwko Niemcom w pierwszej rundzie grupy światowej (gra podwójna). Partnerem deblowym Čermáka był Leoš Friedl. Brał udział w 1 i 2 rundzie rozgrywek w 2012 roku, kiedy reprezentacja Czech osiągnęła zwycięstwo.
Najwyżej sklasyfikowany w rankingu deblistów był w lutym 2010 roku na 14. miejscu, natomiast w zestawieniu singlistów w październiku 2003 roku zajmował 201. pozycję.

</doc>
<doc id="1242705" url="https://pl.wikipedia.org/wiki?curid=1242705" title="Siatka akwarystyczna">
Siatka akwarystyczna

Siatka akwarystyczna ─ przyrząd wykonany najczęściej z drutu w izolacji z tworzywa sztucznego i przyczepionej do niego siatki, służący do odławiania ryb z akwarium oraz filtrowania żywego pokarmu (mniejsze organizmy odpadną).&lt;br&gt;
Siatka akwarystyczna powinna być trzymana w roztworze rivanolu i przed użyciem płukana wodą. Zapobiega to pojawieniu się na niej chorobotwórczych mikroorganizmów.

</doc>
<doc id="1242706" url="https://pl.wikipedia.org/wiki?curid=1242706" title="Kumano">
Kumano

 – miasto w Japonii, w prefekturze Mie, w środkowej części wyspy Honsiu.
Położenie.
Miasto leży w południowej części prefektury Mie nad Oceanem Spokojnym. W prefekturze Mie sąsiaduje z miastem Owase i miasteczkami Mihama oraz Kihō. W prefekturze Nara ze wsiami: Kamikitayama, Shimokitayama, Totsukawa oraz Shingu i wsią Kitayama w prefekturze Wakayama.

</doc>
<doc id="1242708" url="https://pl.wikipedia.org/wiki?curid=1242708" title="Tabal">
Tabal

Tabal – księstwo późnohetyckie obejmujące obszar położony pomiędzy rzeką Halys na północy, Kayseri na wschodzie i Göllüdag na zachodzie. Największy rozkwit przeżyło w VIII wieku p.n.e. Później uległo wpływom asyryjskim.

</doc>
<doc id="1242711" url="https://pl.wikipedia.org/wiki?curid=1242711" title="Paul Nitsche">
Paul Nitsche

Hermann Paul Nitsche (ur. 25 listopada 1876 w Colditz, zm. 25 marca 1948 w Dreźnie) – niemiecki lekarz psychiatra, zbrodniarz wojenny popierający eutanazję w III Rzeszy i jeden z kierujących programem "Aktion T4".
Życiorys.
Syn lekarza psychiatry Wilhelma Hermanna Nitschego (1844–1921). Studiował medycynę na Uniwersytecie w Lipsku i Uniwersytecie w Getyndze, tytuł doktora medycyny otrzymał w 1902 na podstawie pracy "Gedächtnisstörungen in zwei Fällen von organischer Gehirnkrankheit". Następnie pracował w szpitalu miejskim dla umysłowo chorych i epileptyków we Frankfurcie nad Menem i w klinice psychiatrycznej w Heidelbergu kierowanej przez Emila Kraepelina. Od 1907 pracował w Miejskim Zakładzie Opiekuńczym i Leczniczym ("Städtische Heil- und Pflegeanstalt") w Dreźnie. W 1913 został zastępcą dyrektora Państwowego Zakładu Psychiatrycznego na zamku Sonnenstein w Pirnie, a po I wojnie światowej objął kierownictwo Miejskiego Zakładu Opiekuńczo-Leczniczego w Lipsku-Dösen. W 1925 został profesorem tytularnym.
W 1928 objął dyrekcję zakładu na zamku Sonnenstein w Pirnie, kierował nim do 1939, po czym powrócił na stanowisko kierownika zakładu w Dösen. W maju 1940 otrzymał urlop i został zastępcą dyrektora departamentu T4 kierowanego przez Wernera Heydego, a następnie został jego następcą od końca 1941. W kierowanym przez siebie zakładzie w Dösen prowadził badania nad uśmiercaniem pacjentów dużymi dawkami luminalu. 
Za zbrodnie przeciwko ludzkości został skazany 7 lipca 1947 w drezdeńskim procesie lekarzy na karę śmierci. Wyrok został wykonany przez dekapitację 25 marca 1948.

</doc>
<doc id="1242717" url="https://pl.wikipedia.org/wiki?curid=1242717" title="Monezes jednokwiatowa">
Monezes jednokwiatowa



</doc>
<doc id="1242718" url="https://pl.wikipedia.org/wiki?curid=1242718" title="Auguste Forel">
Auguste Forel

Auguste Henri Forel (ur. 1 września 1848 w LaGracieuse koło Morges, zm. 27 lipca 1931 w Yvorne) – szwajcarski neurolog, psychiatra, neuroanatom i entomolog-myrmekolog.
Życiorys.
Auguste Henri Forel urodził się 1 września 1848 roku w posiadłości "LaGracieuse" koło Morges jako syn geometry Victora Forela i Pauline z domu Morin. Ojciec był kalwinem, a matka hugenotką. Jego krewnym był François-Alphonse Forel (1841–1912).
W dzieciństwie był nieśmiały i nietowarzyski. W 1862, gdy miał czternaście lat, posłano go do Collège Cantonal w Lozannie; ukończył je w 1866. Następnie studiował medycynę na Uniwersytecie w Zurychu od 1867 roku. Jednym z jego nauczycieli był neuroanatom i psychiatra Bernhard Aloys von Gudden. W 1871 jako wolontariusz służył jako medyk w wojnie francusko-pruskiej. W tym samym roku ukończył studia medyczne i wyjechał do Wiednia, badać anatomię wzgórza pod kierunkiem Theodora Meynerta. W Lozannie w 1872 roku zdał egzaminy końcowe, ale nie uzyskał miejsca w zakładzie psychiatrycznym w kantonie z którego pochodził. W 1873 roku wyjechał do Niemiec, gdzie został asystentem Guddena w monachijskim "Kreis-Irrenanstalt". W 1877 roku został "privatdozentem" w Monachium.
W 1878 roku wyruszył na wyprawę entomologiczną do Kolumbii, ale dotarł jedynie do Saint Thomas – wyprawa została przerwana z powodu śmierci jego przyjaciela, Eduarda Steinheila.
W latach 1879–1906 był profesorem psychiatrii na Uniwersytecie w Zurychu i dyrektorem kliniki psychiatrycznej, Burghölzli. Uczniami Forela byli m.in. Eugen Bleuler, Adolf Meyer, Hans Wolfgang Maier, Heinrich Johannes Bertschinger, Hans von Hattinberg, Wladislaus Onufrowicz, Pericles Vejas, Bronislaw Onuf-Onufrowicz.
W 1882 roku ożenił się z córką zmarłego przyjaciela, Emmą Steinheil (1865–1946).
W roku 1889 założył w Zurychu Asile d’Ellikon, instytucję zajmującą się leczeniem alkoholizmu. Klinika od 1984 nosi jego imię ("Forel-Klinik").
W 1898 roku przeszedł na emeryturę, po czym osiadł w Chigny i później w Yvorne. Jego następcą na stanowisku dyrektora kliniki Burghölzli został jego uczeń Bleuler. Wciąż jednak był aktywny naukowo: w 1896 przedsięwziął wyprawę myrmekologiczną do Kolumbii, w 1899 propagował abstynencję od alkoholu w Kanadzie, następnie dał gościnny wykład z okazji dziesięciolecia Clark University at Worcester, Massachusetts, w 1902 uczestniczył w kongresie poświęconym psychologii sądowej w Rosji.
W maju 1911 roku przebył udar mózgu, który spowodował prawostronną hemiplegię. Nauczył się wtedy pisać lewą ręką i kontynuował działalność naukową.
Razem z berlińskim lekarzem Jonasem Grossmanem założył „Zeitschrift für Hypnotismus”, od 1902 roku wydawany razem z Cecile i Oskarem Vogtem jako „Journal für Psychologie und Neurologie”. Był też współwydawcą „Internationale Monatsschrift zur Bekämpfung der Trinksitten”. Należał do Szwajcarskiego Towarzystwa Entomologicznego. W 1909 założył Internationalen Verein für medizinische Psychologie und Psychotherapie.
W 1918 roku obchodzono jubileusz jego 70. urodzin. Od 1920 roku był wyznawcą bahaizmu. Podczas I wojny światowej głosił poglądy pacyfistyczne, później także socjalistyczne. Popierał ruch eugeniczny.
Zmarł w swoim domu "La Fourmilière" w Yvorne 27 lipca 1931 roku, w wieku 83 lat. Pozostawił autobiografię. Wspomnienia o nim napisali Otto Veraguth, Julius Donath, Heinrich Kutter.
Wiosną 1910 roku portret Forela namalował Oskar Kokoschka. Szwajcarska poczta wydała w 1971 roku znaczek honorujący Forela, w serii poświęconej słynnym lekarzom (Stanley Gibbons 820, Scott 536).
Dorobek naukowy.
Entomologia.
Zainteresowanie myrmekologią Forel rozwinął w wieku 11 lat, pod wpływem książki Pierre’a Hubera. W wieku 12 lat zaczął badać zachowania społeczne mrówek "Solenopsis fugax". W 1869 roku opublikował na ten temat swoją pierwszą entomologiczną pracę, nagrodzoną nagrodą Schläfliego ("Schläfli-Preis"). W 1874 roku wydał klasyczną monografię poświęconą szwajcarskim mrówkom; "Les fourmis de la Suisse"; spotkała się ona z zainteresowaniem samego Charlesa Darwina. Jako profesor neurologii połączył oba zainteresowania, badając neuroanatomię i neurofizjologię mrówek. W 1902 roku ukazała się jego praca na temat chemoreceptorów mrówczych czułków. Badał systematykę i filogenezę mrówek; opisał 3500 gatunków tych owadów. Zbierając mrówki odbył podróże do obu Ameryk, Afryki i do Bułgarii.
Między 1921 a 1923 ukazało się pięć tomów jego dzieła poświęconego życiu społecznemu mrówek, "Le monde social des fourmis du globe comparé à celui de l’homme".
Neurologia.
Dysertacja doktorska Forela dotyczyła neuroanatomii wzgórza wzrokowego. Jako pierwszy opisał struktury niskowzgórza, znane dziś jako pola Forela czy warstwa niepewna. W swoich pracach neuroanatomicznych posługiwał się ulepszonym mikrotomem Guddena i jego metodą ekstyrpacji ("Exstirpationsmethode"). Forel prowadził badania nad fizjologią ośrodkowego układu nerwowego, a także nad hipnotyzmem i jego zastosowaniem w psychologii i medycynie. Uważany jest za współtwórcę teorii neuronalnej, razem z Wilhelmem Hisem i Fridtjofem Nansenem. Wprowadził do medycyny termin neuropsychiatrii.
Jako jeden z pierwszych opracował naukowo zagadnienia życia płciowego.

</doc>
<doc id="1242721" url="https://pl.wikipedia.org/wiki?curid=1242721" title="Wojciech Orszulok">
Wojciech Orszulok

Wojciech Orszulok (ur. 10 czerwca 1917 w Gostyniu, zm. 30 kwietnia 2011 w Sopocie) – polski kapitan jachtowy, docent inżynier budowy okrętów, konstruktor, wykładowca Politechniki Gdańskiej.
Życiorys.
W 1935 roku ukończył gimnazjum im. Jana Kazimierza w Tarnowskich Górach. Od 1936 do lutego 1939 studiował na Wydziale Okrętowo-Lotniczym Technische Hochschule Danzig (obecnie Politechnika Gdańska). Podczas studiów odbył praktyki w Stoczni Gdańskiej. W 1939 roku uzyskał półdyplom. Podczas II wojny światowej został przymusowo wysiedlony z Gdyni i przebywał na południu kraju. W marcu 1945 wrócił do Gdańska. Od 1946 kontynuował studia na Wydziale Budowy Okrętów Politechniki Gdańskiej, w 1949 uzyskał dyplom magistra nauk technicznych oraz inżyniera budowy okrętów.
W latach 1949-1966 był dyrektorem Centralnego Biura Konstrukcji Okrętowych nr 1 w Gdańsku. Pod jego dowództwem jacht oceaniczny "Euros" po raz pierwszy w historii żeglarstwa światowego opłynął Islandię (1968). Historię drugiej wyprawy do Reykjavíku na niespełna 10 metrowym jachcie „Kismet” w 1965 opisał w książce "Rejs do Islandii" (Gdańsk, 1969).
Pracował na Wydziale Budowy Okrętów Politechniki Gdańskiej. W latach 1948-1951, 1962-1963 i 1967-1969 był zatrudniony na stanowisku profesora kontraktowego i kierował Katedrą Konstrukcji Okrętów. W 1971, dzięki dorobkowi zawodowemu, naukowemu i dydaktycznemu, został przez ministra żeglugi mianowany na stanowisko docenta. W latach 1971-1983 pracował w Wyższej Szkole Morskiej w Gdyni. We wrześniu 1983 przeszedł na emeryturę, zmarł 30 kwietnia 2011. 12 września 2011 w Basenie Żeglarskim w Gdyni odbył się jego pogrzeb morski. W 2015 w Alei Żeglarzy w tym samym basenie odsłonięto poświęconą mu tablicę pamiątkową.
Za swoją pracę i działalność dydaktyczną odznaczony został: Krzyżem Oficerskim Orderu Odrodzenia Polski, Złotym Krzyżem Zasługi, Odznaką Zasłużonego Pracownika Morza, Odznaką Zasłużonego Ziemi Gdańskiej, Odznaką Zasłużony Nauczyciel PRL.

</doc>
<doc id="1242722" url="https://pl.wikipedia.org/wiki?curid=1242722" title="Marià Fortuny">
Marià Fortuny

Marià Fortuny (kat. Marià Josep Maria Bernat Fortuny i Marsal, hiszp. Mariano José Maria Bernardo Fortuny y Marsal) – hiszpański malarz i grafik pochodzący z Katalonii. 
Od najmłodszych lat jego artystyczną edukacją zajmował się dziadek. Uczył się w pracowni malarza Domèneca Soberano. Pracował również u miniaturzysty złotnika Antoniego Bassa, który wpłynął na przywiązanie do szczegółu widoczne później w malarstwie Fortunego.
W 1852 r. w towarzystwie dziadka przeniósł się do Barcelony. Pracował w warsztacie rzeźbiarza Domèneca Talarna, który zapewnił mu pierwsze stypendium oraz zwolnienie z czesnego w Królewskiej Katalońskiej Akademii Sztuk Pięknych św. Jerzego w Barcelonie. Jego nauczycielami w akademii byli pozostający pod wpływem stowarzyszenia malarskiego Nazareńczyków Pablo Milà y Fontanals, Luis Rigalt i Claudio Lorenzale.
W 1858 r. po raz pierwszy wyjechał do Rzymu na stypendium delegacji prowincji Barcelony. Zaprzyjaźnił się z innymi artystami hiszpańskimi takimi jak Eduardo Rosales czy Dióscoro Puebla i włoskimi, m.in. z Attiliem Simonettim, którego był uczniem. 
W 1859 r. rozpoczęła się wojna hiszpańsko-marokańska. Delegacja prowincji Barcelona zleciła Fortunemu udanie się do Maroka i zilustrowanie tamtejszych wydarzeń. Wyjechał w towarzystwie pisarza Pedra Antonia de Alarcón i pracował jako malarz w oddziałach generała Juana Prima y Pratsa.
Afryka stała się dla Fortunego inspiracją i artystycznym odkryciem. Zachwycił się północnoafrykańskim światłem, otwartymi przestrzeniami i mieszkańcami Maroka. Nauczył się podstaw arabskiego, aby lepiej zintegrować się z regionem. Pod wpływem pobytu w Maroku wyzbył się konwencji i akademizmu na rzecz fascynującego go orientalizmu. W tym czasie namalował "Bitwę pod Tetuanem" (Museu Nacional d’Art de Catalunya, Barcelona).
Po powrocie do kraju ponownie udał się do Rzymu. Ożenił się z Cecilią de Madrazo, córką malarza Federica Madrazo i siostrą Raimunda Madrazo, który był przyjacielem Fortunego.
W Rzymie namalował jedne ze swoich najbardziej znanych dzieł takich jak "La vicaría" (Museu Nacional d’Art de Catalunya, Barcelona), prawdopodobnie zainspirowane wikariuszami z kościoła św. Pawła w Reus ("Sant Pere de Reus"). Został wysoko oceniony przez francuskiego krytyka sztuki Théophila Gautiera, co szybko przyniosło mu sławę. Marszand Goupil, z którym Fortuny podpisał kontrakt na wyłączność, kupił obraz "La vicaría" za cenę 70,000 franków. Nie wystawiał dzieła z obawy o uszkodzenie, aż udało mu się je odsprzedać za 250.000 franków.
Około 1870 r. przeniósł się do Paryża, gdzie studiował dzieła artystów z Luwru i Muzeum Sztuki w Luksemburgu. Interesował się artystami takimi jak Horace Vernet, Eugène Fromentin, Alexandre Decamps, a w szczególności Eugène Delacroix.
W 1868 r. razem z rodziną przeniósł się do Grenady, gdzie namalował wiele obrazów. Zaprosił swoich przyjaciół z Paryża takich jak Martín Rico, Jules Worms czy Eduardo Zamacois, który zmarł w Madrycie, zanim dojechał do Grenady.
Wyjechał na krótko do Londynu a następnie do Neapolu i Portici, niewielkiej miejscowości na południu Włoch. Ostatecznie wrócił do Rzymu, gdzie zmarł 21 listopada 1874 roku.
W kwietniu 1875 r. dzieła oraz należące do niego przedmioty, które znajdowały się w pracowni Fortunego po jego śmierci, zostały sprzedane na aukcji w "Hotel Drouot de Paris" osiągając bardzo wysokie ceny.
Mimo śmierci w tak młodym wieku (miał 36 lat), jego dzieła uznawane są za geniusz malarski, który naznaczył całe pokolenie malarzy europejskich. Jego serce zostało pochowane w rodzinnym Reus, w kościele św. Pawła. Obecnie w Reus istnieje teatr jego imienia ("Teatro Fortuny"), plac ("Plaza del Pintor Fortuny") i aleja.
Jego syn Mariano Fortuny y Madrazo był malarzem i scenografem.

</doc>
<doc id="1242724" url="https://pl.wikipedia.org/wiki?curid=1242724" title="Aleksiej Kaledin">
Aleksiej Kaledin

Aleksiej Maksymowicz Kaledin, ros. Алексей Максимович Каледин (ur. folwark Kaledina, stanica Ust' Halepska zm. w Nowoczerkasku) – generał kawalerii Armii Imperium Rosyjskiego.
Życiorys.
Pochodził z rodziny kozackiej. Ukończył Michajłowską Akademię Artyleryjską w Petersburgu w 1882 i Mikołajewską Akademię Sztabu Generalnego w 1889. 
W czasie I wojny światowej dowodził 12 Korpusem Armijnym, od maja 1916 do maja 1917 8 Armią na Froncie Południowo-Zachodnim. Od czerwca 1917 ataman kozackiego Wojska Dońskiego, wybrany na zjeździe starszyzny kozackiej. W sierpniu 1917 wystąpił z programem zdławienia rewolucji. W listopadzie 1917 w demokratycznych wyborach do Konstytuanty wybrany deputowanym z okręgu Kozaków dońskich. Przywódca kontrrewolucji Kozaków nad Donem w latach 1917–1918 w wojnie domowej w Rosji.
W czasie rewolucji październikowej 1917 prowadził walki zbrojne z oddziałami czerwonych (tzw. Kaledowszczina). Po klęsce walk przeciw bolszewikom złożył swoje pełnomocnictwa i popełnił samobójstwo wystrzałem w serce. Był odznaczony Orderem Orła Białego, Orderem Świętego Jerzego III i IV klasy, Orderem Świętego Włodzimierza II i III klasy, Orderem Świętej Anny I i III klasy, Orderem Świętego Stanisława I, II i III klasy i Złotą Szablą Za Waleczność.

</doc>
<doc id="1242727" url="https://pl.wikipedia.org/wiki?curid=1242727" title="Adiwasi">
Adiwasi

Adiwasi (dewanagari आदिवासी, trl. Ādivāsī, dosł. „pierwsi mieszkańcy”) – zbiorcze określenie grupy rdzennej ludności zamieszkującej Indie, należącej do różnych plemion i mówiących różnymi językami. 
Etymologia.
Słowo "ādivāsī" to wyrażenie pochodzenia sanskryckiego. Składa się z dwóch wyrazów:
Inne określenia Adiwasi to m.in. 
Rozmieszczenie geograficzne.
"Adivasi" są szczególnie liczni w stanach: Orisa, Madhya Pradesh, Chhattisgarh, Radżastan, Gujarat, Maharashtra, Andhra Pradesh, Bihar, Jharkhand, Bengal Zachodni.
Religia.
"Adivasi" posiadają swoją własną religię, która znacząco różni się od islamu i hinduizmu. W XIX w. znaczna część z nich przyjęła chrześcijaństwo, mimo to konwertyci nie zostali odrzuceni przez resztę społeczności plemiennej.
Kryteria przynależności.
W przeciwieństwie do systemu kastowego, który jest tylko zespołem miejscowych relacji społecznych i gospodarczych, "Adivasi" zachowali pierwotną strukturę plemienną, której głównym założeniem jest stworzenie samowystarczalnej wspólnoty. Dla większości z nich prawo do użytkowania ziemi wynika z przynależności do plemienia. Ponadto nie uznają oni żadnej władzy zewnętrznej, oprócz tej, która istnieje wewnątrz ich grupy.
O tym, czy daną grupę ludności w Indiach zalicza się do "Adivasi", nie decydują tylko takie cechy jak np. język, religia czy kultura. W niektórych regionach, gdzie doszło do wymieszania się ludności, "Adivasi" przejęli miejscowe języki. Kryteria przynależności plemiennej są bardzo płynne, o czym świadczą m.in. dane ze spisów powszechnych. W 1931 społeczność "Adivasi" liczyła według oficjalnych danych 22 mln, w 1941 tylko 10 mln, ale już w 1961 30 mln, a w 1991 ok. 68 mln. Te zmieniające się dane świadczą o ciągłej ewolucji tej grupy ludności Indii oraz o ciągłych przemianach świadomości plemiennej.
Tryb życia.
Tradycyjny tryb życia "Adivasi", opierający się na uprawie roli przy wykorzystaniu systemu żarowego, jest coraz bardziej zagrożony przez przemysłową eksploatację lasów oraz zintensyfikowane rolnictwo. Struktura plemienna – a więc podstawowe kryterium przynależności do "Adivasi" – zachowała się głównie w rejonach trudno dostępnych i zalesionych.

</doc>
<doc id="1242733" url="https://pl.wikipedia.org/wiki?curid=1242733" title="Jean-Marc Gaillard">
Jean-Marc Gaillard

Jean-Marc Gaillard (ur. 7 października 1980 w Annemasse) – francuski biegacz narciarski, brązowy medalista olimpijski i brązowy medalista mistrzostw świata.
Kariera.
Po raz pierwszy na arenie międzynarodowej Jean-Marc Gaillard pojawił się 11 grudnia 1999 roku podczas zawodów Pucharu Kontynentalnego w szwajcarskiej miejscowości Ulrichen, gdzie w biegu na 7,5 km techniką klasyczną zajął 41. miejsce. W 2000 roku wystartował na mistrzostwach świata juniorów w Štrbskim Plesie, ale plasował się daleko poza czołową trzydziestką. W Pucharze Świata zadebiutował 8 grudnia 2001 roku w Cogne, gdzie zajął 80. miejsce w biegu na 10 km stylem klasycznym. Pierwsze pucharowe punkty zdobył 12 stycznia 2002 roku w Novym Měscie, zajmując 24. miejsce na 10 km stylem dowolnym. Gaillard czterokrotnie stawał na podium zawodów PŚ, przy czym już w pierwszym wypadku odniósł swoje jedyne zwycięstwo – 16 lutego 2008 roku w Libercu był najlepszy na dystansie 11,4 km stylem dowolnym. W klasyfikacji generalnej najlepiej wypadł w sezonie 2008/2009, który ukończył na szóstej pozycji. W 2005 roku wziął udział w mistrzostwach świata w Oberstdorfie, zajmując 47. miejsce w biegu łączonym na 30 km. Najlepsze wyniki na imprezach tego cyklu osiągnął podczas rozgrywanych w 2007 roku mistrzostw świata w Sapporo, gdzie był piąty w sztafecie i siódmy na dystansie 50 km techniką klasyczną. Ponadto był piąty w sprincie drużynowym na mistrzostwach świata w Libercu w 2009 roku i szósty w tej samej konkurencji na mistrzostwach świata w Val di Fiemme w 2013 roku. W 2006 roku wystartował na igrzyskach olimpijskich w Turynie, zajmując między innymi jedenasty w biegu na 50 km stylem dowolnym. Na rozgrywanych cztery lata później igrzyskach olimpijskich w Vancouver na tym samym dystansie był dziewiętnasty, a w sztafecie zajął czwarte miejsce. Ponadto w trzeciej edycji Tour de Ski zajął szóste miejsce.

</doc>
<doc id="1242736" url="https://pl.wikipedia.org/wiki?curid=1242736" title="Tolerancja. Rzecz o surowym państwie, prawie natury, miłości i sumieniu">
Tolerancja. Rzecz o surowym państwie, prawie natury, miłości i sumieniu

Tolerancja. Rzecz o surowym państwie, prawie natury, miłości i sumieniu - książka Ryszarda Legutki wydana nakładem wydawnictwa Znak w 1997 roku. Autor podejmuje refleksję nad wielkim sporem o tolerancję religijną, który toczył się od czasów Reformacji do Oświecenia, omawia koncepcje Erazma z Rotterdamu, Johna Locke'a, Pierre'a Bayle'a, Woltera oraz licznych krytyków tolerancji, ukazując założenia i konsekwencje, nierzadko paradoksalne i rozmijające się z intencjami swych autorów.
Praca ta została nagrodzona przez Ministra Edukacji Narodowej.

</doc>
<doc id="1242737" url="https://pl.wikipedia.org/wiki?curid=1242737" title="Jean Marc Gaillard">
Jean Marc Gaillard



</doc>
<doc id="1242741" url="https://pl.wikipedia.org/wiki?curid=1242741" title="Spory o kapitalizm">
Spory o kapitalizm

Spory o kapitalizm - książka Ryszarda Legutki wydana w 1994 roku nakładem wydawnictwa Znak. Autor analizuje najważniejsze filozoficzne interpretacje zjawiska wolnego rynku i systemu kapitalistycznego, a także prezentuje spory na temat związku kapitalizmu i religii. 

</doc>
<doc id="1242742" url="https://pl.wikipedia.org/wiki?curid=1242742" title="Akwarium kwarantannowe">
Akwarium kwarantannowe



</doc>
<doc id="1242743" url="https://pl.wikipedia.org/wiki?curid=1242743" title="Zamek Kamieniec">
Zamek Kamieniec

Zamek Kamieniec – zachowane ruiny gotyckiej XIV-wiecznej, rozbudowanej w stylu renesansowym w XVI wieku budowli na pograniczu Korczyny i Odrzykonia, w powiecie krośnieńskim, w województwie podkarpackim, w Polsce.
Historia zamku.
Pierwszy zapis o zamku w Korczynie pochodzi z 1348 roku. W dokumencie lokacyjnym wsi Osobnica koło Jasła wzmiankowany jest Mikołaj z Babic „burgrabia de Camyenecz”.
W 1396 roku za zasługi w obronie Wilna zamek otrzymał rycerz Klemens z Moskorzewa herbu Pilawa, który zbudował wtedy zamek górny i przedzamcze wschodnie, zamienione później na zamek średni.
W 1397 roku Klemens Kamieniecki ufundował zamkową kaplicę. W 1399 roku gościł na zamku króla Władysława Jagiełłę, który dokonał objazdu południowych stron Polski. W 1402 roku na prośbę Klemensa bp. przemyski Maciej Janina podwyższył uposażenie dla kapelana na zamku kamienieckim. Msze w kaplicy zamkowej odprawiał św. Jan z Dukli w czasach, gdy był gwardianem w Krośnie (świadczy o tym umowa z właścicielami zamku). W 1407 roku rodzina Moskarzewskich zaczęła używać nazwiska Kamienieccy dla podkreślenia, iż zamek jest gniazdem rodowym. W 1408 roku Marcin Kamieniecki (syn Klemensa z Moskarzewa) odziedziczył wszystkie dobra wraz z zamkiem w Korczynie. W 1475 roku zamek w Odrzykoniu był atakowany przez wojska węgierskie Macieja Korwina. Wnuk Klemensa, Henryk Andreas Kamieniecki (kasztelan sanocki do 1487), odziedziczywszy zamek w 1448 roku, rozbudował go w kierunku wschodnim.
Potem właścicielem jego był syn Henryka – Mikołaj Kamieniecki (zm. 1515) – mąż Katarzyny Pieniążkównej – pierwszy w Polsce dożywotni hetman wielki koronny – od 1505 roku, starosta krakowski i sanocki, który w 1509 roku odniósł zwycięstwo nad Wołochami hospodara Bohdana Ślepego pod Suczawą, zaś w 1512 roku rozgromił Tatarów pod Łopusznem i Wiśniowcem. Cieszył się wielkim zaufaniem Zygmunta Starego, co potwierdza fakt powierzenia mu w 1515 roku tymczasowej władzy w kraju, podczas wizyty króla w Wiedniu.
W zamku kamienieckim 12 marca 1528 roku hetman polny koronny Marcin Kamieniecki podejmował wygnanego z Węgier króla Jana Zapolyę. Wysyłał on z zamku Kamieniec listy zapraszające polskich magnatów na sejmik do Tarnowa, na którym liczył otrzymać poparcie w walce o tron i uzyskał głosy ich samych oraz Sulejmana I. 
Od 1528 roku Kamieniec wyższy był w zastawie u Bonerów za 2000 florenów. 
Klemens Kamieniecki – do 1530 roku kasztelan sanocki – według umowy na Wawelu sprzedał w 1530 roku swoją, niższą, wschodnią część Kamieńca Sewerynowi Bonerowi – bankierowi królowej Bony Sforzy. Boner ufundował na terenie posiadanej części zamku kaplicę, którą poświęcił biskup przemyski – Stanisław Tarło. Seweryn Boner kasztelan biecki, kalwinista, w 1543 roku postawił na nowo zamek niższy i tak Bonerowie zostali właścicielami zamku niższego do 1593 roku. Seweryn Boner gościł tu Fausta Socyna - twórcę socynianizmu i doktryny religijnej Braci Polskich.
Z córką Bonerów Zofią Boner (zm. 1563), ożenił się Jan Firlej herbu Lewart, marszałek wielki koronny (1521–1574), wojewoda krakowski, lubelski i bełski, sekretarz królewski. W posagu otrzymał część zamku. W 1575 roku miał ten zamek w zastawie Andrzej Bolassa.
Od 1599 do 1601 roku część zamku należała do Stadnickich, a potem nabyli ją Skotniccy. W 1606 roku część Kamieńca należała do Jana Skotnickiego. W tym roku przed sądem w Krośnie toczył się proces między Piotrem Firlejem mężem Jadwigi Firlej, a Janem Skotnickim, o prawo do korzystania ze studni zamkowej, a potem o wycięcie drzew. 
Jan Skotnicki nie tylko odbudował kaplicę, którą poświęcił w 1621 roku biskup przemyski Jan Wężyk, ale naprawił mur i odremontował zamek. Jednak w zemście za dokuczanie, przebudował dach w taki sposób, że odprowadzał Firlejom na ich dziedziniec wody deszczowe. Stało się to przyczyną długiego sporu Skotnickich i Firlejów uwiecznionego w "Zemście" Aleksandra Fredry, a Jan Skotnicki jest w niej Rejentem Milczkiem. W komedii tej Firlej napadł na jego robotników naprawiających mury górnego zamku i zniszczył przy okazji rynny. Skotnicki pozwał go przed sąd i wygrał sprawę, ale kres ich długoletnim zatargom, położył dopiero ślub zawarty w 1638 roku przez wojewodzica Mikołaja Firleja (Wacława), z kasztelanką Zofią Skotnicką (Klarą).
Właściciel Kamieńca Jan Firlej (kasztelan sanocki), po wkroczeniu do Polski wojsk Jerzego II Rakoczego 16 marca 1657 roku, zajął się organizacją obrony zamku. Zmobilizował sąsiadów: Jakuba Kalińskiego, Leoniewskiego, Kułaczkowskiego, Stroińskiego i wielu innych, w celu obrony Kamieńca. „Obrońcy dysponowali 1 śmigownicą, 10 hakownicami, znaczną ilością kul muszkietowych i zapasem prochu strzelniczego, dwoma zbrojami i pięcioma szyszakami”, jednak zamku nie udało się obronić i został on bardzo zniszczony. Ale mieszkańcom udało się lochami uciec z oblężenia. Za ocalenie życia Zofia Skotnicka – żona Jakuba Kalińskiego, podczaszego sanockiego - ufundowała w 1658 roku w kościele w Odrzykoniu prebendę Bractwa Najświętszego Imienia Jezus.
Po potopie szwedzkim zamek został częściowo odbudowany, ale tylko we wnętrzu, a jego kolejnymi mieszkańcami byli Mniszchowie i Bogatkowie. Kaplicę odbudowano znacznie później, ale już wizytatorzy z ramienia biskupa Szembeka podają jej opis w 1721 roku, ale w 1745 roku podczas wizyty biskupa Wacława Sierakowskiego była opuszczona i w ruinie.
Po 1730 roku rezydencję odziedziczyła rodzina Scypionów, następnie właścicielami byli Braniccy herbu Gryf, m.in. hetman wielki koronny Jan Klemens Branicki. Za sprawą małżeństwa Magdaleny Scypionówny z Rochem Michałem Jabłonowskim (1712–1780) – starostą wiślickim, właścicielami zamku stali się Jabłonowscy, którzy wspierali konfederację barską i przez długi czas, w chylącym się ku ruinie zamku odrzykońskim stacjonowały oddziały konfederatów. Syn Rocha, Józef Jabłonowski starosta korsuński, który odziedziczył po ojcu zamek Odrzykoń i Korczynę w 1796 roku, gdy wielka wichura zerwała dach z zamku górnego, wyprowadził się do dworku w Krościenku Wyżnym. Za jego zgodą, jako właściciela, w latach 1807–1809 przystąpiono do rozbiórki muru otaczającego dziedziniec wschodni. Syn jego hr. Leon Jabłonowski (zm. 1844) odziedziczył Odrzykoń i przyległe miejscowości: Bratkówkę, Krościenko, Czarnorzeki, Krasną.
8 lipca 1828 roku, Aleksander Fredro wziął ślub z Zofią z Jabłonowskich Skarbkową w Korczynie, w kościele pw. Św. Apostołów Piotra i Pawła. Małżonka wniosła mu w posagu, klucz korczyński, z połową starego zamku w Odrzykoniu i A. Fredro stał się spadkobiercą zamczyska, będącego już wówczas w ruinie. Studiując dokumenty związane z historią otrzymanego majątku, Fredro natrafił na akta procesowe właścicieli zamku odrzykońskiego z pierwszej połowy XVII wieku: Piotra Firleja i Jana Skotnickiego. Na podstawie dziejów tego 30-letniego sporu napisał komedię "Zemstę".
W 1801 roku część zamek przejęli Potoccy, a w połowie XIX wieku znowu został on podzielony. Zachodnia część zamku (z zamkiem górnym) była w posiadaniu rodu Starowieyskich herbu Biberstein, wschodnia z zamkiem średnim – Szeptyckich. W 1831 roku, po powstaniu listopadowym, w ruinach zamieszkał obłąkany Jan Machnik z Dukli, który był pierwowzorem literackim bohatera powieści "Król zamczyska" Seweryna Goszczyńskiego. W 1863 roku właściciel zamku górnego – Stanisław Starowieyski wydał w zamku ostatnie przyjęcie.
Architekt Napoleon Nawarski wykonał pomiary architektoniczne, na podstawie których w 1885 roku stworzono projekt konserwacji zamku, podjęte w 1906 roku.
W 1894 roku odsłonięto na górnym zamku pomnik Tadeusza Kościuszki, ufundowany przez społeczność Odrzykonia w setną rocznicę Insurekcji kościuszkowskiej.
W czasie I wojny światowej, w maju 1915 roku, walki o pozycje wokół zamku toczył składający się głównie z Polaków austriacki 57. Pułk Piechoty.
W maju 2000 roku jednostka Wojska Polskiego w Rzeszowie przyjęła imię hetmana wielkiego koronnego Mikołaja Kamienieckiego. Na uroczystość wręczenia sztandaru przyjechało 12 potomków właścicieli zamku – Kamienieckich.
6 września 2013 roku na Zamku w Odrzykoniu w przededniu akcji Narodowego Czytania utworów Aleksandra Fredry spotkali się m.in. prezydent Polski Bronisław Komorowski, wojewoda podkarpacki Małgorzata Chomycz, posłanka Elżbieta Łukacijewska, archeolog Jerzy Ginalski.
Opis zamku.
Gotycka budowla została wzniesiona na skale, na wysokości 452 m n.p.m. Jej nieregularna forma była wynikiem ukształtowania terenu, na którym została zbudowana. Za czasów Kazimierza Wielkiego był to typowy graniczny zamek obronny. Obecnie ta część, z której pozostał ostrołukowy portal i wschodnia ściana z wnęką, nosi nazwę „wysoki” („wyższy”) lub „odrzykoński”. Jego zadaniem była obrona traktu handlowego z Polski na Węgry przez Przełęcz Dukielską. Zamek niższy („korczyński”) to efekt rozbudowy w kierunku wschodnim z 1448 roku. W tym samym czasie kończono budowę prostokątnej baszty i fosy okalającej całe zamczysko. Pomieszczenia w wieży przeznaczono na zbrojownię i więzienie. Powstały dziedziniec nazywany przedzamczem korczyńskim oddzielony był od zamku wysokiego murem granicznym (w związku z podziałem majątku). Wspólną dla obu części była kaplica i studnia. Rozbudowa zamku wzbogaciła go o zabudowania w stylu renesansowym. 
Obecnie lepiej zachowana jest część wschodnia i tam znajduje się wejście na teren dawnego zamczyska. Widoczne są pozostałości budynków mieszkalnych i kaplicy. W tej części zabytku mieści się małe muzeum urządzone przez pasjonata zamku i kolekcjonera Andrzeja Kołdera. Wśród eksponatów są militaria z dawnego arsenału zamkowego i pamiątki po kolejnych właścicielach, a także XIV-wieczny herb z drzwi zamkowych.
Legendy.
Pochodząca ze stanu szlacheckiego karlica Kasia była dwórką wojewodziny Barbary Kamienieckiej, która często gościła na dworze królowej Bony. Kasia spodobała się władczyni i po pewnym czasie zamieszkała na Wawelu, gdyż Bona – wzorem innych władców europejskich – chciała mieć w swoim orszaku grupę karłów. Po kilku latach Kasia poślubiła karła Kornelka. Później para ta została podarowana cesarzowi Karolowi V, lubiącemu otaczać się miniaturowymi dworzanami. Tak więc Kasia zamieszkała wraz z Kornelkiem w Hiszpanii, w monarszej rezydencji w Granadzie. Tęskniła jednak za Odrzykoniem i kazała przyrzec mężowi, że po śmierci złoży jej ciało w rodzinnych stronach. Wkrótce też, dręczona nostalgią, zmarła. W tym właśnie czasie dawna jej pani Barbara Kamieniecka przebywała w odrzykońskim zamku, nic nie wiedząc o śmierci ulubienicy. W pewnym momencie, wieczorem, zobaczyła Kasię siedzącą na swoim dawnym miejscu przed kominkiem w zamkowej komnacie. Gdy wielce zdziwiona podeszła kilka kroków w jej stronę, zjawa nagle zniknęła. Od tamtej pory często ponoć widywano o zachodzie słońca ducha karlicy na murach i dziedzińcu zamku. Zjawa była odziana w długą zieloną suknię renesansowego kroju. Czasem słyszano również jej wesoły śmiech.

</doc>
<doc id="1242744" url="https://pl.wikipedia.org/wiki?curid=1242744" title="Zwyrodnienie prążkowiowo-czarne">
Zwyrodnienie prążkowiowo-czarne



</doc>
<doc id="1242747" url="https://pl.wikipedia.org/wiki?curid=1242747" title="Agenezja spoidła wielkiego">
Agenezja spoidła wielkiego



</doc>
<doc id="1242750" url="https://pl.wikipedia.org/wiki?curid=1242750" title="Giuseppe Biava">
Giuseppe Biava

Giuseppe Biava (ur. 8 maja 1977 w Seriate) – włoski piłkarz występujący na pozycji środkowego obrońcy.
Kariera.
Środkowy obrońca Biava zaczynał swoją karierę w młodzieżowej drużynie klubu Atalanta BC, po czym w 1995 roku przeniósł się do zespołu Albinese, który właśnie awansował do Serie D. Podczas pobytu w tym klubie awansował z nim do Serie C2, a w 1998 roku przeszedł do innego zespołu występującego w tej lidze, AlbinoLeffe. Z tą drużyną awansował do Serie C1, po czym został wypożyczony na rok do Biellese. Do AlbinoLeffe powrócił w roku 2001 i stał się integralną częścią drużyny, która w 2003 roku wygrała play-offy i weszła do Serie B.
W sezonie 2003/2004 Biava zanotował debiut w Serie B oraz strzelił gola, dającego pierwsze historyczne zwycięstwo AlbinoLeffe na tym szczeblu rozgrywek, w meczu wygranym 1:0 z Fiorentiną. Jego dobre występy zwróciły uwagę jednego z najlepszych zespołów Serie B US Palermo, które sprowadziło go na Sycylię w styczniu 2004 roku. Razem z Pietro Accardim stworzył dobrą linię obrony i przyczynił się do powrotu "rosanero" po ponad 30 latach nieobecności do Serie A.
Giuseppe był podstawowym zawodnikiem drużyny Francesco Guidolina w sezonie 2004/2005, jego pierwszym w Serie A. Palermo zakończyło sezon sensacyjnie – po raz pierwszy w historii zakwalifikowało się do rozgrywek Pucharu UEFA. Jednak w następnym sezonie zmienił się trener, Biava nie był już w najwyższej formie i częściej zaczynał mecze na ławce rezerwowych. Gdy Guidolin ponownie obejmował ster drużyny w sezonie 2006/2007, Biava znów stał się podstawowym zawodnikiem.
Latem 2007 Biava odmówił drużynie, w której zaczynał karierę – Atalancie i pozostał w Palermo. Podpisał nowy kontrakt, który związał go z "rosanero" do czerwca 2009.
W letnim okienku transferowym w 2008 roku Biava odszedł do Genoi. 1 lutego 2010 roku trafił natomiast do S.S. Lazio.

</doc>
<doc id="1242753" url="https://pl.wikipedia.org/wiki?curid=1242753" title="Dalitowie">
Dalitowie



</doc>
<doc id="1242754" url="https://pl.wikipedia.org/wiki?curid=1242754" title="Harijan">
Harijan



</doc>
<doc id="1242761" url="https://pl.wikipedia.org/wiki?curid=1242761" title="Neurologiczne zespoły paranowotworowe">
Neurologiczne zespoły paranowotworowe

Neurologiczne zespoły paranowotworowe to odrębna pod względem klinicznym grupa zespołów paranowotworowych (paraneoplastycznych) obejmująca zaburzenia funkcjonowania układu nerwowego u chorych z nowotworem umiejscowionym poza układem nerwowym, nie związane zatem z przerzutami, ani miejscowym działaniem guza. Często towarzyszy temu podostra neuropatia czuciowa z powodu zajęcia zwojów korzeni czuciowych rdzenia. U 80 % chorych przyczyną jest rak płuca, zazwyczaj z drobnokomórkowy. Około 0,4 % chorych na raka płuc ma dolegliwości neurologiczne, które poprzedzają wykrycie raka u 80 % przypadków tych dolegliwości.
Etiologia.
Najlepiej poznanym patomechanizmem neurologicznych zespołów paranowotworowych są reakcje immunologiczne. Niezbędne do rozwoju tych schorzeń jest uszkodzenie bariery krew-mózg przez cytokiny. Reakcja immunologiczna organizmu, skierowana przeciwko komórkom nowotworu, w których dochodzi do ekspresji białek onkoneuronalnych, kieruje się również przeciw układowi nerwowemu, najczęściej poprzez IgG anty Hu. IgG anty Hu łączą się z białkami wiążącymi RNA: HuD, PLE21/HuC i Hel-N1, a także wszechobecnym białkiem HuR. Białka te są niezbędne dla układu nerwowego.
Objawy.
Po podostrym początku choroba rozwija się w tygodniami lub miesiącami aż do stabilizacji. 
Objawy zależą od określonego zespołu paranowotworowego:
Podział w zależności od przeciwciał.
Zespoły anty-CV2.
W 20% przypadków w zespołach anty-CV2 współistnieją przeciwciała anty-Hu.
Diagnostyka.
Testy:
Leczenie.
Polega na leczeniu raka i zmniejszeniu zapalenia. Podaje się leki przeciwzapalne (kortykosteroidy) i immunosupresyjne (cyklofosfamid, immunoglobuliny G.). Stężenie przeciwciał paranowotworowych wiąże się z pomyślnością rokowania.

</doc>
<doc id="1242764" url="https://pl.wikipedia.org/wiki?curid=1242764" title="Francesco Guidolin">
Francesco Guidolin

Francesco Guidolin (ur. 3 października 1955 w Castelfranco Veneto) – włoski trener piłkarski i piłkarz.

</doc>
<doc id="1242766" url="https://pl.wikipedia.org/wiki?curid=1242766" title="Zespół miasteniczny Lamberta-Eatona">
Zespół miasteniczny Lamberta-Eatona



</doc>
<doc id="1242771" url="https://pl.wikipedia.org/wiki?curid=1242771" title="Drahomanówka">
Drahomanówka

Drahomanówka, hercegowinka (, "drahomaniwka"; , "hercegowinka") – alfabet cyrylicki dla języka ukraińskiego opracowany przez ukraińskiego językoznawcę Mychajła Drahomanowa.
Geneza.
Drahomanow swój projekt opracował i opublikował na emigracji w Genewie w roku 1877. Oparł go na grażdance w wersji opracowanej przez Vuka Karadžicia dla języka serbskiego dla prawosławnych zamieszkujących Hercegowinę (skąd druga nazwa alfabetu).
Projekt Drahomanowa został poparty przez licznych socjalistów w Galicji, między innymi Iwana Frankę, który używał drahomanówki w utworach literackich i korespondencji prywatnej. Nie zdobył on jednak nigdy uznania większości językoznawców ani też rządu austriackiego.
Cechy charakterystyczne.
Główną cechą odróżniającą drahomanówkę od współczesnego alfabetu ukraińskiego było usunięcie z alfabetu cerkiewnosłowiańskiego nie tylko liter "ы", "ъ", "ѣ", ale również wszystkich oznaczających dźwięki podwójne, tj.:
Dzięki tym zabiegom system ortograficzny uległ dużemu uproszczeniu i nabrał cech konsekwencji, której brakuje obecnej ortografii – gdzie miękkość oznaczana jest na różne sposoby, a z drugiej strony kilka liter posiada podwójne znaczenie fonetyczne. Warto zwrócić uwagę, że w obecnej ortografii połączenia z literą "о" (jako jedyne) są zapisywane w stylu drahomanówki ("ьо", "йо").
Nie jest jasne, dlaczego Drahomanow nie skorzystał z okazji i nie rozszerzył zasady „jedna głoska – jedna litera” na często występujące w języku ukraińskim spółgłoski [] i []. Można było dla nich również wprowadzić południowosłowiańskie litery – "ѕ" i "џ".
Warto zwrócić uwagę, że drahomanówka umożliwia łatwe wprowadzenie alfabetu łacińskiego (łacinka Jirečka) jako równoległego z cyrylickim. Bowiem, podobnie jak w przypadku alfabetu serbskiego i chorwackiego, można dokonać jednoznacznej transliteracji litera po literze „jeden do jednego” (używając niekiedy dwuznaków, lecz w jednoznaczny sposób).
Przykład.
Fragment rękopisu wiersza Iwana Franki zapisany drahomanówką można zobaczyć na banknocie nominału 20 hrywien. Poniżej tekst tego fragmentu zapisany drahomanówką (po lewej) i współczesnym alfabetem (po prawej).
Współczesność.
Współcześnie w kręgach inteligencji toczy się dyskusja o możliwości wprowadzenia drahomanówki. Wprawdzie z elitarnych czasopism wyszła ona do forów internetowych, jednak należy stwierdzić, że idea drahomanówki nie ma znaczącego poparcia społecznego.
Niekiedy proponuje się rozszerzenie zasady „jedna głoska – jedna litera” na literę "в" przez rozdzielenie jej na "в" []/[] i "ў" [] – literę zapożyczoną z alfabetu białoruskiego.
Alfabet.
W poniższej tabeli porównano drahomanówkę ze współczesnym alfabetem ukraińskim oraz z łacinką. Uwzględniono również wieloznaki wspólne dla drahomanówki i współczesnej cyrylicy. Warto zwrócić uwagę na liczbę przypadków specjalnych w obecnej pisowni i praktyczny ich brak w łacince i drahomanówce.
W dodatkowej tabeli niżej umieszczono litery cyrylicy niemające jednoliterowych odpowiedników w drahomanówce.

</doc>
<doc id="1242772" url="https://pl.wikipedia.org/wiki?curid=1242772" title="Kbs wz. 96 Beryl">
Kbs wz. 96 Beryl



</doc>
<doc id="1242773" url="https://pl.wikipedia.org/wiki?curid=1242773" title="Google Reader">
Google Reader



</doc>
<doc id="1242774" url="https://pl.wikipedia.org/wiki?curid=1242774" title="Wierzchosławice (stacja kolejowa)">
Wierzchosławice (stacja kolejowa)

Wierzchosławice – stacja kolejowa w Wierzchosławicach, w województwie kujawsko-pomorskim, w Polsce.
W roku 2017 stacja obsługiwała 10–19 pasażerów na dobę.

</doc>
<doc id="1242779" url="https://pl.wikipedia.org/wiki?curid=1242779" title="Zespół mioklonii i opsoklonii">
Zespół mioklonii i opsoklonii

Zespół mioklonii i opsoklonii (zespół Kinsbourne'a, encefalopatia miokloniczna Kinsobourne'a, ang. opsoclonus myoclonus syndrome, OMS, OM, myoclonic encephalopathy, dancing eyes syndrome) – neurologiczny zespół paranowotworowy, występujący zazwyczaj u dzieci, związany z nerwiakiem płodowym ("neuroblastoma").
Historia.
Zespół opsoklonie/mioklonie został opisany przez Marcela Kinsbourne′a w 1962 roku. Termin opsoklonii wprowadził w 1913 Kazimierz Orzechowski. Solomon i Chutorian w 1968 roku wykazali związek przyczynowo-skutkowy między ruchami gałek ocznych a neuroblastoma.
Epidemiologia.
OMS jest niezwykle rzadką chorobą, zapadalność roczną szacuje się na 1:10 000 000. U dzieci w połowie przypadków OMS związany jest z neuroblastoma. W grupie pacjentów z neuroblastoma OMS rozwija się u 2-3%. Średnia wieku zachorowania to około 19 miesięcy (6-36 miesięcy), częstszy jest u dziewczynek. U dorosłych OMS występuje jako składowa zespołu Ri w przebiegu raka sutka, a także jako rewelator nowotworów narządu rodnego u kobiet i raka drobnokomórkowego płuc.
Patomorfologia.
W obrazie histopatologicznym obserwuje się zanik komórek Purkinjego oraz neuronów jąder oliwkowych dolnych.
Objawy i przebieg.
Na obraz kliniczny OMS składają się:
Rozpoznanie.
Rozpoznanie opiera się na obrazie klinicznym i wynikach badań dodatkowych. Metody western blotting i badania immunohistochemiczne pozwalają wykazać obecność przeciwciał przeciwko antygenom onkoneuronalnym:
Badanie płynu mózgowo-rdzeniowego może ujawnić pleocytozę rzędu 29/mm³.
Leczenie.
Leczenie polega na leczeniu choroby podstawowej, i na postępowaniu immunomodulującym. Opsoklonie leczone są objawowo klonazepamem i propranololem, mioklonie ustępują po zastosowaniu triheksyfenidylu, benzatropiny i kwasu walproinowego.

</doc>
<doc id="1242782" url="https://pl.wikipedia.org/wiki?curid=1242782" title="Zespół opsoklonie-mioklonie">
Zespół opsoklonie-mioklonie



</doc>
<doc id="1242783" url="https://pl.wikipedia.org/wiki?curid=1242783" title="Zespół Kinsbourne'a">
Zespół Kinsbourne'a



</doc>
<doc id="1242785" url="https://pl.wikipedia.org/wiki?curid=1242785" title="Google Docs">
Google Docs



</doc>
<doc id="1242786" url="https://pl.wikipedia.org/wiki?curid=1242786" title="Julia Niestierenko">
Julia Niestierenko



</doc>
<doc id="1242787" url="https://pl.wikipedia.org/wiki?curid=1242787" title="Port lotniczy Cardiff">
Port lotniczy Cardiff

Port lotniczy Cardiff (IATA: CWL, ICAO: EGFF) – międzynarodowy port lotniczy położony w Rhoose, 19 km na południowy zachód od centrum Cardiff. Jest największym portem lotniczym w Walii. W 2007 obsłużył ponad 2 mln pasażerów.

</doc>
<doc id="1242788" url="https://pl.wikipedia.org/wiki?curid=1242788" title="Kei Nishikori">
Kei Nishikori

 – japoński tenisista, reprezentant kraju w Pucharze Davisa, zwycięzca 12 turniejów rangi ATP Tour w grze pojedynczej, finalista US Open 2014, brązowy medalista olimpijski w grze pojedynczej z Rio de Janeiro (2016).
Nishikori karierę zawodową rozpoczął w 2007 roku. W 2011 stał się najwyżej sklasyfikowanym Japończykiem w historii, wyprzedzając Shūzō Matsuokę, który był najwyżej na 46. miejscu.
Kariera tenisowa.
Początki.
Nishikori jest praworęcznym graczem z oburęcznym bekhendem. Treningi tenisowe rozpoczął w wieku 5 lat, by jako 14-latek wyjechać do USA i doskonalić swoje umiejętności w akademii Nicka Bollettieriego na Florydzie. W 2006 roku, w parze z Argentyńczykiem Emiliano Massą, triumfował w grze podwójnej juniorów w paryskim French Open. W tym samym turnieju w grze pojedynczej osiągnął ćwierćfinał. Rok później wygrał rywalizację juniorów Luxilon Cup.
Sezon 2007.
Od 2007 roku Nishikori występuje jako tenisista zawodowy w rozgrywkach seniorskich. Na początku sezonu, wspólnie z Ayumi Moritą, reprezentował Japonię w azjatyckim Pucharze Hopmana, stanowiącym kontynentalną eliminację do nieoficjalnych mistrzostw świata w grze mieszanej. Z racji niskiego rankingu rywalizację wśród singlistów rozpoczął od turniejów rangi "ITF Futures" i ATP Challenger Tour, zaliczając m.in. finał ATP Challenger Tour w Carson na przełomie maja i czerwca 2007 roku. W lipcu Japończyk debiutował w cyklu ATP World Tour, po przejściu eliminacji w Los Angeles (odpadł w I rundzie z Wesleyem Moodiem), a tydzień później awansował także do turnieju głównego w Indianapolis, tym razem docierając już do ćwierćfinału (przegrał z Dmitrijem Tursunowem).
Pod koniec sierpnia wystartował w kwalifikacjach do wielkoszlemowego US Open. W I etapie eliminacji pokonał 272. w rankingu, Prakasha Amritraja. W II fazie nie sprostał Björnowi Phau, z którym przegrał 2:6, 4:6. Na początku września zakwalifikował się do turnieju China Open rozgrywanego w Pekinie, lecz w I rundzie fazy zasadniczej uległ nr 12. na świecie, Ivanowi Ljubičiciowi, a w październiku wystąpił w Tokio po otrzymaniu od organizatorów rozgrywek tzw. dzikiej karty (porażka w I rundzie).
Na koniec sezonu zajmował 286. miejsce w rankingu ATP Entry.
Sezon 2008 – pierwszy tytuł ATP Tour.
W styczniu 2008 roku, w zawodach ATP Challenger Tour w Miami, pokonał m.in. dawnego mistrza French Open Gastóna Gaudio. W lutym, klasyfikowany jako 244. tenisista świata, przeszedł z powodzeniem eliminacje do turnieju w Delray Beach, a następnie w imprezie głównej doszedł do finału, eliminując po drodze m.in. Niemca Floriana Mayera (który przy stanie 0:6, 3:4 poddał pojedynek). W finale Nishikori pokonał najwyżej rozstawionego Amerykanina Jamesa Blake’a 3:6, 6:1, 6:4, stając się tym samym pierwszym japońskim triumfatorem imprezy ATP World Tour od czasu Shūzō Matsuoki (przez pewien czas w latach juniorskich był on trenerem Nishikoriego); Matsuoka w 1992 roku wygrał turniej w Seulu, pokonując w finale Australijczyka Todda Woodbridge’a.
W kwietniu zadebiutował w reprezentacji w Pucharze Davisa, podczas rywalizacji półfinałowej w grupie Azja/Oceania przeciwko Indiom. Japończyk zagrał w dwóch singlowych meczach, najpierw z Rohanem Bopanną, z którym przegrał 6:7(2), 6:3, 4:6, 6:2, 3:6, a następnie zwycięski pojedynek z Maheshem Bhupathim. Ostatecznie Japończycy przegrali konfrontację 2:3.
Po występach reprezentacyjnych Japończyk zagrał w zawodach ATP Challenger Tour na Bermudach osiągając finał, w którym pokonał Viktora Troickiego. W maju przystąpił do kwalifikacji do wielkoszlemowego French Open (porażka w II rundzie eliminacji). Na początku czerwca doszedł do III rundy prestiżowego turnieju The Artois Championships w Londynie. Mecz, którego stawką był ćwierćfinał przegrał Rafaelem Nadalem 6:4, 3:6, 6:3. Następnie Nishikori po raz pierwszy wystąpił na Wimbledonie, lecz odpadł z turnieju w I rundzie po porażce z Marcem Gicquelem.
W połowie sierpnia wziął udział w igrzyskach olimpijskich w Pekinie (porażka z I fazie z Rainerem Schüttlerem), a pod koniec miesiąca w US Open. W I rundzie pokonał rozstawionego z nr 29. Juana Mónaco, w II etapie Roko Karanušicia, a w III rundzie nr 4. rozgrywek, Davida Ferrera. Spotkanie o ćwierćfinał przegrał z Juanem Martínem del Potro.
W październiku doszedł do III rundy imprezy w Tokio (porażka z Richardem Gasquetem), a swój ostatni turniej w sezonie rozegrał w Sztokholmie, osiągając półfinał (porażka z Robinem Söderlingiem).
Rok ukończył na 63. pozycji w klasyfikacji singlistów.
Sezon 2009 – kontuzja łokcia.
Na początku roku wystartował w turnieju w Brisbane, gdzie doszedł do ćwierćfinału. Z Australian Open odpadł w I rundzie z Jürgenem Melzerem. Na początku marca bronił barw narodowych w Pucharze Davisa (strefa Azja/Oceania) podczas pojedynku ćwierćfinałowego z Chinami. Japończyk wygrał swój mecz ze Zhang Ze, dzięki czemu przyczynił się do awansu zespołu do dalszego etapu. Pod koniec marca doznał kontuzji prawego łokcia przez co nie zagrał już do końca sezonu.
Rok 2009 zakończył na 418. miejscu.
Sezon 2010.
Po blisko rocznej przerwie spowodowanej urazem powrócił do zawodowego touru na turniej w Delray Beach, dzięki przyznaniu od organizatorów rozgrywek dzikiej karty, jednak przegrał swój mecz w I rundzie z Niemcem Benjaminem Beckerem 3:6, 6:1, 0:6.
W kwietniu wystartował w dwóch imprezach ATP Challenger Tour, w Baton Rouge i Tallahassee, przegrywając w każdym z nich w ćwierćfinałach. Na początku maja wygrał rozgrywki ATP Challenger Tour w Savannah. W pojedynku finałowym pokonał Amerykanina Ryana Sweetinga 6:4, 6:0. Kolejny tytuł w turniejach tej kategorii zdobył w Sarasocie, gdzie w drodze do finału nie stracił seta. Mecz finałowy zakończył się zwycięstwem Japończyka nad Brianem Dabulem 2:6, 6:3, 6:4. Pod koniec maja zadebiutował w wielkoszlemowym Rolandzie Garrosie, dochodząc do II rundy. W I fazie pokonał w pięciu setach Kolumbijczyka Santiago Giraldo, natomiast w II rundzie przegrał z nr 3. turnieju Novakiem Đokoviciem. Podczas Wimbledonu przegrał w meczu I rundy z późniejszym triumfatorem rozgrywek, Rafaelem Nadalem w trzech setach.
W sierpniu Japończyk wygrał swój trzeci w sezonie turniej ATP Challenger Tour, w amerykańskim Binghamton. W finale pokonał Roberta Kendricka. Pod koniec tego samego miesiąca Nishikori dotarł do III rundy wielkoszlemowego US Open. Przechodząc najpierw eliminacje wyeliminował w turnieju głównym najpierw Jewgienija Korolowa, a potem rozstawionego z nr 11. Marina Čilicia. Mecz o 1/8 finału przegrał z Albertem Montañésem. W połowie listopada Nishikori wywalczył tytuł ATP Challenger Tour w Knoxville, wygrywając w decydującym meczu z ponownie nad Robertem Kendrickiem.
Sezon 2011.
Rok 2011 Japończyk rozpoczął od turnieju w Ćennaju osiągając ćwierćfinał. W I rundzie pokonał dwukrotnego mistrza zawodów Marina Čiliciaa, a następnie Alejandro Fallę; przegrał z Janko Tipsareviciem. W połowie stycznia wystartował w Australian Open osiągając III rundę. W pierwszym pojedynku wyeliminował Fabio Fogniniego, a następnie Floriana Mayera. Spotkanie o IV fazę rozegrał z Fernando Verdasco. Hiszpan pokonał Nishikoriego w trzech setach 6:2, 6:4, 6:3. pod koniec lutego Japończyk wystartował w Delray Beach, awansując do półfinału. Po drodze wyeliminował m.in. Jamesa Blake’a, a przegrał z Janko Tipsareviciem.
Sezon gry na kortach ziemnych Nishikori zaczął od startu w Houston, gdzie doszedł do finału po wyeliminowaniu m.in. Mardy’ego Fisha. Spotkanie finałowe zakończyło się porażką Nishikoriego z Ryanem Sweetingiem. Pod koniec maja, podczas Rolanda Garrosa Japończyk doszedł do II rundy po wygranej z Lu Yen-hsunem. Spotkanie o dalszą fazę przegrał z Serhijem Stachowskim.
W połowie czerwca, na trawiastych kortach w Eastbourne, Japończyk osiągnął półfinał, po wcześniejszym wyeliminowaniu m.in. Radka Štěpánka. Pojedynek o finał imprezy zakończył się porażką Nishikoriego z Janko Tipsareviciem. Z Wimbledonu Japończyk odpadł w I rundzie po porażce z Lleytonem Hewittem. Również na kortach US Open Nishikori został pokonany w I rundzie, a przegrał z Flavio Cipollą.
Jesienią Nishikori osiągnął półfinał zawodów w Kuala Lumpur, pokonując po drodze m.in. Nicolása Almagro. Pojedynek o finał turnieju przegrał po raz kolejny w sezonie z Janko Tipsareviciem. Następnie japoński tenisista dotarł po raz pierwszy w karierze do półfinału turnieju kategorii ATP World Tour Masters 1000, w Szanghaju, eliminując m.in. Jo-Wilfrieda Tsongę. Spotkanie z Andym Murrayem, o awans do finału, Japończyk przegrał w dwóch setach. Na początku listopada Nishikori zagrał w Bazylei, osiągając finał po wcześniejszych wygranym m.in. z Tomášem Berdychem i liderem rankingu, Novakiem Đokoviciem. Spotkanie finałowe Japończyk przegrał z Rogerem Federerem 1:6, 3:6.
Sezon Nishikori zakończył na 25. miejscu w klasyfikacji ATP.
Sezon 2012.
Sezon 2012 Nishikori rozpoczął od Australian Open, gdzie osiągnął ćwierćfinał. Japończyk po drodze wyeliminował m.in. w IV rundzie Jo-Wilfrieda Tsongę, stając się pierwszym tenisistą ze swojego kraju, który w erze open doszedł do tej fazy turnieju w Australii, a także pierwszym Japończykiem od 1995 roku, który awansował do ćwierćfinału turnieju wielkoszlemowego. Dzięki występowi na kortach w Melbourne Japończyk awansował na 20. miejsce w rankingu singlistów. Start dwa tygodnie później w rozgrywkach Pucharu Davisa zaowocował kolejnym awansem rankingowym, na 17. lokatę. Pod koniec lutego Nishikori doszedł do ćwierćfinału w Buenos Aires. Japończyk wygrał po drodze m.in. z Juanem Carlosem Ferrero; przegrał ze Stanislasem Wawrinką.
Pod koniec kwietnia Nishikori doznał urazu mięśni brzucha w ćwierćfinałowym spotkaniu przeciwko Fernando Verdasco turnieju w Barcelonie. Kontuzja uniemożliwiła również Japończykowi start w Rolandzie Garrosie. Do rywalizacji powrócił na Wimbledon, osiągając III rundę, w której został pokonany przez Juana Martína del Potro. Tuż po zakończeniu turnieju w Londynie Japończyk wystartował w Newport, awansując do ćwierćfinału, gdzie nie sprostał Rajeevowi Ramowi.
US Open Series Nishikori rozpoczął od turnieju w Atlancie, dochodząc do kolejnego ćwierćfinału w sezonie. Spotkanie o dalszą rundę przegrał ze swoim rodakiem, Gō Soedą. Następnie Nishikori zagrał na igrzyskach olimpijskich w Londynie, gdzie osiągnął ćwierćfinał. W III rundzie zawodów wyeliminował Davida Ferrera, jednak w spotkaniu o dalszą rundę odpadł z późniejszym brązowym medalistą, Juanem Martínem del Potro. Na US Open Nishikori przegrał w III rundzie po porażce z Marinem Čiliciem.
Jesienią Japończyk zagrał najpierw w Kuala Lumpur, dochodząc po raz pierwszy w sezonie do półfinału. W spotkaniu o finał nie sprostał Juanowi Mónaco przegrywając po trzysetowym spotkaniu. W październiku Nishikori zwyciężył w turnieju ATP World Tour 500 w Tokio. W meczu o mistrzostwo pokonał Milosa Raonicia 7:6(5), 3:6, 6:0.
Sezon 2012 zakończył na 19. miejscu w singlowej klasyfikacji ATP.
Sezon 2013.
Sezon 2013 tenisista japoński zainaugurował od występu w Brisbane, osiągając półfinał, w którym został wyeliminowany przez Andy’ego Murraya. Podczas Australian Open Nishikori awansował do IV rundy, ponosząc porażkę z Davidem Ferrerem. Pod koniec lutego Japończyk wywalczył trzeci singlowy tytuł, a pierwszy w hali, w Memphis. W zawodach nie stracił seta, a po drodze pokonał m.in. w ćwierćfinale Marina Čilicia, a w finale 6:2, 6:3 Feliciano Lópeza.
Podczas sezonu na nawierzchni ziemnej w Europie, w maju, Nishikori awansował do ćwierćfinału rozgrywek ATP World Tour Masters 1000 w Madrycie po wyeliminowaniu m.in. w III rundzie Rogera Federera. Spotkanie o awans do dalszej rundy przegrał z Pablo Andújarem. Na Rolandzie Garrosie Japończyk awansował do IV rundy po wyeliminowaniu Jessego Levine’a, Gregi Žemlji i Benoît Paire’a. Następnie odpadł po trzech setach z Rafaelem Nadalem.
Wimbledon Japończyk zakończył na III rundzie, po pokonaniu Matthew Ebdena i Leonardo Mayera. Nishikori odpadł po porażce z Andreasem Seppim.
Z US Open tenisista japoński został wyeliminowany w I rundzie przez Daniela Evansa.
Jesienią Nishikori doszedł do ćwierćfinału w Tokio, gdzie uległ po trzysetowym pojedynku Nicolásowi Almagro.
Sezon zakończył na 17. miejscu w klasyfikacji ATP.
Sezon 2014 – finał US Open.
Pierwszy turniej w sezonie Japończyk zagrał w Brisbane. Awansował tam do półfinału, pokonawszy m.in. w ćwierćfinale Marina Čilicia. O awans do finału zmierzył się z Lleytonem Hewittem, z którym przegrał w trzech setach. Na Australian Open tenisista japoński doszedł do IV rundy, w której przyszło mu zagrać z Rafaelem Nadalem. Rywalizacja zakończyła się porażką Nishikoriego w trzech setach.
W połowie lutego Japończyk wygrał po raz drugi z rzędu imprezę w Memphis, w finale pokonując 6:4, 7:6(0) Ivo Karlovicia.
Pod koniec kwietnia Nishikori awansował do finału zawodów ATP World Tour 500 w Barcelonie, gdzie w meczu mistrzowskim wygrał z Kolumbijczykiem Santiago Giraldo 6:2, 6:2. W maju osiągnął finał zawodów ATP World Tour Masters 1000 w Madrycie, pokonując m.in. Milosa Raonica i Davida Ferrera. W spotkaniu finałowym przeciw obrońcy tytułu Rafaelowi Nadalowi Japończyk skreczował z powodu kontuzji pleców przy stanie 6:2, 4:6, 0:3. Z turnieju Rolanda Garrosa Nishikori odpadł w I rundzie po porażce z Martinem Kližanem.
Na nawierzchni trawiastej Japończyk zagrał najpierw w Halle awansując do półfinału, w którym uległ Rogerowi Federerowi. Podczas Wimbledonu Nishikori awansował do IV rundy, w której przegrał z Milosem Raoniciem.
US Open Series Japończyk zaczął od zawodów w Waszyngtonie dochodząc do ćwierćfinału, w którym został pokonany przez Richarda Gasqueta. Potem zagrał na US Open, w którym dotarł do finału po wyeliminowaniu m.in. Stanislasa Wawrinki w ćwierćfinale i Novaka Đokovicia w półfinale. Spotkanie finałowe zakończyło się porażką Nishikoriego 3:6, 3:6, 3:6 z Marinem Čiliciem. Nishikori stał się też pierwszym tenisistą z Azji, który osiągnął finał wielkoszlemowy.
Cykl turniejów w Azji Nishikori zaczął od startu w Kuala Lumpur, gdzie odniósł końcowe zwycięstwo. Rywalem finałowym Japończyka był Julien Benneteau, którego pokonał 7:6(4), 6:4. Na początku października Nishikori został zwycięzcą turnieju w Tokio, gdzie w finale okazał się lepszy od Milosa Raonicia.
Pod koniec października Nishikori zagrał w Paryżu docierając w zawodach do półfinału po wygranych z Tommym Robredo, Jo-Wilfriedem Tsongą i Davidem Ferrerem. Rundę o udział w finale przegrał z Novakiem Đokoviciem.
Na koniec sezonu zakwalifikował się do turnieju ATP World Tour Finals rozgrywanego w Londynie. Japończyk wyszedł z grupy po zwycięstwach z Andym Murrayem i Davidem Ferrerem i porażce z Rogerem Federerem. Mecz półfinałowy z Novakiem Đokoviciem Nishikori przegrał 1:6, 6:3, 0:6.
Na koniec sezonu Japończyk zajmował 5. miejsce w klasyfikacji ATP.
Sezon 2015.
Sezon Nishikori zaczął od turnieju w Brisbane, gdzie osiągnął półfinał gry pojedynczej zakończony porażką 7:6(4), 6:7(4), 6:7(4) z Milosem Raoniciem. W deblu Japończyk doszedł do finału wspólnie z Ołeksandrem Dołhopołowem, z którym przegrał 3:6, 6:7(4) z Jamiem Murrayem i Johnem Peersem. Na Australian Open Japończyk osiągnął ćwierćfinał, przegrywając w nim ze Stanem Wawrinką 3:6, 4:6, 6:7(6).
Pierwszy turniej w tym sezonie wygrał w Memphis. W trzecim z rzędu finale pokonał Kevina Andersona 6:4, 6:4. Dwa tygodnie później dotarł do finału w Acapulco, wygrywając m.in. w półfinale z Andersonem. W meczu mistrzowskim najwyżej rozstawiony Japończyk nie sprostał Davidowi Ferrerowi, ulegając 3:6, 5:7. W Indian Wells Nishikori przegrał w IV rundzie z Felicianem Lópezem, zaś z Miami odpadł po ćwierćfinałowym pojedynku z Johnem Isnerem, straciwszy w poprzednich meczach łącznie dziesięć gemów.
Na kortach ceglanych w Barcelonie, broniąc mistrzostwa z sezonu 2014, awansował do kolejnego finału, w którym pokonał Pabla Andújara 6:4, 6:4. Po tym triumfie Japończyk zagrał w Madrycie, gdzie dotarł do półfinału, eliminując m.in. w ćwierćfinale Davida Ferrera. Pojedynek o udział w finale przegrał z Andym Murrayem. W Rzymie Nishikori osiągnął ćwierćfinał, w którym uległ Novakowi Đokoviciowi. Ten sam wynik uzyskał podczas French Open, ponosząc porażkę z Jo-Wilfriedem Tsongą.
Podczas rywalizacji na kortach trawiastych Nishikori zmagał się z problemami zdrowotnymi. W Halle, w półfinałowym spotkaniu z Andreasem Seppim skreczował w pierwszym secie przez kontuzję łydki. Na Wimbledonie wygrał rywalizację 1 rundy z Simonem Bolellim, lecz pojedynek z Santiagiem Giraldem poddał walkowerem przez ciągłe problemy z łydką.
US Open Series Japończyk zaczął od startu w Waszyngtonie, odnosząc 10 triumf rangi ATP World Tour. W finale pokonał 4:6, 6:4, 6:4 Johna Isnera. Następnie wystąpił w turnieju cyklu ATP World Tour Masters 1000 w Montrealu, gdzie przegrał w półfinale Andym Murrayem 3:6, 0:6, wcześniej eliminując m.in. Rafaela Nadala. Z zawodów rozgrywanych w Cincinnati Japończyk się wycofał. Podczas wielkoszlemowego US Open odpadł już w I rundzie po porażce z Benoît Paire’em 4:6, 6:3, 6:4, 6:7(6), 4:6.
Podczas rywalizacji na kortach w Azji Nishikori wziął udział w turnieju w Tokio, gdzie w półfinale ponownie przegrał z Benoît Paire’em 6:1, 4:6, 2:6. W turnieju rangi ATP World Tour Masters 1000 w Szanghaju dotarł do III rundy, ulegając w niej Kevinowi Andersonowi 6:7(10), 6:7(3). Tę samą rundę osiągnął w ostatnim w sezonie turnieju tej kategorii w Paryżu, przegrywając z Richardem Gasquetem po kreczu przy stanie 6:7(3), 1:4.
W kończącym sezon turnieju ATP World Tour Finals w Londynie Japończyk w fazie grupowej pokonał Tomáša Berdycha oraz przegrał z Novakiem Đokoviciem i Rogerem Federerem, nie awansując do półfinału.
Sezon 2016.
W 2016 roku Nishikori wygrał 1 turniej singlowy, w lutym w Memphis, po finale z Taylorem Fritzem. Był uczestnikiem finałów ATP World Tour Masters 1000 w Miami i Toronto, które przegrywał z Novakiem Đokoviciem. W Barcelonie został w finale pokonany przez Rafaela Nadala, a w Bazylei uległ Marinowi Čiliciowi.
W turniejach wielkoszlemowych najlepszy wynik osiągnął na US Open, gdzie stoczył zwycięski pięciosetowy mecz z Andym Murrayem w ćwierćfinale. W następnej rundzie poniósł porażkę ze Stanislasem Wawrinką. Podczas Australian Open doszedł do ćwierćfinału odpadając z Novakiem Đokoviciem. Turnieje French Open i Wimbledon kończył w 4 rundach.
Na koniec sezonu zagrał Japończyk w ATP World Tour Finals odnosząc w sumie 1 zwycięstwo w pojedynkach grupowych. Z 2. miejsca zakwalifikował się do półfinału, w którym przegrał z Đokoviciem.
W sierpniu Nishikori zdobył brązowy medal igrzysk olimpijskich w Rio de Janeiro. W półfinale nie sprostał Juanowi Martínowi del Potro, natomiast w meczu o brązowy medal pokonał Rafaela Nadala.
Na koniec roku zajmował 5. pozycję z zestawieniu ATP. W całym sezonie 2016 Nishikori zagrał 79 meczów odnosząc 58 zwycięstw, w tym 15 w Wielkim Szlemie.
Sezon 2017.
Sezon 2017 Nishikori zakończył w sierpniu doznając kontuzji prawego nadgarstka. Do zdarzenia doszło podczas treningu w Cincinnati, a o zakończeniu startów w 2017 poinformował menedżer tenisisty. Z problemem prawego nadgarstka Japończyk zmagał się również w maju podczas turnieju w Madrycie, oddając walkowerem ćwierćfinałowy pojedynek Novakowi Đokoviciowi.
Nishikori został finalistą dwóch turniejów, w Brisbane na początku roku i w Buenos Aires w lutym. Mecze finałowe przegrywał odpowiednio z Grigorem Dimitrowem i Ołeksandrem Dołhopołowem. Był również w półfinałach w Genewie i Waszyngtonie. W ćwierćfinałowym meczu w Genewie obronił 3 piłki meczowe przeciwko Kevinowi Andersonowi i również 3 meczbole wybronił w ćwierćfinałowej rywalizacji w stolicy USA z Tommym Paulem.
Tenisista japoński startując w zawodach Wielkiego Szlema najdalej doszedł do ćwierćfinału we French Open, odpadając z liderem rankingu ATP Andym Murrayem. Na Australian Open przegrał w 4 rundzie pięciosetowy mecz z Rogerem Federerem, a podczas Wimbledonu został wyeliminowany w 3 rundzie przez Roberto Bautistę-Aguta.
W rozgrywkach ATP World Tour Masters 1000 został ćwierćfinalistą imprez w Indian Wells, Miami i Madrycie. Przegrał w 3 rundzie w Rzymie i w 2 rundzie w Montrealu. W Montrealu podczas meczu z Gaëlem Monfilsem nie wykorzystał 4 piłki meczowe.
W całym sezonie 2017 odniósł 30 zwycięstw doznając 13 porażek.
Sezon 2018.
Przedłużająca się kontuzja nadgarstka wyeliminowała ze startów Japończyka w styczniu, w tym z Australian Open. W lutym zaczął już regularnie startować i doszedł do półfinału w Nowym Jorku.
W kwietniu Nishikori osiągnął pierwszy w karierze finał kategorii ATP World Tour Masters 1000 na podłożu ziemnym, w Monte Carlo. W ćwierćfinale pokonał w trzech setach Marina Čilicia (nr 3. ATP), a następnie Alexandra Zvereva (nr 5. ATP). Decydujący o tytule mecz przegrał z Rafaelem Nadalem. Tenisista z Japonii awansował także do ćwierćfinału w Rzymie, po wygranej m.in. w drugiej rundzie z Grigorem Dimitrowem (nr 4. ATP). Na French Open odpadł w czwartej rundzie, wyeliminowany przez Dominika Thiema.
Na nawierzchni trawiastej Nishikori uzyskał pierwszy w karierze ćwierćfinał Wimbledonu, dzięki m.in. wygranej z Nickiem Kyrgiosem w trzeciej rundzie. Rywalizację o półfinał przegrał z Novakiem Đokoviciem. Ostatni w sezonie wielkoszlemowy turniej, US Open Japończyk zakończył na półfinale, eliminując wcześniej m.in. w ćwierćfinale, po pięciosetowym meczu, Marina Čilicia. Następnie poniósł kolejną w sezonie porażkę z Novakiem Đokoviciem.
W październiku Nishikori awansował do finałów w Tokio i Wiedniu, decydujące mecze kończąc przegranymi z Daniiłem Miedwiediewem i Kevinem Andersonem. Bilans Japończyka w finałach od turnieju w Miami (2016) do zawodów w Wiedniu wyniósł 0–9.
W listopadzie Nishikori zakwalifikował się po raz czwarty do ATP Finals, jednak odpadł po meczach grupowych. Odniósł zwycięstwo nad Rogerem Federerem i uległ Kevinowi Andersonowi i Dominicowi Thiemowi.
Łącznie w całym roku zagrał 63 pojedynki, 43 kończąc jako wygrany, a w rankingu kończącym sezon uplasował się na 9. miejscu.
Sezon 2019 – ponowna kontuzja łokcia.
W roku 2019 Nishikori osiągnął ćwierćfinały Australian Open, French Open i Wimbledonu, natomiast na US Open odpadł w trzeciej rundzie. Porażka w Nowym Jorku z Alexem de Minaurem zakończyła serię Japończyka pięciu kolejnych wielkoszlemowych ćwierćfinałów. W trzeciej rundzie Wimbledonu pokonał Steve’a Johnsona odnosząc 400 zwycięstwo w karierze.
Na początku roku tenisista japoński wygrał zawody w Brisbane, w finale eliminując 6:4, 3:6, 6:2 wicelidera rankingu Daniiła Miedwiediewa. Nishikori był ponadto w półfinałach w Rotterdamie i Barcelonie.
Od French Open zaczął odczuwać dyskomfort w prawym łokciu. Po US Open Nishikori miał nie grać przez miesiąc, lecz ból w łokciu nasilił się i 22 października przeszedł zabieg, po którym wycofał się z pozostałych turniejów w sezonie.
Rok 2019 zakończył w klasyfikacji ATP na 13. pozycji.

</doc>
<doc id="1242793" url="https://pl.wikipedia.org/wiki?curid=1242793" title="Zespół opsoklonii/mioklonii">
Zespół opsoklonii/mioklonii



</doc>
<doc id="1242795" url="https://pl.wikipedia.org/wiki?curid=1242795" title="Donavia">
Donavia

Donavia (ros. "Донавиа", dawniej Aerofłot-Don) – rosyjskie linie lotnicze z siedzibą w Rostowie nad Donem. Głównymi węzłami były port lotniczy Rostów nad Donem i Moskwa-Szeremietiewo. W latach 2000-2009 była częścią holdingu Aerofłot. W 2016 roku przewoźnik został wchłonięty przez linie lotnicze Rossija.
Połączenia.
Przed zakończeniem działalności linie woziły pasażerów do:
Flota.
Flota linii Donavia w dniu 3 maja 2015 roku:
W poprzednich latach linie miały na wyposażeniu maszyny Jak-40, Tu-134, Tu-154, Ił-86, An-12, Boeing 737-500 i Boeing 737-400. 

</doc>
<doc id="1242796" url="https://pl.wikipedia.org/wiki?curid=1242796" title="Łosiówka">
Łosiówka



</doc>
<doc id="1242797" url="https://pl.wikipedia.org/wiki?curid=1242797" title="Abel Tasman National Park">
Abel Tasman National Park

Abel Tasman National Park − park narodowy zlokalizowany na północnym krańcu Alp Południowych, na Wyspie Południowej Nowej Zelandii, w regionie Tasman. Utworzony w 1942 roku. Jest najmniejszym parkiem narodowym w Nowej Zelandii. Obejmuje obszar 225 km². W skład parku wchodzą lasy, wzgórza, a na północy doliny rzek Takaka i Riwaka. Park na północy styka się z wodami zatoki Golden Bay i Zatoki Tasmana.
Na terenie parku znajduje się 52-kilometrowy Szlak Wybrzeża Abel Tasman, jeden z Wielkich Szlaków.
Flora.
Gęsty las deszczowy w parku narodowym zdominowany jest przez zbiorowiska bukanu Solandera ("Nothofagus solandri"), ale są one wspólne z wieloma innymi rodzimymi gatunkami drzew. Należą do nich "Nothofagus truncata", "Dacrycarpus dacrydioides", "Weinmannia racemosa", "Dacrydium cupressinum", "Metrosideros robusta", Bukan Menziesa ("Nothofagus menziesii") i "Alectryon excelsus". Roślinność pod głównym baldachimem składa się z mniejszych drzew i krzewów. Wśród podszytu żyje około 200 gatunków paproci, takich jak gatunki olbrzymki ("Cyathea medullaris", "Cyathea dealbata", czy "Cyathea cunninghammii") i "Dicksonia squarrosa". Inne drobne drzewa to gatunki z rodzaju "Sophora", "Dodonaea viscosa", "Coriaria arborea", "Leptospermum scoparium", "Kunzea ericoides" oraz "Melicytus ramiflorus". W całym parku występują krzewy takie jak "Piper excelsum" i "Pittosporum lineare". Bardziej wilgotne tereny zajmują "Typha orientalis", "Plagianthus divaricatus" i "Juncus kraussii" subsp. australiensis. Regiony przybrzeżne zasiedlane są przez gatunki "Poa triodioides", "Phormium tenax", "Clematis paniculata", "Calystegia soldanella" i "Carex pumila". Można również znaleźć wiele gatunków storczykowatych. Z kolei drzewo "Streblus banksii" jest powszechnie spotykane na wyspach parku. Rodzime gatunki, które są uważane za wrażliwe w Nowej Zelandii, występują w parku narodowym. Są to między innymi "Lepidium banksii", "Scutellaria novae-zelandiae", "Senecio glaucophyllus", "Kirkianella glauca" i "Rorippa divaricata". Wiele innych, takich jak "Peraxilla colenso", "Peraxilla tetrapetala", jest zagrożonych. Introdukowane rośliny, takie jak "Ulex europaeus", "Delairea odorata", "Cytisus scoparius", "Tradescantia fluminensis", "Calamagrostis arenaria", "Hakea salicifolia", czy gatunki z rodzajów krokosmia ("Crocosmia"), ligustr ("Ligustrum") i irga ("Cotoneaster"), zostały wprowadzone przez drapieżniki (takie jak kitanki lisie) i zagrażają naturalnej roślinności Parku Narodowego Abla Tasmana. 

</doc>
<doc id="1242800" url="https://pl.wikipedia.org/wiki?curid=1242800" title="Duisburg-Wedau (stacja kolejowa)">
Duisburg-Wedau (stacja kolejowa)

Duisburg-Wedau – stacja kolejowa w Duisburgu, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1242805" url="https://pl.wikipedia.org/wiki?curid=1242805" title="Ja, Jolan">
Ja, Jolan

Ja, Jolan – trzydziesty tom serii komiksowej "Thorgal". Jego autorami są Yves Sente (scenariusz) i Grzegorz Rosiński (rysunki). Komiks ukazał się w oryginale francuskim w 2007 roku nakładem wydawnictwa Le Lombard. Po polsku wydał go w 2007 roku Egmont Polska.
Streszczenie.
Jolan wyruszył na służbę do istoty z Międzyświata – półboga Manthora. Wypełnił przy tym swą rzetelnie złożoną obietnicę oddania się w jego usługi w zamian za zwrócenie życia Thorgalowi. W drodze do pałacu Manthroga, Jolana czekało szereg prób i wyzwań, w których musiał posłużyć się bystrością umysłu, charakterem oraz nadanymi wskazówkami. Młodzieniec podczas przeprawy przez nieprzebytą puszczę spotkał również innych "wybrańców" dążących do inicjacji: egoistycznego i krnąbrnego diuka - Arlaca, przezornego i oddanego kuternogę - Draye'a, buntowniczą akrobatkę - Ingvildę oraz kierującą się własnymi zasadami - Xię. Aaricia tymczasem, w trosce o syna, udała się do wioskowej wieszczki, Mahary, by dowiedzieć się więcej o tajemniczej przeszłości Manthora, której nie przedstawił jej do końca Vigrid. Na miejscu poznała historię Kahaniela, parającego się czerwoną magią. Uwiódł on jedną z boginek, by zyskać wiedzę magiczną równą bogom. Został pokarany przez samego Odyna za związanie się z istotą nieśmiertelną i uwięziony w kamieniu. Owocem miłości Kahaniela i Vilnii był właśnie Manthor. Po wydostaniu się ze swego więzienia, mistrz czerwonej magii miał tylko dobę, aby związać się z inną kobietą i by uczynić przygotowania do odrodzenia w pierwszym męskim potomku, skoro tylko ukończy on dziesięć lat. Tak więc Olgawa urodziła Kriss De Valnor, która po późniejszym związaniu się z Thorgalem wydała na świat Aniela. Jolanowi ostatecznie udało się poprawnie zinterpretować intencje Manthora i dotrzeć bezpiecznie wraz z towarzyszami do jego pałacu.

</doc>
<doc id="1242807" url="https://pl.wikipedia.org/wiki?curid=1242807" title="Aarau (stacja kolejowa)">
Aarau (stacja kolejowa)

Aarau – stacja kolejowa w Aarau, w kantonie Argowia, w Szwajcarii. Znajduje się tu 7 peronów.

</doc>
<doc id="1242809" url="https://pl.wikipedia.org/wiki?curid=1242809" title="Paparoa National Park">
Paparoa National Park

Paparoa National Park – park narodowy zlokalizowany na zachodnim wybrzeżu nowozelandzkiej Wyspy Południowej, w Alpach Południowych. Utworzony w 1987 roku. Obejmuje obszar 431,24 km².

</doc>
<doc id="1242814" url="https://pl.wikipedia.org/wiki?curid=1242814" title="Św. Maur">
Św. Maur



</doc>
<doc id="1242815" url="https://pl.wikipedia.org/wiki?curid=1242815" title="Wolfram Sievers">
Wolfram Sievers

Wolfram Sievers (ur. 10 lipca 1905 w Hildesheimie, zm. 2 czerwca 1948 w Landsberg am Lech) – kierownik Ahnenerbe w latach 1935–1945, zbrodniarz wojenny.
Z wykształcenia księgarz, wstąpił do NSDAP w 1929, a w 1935 roku do SS i otrzymał rangę SS-Standartenführera, a następnie pracował w obozie koncentracyjnym w Dachau z Augustem Hirtem. Brał udział, bądź sam przeprowadzał eksperymenty m.in. z dużymi wysokościami i zamrażaniem, prowadzone w obozach koncentracyjnych, gdzie więźniowie byli trzymani w lodowatej wodzie do czasu, aż stracili przytomność bądź zmarli (por. Sigmund Rascher). Podczas tych eksperymentów zmarło od 280 do 300 więźniów.
Sievers został skazany na śmierć 20 sierpnia 1947 za zbrodnie przeciwko ludzkości w "Procesie lekarzy" i powieszony 2 czerwca 1948 w więzieniu Landsberg.
Sievers był nazywany nazistowskim „Sinobrodym” ze względu na kolekcjonowanie czaszek z głów odciętych Żydom, wykorzystywanym do badań przez Augusta Hirta.

</doc>
<doc id="1242816" url="https://pl.wikipedia.org/wiki?curid=1242816" title="Pippi Langstrump">
Pippi Langstrump



</doc>
<doc id="1242817" url="https://pl.wikipedia.org/wiki?curid=1242817" title="Walsall (stacja kolejowa)">
Walsall (stacja kolejowa)

Walsall – stacja kolejowa w Walsall, w hrabstwie West Midlands, w Anglii. Znajdują się tu 2 perony.

</doc>
<doc id="1242818" url="https://pl.wikipedia.org/wiki?curid=1242818" title="Casanova (film 2005)">
Casanova (film 2005)

Casanova – film z 2005 roku w reżyserii Lasse Hallströma przedstawiający życie Giacomo Casanovy.
Opis fabuły.
Film opowiada o pobycie Casanovy (Heath Ledger) w Wenecji w 1753 roku. Doża jest życzliwy Casanovie, powszechnie znanemu z rozwiązłości i łóżkowych podbojów, jednak chcąc uniknąć problemów z kościołem, ostrzega Casanovę przed wygnaniem z miasta. Aby temu zapobiec, Casanova musi wkrótce znaleźć żonę.
Casanova zakochał się we Francesce (Sienna Miller), która jest autorką nielegalnych feministycznych książek wydawanych pod nazwiskiem Bernardo Guardi. Jej matka, Andrea Bruni, namawia ją jednak do małżeństwa z Paprizzio (Oliver Platt), otyłym bogaczem z Genui, którego nigdy w życiu nie widziała. Kiedy Paprizzio dociera do Wenecji, Casanova, podszywając się pod nazwisko Bernardo Guardi, oszukuje przybysza i zaprasza go do swojego domu, a sam, udając Paprizzio, udaje się do Francesci.
Następnie Casanova wyznaje swoją prawdziwą tożsamość Francesce. Zostaje aresztowany przez biskupa Pucci (Jeremy Irons) pod zarzutem herezji i rozpusty. Jednakże ratuje Francescę przed więzieniem dalej grając rolę Bernardo Guardi. Jednak podczas procesu Francesca przyznaje się, że to ona jest prawdziwym Guardi i oboje zostają skazani na śmierć. Tuż przed egzekucją na rynku para zostaje uratowana przez ogłoszenie amnestii papieskiej dla wszystkich więźniów mających być zabitych tego dnia, gdyż są to urodziny papieża. Później okazuje się, że "biskupem", który czytał ogłoszenie, jest ojczym Casanovy, który przybył z jego matką po niego, tak jak to obiecała w dzieciństwie. Bohaterowie uciekają łodzią Paprizzio, zaś brat Francesci, Giovanni (Charlie Cox), zostaje, by kontynuować legendę Casanovy.

</doc>
<doc id="1242824" url="https://pl.wikipedia.org/wiki?curid=1242824" title="Kassel-Harleshausen (przystanek kolejowy)">
Kassel-Harleshausen (przystanek kolejowy)

Kassel Harleshausen – przystanek kolejowy w Kassel, w kraju związkowym Hesja, w Niemczech.

</doc>
<doc id="1242831" url="https://pl.wikipedia.org/wiki?curid=1242831" title="Big bro">
Big bro



</doc>
<doc id="1242835" url="https://pl.wikipedia.org/wiki?curid=1242835" title="Chemnitz-Schönau (przystanek kolejowy)">
Chemnitz-Schönau (przystanek kolejowy)

Chemnitz-Schönau – przystanek kolejowy w Chemnitz, w kraju związkowym Saksonia, w Niemczech. Znajdują się tu 2 perony.

</doc>
<doc id="1242837" url="https://pl.wikipedia.org/wiki?curid=1242837" title="Borys Eliaszewicz">
Borys Eliaszewicz

Borys Eliaszewicz, ros. "Борис Саадьевич Ельяшевич" (ur. 26 marca 1881 w Poniewieżu, zm. 9 stycznia 1971 w Eupatorii) – karaimski działacz społeczny, karaimoznawca, starszy hazzan Eupatorii.
Życiorys.
Urodził się w poniewieskiej społeczności Karaimów, w 1892 rodzina wyjechała do Moskwy. Początkową edukację świecką i religijną otrzymał w domu rodzinnym, od ojca Saadii Siemienowicza. W 1895 na koszt moskiewskiej gminy karaimskiej został wysłany do Eupatorii, gdzie kształcił się w karaimskiej szkole duchownej im. Aleksandra II. 
Po odbyciu w 1903 służby wojskowej w armii rosyjskiej, rozpoczął pracę jako karaimski nauczyciel. W latach 1907-1914 pełnił obowiązki hazzana w Symferopolu. Następnie został wybrany starszym hazzanem eupatoryjskiej kienesy. Pracował z młodzieżą, założył pierwszy karaimski chór chłopięcy. 
W latach 1919-1924 był p.o. hachana Krymu i Odessy. W tym okresie opiekował się zbiorami karaimskiej biblioteki narodowej "Karaj-Bitikligi" w Eupatorii. Wobec planów jej zagłady w 1928 prowadził w Moskwie starania o przejęcie części jej zbiorów przez biblioteki państwowe. Po jej oficjalnym zlikwidowaniu przez władze komunistyczne w 1929 przeniósł się do Moskwy, imając się różnych zawodów.
Po II wojnie światowej powrócił na Krym, gdzie został ponownie hazzanem eupatoryjskiej kienesy (1946–1958), po tym jak działalność religijna krymskich Karaimów została odnowiona podczas okupacji niemieckiej (kienesa działała do 1959). 
Zmarł w 1971, pochowano go na cmentarzu karaimskim w Eupatorii.

</doc>
<doc id="1242838" url="https://pl.wikipedia.org/wiki?curid=1242838" title="Ofiara (komiks)">
Ofiara (komiks)

Ofiara – dwudziesty dziewiąty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 2006 roku nakładem wydawnictwa Le Lombard. Po polsku wydał go w 2006 roku Egmont Polska.
Streszczenie.
Thorgal jest śmiertelnie chory, co jest wynikiem gniewu bogów, którym wielokrotnie przeciwstawiał się główny bohater. Na całą rodzinę nastaje miejscowy władca dodatkowo pogłębiając ich beznadziejną sytuację. Aaricia i Jolan bezskutecznie poszukują pomocy dla Thorgala. Swoją pomoc w uratowaniu ojca oferuje Jolanowi tajemniczy Manthor, lecz cena, jaką w zamian musi ponieść Jolan jest bardzo wysoka. Album ten kończy mini-cykl „Barbarzyńca”, a w szerszym kontekście zamyka epokę wygnania z Northlandu, zapoczątkowaną desperackim wyjazdem Thorgala, który poprzedza akcję „Słonecznego miecza”.
Dwudziesty dziewiąty tom przygód Thorgala jest zarazem ostatnim, w którym scenariusz napisał Jean Van Hamme. Cała rodzina Thorgala powraca na północ, gdzie jednocześnie kończą się przygody Thorgala dając początek pokoleniowej zmianie, w której głównym bohaterem staje się syn Thorgala, Jolan.

</doc>
<doc id="1242840" url="https://pl.wikipedia.org/wiki?curid=1242840" title="Ad Gentes">
Ad Gentes



</doc>
<doc id="1242843" url="https://pl.wikipedia.org/wiki?curid=1242843" title="Lista odcinków serialu Beverly Hills, 90210">
Lista odcinków serialu Beverly Hills, 90210

Poniżej znajduje się lista odcinków Beverly Hills, 90210, amerykańskiego serialu telewizyjnego dla młodzieży, emitowanego w latach 1990-2000 w USA oraz wielokrotnie w Polsce.
Powstało 293 odcinki w tym odcinek pilotowy, który jest dwuczęściowy, oraz 11 odcinków specjalnych.
Film: 2015.
W 2015 roku powstał 88 minutowy film telewizyjny zatytułowany "The Unauthorized Beverly Hills, 90210 Story" ("Nieoficjalna historia Beverly Hills, 90210"), przedstawiający kulisy i pracę na planie pierwszych pięciu sezonów serialu "Beverly Hills, 90210". Mimo że bohaterowie przedstawieni w filmie odtwarzają oryginalne postacie, to są one granie przez zupełnie nowych aktorów. Tydzień po premierze filmu została wyemitowana siostrzana produkcja, opowiadająca o powstaniu serialu "Melrose Place".

</doc>
<doc id="1242844" url="https://pl.wikipedia.org/wiki?curid=1242844" title="Horodzisko">
Horodzisko

Horodzisko – osada wsi Kosobudy w Polsce, położona w województwie lubelskim, w powiecie zamojskim, w gminie Zwierzyniec.
W latach 1975–1998 osada administracyjnie należała do województwa zamojskiego.
Osada administracyjnie podlega pod zarząd Roztoczańskiego Parku Narodowego.

</doc>
<doc id="1242846" url="https://pl.wikipedia.org/wiki?curid=1242846" title="Jarugi (Kosobudy)">
Jarugi (Kosobudy)

Jarugi – osada wsi Kosobudy w Polsce, położona w województwie lubelskim, w powiecie zamojskim, w gminie Zwierzyniec, na terenie Roztoczańskiego Parku Narodowego. 
W latach 1975–1998 osada administracyjnie należała do województwa zamojskiego.
Obecna jest w nazwie obszaru ochrony ścisłej Jarugi.

</doc>
<doc id="1242847" url="https://pl.wikipedia.org/wiki?curid=1242847" title="Timișoara Nord">
Timișoara Nord

Timișoara Nord – stacja kolejowa w Timișoara, w okręgu Temesz, w Rumunii. Znajduje się tu 6 peronów.

</doc>
<doc id="1242849" url="https://pl.wikipedia.org/wiki?curid=1242849" title="Sekretarzówka">
Sekretarzówka

Sekretarzówka – osada wsi Kosobudy w Polsce, położona w województwie lubelskim, w powiecie zamojskim, w gminie Zwierzyniec.
W latach 1975–1998 osada administracyjnie należała do województwa zamojskiego.
Osada stanowi integralną część wsi Kosobudy .

</doc>
<doc id="1242862" url="https://pl.wikipedia.org/wiki?curid=1242862" title="Więcławice (stacja kolejowa)">
Więcławice (stacja kolejowa)

Więcławice – stacja kolejowa w Więcławicach, w województwie kujawsko-pomorskim, w Polsce. Budynek stacyjny (właściwie nastawnię z poczekalnią) zburzono kilkadziesiąt lat temu, po elektryfikacji, przenosząc nastawnię poza perony.
W roku 2017 stacja obsługiwała 50–99 pasażerów na dobę.

</doc>
<doc id="1242864" url="https://pl.wikipedia.org/wiki?curid=1242864" title="Chemnitz-Siegmar (stacja kolejowa)">
Chemnitz-Siegmar (stacja kolejowa)

Chemnitz-Siegmar – przystanek kolejowy w Chemnitz, w kraju związkowym Saksonia, w Niemczech. Znajdują się tu 2 perony.

</doc>
<doc id="1242865" url="https://pl.wikipedia.org/wiki?curid=1242865" title="Lista odcinków serialu Sabrina, nastoletnia czarownica">
Lista odcinków serialu Sabrina, nastoletnia czarownica

W artykule znajduje się opis odcinków serialu komediowego "Sabrina, nastoletnia czarownica".

</doc>
<doc id="1242874" url="https://pl.wikipedia.org/wiki?curid=1242874" title="Essen-Frohnhausen">
Essen-Frohnhausen

Essen-Frohnhausen – przystanek kolejowy w Essen, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1242875" url="https://pl.wikipedia.org/wiki?curid=1242875" title="Rachid Bouaouzan">
Rachid Bouaouzan

Rachid Bouaouzan (ur. 20 lutego 1984 w Rotterdamie) – holenderski piłkarz występujący na pozycji pomocnika.
W Eredivisie rozegrał 84 spotkania i zdobył 4 bramki.

</doc>
<doc id="1242878" url="https://pl.wikipedia.org/wiki?curid=1242878" title="Czerwonoskórnictwo">
Czerwonoskórnictwo

Czerwonoskórnictwo – gałąź garbarstwa, zajmująca się garbowaniem skór miękkich: wołowych, krowich, cielęcych, baranich i końskich na różne kolory.
Wykorzystywano garbniki roślinne (kora dębowa lub inne garbniki nadające czerwony odcień skórze), w zależności od koloru, jaki chciano uzyskać. Skóra po wyprawie czerwonoskórniczej przeznaczona była na obuwie z cholewami, wyroby siodlarskie i dodatki.

</doc>
<doc id="1242879" url="https://pl.wikipedia.org/wiki?curid=1242879" title="Brytyjska Afryka Wschodnia">
Brytyjska Afryka Wschodnia

Brytyjska Afryka Wschodnia (ang. "British East Africa") – obszar we wschodniej Afryce pokrywający się z obszarem współczesnej Kenii, w drugiej połowie XIX wieku opanowany przez Brytyjczyków, który w 1895 roku został brytyjskim protektoratem. Istniał on aż do 1920 roku, kiedy to stał się kolonią brytyjską.
Historia.
Europejscy misjonarze zaczęli się osiedlać na obszarze między Mombasą, a górą Kilimandżaro w latach 40. XIX wieku, pod opieką ze strony sułtana Zanzibaru. W 1886 roku rząd brytyjski zachęcił Sir Williama Mackinnona, właściciela spółki żeglugowej, by umocnił wpływy brytyjskie w regionie. W 1888 roku udało mu się założyć Brytyjską Imperialną Kompanię Wschodnioafrykańską. Zarządzała ona około 240 kilometrowym odcinkiem wybrzeża, dzierżawionego od sułtana, który rozciągał się od rzeki Tana, przez Mombasę do granicy z Niemiecką Afryką Wschodnią. Brytyjską strefę wpływów, potwierdziła w 1885 roku konferencja berlińska, która rozszerzyła ją na pozostałą część współczesnej Kenii, a w 1890 roku objęła również Ugandę.
Kompania zaczęła słabnąć, przez co 1 lipca 1895 roku rząd brytyjski proklamował Protektorat Afryki Wschodniej. Stolica została przeniesiona z Mombasy do Nairobi w 1905 roku, a 23 lipca 1920 roku protektorat przekształcono w kolonię.

</doc>
<doc id="1242881" url="https://pl.wikipedia.org/wiki?curid=1242881" title="Iveta Malachovská">
Iveta Malachovská

Iveta Malachovská, z d. Pašková (ur. 11 lipca 1965 w Bratysławie) – słowacka redaktor telewizyjna i aktorka.
W roku 1991 studiowała na Filmovej akadémii múzických umení w Pradze. W latach 1984–1986 bezrobotna, od roku 1986 wewnętrzna pracownica w telewizji CSTV. Aktorka od roku 1989. Następnie przeniosła się do STV, gdzie prowadziła programy "Štúdio Kontakt" i "Lastovičky". Z STV przeszła do TV Markíza, gdzie redagowała program "Hodina pravdy".
W październiku 2007 przeniosła się z powrotem do STV, gdzie zaczęła prowadzić słowacką wersję Milionerów ("Milionár") i drugi sezon talk show "Ľudia" ("Ludzie").
Jej mąż to Martin Malachovský. Iveta Malachovská ma z nim córkę, Kristínę.

</doc>
<doc id="1242883" url="https://pl.wikipedia.org/wiki?curid=1242883" title="Chemnitz Süd">
Chemnitz Süd

Chemnitz Süd "(Chemnitz Południowy)" – stacja kolejowa w Chemnitz, w kraju związkowym Saksonia, w Niemczech. Znajdują się tu 4 perony.

</doc>
<doc id="1242886" url="https://pl.wikipedia.org/wiki?curid=1242886" title="Ibrány">
Ibrány

Ibrány – miasto powiatowe (siedziba władz powiatu Ibrány-Nagyhalász) w komitacie Szabolcs-Szatmár-Bereg w północno-wschodnich Węgrzech. Prawa miejskie od 1993.
Położenie.
Ibrány leży w zachodniej części doliny Rétköz, między Cisą i Lónyą. Sąsiaduje z bliźniaczym miasteczkiem Nagyhalász. Przez miasto przebiegają wąskotorowa linia kolejowa ("Nyírvidéki Regionális Kisvasút") łącząca Gávavencsello z Dombrád i lokalna droga łącząca Rakamaz z Kisvárda, biegnące wzdłuż lewego brzegu Cisy.
Historia.
Osada została założona w XIII wieku i od tej pory była dużą wsią (do 3 tys. mieszkańców). W II połowie XIX wieku i w I połowie XX wieku nastąpił okres intensywnego rozwoju Ibrány.
Zabytki.
10 km na południowy zachód od miasta leży jeden z największych (13 m wysokości, 20 tys. m³ objętości) i najlepiej zachowanych kurhanów na Węgrzech – ukończony w roku 247 grobowiec gockiego księcia Knivy. W Ibrány znajduje się zbór ewangelicki z XIII wieku, początkowo romański, w roku 1510 przebudowany w stylu gotyckim.
Rekreacja.
Na północ od miasta leży plaża nad Cisą – ośrodek sportów wodnych.

</doc>
<doc id="1242889" url="https://pl.wikipedia.org/wiki?curid=1242889" title="Kriss de Valnor">
Kriss de Valnor

Kriss de Valnor – dwudziesty ósmy tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 2004 roku nakładem wydawnictwa Le Lombard. Po polsku wydał go w 2004 roku Egmont Polska.
Streszczenie.
Aaricia usiłuje uciec z Jolanem i Louve z pałacu następcy tronu imperatora, by udać się na Syrenię i odnaleźć ciało otrutego podczas turnieju łuczniczego Thorgala. Zostaje wkrótce skazana na trzyletni pobyt w kopalni srebra, w której jedną z poganiaczek jest sama Kriss z Valnoru. Wojowniczka posługuje się Jolanem, aby wydostać się ze strzeżonego fortu. Tymczasem dwóch dworzan z prowincji Ponantu przetrząsa okolice w poszukiwaniu Thorgala. Wyruszają okrętem na Syrenię, by przekonać się o faktycznej śmierci wikinga. Obarczali go bowiem winą za śmierć swoich synów. Podczas podróży Aaricii z dziećmi i Kriss wychodzi na jaw, iż niegdysiejsza partnerka Shaigana Bezlitosnego posiada synka, imieniem Aniel. Wzburzona tym faktem księżniczka wikingów rezygnuje z dalszej drogi z Kriss, ale ona przekonuje ją, że nadal jest jej potrzebna, bo zna teren i wie dokąd uciekać. Nie mając wyboru Aaricia, wraz z dziećmi, rusza pod przewodem Kriss w dalszą drogę. Jolan podczas snu doznaje wizji powracającego ojca. W Ravinum odnajduje go w skrzydle szpitalnym. Dostojnicy ścigający wikinga próbują uniemożliwić obu kobietom wywiezienie go na tereny barbarzyńskie, toteż Kriss forsuje blokadę legionistów. Zostaje jednak raniona i w akcie desperacji chce opóźnić pościg w wąwozie za Aaricią, Jolanem, Louve, Anielem i wpółżywym Thorgalem. Jolan używa swych nadzwyczajnych mocy, aby unicestwić ścigających ich żołnierzy lawiną skał. Rodzina Thorgala wyrusza w drogę powrotną.

</doc>
<doc id="1242891" url="https://pl.wikipedia.org/wiki?curid=1242891" title="Jezioro Kroninek">
Jezioro Kroninek



</doc>
<doc id="1242893" url="https://pl.wikipedia.org/wiki?curid=1242893" title="Jezioro Krzywek">
Jezioro Krzywek



</doc>
<doc id="1242898" url="https://pl.wikipedia.org/wiki?curid=1242898" title="Jezioro Krzywek k/Gromu">
Jezioro Krzywek k/Gromu



</doc>
<doc id="1242899" url="https://pl.wikipedia.org/wiki?curid=1242899" title="Jezioro Krzywek k/Nart">
Jezioro Krzywek k/Nart



</doc>
<doc id="1242900" url="https://pl.wikipedia.org/wiki?curid=1242900" title="Jezioro Kuchnia">
Jezioro Kuchnia



</doc>
<doc id="1242902" url="https://pl.wikipedia.org/wiki?curid=1242902" title="Lasówka zielonkawa">
Lasówka zielonkawa

Lasówka zielonkawa ("Leiothlypis celata") – gatunek małego ptaka z rodziny lasówek (Parulidae), zamieszkujący Amerykę Północną. Nie jest zagrożony.
Systematyka.
Wyróżniono cztery podgatunki "L. celata":
Morfologia.
Długość ciała 11,5–14 cm. Wierzch ciała oliwkowozielony, spód oliwkowy z żółtym nalotem. Pokrywy podogonowe żółte. Zielonkawożółta brew. Cienka, przerywana, żółta obrączka oczna. Na piersi widoczne ciemnooliwkowe plamki. Pomarańczowa plama na wierzchu głowy (zwykle widoczna tylko wtedy, gdy ptak stroszy pióra). Zachodni podgatunek ma więcej żółtej barwy niż wschodni.
Zasięg, środowisko.
Otwarte lasy i zarośnięte zręby północnej i zachodniej części Ameryki Północnej, na południu w zachodnich górach, częściej spotykana na zachodzie. Zimę spędza wzdłuż obu wybrzeży od środkowej do południowo-środkowej części Ameryki Północnej oraz w północnej Ameryce Środkowej.
Status.
IUCN uznaje lasówkę zielonkawą za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 80 milionów dorosłych osobników.

</doc>
<doc id="1242906" url="https://pl.wikipedia.org/wiki?curid=1242906" title="Kienesa w Moskwie">
Kienesa w Moskwie

Kienesa w Moskwie – dom modlitewny moskiewskich karaimów istniejący w latach 1880–1928 przy ulicy Hercena 19 ("Gierciena 19"). 
Została założona na początku lat osiemdziesiątych XIX wieku staraniem karaimskich duchownych S. Czadukowa i S Bobowicza - wcześniej sobotnie nabożeństwa odbywały się w różnych mieszkaniach należących do moskiewskich karaimów. Kienesa znajdowała się w domu przy ul. "Bolszoj Nikickoj 19" (obecnie – "Gierciena 19"), pod numerem mieszkania 15. 
1 maja 1911 roku moskiewską wspólnotę odwiedził hachan Taurydy i Odessy Samuel Pampułow. W tym samym roku pojawiły się plany zbudowania moskiewskiej kienesy jako osobnego budynku, jednak ze względu na szczupłość środków i wybuch I wojny światowej nigdy nie zostały urzeczywistnione. 
Karaimska bóżnica przy ul. "Nikickoj" (w międzyczasie zmienionej na "Gierciena") istniała jeszcze przez jakiś czas po dojściu bolszewików do władzy, jednak w 1924 roku zarząd budynku wymówił karaimom pomieszczanie (do 1928 roku odbywały się jeszcze sobotnie modły). Od tego czasu modlono się tak jak przed 1880 rokiem – w prywatnych domach wiernych.

</doc>
<doc id="1242910" url="https://pl.wikipedia.org/wiki?curid=1242910" title="Port Said (stacja kolejowa)">
Port Said (stacja kolejowa)

Port Said – stacja kolejowa w Port Said, w Egipcie. Znajdują się tu 3 perony.

</doc>
<doc id="1242912" url="https://pl.wikipedia.org/wiki?curid=1242912" title="Jezioro Marksewo">
Jezioro Marksewo



</doc>
<doc id="1242914" url="https://pl.wikipedia.org/wiki?curid=1242914" title="Jezioro Małszewko">
Jezioro Małszewko



</doc>
<doc id="1242915" url="https://pl.wikipedia.org/wiki?curid=1242915" title="Mistrzostwa Świata w Biathlonie 2009">
Mistrzostwa Świata w Biathlonie 2009

43. Mistrzostwa świata w Biathlonie 2009 odbyły się w południowokoreańskiej miejscowości Pjongczang. Były to pierwsze mistrzostwa świata na kontynencie azjatyckim. Tak jak podczas mistrzostw w Östersund rozegranych zostało 11 konkurencji: 5 mężczyzn, 5 kobiet oraz 1 mieszana.
Wybór gospodarza.
Pjongczang wygrało w głosowaniu na gospodarza mistrzostw z rosyjskim Chanty-Mansyjskiem 23:22.

</doc>
<doc id="1242918" url="https://pl.wikipedia.org/wiki?curid=1242918" title="Barbarzyńca (komiks)">
Barbarzyńca (komiks)

Barbarzyńca – dwudziesty siódmy tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 2002 roku nakładem wydawnictwa Le Lombard. Po polsku wydał go w 2003 roku Egmont Polska.
Album otwiera cykl nazywany tym samym tytułem, obejmującym również dwa kolejne tomy, którego fabuła koncentruje się wokół niewoli bizantyjskiej i choroby Thorgala.
Streszczenie.
Thorgal, Aaricia, Jolan, Louve, Tiago oraz Ilenia zostali znalezieni na pustyni przez karawanę i dostarczeni handlarzowi niewolników, Dżaffarowi w przyportowym mieście. Zarządca gubernatora wykupił Thorgala wraz z Tiago jako "uciekinierów" do strzeleckiego egzaminu dojrzałości młodzieńców, synów dostojników. Za sprawą Thorgala, podczas uśmiercania niewolników ginie dwóch młodych dworzan. Gubernator wynagradza Thorgalowi wolnością oszczędzenie swego syna, nastoletniego Herakliusza, który również brał udział w sprawdzianie. Wiking zadeklarował władcy pozostanie na dworze i zaoferował treningi łucznicze, jeżeli jego dzieci oraz Ilenia zostaną wykupieni i będą mogli stać się przynajmniej niewolnikami. Mściwy Herakliusz podsunął ojcu pomysł wykorzystania Tiago do próby sprawdzenia łuczniczego talentu Thorgala. Brutalna próba przekonała "barbarzyńcę", iż nie powinien dłużej zostawać na obcej ziemi. Zwłaszcza, że reszta uwolnionych podwładnych, którzy uśmiercili swoich niedoszłych zabójców, została poddana ostatecznemu osądowi dostojeństwa. Jolan oraz Louve musieli dowieść swoich nadprzyrodzonych mocy, by gubernator zgodził się uczynić z rodziny Thorgala swoją służbę. Tybrus, prawa ręka gubernatora, od początku był przychylny wikingowi i realizował jego pomysły krok po kroku. Władca postanowił, jak co pięć lat, wziąć udział w wielkim turnieju na wyspie Syrenii, aby w starciu z pozostałymi prowincjami imperium wschodniorzymskiego, właśnie prowincja Ponantu mogła zostać zwolniona z podatku i dostąpić wszelkich możliwych zaszczytów. Do tego celu Thorgal musiał wystartować z Herakliuszem w części strzeleckiej. W istocie gubernator miał zamierzenie pozbycia się krnąbrnego i rozpuszczonego dziedzica z pałacu wysyłając go, jeśliby wygrał, na dwór samego imperatora. Herakliusz tymczasem zdecydował się wykonać na zbiegłej niewolnicy, Ilenii, karę chłosty, którą przerwał wzburzony losem swojej siostry Tiago. Odważny akt wystąpienia przeciw tyranii syna gubernatora przypłacił życiem. Aaricia, Jolan oraz Louve zostali wysłani na dwór cesarski, by Thorgal został zmuszony tym samym do wzięcia udziału w turnieju. Umiejętności wikinga szybko prowadzą jego duet z Herakliuszem do finału. W trakcie niego dochodzi do incydentu otrucia Thorgala przez zazdrosnego o względy młodzieńca. Ostatnia konkurencja kończy się remisem, w czego konsekwencji obie zwycięskie prowincje zostały zwolnione z konieczności płacenia podatku na okres sześciu miesięcy. Herakliusz został ostatecznie uśmiercony przez zbiegłą Ilenię, która zaraz po tym popełniła samobójstwo. Syn imperatora był pod dużym wrażeniem talentu Thorgala. Zlecił zatem legionistom pochowanie go na wzgórzu wyspy Syrenii. Żołnierze nie wykonali rozkazu do końca, pozostawiając jedynie wikinga oraz jego ekwipunek na skale.

</doc>
<doc id="1242921" url="https://pl.wikipedia.org/wiki?curid=1242921" title="Jezioro Rumy">
Jezioro Rumy



</doc>
<doc id="1242922" url="https://pl.wikipedia.org/wiki?curid=1242922" title="Lasówka rudogłowa">
Lasówka rudogłowa

Lasówka rudogłowa ("Leiothlypis ruficapilla") – gatunek małego ptaka z rodziny lasówek (Parulidae), zamieszkujący Amerykę Północną. Nie jest zagrożony.
Systematyka.
Wyróżniono dwa podgatunki "L. ruficapilla":
Morfologia.
Długość ciała 11,5–13 cm. Wierzch głowy i kark szare. Na ciemieniu słabo widoczna pomarańczowa plama; wyraźna, biała obrączka oczna. Grzbiet, skrzydła oraz ogon oliwkowozielone. Gardło i spód ciała żółte, oprócz białego brzucha. U samicy, samca na jesień i młodych głowa jasnoszara lub brązowoszara, spód jasnożółty, obrączka oczna płowa.
Zasięg, środowisko.
Mieszane zadrzewienia, obrzeża lasów, bagna środkowej części Ameryki Północnej, na południu w zachodnich górach. Zimę spędza w Meksyku, Gwatemali i na południowych wybrzeżach USA.
Status.
IUCN uznaje lasówkę rudogłową za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 40 milionów dorosłych osobników. Trend liczebności populacji uznawany jest za wzrostowy.

</doc>
<doc id="1242924" url="https://pl.wikipedia.org/wiki?curid=1242924" title="Jezioro Sawica">
Jezioro Sawica



</doc>
<doc id="1242925" url="https://pl.wikipedia.org/wiki?curid=1242925" title="Chennai Central">
Chennai Central

Chennai Central – stacja kolejowa w Ćennaju, w stanie Tamil Nadu, w Indiach. Jest największą stacją kolejową w mieście. Znajduje się tu 7 peronów.

</doc>
<doc id="1242926" url="https://pl.wikipedia.org/wiki?curid=1242926" title="Iveta Malachovska">
Iveta Malachovska



</doc>
<doc id="1242928" url="https://pl.wikipedia.org/wiki?curid=1242928" title="Królestwo pod piaskiem">
Królestwo pod piaskiem

Królestwo pod piaskiem – dwudziesty szósty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 2001 roku nakładem wydawnictwa Le Lombard. Po polsku wydał go w 2002 roku Egmont Polska.
Album zasadniczo stanowi zamkniętą historię, jednak jego końcówka może być już uważana za wstęp do cyklu „Barbarzyńca”, rozpoczynającego się wraz z następnym albumem o tym tytule.
Streszczenie.
Thorgal podróżuje z Aaricią, Jolanem oraz Louve po południowych pustynnych, odludnych terenach w poszukiwaniu wymarzonego miejsca do osiedlenia się. Za namową swojej żony zamierza znów skierować się w stronę rodzinnego Northlandu, kiedy ich banicja została za sprawą Gunnara odwołana. Chryzjos i Tiago, wysłannicy kontrarchy, spaliwszy łódź wikinga, zwabiają go i jego rodzinę do oazy w sercu pustyni. W drodze poprzez wydmy Tiago ratuje życie Louve, ujawniając przy tym swoje nadzwyczajne pochodzenie. Sargon ma zamierzenia wobec Thorgala w realizowaniu planu przywrócenia świetności gwiezdnemu ludowi, wywodzącemu się od Atlantów. Dzięki użyciu introspektora, poznając przeszłość bohaterów, chce wykorzystać zdobytą wiedzę do podboju ludzkości przy wykorzystaniu nowoczesnej techniki i podaniu za zstępujących z niebios bogów. Siostra Tiago, imieniem Ilenia, wyjawia Thorgalowi w ruinach miasta gwiezdnego ludu prawdziwą naturę kontrarchy - Sargona - oraz spisek na wahadłowcu, jakim było zabicie jej ojca, Alcjora, dowódcy statku. Thorgal nie wykazuje zainteresowania współpracą z okrutnikiem, więc z pomocą Ileni oraz jej ukochanego, Chryzjosa, podejmują się wyzwania wyswobodzenia Aarici, Jolana i Louve. Sargon ubiega tę heroiczną próbę i skazuje rodzinę wikinga na karę umieszczenia w labiryncie, gdzie przedtem umieścił Tiago, którego od dłuższego czasu próbował się pozbyć. Kontrarcha ma zamiar przedłużenia swojego rodu dzięki Ileni, ta jednak umyka ochroniarzowi Sargona, Orchiasowi, i wkracza do labiryntu za Thorgalem. Pracując zespołowo, skazańcy znajdują wyjście z podziemnej plątaniny korytarzy, wydostając na powierzchnię "królestwa pod piaskiem". Chryzjos postanawia odkupić wszelkie swoje błędy z przeszłości, toteż przypłaca życiem przerwanie podbojowego lotu Sargona, Orchiasa wraz z im poddaną załogą. Thorgal, Aaricia, Louve, Tiago oraz Ilenia opuszczają oazę usytuowaną u stóp wulkanu.

</doc>
<doc id="1242932" url="https://pl.wikipedia.org/wiki?curid=1242932" title="Mieczysław Czychowski">
Mieczysław Czychowski

Mieczysław Czychowski (ur. 26 maja 1931 w Dzbeninie, zm. 23 stycznia 1996 w Gdyni) — polski poeta i artysta-malarz, rysownik, rzeźbiarz związany z Gdańskiem oraz Dzbeninem.
Życiorys.
Urodził się 26 maja 1931 roku w Dzbeninie jako Józef Mieczysław Cychowski. W okresie II wojny światowej, przebywając w Dzbeninie wraz z rodzicami, młodszą siostrą Zofią obraz starszym bratem Czesławem, doświadczył wielu przeciwności losu. W 1944 roku nowo wybudowany dom Czychowskich, znajdujący się nieopodal brzegu Narwi, spalili Niemcy. 8 maja 1945 roku w wyniku wybuchu miny przyszły artysta stracił prawą dłoń z przedramieniem. Następnie w niewyjaśnionych okolicznościach został rozstrzelany jego ojciec, Stanisław, działacz ludowy, w chwili śmierci członek PPR, wcześniej w ZWZ i AK — prawdopodobnie ważna postać lokalnej konspiracji. Wiadomo, że ukrywał on wraz ze swoją żoną, Wiktorią, osoby poszukiwane przez okupanta. W czasie zebrań wraz z bratem i matką pełnił dyżury, ostrzegając w razie niebezpieczeństwa. Z bratem pełnił też rolę gońca i łącznika.
Po wojnie jego matka, Wiktoria z domu Romanik, wyszła za swojego szwagra, Wojciecha Cychowskiego. (Nazwiska braci różniły się; także poeta i malarz nosił nazwisko „Cychowski” jeszcze w latach 50. XX wieku — tak wg relacji jego siostry błędnie zapisał nazwisko „Czychowski” jako „Cychowski” organista w czasie chrztu).
Uczył się w gimnazjum w Ostrołęce. W 1950 roku Mieczysław Czychowski zrezygnował z kontynuowania nauki w liceum w Ostrołęce i wyjechał z rodzinnej wsi do Gdyni, gdzie ukończył dwa lata później Państwowe Liceum Sztuk Plastycznych w Gdyni-Orłowie. Tam był m.in. Przewodniczącym szkolnego koła Związku Młodzieży Polskiej. Od 1953 do połowy lat 60. pozostawał członkiem PZPR.
W 1958 roku został absolwentem Wydziału Malarstwa Sztalugowego w Państwowej Wyższej Szkole Sztuk Plastycznych w Sopocie, następnie w Gdańsku (obecnie Akademia Sztuk Pięknych w Gdańsku), w pracowni prof. Krystyny Łady-Studnickiej. Został przyjęty do Związku Polskich Artystów Plastyków.
W okresie studiów Czychowski był przyjacielem i mentorem młodego Edwarda Stachury, cenionego później poety i prozaika, który w początkowym okresie swojej twórczości przebywał w Trójmieście. Stachura w jednym z listów nazwał Czychowskiego „mistrzem” oraz „leworękim «Norwidem»”.
Mieczysław Czychowski był dwukrotnie żonaty. W latach 50. ożenił się cywilnie z Haliną z domu Urbaniak (rozwód w 1962 roku). Następnie od 1964 związany (ślub cywilny w latach 70.) z Wandą z domu Majewską, z którą miał troje dzieci — dwóch synów oraz córkę.
W 1968 roku Czychowski jako jeden z nielicznych literatów na Wybrzeżu podpisał wystąpienie pisarzy gdańskich popierające strajki studentów w tzw. wydarzeniach marcowych. W dokumencie związanym z tzw. Grudniem 1970 określono go jako „znanego z negatywnych, antypartyjnych wystąpień”. W sierpniu 1980 roku był obecny w Stoczni Gdańskiej im. Lenina, gdzie podpisał poparcie gdańskich literatów dla strajkujących robotników. Tuż po okresie stanu wojennego zdecydował się jednak na ponowne wstąpienie do Związku Literatów Polskich.
W latach 1972–1995 mieszkał wraz z rodziną w Gdańsku przy ul. Kartuskiej 81, następnie przez kilka miesięcy przebywał samotnie w przynależnym sobie mieszkaniu przy ul. Kręckiego 3 w Gdańsku-Oliwie, gdzie w 1989 roku został zamordowany najemca Zdzisław Augustyn Malinowski — poeta, malarz, grafik, autor tekstów piosenek. Sprawców zbrodni nigdy nie odnaleziono.
Mieczysław Czychowski przyjaźnił się szczególnie z malarzem z Ostrołęki Wiesławem (vel Bonifacym) Postaleńcem, poetą ostrołęckim Dionizym Maliszewskim, malarzem Stanisławem Skolimowskim (także ostrołęczaninem), grafikiem, malarzem oraz rzeźbiarzem Ryszardem Stryjcem, ceramikiem i malarzem gdańskim Bronisławem Tuskiem, prezesem Państwowego Ośrodka Maszynowego w Żukowie Stanisławem Zielińskim, poetą i profesorem Kazimierzem Nowosielskim oraz właścicielem NCE „Oświata-Lingwista” w Gdańsku Edwardem Grzegorzem Ostrowskim. Przyjaźnie te zawiązywał w różnych okresach swojego życia. Liczne były także znajomości lub przyjaźnie Czychowskiego z artystami trójmiejskimi, np. Stanisławem Gostkowskim.
W środowisku artystycznym i intelektualnym Trójmiasta Czychowski był postacią powszechnie znaną, uchodził za mentora młodych poetów. Prowadził bujne życie towarzyskie i kontrowersyjny tryb egzystencji — to ze względu m.in. na nadmierne zamiłowanie do alkoholu.
Mieczysław Czychowski zmarł 23 stycznia 1996 roku w szpitalu w Gdyni-Redłowie na nowotwór płuc (choroba postępowała z przerzutami do mózgu). Spoczywa na cmentarzu w Rzekuniu, w grobie rodzinnym.
Upamiętnienie.
W 2006 roku nadano jego imię Szkole Podstawowej w Dzbeninie, gdzie się urodził i mieszkał przez pierwszych 19 lat swojego życia.
Szczególnym popularyzatorem dzieł Czychowskiego jest prof. dr hab. Kazimierz Nowosielski, poeta oraz literaturoznawca związany z Uniwersytetem Gdańskim, autor wielu wypowiedzi krytycznych dotyczących twórczości literackiej i plastycznej Czychowskiego oraz organizator poświęconych mu konferencji naukowych.
Inną osobą, która szczególnie dba o pamięć o dorobku poetyckim Mieczysława Czychowskiego jest dr hab. Karol Samsel, ostrołęczanin, poeta i literaturoznawca związany z Uniwersytetem Warszawskim. Samsel jest także autorem wypowiedzi krytycznych dotyczących twórczości Czychowskiego, ponadto organizatorem spotkań jemu poświęconych w Muzeum Kultury Kurpiowskiej w Ostrołęce.
W 2014 roku w Gdańsku odbyła się projekcja filmu o Mieczysławie Czychowskim pt. „Komu skrzypce a komu futerał”, reż. Henryka Dobosz-Kinaszewska. W tym samym roku film został wyświetlony na kanale TVP Kultura. 
We wrześniu 2015 ukazało się obszerne opracowanie edytorskie dotyczące życia i twórczości Mieczysława Czychowskiego, pt. "Poezja, malarstwo, korespondencja z matką". Przygotował je do druku, opracował, oraz opatrzył komentarzami i wstępem Piotr Smoliński (wyd. „Oświata-Lingwista”, Nadbałtyckie Centrum Edukacji). Książka ta prezentuje niemal cały dorobek artystyczny i epistolograficzny oraz biografię Czychowskiego. Publikacja powstawała od 2011 roku z inspiracji Stanisława Zielińskiego z Kartuz oraz prof. Stefana Chwina.
W 2016 roku wystawiono monodram poświęcony pamięci Mieczysława Czychowskiego, autorstwa Piotra Kotlarza (przyjaciela poety), w Gdańskim Towarzystwie Przyjaciół Sztuki. Opublikowany w 2021 w miesięczniku WOBEC.
Twórczość.
Od 1950 aż do śmierci Mieczysław Czychowski był związany z Trójmiastem, gdzie mieszkał i głównie publikował. W lokalnym środowisku poetów (zarówno swoich rówieśników, jak i twórców pokoleniowo młodszych) oraz dziennikarzy, jak również nielicznych w Gdańsku w czasach głębokiego PRL-u znawców literatury, był uznawany za artystę o wielu talentach, wszechstronnego malarza i zdolnego pisarza, którego możliwości pióra i pędzla wykraczały daleko poza lokalność.
Apogeum twórczości Czychowskiego, zarówno literackiej, jak i plastycznej, przypadło na lata 60. XX wieku. Wtedy to gdański artysta rodem z mazowieckiej wsi był z pewnością jednym z najważniejszych trójmiejskich poetów — jego pisarstwo było wyraźnie obecne we wszystkich zbiorowych antologiach twórczości liryków Wybrzeża, w poszerzonych antologiach powojennych poetów polskich, było także omawiane w rozmaitych recenzjach publikowanych na łamach prasy i w wydawnictwach zwartych, nieco późnej również w pracach naukowych badaczy związanych z Uniwersytetem Gdańskim.
Czychowski tworzył głównie portrety i pejzaże, zajmował się także okazjonalnie architekturą i plakatem. Był autorem wielu indywidualnych wystaw, lecz w środowisku bardziej ceniono go jako poetę, choć szczególnie jego prace wykonane w technice pasteli stanowią przykład twórczości stojącej na wysokim artystycznym poziomie.
Poezja Czychowskiego, który był rówieśnikiem poetów Pokolenia „Współczesności”, poza Trójmiastem najczęściej wpisywana była do tzw. kręgu „Orientacji Poetyckiej Hybrydy”. Czychowski utrzymywał też kontakty z przedstawicielami Grupy Literackiej „Narew”, działającymi w Ostrołęce.
Debiutem poetyckim Czychowskiego była publikacja socrealistycznego wiersza pt. „Ja dziś z Wami” w 1951 w „Głosie Wybrzeża”. Czychowski później publikował również w innych trójmiejskich pismach, takich jak „Kontrasty”, „Litery”, „Rejsy”, a także w prasie ogólnopolskiej: „Twórczości”, „Poezji”, „Współczesności” i innych. Pozostawał aktywny twórczo do końca życia.
Opublikowano sześć tomików poezji Czychowskiego, jako pierwszy "Miejsca wydrążone" w 1960 nakładem Wydawnictwa Morskiego.
Mieczysław Czychowski pozostawił obfitą korespondencję z matką Wiktorią, która została wydana drukiem po raz pierwszy w 2015 roku. Dzieło epistolograficzne poety i jego rodzicielki stanowi interesujący przykład relacji matki-chłopki z synem-inteligentem, szczególnie interesujący w kontekście tematyki awansu społecznego w PRL.
Listy Edwarda Stachury do Mieczysława Czychowskiego są obecnie przechowywane w Bibliotece Gdańskiej Polskiej Akademii Nauk. Zostały wydane drukiem po raz pierwszy w 2006 roku przez Dariusza Pachockiego, znawcę twórczości Stachury.
Czychowski ponadto trudnił się krytyką artystyczną. Szkice o twórczości plastycznej innych współczesnych sobie malarzy m.in. gdańskich publikował m.in. w „Literach”.
Spuścizna Mieczysława Czychowskiego znajduje się obecnie w kilku zbiorach prywatnych, jak również w archiwum Biblioteki Gdańskiej Polskiej Akademii Nauk oraz Muzeum Kultury Kurpiowskiej w Ostrołęce. Składa się na tysiące jednostek archiwalnych o najróżniejszym charakterze. Wiele prac plastycznych artysty znajduje się w Juszkowie, w zbiorze prywatnym.
Opiekunem spuścizny Czychowskiego w zbiorach PAN jest Krystyna Świerkosz.

</doc>
<doc id="1242934" url="https://pl.wikipedia.org/wiki?curid=1242934" title="Jezioro Szczycionek">
Jezioro Szczycionek



</doc>
<doc id="1242935" url="https://pl.wikipedia.org/wiki?curid=1242935" title="Jezioro Sędańsk">
Jezioro Sędańsk



</doc>
<doc id="1242936" url="https://pl.wikipedia.org/wiki?curid=1242936" title="Doraemon">
Doraemon

 – tytułowa postać mangi i serialu telewizyjnego anime, stworzona w latach 1969–1970 przez Hiroshiego Fujimoto i Motoo Abiko, którzy występowali pod wspólnym pseudonimem Fujio Fujiko. Bohaterami rysunkowych historii są: chłopiec Nobita Nobi i jego niebiesko-biały robokot – Doraemon, który stał się jedną z ikon japońskiej animacji na świecie.
Premiera serialu anime miała miejsce 1 kwietnia 1979 roku na japońskim kanale TV Asahi. Polska premiera serialu miała miejsce 21 stycznia 2014 roku na antenie Disney XD. Od 14 września 2015 roku serial jest emitowany na antenie Disney Channel.
Fabuła.
Nobita Nobi jest młodym chłopcem, który dostaje w szkole złe oceny, jest zastraszany i odczuwa negatywne emocje. Żyjący wiele lat w przyszłości jeden z jego potomków wysyła kota-robota o imieniu Doraemon, aby chronić i kierować Nobitą. Kot zaskakuje chłopca i jego kolegów różnymi przedmiotami wyjmowanymi ze swojej kieszonki, od zabawek i lekarstw po drzwi otwierające się w każde miejsce, jakie się chce oraz rotor, który umieszczony na głowie umożliwia latanie. Najbliższą przyjaciółką Nobity jest Shizuka Minamoto. Nobita jest często dręczony przez Takeshiego Godę (nazywanego "Gian") oraz przebiegłego i aroganckiego Suneo Honekawę.
Manga.
Pierwszy tom mangi pojawił się w grudniu 1969 roku i został opublikowany w sześciu magazynach.
Całość została skompilowana przez wydawnictwo Shōgakukan w 45 tomach, wydawanych od 31 lipca 1974 do 26 kwietnia 1996 roku.
Anime.
Anime na podstawie mangi po raz pierwszy ukazało się w telewizji w 1973 roku. Niestety nie zyskało sobie uznania widowni i zostało zdjęte z anteny po 26 odcinkach. Jednakże anime powróciło do emisji w 1979 roku, tym razem odnosząc sukces. Seria, która była zapoczątkowana w 1979 roku była najdłuższą serią anime – emitowano ją aż do 2005 r. Tego samego roku rozpoczęto nową serię, nadawaną do dziś. Doraemon to popularna na świecie ikona japońskiej animacji.
Filmy.
Premiera filmu miała miejsce 4 marca 1995 roku w Japonii na kanale TV Asahi, a 19 lat później pojawił się w Polsce 20 stycznia 2014 roku na antenie Disney XD. Film ukazuje życie Doraemona po narodzinach przed przybyciem do Nobity.
Polska premiera filmu miała nastąpić 12 lipca 2015 roku na antenie Disney XD, ale z nieznanych przyczyn została przesunięta na 4 października.
Polska premiera filmu nastąpiła 11 października 2015 roku na antenie Disney XD.
Polska premiera filmu nastąpiła 18 października 2015 roku na antenie Disney XD.
Ambasador.
W marcu 2008 r. japońskie Ministerstwo Spraw Zagranicznych wybrało Doraemona na ambasadora promującego japońską produkcję filmów anime. W kwietniu 2013 roku Doraemon dołączył do zespołu promującego organizację Igrzysk Olimpijskich 2020 w Japonii
Wersja polska.
Wersja polska: SDI Media Polska
Reżyseria: Grzegorz Drojewski
Dialogi:
Montaż:
Mix:
W wersji polskiej udział wzięli:
W pozostałych rolach:
i inni
Lektor tytułu serialu i tytułów odcinków: Brygida Turowska

</doc>
<doc id="1242937" url="https://pl.wikipedia.org/wiki?curid=1242937" title="Błękitna zaraza">
Błękitna zaraza

Błękitna zaraza – dwudziesty piąty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1999 roku nakładem wydawnictwa Le Lombard. Po polsku wydał go w 2001 roku Egmont Polska.
Streszczenie.
Thorgal z rodziną opuścił Arachnopolis, by poszukiwać nowych stron, w których mógłby zamieszczać z dala od ludzkiego okrucieństwa oraz gniewu bogów. Jolanowi tym trudniej było opuszczać rajską wyspę, ponieważ jego przyjaciel - Darek, pierwsza miłość - Lehla oraz najwierniejsi psi towarzysz - Muff, zdecydowali się na niej pozostać. Podczas przeprawy przez mokradła, Thorgala z rodziną napadła rasa karłów Myrmów. Jolana ugryzł na łodzi z martwym żeglarzem szczur, który stał się zarazem przyczyną nadchodzących nieszczęść. Książę Zarkaj, władca jednej z bogatych prowincji, przeszkodził karlim piratom dokonać rabunku, zabierając rodzinę wikinga do swojego jesiennego pałacu. Od samego początku ubiegał się o względy Aaricii i wielce nierad był z wykrycia na jej skórze znamion błękitnej zarazy. Nakazał przepędzić Thorgala, jego żonę, Jolana i Louve ze swoich włości i umieścić ich w labiryncie. Dotknięty podobną chorobą Mandor, były medyk królewski, opowiedział Thorgalowi o epidemii nieuleczalnej zarazy pustoszącej południowe tereny. Wspomniał także, iż legenda głosi o mędrcu Armenosie, potrafiącym pokonać każdą istniejącą chorobę. Rodzinie wikinga zostało zaledwie kilka dni życia, czyli ile średnio wystarczy chorobie na wykończenie innych "zesłańców" księcia Zarkaja do labiryntu mieszczącego się w rozpadlinie. Codzienne ćwiczenia strzeleckie ludzi z dworu uśmierzało ostatecznie ból skazańców na Skale Wyzwolenia. Thorgal podjął się wyprawy do ośnieżonej góry po lek od Armenosa. Chyłkiem unikając śmierci na moczarach, został uratowany przez Myrmów będących pod wodzą Zajkara - bliźniaczego brata Zarkaja. Dowiedział się także o przeszłości swego wybawiciela i planie uniknięcia dynastycznych sporów przez jego ojca, kiedy jednego dziedzica tronu postanowiono pozostawić na pastwę losu na mokradłach. Zajkar wynagrodził bohaterstwo Thorgala, obiecując swoje towarzystwo w wyprawie na górę o ośnieżonym szczycie. Po dotarciu na miejsce obaj zauważają dzięki Kadirowi - uczniowi Armenosa - iż jego mentor został porwany do pałacu księcia Zarkaja. Wykorzystują tedy wynalazki mędrca, aby na skonstruowanych skrzydłach dotrzeć prosto do prowincji. Zajkar przekonał Zarkaja o potrzebie współpracy przy ratowaniu zarażonych błękitną zarazą poddanych. Gest ten bowiem świadczyć miał o człowieczej godności dotychczas egoistycznego dziedzica tronu. Dzięki pomocy sprowadzonego Armenosa Thorgal był w stanie wyzwolić swoją rodzinę oraz innych skazańców spod ciężaru zarazy. Bracia bliźniacy zaś zdecydowali połączyć siły w panowaniu królestwem swojego ojca.

</doc>
<doc id="1242938" url="https://pl.wikipedia.org/wiki?curid=1242938" title="Paea Wolfgramm">
Paea Wolfgramm

Paea Wolfgramm (ur. 1 grudnia 1969 w Vavaʻu) – tongijski bokser, zdobywca srebrnego medalu olimpijskiego na Letnich Igrzyskach Olimpijskich w 1996 w wadze superciężkiej, w latach 1996–2001 bokser zawodowy wagi ciężkiej.
Kariera amatorska.
Jego największym sukcesem w karierze amatorskiej było zdobycie srebrnego medalu na Letnich Igrzyskach Olimpijskich w 1996. Był to pierwszy i jak dotąd (2012) jedyny medal zdobyty przez Tonga na igrzyskach olimpijskich. W drodze do finału pokonał: Siarhieja Lachowicza z Białorusi (10-9), Alexisa Rubalcabę z Kuby (17-12), Duncana Dokiwari z Nigerii (7-6). W finale przegrał z Wołodymyrem Kłyczko z Ukrainy (3-7). Ponadto w 1994 został brązowym medalistą igrzysk Wspólnoty Narodów w wadze superciężkiej.
Kariera zawodowa.
Ważący około 160 kg bokser wkrótce po igrzyskach przeszedł na zawodowstwo. Będąc niepokonanym w 14 kolejnych walkach, w 1998 przegrał na punkty z Marionem Wilsonem. Następnie zwyciężył utytułowanego kubańskiego boksera Jorge Luisa Gonzaleza. Walka ta dała mu szansę rewanżu z Wołodymyrem Kłyczko. Ponowne spotkanie zakończyło się przegraną Wolfgramma (nokaut w pierwszej rundzie). Następna walka, w której spotkał się z Elieserem Castillo z Kuby, również zakończyła się jego porażką. W kwietniu 2001 roku pokonał byłego mistrza IBO, Samoańczyka Jimmy’ego Thundera, cztery miesiące później przegrał przez techniczny nokaut w 9. rundzie z Amerykaninem Coreyem Sandersem. Po tej walce ogłosił zakończenie kariery.
W 2003 roku przegrał z Niu Peau z Nowej Zelandii w walce pokazowej.
Życie prywatne.
Bokser mieszka w Auckland w Nowej Zelandii. Ma sześcioro dzieci: 4 synów i 2 córki.

</doc>
<doc id="1242939" url="https://pl.wikipedia.org/wiki?curid=1242939" title="Lasówka granatowa">
Lasówka granatowa

Lasówka granatowa ("Setophaga caerulescens") – gatunek małego ptaka z rodziny lasówek (Parulidae), zamieszkujący Amerykę Północną. Nie jest zagrożony.
Systematyka.
Wyróżniono dwa podgatunki "S. caerulescens":
Morfologia.
Długość ciała 12–14 cm. Masa ciała 9–10 g.
Samiec – wierzch ciała niebieskoszary; maska, gardło, górna części piersi oraz boki czarne; dolna część piersi i brzuch białe. Skrzydła i ogon ciemne; na skrzydłach widoczne białe lusterko; skrajne sterówki białe. Samica – wierzch oliwkowoszary, niebieski nalot na ciemieniu i pokrywach nadogonowych, spód oliwkowożółty. Brew i lusterko białe. Młode ptaki są podobne do dorosłych.
Zasięg, środowisko.
Niższe piętro w liściastych oraz mieszanych zadrzewieniach środkowo-wschodniej części Ameryki Północnej, na południu w górach. Zimuje na wyspach Karaibów, na wybrzeżu półwyspu Jukatan, w Ameryce Centralnej i na południu Florydy.
Zachowanie.
Może wyprowadzić od jednego do trzech lęgów w sezonie, zwykle dwa (odnotowany rekord to 5 lęgów). Budową gniazda zajmuje się samica, samiec może pomagać zbierać materiał budulcowy. Jest ono umieszczone w gęstym podszycie w rozwidleniu gałęzi krzewu lub młodego drzewka, na wysokości około 0,9–1,5 m nad ziemią. Gniazdo ma kształt czarki i zbudowane jest z kawałków kory połączonych pajęczynami i śliną; w środku wyścielone jest miękkimi materiałami takimi jak mech, sierść zwierzęca, igiełki sosen czy korzonki. W zniesieniu 2–5 jaj, najczęściej 4. Inkubacja trwa 12–13 dni, a zajmuje się nią wyłącznie samica. Karmieniem piskląt zajmuje się także samica, samiec może jej dostarczać pożywienie. Młode są w pełni opierzone po 8–10 dniach od wyklucia. Po opuszczeniu gniazda pozostają w jego pobliżu przez 2–3 tygodnie, w tym czasie są nadal karmione i chronione przez rodziców.
Żywi się owadami i ich larwami, oraz pająkami. Zbiera je z gałązek i liści, często od spodniej strony. Na zimowiskach podstawę pożywienia nadal stanowią owady, ale ptak uzupełnia dietę owocami, w tym jagodami, oraz nektarem kwiatów i wydzieliną czerwców.
Status.
IUCN uznaje lasówkę granatową za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 2,4 miliona dorosłych osobników. Trend liczebności populacji uznawany jest za wzrostowy.

</doc>
<doc id="1242941" url="https://pl.wikipedia.org/wiki?curid=1242941" title="Pergaminnictwo">
Pergaminnictwo

Pergaminnictwo – rzemiosło zajmujące się wyrabianiem pergaminów ze skór baranich, koźlich lub cielęcych. 
Skórę wapniono, oczyszczano powierzchnie lica i mizdry do wysokiego stopnia gładkości i wypolerowania. Skórę oczyszczoną z mizdry i włosów rozciągano na ramach i wcierano w nią kredę, szlifując pumeksem. W XIV-XV w. pergaminnictwo ustępuje miejsca papiernictwu. Odnotowanym w źródłach pergaminnikiem był wrocławianin żydowskiego pochodzenia Nickel Hanke. 

</doc>
<doc id="1242942" url="https://pl.wikipedia.org/wiki?curid=1242942" title="Stenotypia">
Stenotypia



</doc>
<doc id="1242943" url="https://pl.wikipedia.org/wiki?curid=1242943" title="Arachnea">
Arachnea

Arachnea – dwudziesty czwarty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1999 roku nakładem wydawnictwa Le Lombard. Po polsku wydał go w 2000 roku Egmont Polska.
Album ten, wraz z dwoma następnymi bywa łączony w cykl „Podróże Thorgala”, ukazujący historie towarzyszące poszukiwaniu przez bohatera i jego rodzinę nowego miejsca, „aby żyć w pokoju”. Te trzy tomy („Arachnea”, „Błękitna zaraza” i „Królestwo pod piaskiem”) łączy motyw podróży na południe, poza tym jednak są one niezależnymi epizodami o zamkniętej fabule.

</doc>
<doc id="1242944" url="https://pl.wikipedia.org/wiki?curid=1242944" title="Asram">
Asram



</doc>
<doc id="1242945" url="https://pl.wikipedia.org/wiki?curid=1242945" title="Köln-Mülheim (stacja kolejowa)">
Köln-Mülheim (stacja kolejowa)

Köln-Mülheim – stacja kolejowa w Kolonii, w kraju związkowym Nadrenia Północna-Westfalia, w Niemczech. Znajdują się tu 4 perony.

</doc>
<doc id="1242950" url="https://pl.wikipedia.org/wiki?curid=1242950" title="Parafia Ewangelicko-Augsburska w Opolu">
Parafia Ewangelicko-Augsburska w Opolu

Parafia Ewangelicko-Augsburska w Opolu – luterańska parafia położona przy ulicy Pasiecznej 12 w Opolu, należy do diecezji katowickiej Kościoła Ewangeliki-Augsburskiego w RP. W 2019 liczyła około 230 wiernych.
Historia parafii.
Nauka ks. Marcina Lutra pojawiła się w Opolu już około r. 1524. Jej gorącym zwolennikiem był kanonik ks. Lorency Jost, który od roku 1527 prawie przez ćwierć wieku w kościele św. Krzyża (obecny kościół katedralny) głosił kazania w duchu Reformacji. W tym czasie w klasztorze dominikanów, tzw. górnym, rozpoczęło się regularne nauczanie kościelne młodzieży według Katechizmu Lutra. W roku 1535 margrabia Jerzy zwany Pobożnym, który przejął Opole i sprzyjał rozwojowi Reformacji w mieście, powołał ewangelickiego kaznodzieję, któremu powierzył odprawianie nabożeństw w kościele podominikańskim „na górce”. Podobne nabożeństwa były odprawiane w kaplicy zamkowej.
W roku 1552 ks. Jost na skutek choroby zrezygnował z pracy duszpasterskiej i z powodu braku następcy zaprzestano odprawiania nabożeństw ewangelickich w kościele parafialnym św. Krzyża. W kościele „na górce” działali duchowni sprowadzeni przez margrabiego z Niemiec, a także dawny przeor klasztoru Erazm (do 1555 roku), a po nim ks. Laurencjusz z Żor. W 1558 roku został on jednak wydalony z miasta, a kościół przyklasztorny został dla luteran zamknięty. W ten sposób opolscy ewangelicy zostali pozbawieni miejsca dla odprawiania swoich nabożeństw i musieli odbywać długie wędrówki do Brzegu, Wrocławia, Namysłowa, Olesna, czy nawet Świdnicy. Postanowiono odprawiać nabożeństwa w domach prywatnych sprowadzając wędrownych kaznodziejów – po dalszych zakazach potajemnie. W latach 1566–1568 opolscy ewangelicy starali się o przejęcia opuszczonego przyklasztornego kościoła ninorytów, zwanego „dolnym”, jednak bez rezultatu.
Okres kontrreformacji, cechujący się likwidacją wszystkiego, co ewangelickie, trwał wiele dziesięcioleci, a w końcowej fazie wojny 30-letniej jeszcze bardziej się nasilił. W dalszym ciągu ewangelicy nie mieli miejsca dla odprawiania nabożeństw. Zakupiono wreszcie, który miał być przebudowany na kościół, został on jednak zniszczony w pożarze miasta w 1615 roku. W 1622 roku lenny władca Opola, książę Gabriel Bethlen z Siedmiogrodu wydał pozwolenie na budowę kościoła, i w krótkim czasie wybudowano nieduży kościół w pobliżu klasztoru „na górce”. Jednak na rozkaz cesarza został on zamknięty w 1625 roku, a następnie zburzony. Ostatecznie cesarz Ferdynand II w roku 1630 wydał zarządzenie, mocą którego ewangelicy w obrębie murów miasta nie mogli być tolerowani. Wprawdzie w czasie walk w latach 1632–1642 okresowo ewangelickie nabożeństwa były wznawiane, jednak w 1644 roku zostały definitywnie zlikwidowane.
Sytuacja zmieniła się dopiero po przejęciu Opola przez władze pruskie, co nastąpiło w sto lat później. Ewangelicy powrócili do Opola w 1742 roku, gdy przy garnizonie wojskowym powstała ewangelicka parafia cywilna, złożona głównie z przybyłych z Niemiec urzędników, rzemieślników i fabrykantów. W 1749 roku otwarto szkołę ewangelicką i ponownie podjęto starania o pozwolenie na budowę własnego kościoła. Ponownie zakończyły się one niepowodzeniem, i dopiero po interwencjach u ministra pruskiego ewangelicy otrzymali w 1811 roku kościół przyklasztorny po minorytach. Zabudowania przyklasztorne przeszły w ich władanie w roku 1837. Od tego czasu życie kościelne ewangelickie w Opolu mogło się normalnie rozwijać. Liczba parafian wzrastała, osiągając przed I wojną światową 7,5 tys., a w 1945 roku ok. 10 tys. wiernych.
Zmiana państwowości w wyniku II wojny światowej spowodowała wiele trudności w życiu opolskiej parafii ewangelickiej. Mienie kościelne zostało przejęte przez państwo jako poniemieckie i opuszczone, ewangelicy zaś byli masowo wysiedlani jako Niemcy – ewakuacja była przymusowa. Pozostali tylko nieliczni, około 500 wiernych, pozostawali oni jednak bez opieki duszpasterskiej, gdyż dotychczasowi duchowni albo nie powrócili z ewakuacji, albo zostali wysiedleni.
Dzięki staraniom samych parafian jesienią 1946 roku odzyskano kaplicę cmentarną na cmentarzu przy ul. Wrocławskiej. Pod koniec 1945 roku przybył do parafii w Kluczborku ks. Karol Klus, który starał się zajmować również opolskim zborem. Od wiosny 1947 roku do parafii dojeżdżał ks. Karol Sztwiertnia z Goleszowa, który odprawiał nabożeństwa także w okolicznych parafiach: Gogolinie, Krapkowicach, Walidrogach, Grabiach, Ozimku, Fosowskiem i Zawadzkiem. Sytuacja taka trwała do roku 1951, kiedy otrzymał do pomocy absolwent Wydziału Teologii Ewangelickiej Uniwersytetu Warszawskiego, Ernesta Obornego. Ks. Oborny zamieszkał w Krapkowicach, został mianowany wikariuszem senioralnym, a po 5 latach samodzielnym administratorem parafii. Niestety, zmarł w 1961 roku. W wyborach na proboszcza parafii w tym samego roku zwyciężył ks. Stanisław Żwak. Sprawował on ten urząd przez prawie 30 lat, do 1990 roku.
Ks. Obornemu w połowie lat 50. udało się odzyskać od władz miejskich dwa budynki: przy ul. Kropidły i przy ul. Pasiecznej. Dużą salę w budynku przy ul. Pasiecznej parafianie postanowili zaadaptować na kaplicę, jednak dopiero w 1967 roku udało się zdobyć przydział na cegły i cement. 24 marca 1968 roku odbyła się uroczystość poświęcenia kaplicy.
W lipcu 1997 kaplica, znajdująca się na Pasiece, znalazła się pod trzymetrową falą powodziową. Zniszczone zostało całe wyposażenie kaplicy i sal parafialnych. Po ustąpieniu wody zaczęto prowadzić prace remontowe, i dzięki pomocy luteran z kraju i z zagranicy, w październiku 1998 r. dokonano ponownego poświęcenia kaplicy.

</doc>
<doc id="1242953" url="https://pl.wikipedia.org/wiki?curid=1242953" title="Lasówka czarnogłowa">
Lasówka czarnogłowa

Lasówka czarnogłowa ("Setophaga striata") – gatunek małego ptaka z rodziny lasówek (Parulidae). Wędrowny, w sezonie lęgowym zamieszkuje północną część Ameryki Północnej, zimuje w północnej części Ameryki Południowej. Monotypowy (nie wyróżnia się podgatunków). Bliski zagrożenia.
Morfologia.
Długość ciała 12,5–15 cm. Rozpiętość skrzydeł 21–23 cm. Masa ciała 12–13 g.
U samca czarna czapeczka kontrastuje z białymi policzkami. Grzbiet oliwkowoszary, w czarne kreski. Na skrajnych sterówkach białe partie. Spód ciała biały; na bokach szyi i ciała widać czarne kreski. U samicy czapka jest zielonkawa, brew jasna, grzbiet oliwkowoszary w ciemne kreski; spód ciała biały z żółtym nalotem. Dorosłe na jesień i młode przypominają samicę, lecz wierzch mają bardziej zielony, od spodu delikatne zielonożółte kreski. Nogi różowe lub żółte.
Zasięg, środowisko.
W sezonie lęgowym zamieszkuje północne lasy, głównie świerkowo-jodłowe – w Kanadzie, na Alasce i w skrajnie północno-wschodnich USA. Zimę spędza w północnej części Ameryki Południowej, głównie w zachodniej Amazonii, na wschód od Andów. Nieliczne osobniki zapuszczają się dalej na południe aż po wybrzeże południowo-wschodniej Brazylii i północno-wschodnią Argentynę. W trakcie migracji ptak ten może pokonać nawet 20 tysięcy km (łącznie w obie strony), co jest jednym z najlepszych wyników wśród śpiewających. Przeloty odbywają się nad Oceanem Atlantyckim; cztery osobniki wyposażone w nadajniki pokonały podczas trwającego non stop lotu nad oceanem od 2250 do 3400 km.
Zachowanie.
Wyprowadza zwykle jeden lęg w sezonie, sporadycznie dwa. Gniazdo buduje samica na świerku lub jodle, zwykle w pobliżu pnia, na wysokości 0,15–9 m nad ziemią. W zniesieniu 3–5 jaj koloru białawego do bladozielonego z brązowymi i fioletowymi plamami wokół szerszego końca. Inkubacja trwa 11–12 dni, a zajmuje się nią samica. Oba ptaki z pary karmią pisklęta. Młode są w pełni opierzone po 8–10 dniach od wyklucia.
Żywi się głównie pająkami, owadami i ich gąsienicami. Podczas jesiennej migracji zjada również owoce, w tym jagody wiciokrzewu, szkarłatki amerykańskiej i cisa.
Status.
IUCN od 2018 uznaje lasówkę czarnogłową za gatunek bliski zagrożenia (NT, "Near Threatened"); wcześniej, od 1988 klasyfikowano ją jako gatunek najmniejszej troski (LC, "Least Concern"). Choć jest to jeden z liczniejszych gatunków w północnej części Ameryki Północnej (w 2016 liczebność populacji szacowano na 59 milionów dorosłych osobników), to jego liczebność szybko spada.

</doc>
<doc id="1242954" url="https://pl.wikipedia.org/wiki?curid=1242954" title="Lesław Lech">
Lesław Lech

Lesław Lech (ur. 19 lipca 1947 w Książnicach) – polski polityk, przedsiębiorca, poseł na Sejm X kadencji. Były wiceprzewodniczący i sekretarz generalny Stronnictwa Demokratycznego, współzałożyciel i przewodniczący Zjednoczenia Demokratycznego.
Życiorys.
Ukończył Liceum Ogólnokształcące w Gdowie. W 1970 został absolwentem Wydziału Historii na Uniwersytecie Wrocławskim. Studiował również podyplomowo organizację i zarządzanie w jednostkami gospodarczymi w Akademii Ekonomicznej we Wrocławiu. Pracował jako nauczyciel historii, m.in. w IX Liceum Ogólnokształcącym we Wrocławiu. Od 1970 był działaczem Stronnictwa Demokratycznego. Z ramienia SD sprawował przez dwie kadencje funkcję wiceprzewodniczącego Wojewódzkiej Rady Narodowej we Wrocławiu (1984–1990). Był również wiceprzewodniczącym Wojewódzkiego Komitetu SD.
W wyborach w 1989 uzyskał mandat posła na Sejm X kadencji w okręgu Wrocław-Krzyki – w II turze wygrał z Henrykiem Swinarskim. Pracował w Komisji Spraw Zagranicznych i w Komisji Mniejszości Narodowych i Etnicznych, był także przewodniczącym Klubu Poselskiego SD (1990–1991). W wyborach w 1991 bez powodzenia ubiegał się o reelekcję w okręgu wrocławskim z listy SD. W 1993 kandydował na senatora w województwie wrocławskim, a w 2001 ponownie na posła w okręgu wrocławskim z listy SLD-UP. W 2001 był jednym ze zwolenników podjęcia przez SD wyborczej współpracy z SLD i UP.
Po odejściu ze stanowiska prezesa Rafała Szymańskiego pełnił w latach 1993–2002 obowiązki wiceprzewodniczącego partii, następnie zasiadał w Radzie Naczelnej SD. Przez cały okres III RP przewodniczył Dolnośląskiej Radzie Regionalnej (DRR). Redagował również ukazujący się w latach 1992–2004 „Biuletyn Stronnictwa Demokratycznego”. W 2009 został jednym z liderów wewnątrzpartyjnej opozycji wobec przywództwa Pawła Piskorskiego. Ostatecznie w 2011 sąd uznał racje wybranego w 2009 przewodniczącego, zaś Lesław Lech z grupą innych działaczy założył stowarzyszenie Zjednoczenie Demokratyczne, którego został przewodniczącym. W wyborach parlamentarnych w 2011 znalazł się na liście kandydatów Polskiego Stronnictwa Ludowego do Sejmu w okręgu wrocławskim (jako bezpartyjny).
Prowadzi własną działalność gospodarczą na Dolnym Śląsku. W latach 1991–1996 był przewodniczącym Wojewódzkiego Komitetu Narodowego Funduszu Ochrony Zdrowia.
Odznaczony Srebrnym (1984) i Brązowym (1979) Krzyżem Zasługi, Medalem 40-lecia Polski Ludowej oraz Srebrnym i Brązowym Medalem im. Jana Kilińskiego.

</doc>
<doc id="1242955" url="https://pl.wikipedia.org/wiki?curid=1242955" title="Michael Good">
Michael Good

Michael Timothy Good (ur. 13 października 1962 w Parmie w stanie Ohio) – amerykański astronauta, pilot wojskowy, inżynier, pułkownik United States Air Force.
Wykształcenie i służba wojskowa.
Jako pilot wylatał ponad 2100 godzin na 30. typach samolotów.

</doc>
<doc id="1242956" url="https://pl.wikipedia.org/wiki?curid=1242956" title="Adolf H. – Ja wam pokażę">
Adolf H. – Ja wam pokażę

Adolf H. – Ja wam pokażę (niem. "Mein Führer – Die wirklich wahrste Wahrheit über Adolf Hitler", 2007) – niemiecki film komediowy z 2007 roku, w reżyserii Dani Levy. Światowa premiera filmu miała miejsce 11 stycznia 2007, a polska premiera miała miejsce 26 października 2007.
Fabuła.
Grudzień 1944 roku. Prowadzona przez III Rzeszę wojna totalna zamienia się totalną klęskę. Zdaniem faszystowskich notabli potrzebny jest nowy masowy zryw. Minister propagandy Joseph Goebbels wpada na pomysł, żeby Führer wygłosił przemówienie noworoczne, które zmobilizuje na nowo do walki ludzi w kraju. Jest jednak problem: Führerowi brakuje sił. Schorowany, chowa się, unikając wszelkich wystąpień publicznych. Aby na nowo rozbudzić w nim płomiennego mówcę, Goebbels w porozumieniu z Himmlerem i Bormannem wyznaczają na oficjalnego korepetytora Führera prof. Adolfa Israela Grünbauma.

</doc>
<doc id="1242957" url="https://pl.wikipedia.org/wiki?curid=1242957" title="Jezioro Szymon">
Jezioro Szymon



</doc>
<doc id="1242958" url="https://pl.wikipedia.org/wiki?curid=1242958" title="Klatka (komiks)">
Klatka (komiks)

Klatka – dwudziesty trzeci tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1997 roku nakładem wydawnictwa Le Lombard. Po polsku wydał go w 2000 roku Egmont Polska.
Album jest szóstym i ostatnim tomem minicyklu „W szponach Kriss”, rozpoczętego tomem „Słoneczny Miecz”.

</doc>
<doc id="1242959" url="https://pl.wikipedia.org/wiki?curid=1242959" title="Jezioro Gamerki">
Jezioro Gamerki



</doc>
<doc id="1242960" url="https://pl.wikipedia.org/wiki?curid=1242960" title="Jezioro Limajno">
Jezioro Limajno



</doc>
<doc id="1242961" url="https://pl.wikipedia.org/wiki?curid=1242961" title="F.E.A.R. Perseus Mandate">
F.E.A.R. Perseus Mandate

F.E.A.R. Perseus Mandate – samodzielny dodatek do gry F.E.A.R. Ten dodatek tak samo jak F.E.A.R. Extraction Point wydało studio TimeGate Studios. Gra została wydana 6 listopada 2007 roku przez firmę Sierra Entertainment.
Celem gracza jest zbadanie kompleksu "Armacham" oraz tajnego projektu "Perseusz". Gracz wciela się w członka trzyosobowego oddziału, którego zadaniem jest rekonesans i rozeznanie sytuacji, jaka ma miejsce po wtargnięciu oddziałów Repliki do kompleksu ATC.

</doc>
<doc id="1242962" url="https://pl.wikipedia.org/wiki?curid=1242962" title="Jezioro Pisz">
Jezioro Pisz



</doc>
<doc id="1242965" url="https://pl.wikipedia.org/wiki?curid=1242965" title="Jezioro Wadąg">
Jezioro Wadąg



</doc>
<doc id="1242969" url="https://pl.wikipedia.org/wiki?curid=1242969" title="Jiří Mazoch">
Jiří Mazoch

Jiří Mazoch (ur. 2 stycznia 1990 we Frýdku-Místku) – czeski skoczek narciarski. Reprezentuje klub TJ Frenštát. Obecnie mieszka w Frenštácie pod Radhoštěm.
W reprezentacji zadebiutował 6 lutego 2005 roku, zajmując 38. miejsce w zawodach Pucharu Kontynentalnego w Braunlage. Swoje pierwsze punkty w Pucharze Świata zdobył 8 lutego 2008 roku w Libercu, zajmując 29. miejsce. Dzień później był 34. W zawodach Pucharu Kontynentalnego najwyżej był na piątym miejscu (26 lutego 2012 roku na skoczni w Wiśle).
Sześciokrotnie uczestniczył w mistrzostwach świata juniorów w narciarstwie klasycznym. Indywidualnie najlepszy wynik w zawodach tej rangi osiągnął w 2006 roku podczas zawodów w Kranju (15. miejsce), drużynowo zaś jego najlepszym wynikiem było 5. miejsce podczas mistrzostw w Rovaniemi w 2005 roku.
W 2013 roku w Harrachovie ustanowił swój rekord życiowy wynoszący 141,5 m.
Jest młodszym bratem Jana Mazocha.

</doc>
<doc id="1242970" url="https://pl.wikipedia.org/wiki?curid=1242970" title="Giganci (komiks)">
Giganci (komiks)

Giganci – dwudziesty drugi tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1996 roku nakładem wydawnictwa Le Lombard. Po polsku wydał go w 2000 roku Egmont Polska.
Streszczenie.
Jednym z jeńców sprowadzonych do fortecy Shaigana Bezlitosnego okazuje się być pan księstwa Brek Zarith, książę Galathorn. Rozpoznaje on w Shaiganie Thorgala i postanawia wyjaśnić mu, iż kiedyś mieli okazję się spotkać przy zwalczaniu sił Shardara Mocarnego. Kriss De Valnor ucieka się do różnych sztuczek, by przeszkodzić swemu mężowi dojścia prawdy o jego spowitej cieniem przeszłości. Podczas ucieczki z zamku, Thorgal wskutek trafienia przez piorun, wyrusza w wewnętrzną podróż po pamięci. Spotyka w Ogrodzie Asgardu boginię Friggę, oferującą mu zwrot prawdziwego imienia oraz wspomnień, jeśli zdobędzie dla Odyna magiczny przedmiot z krainy gigantów. Młoda walkiria wiedzie wikinga do granic świata nieobjętego opieką bogów. Thorgal umyka z sideł wielkiego strażnika i dostaje do zamku króla Geirroeda, gdzie złożony zostaje jako urodzinowy dar dla księżniczki Heidrun. Aby przekonać do siebie gigantów, Thorgal opowiada o licznych kultach w Midgardzie, wychwalających Geirroeda i jego zasługi. Wykorzystując naiwność niesfornej Heidrun, wiking wykrada pierścień Draupnir, udając następnie w drogę powrotną. Walkiria Swanee ratuje bohatera z wiążącej się z tym opresji. Thorgal dostaje możliwość odzyskania imienia od wdzięcznej bogini Friggi. Alayin, strażniczka Niewidzialnej Fortecy, sprowadza go na kamień pamięci, aby mógł pozbyć się znaków na swojej dłoni i tym samym wrócić wszystko utracone. Odzyskawszy wspomnienia, Thorgal wraca do życia i przy pomocy Swanee opuszcza niegdysiejszą fortecę Shaigana, by z księciem Galathornem wypłynąć do Brek Zarith.

</doc>
<doc id="1242971" url="https://pl.wikipedia.org/wiki?curid=1242971" title="Petrićevac">
Petrićevac

Petrićevac – dzielnica Banja Luki w Republice Serbskiej w Bośni i Hercegowinie. Obecnie Petrićevac ma około 25 000 mieszkańców.
W Petrićevacu znajduje się katolicki kościół świętego Antoniego oraz klasztor franciszkanów. Do II wojny światowej znajdowała się tu również cerkiew prawosławna, która została zniszczona przez Ustaszów w 1941.
Zakonnikiem z klasztoru w Petrićevacu był chorwacki zbrodniarz wojenny Miroslav Filipović-Majstorović, późniejszy komendant obozu koncentracyjnego w Jasenovacu. Majstorović został suspendowany po tym, jak w lutym 1942 uczestniczył w rzezi Serbów na terenie pobliskich wiosek Drakulić i Motike.
Podczas wojny w Bośni w 1995 kościół katolicki i klasztor zostały zniszczone przez armię bośniackich Serbów w odwecie za zburzenie cerkwi w 1941, przy czym jeden z zakonników poniósł śmierć. Odbudowę rozpoczęto w 2003 po wizycie w Petricevaću papieża Jana Pawła II.

</doc>
<doc id="1242972" url="https://pl.wikipedia.org/wiki?curid=1242972" title="Jezioro Bagienko">
Jezioro Bagienko



</doc>
<doc id="1242973" url="https://pl.wikipedia.org/wiki?curid=1242973" title="Marian Popis">
Marian Popis

Marian Popis (ur. 25 grudnia 1953 w Radomiu) – polski polityk, nauczyciel, poseł na Sejm X kadencji.
Życiorys.
W 1972 ukończył I Liceum Ogólnokształcące im. Mikołaja Kopernika w Radomiu, a w 1977 studia z zakresu filologii polskiej w Wyższej Szkole Pedagogicznej w Kielcach. W 1979 został zatrudniony w Wojewódzkim Domu Kultury w Radomiu jako instruktor, następnie jako kierownik działu. Pracował jako nauczyciel języka polskiego w kilku szkołach, w latach 1992–2002 był dyrektorem I Liceum Ogólnokształcącego im. Mikołaja Kopernika w Radomiu. Zajmował też stanowisko mazowieckiego wicekuratora oświaty. W 2007 został dyrektorem Zespołu Szkół Ponadgimnazjalnych w Wierzbicy. Działacz m.in. Związku Nauczycielstwa Polskiego, Związku Młodzieży Demokratycznej, Ochotniczych Hufców Pracy i Towarzystwa Wiedzy Powszechnej. Był społecznym kuratorem sądowym dla dorosłych przy Sądzie Rejonowym w Radomiu.
Należał do Stronnictwa Demokratycznego, w latach 1980–1984 był członkiem prezydium i wiceprzewodniczącym Miejskiego Komitetu SD w Radomiu, a przez kolejne cztery lata członkiem MK SD i radnym Miejskiej Rady Narodowej. W latach 1989–1991 sprawował mandat posła na Sejm kontraktowy w okręgu radomskim, pełnił funkcję zastępcy przewodniczącego klubu poselskiego SD. W wyborach w 1993 bezskutecznie ubiegał się o mandat z ramienia Unii Pracy jako członek SD, następnie przeszedł do Sojuszu Lewicy Demokratycznej.
Od 1998 do 2002 był radnym sejmiku województwa mazowieckiego. W wyborach w 2002 bez powodzenia ubiegał się o mandat radnego Radomia z ramienia SLD-UP, zaś w wyborach w 2006 z listy Porozumienia Lewicy. Był przewodniczącym struktur SLD w Radomiu. W wyborach w 2010 ubiegał się o mandat radnego województwa mazowieckiego z listy Krajowej Wspólnoty Samorządowej.
Odznaczenia.
Otrzymał m.in. Złoty, Srebrny i Brązowy Krzyż Zasługi, Medal Komisji Edukacji Narodowej, Medal „Za Szczególne Zasługi dla OHP”, Złotą Odznakę ZNP, Odznakę „Zasłużony Działacz Kultury”, Srebrną Odznakę „Zasłużony Działacz Kultury Fizycznej” i Srebrną Odznakę „Zasłużony Popularyzator Wiedzy TWP”.

</doc>
<doc id="1242976" url="https://pl.wikipedia.org/wiki?curid=1242976" title="Kruševac (stacja kolejowa)">
Kruševac (stacja kolejowa)

Kruševac – stacja kolejowa w Kruševac, w Serbii. Znajdują się tu 4 perony.

</doc>
<doc id="1242981" url="https://pl.wikipedia.org/wiki?curid=1242981" title="Biegun koła wielkiego">
Biegun koła wielkiego

Biegun koła wielkiego – punkt na powierzchni sfery, którego odległość kątowa od każdego punktu danego koła wielkiego jest identyczna. Jest to zarazem punkt maksymalnie oddalony od koła wielkiego. Każde koło wielkie ma dokładnie dwa bieguny.
Jeśli potraktować powierzchnię Ziemi jak sferę, to równik jest jednym z kół wielkich i biegunem równika jest biegun geograficzny.

</doc>
<doc id="1242987" url="https://pl.wikipedia.org/wiki?curid=1242987" title="Ragnarok">
Ragnarok



</doc>
<doc id="1242988" url="https://pl.wikipedia.org/wiki?curid=1242988" title="Korona Ogotaia">
Korona Ogotaia

Korona Ogotaia – dwudziesty pierwszy tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1995 roku nakładem wydawnictwa Le Lombard. Po polsku wydał go w 1999 roku Egmont Polska.
Streszczenie.
Piraci z twierdzy Shaigana Bezlitosnego nie są usatysfakcjonowani rządami swojego przywódcy, toteż pozorując pojedynek, fortelem uśmiercają Thorgala. Kriss De Valnor dochodzi do wniosku, iż przez skrzętnie zaplanowaną rewoltę jej dni są również policzone, w akcie desperacji odbiera sobie życie w prywatnej wieży. Wkrótce także Aaricia oraz Lovue zostają zabite przez buntowników. W tym samym czasie Jolan, Darek i Lehla, żeglując z misją ratunkową rodzinie Aegirssonów, muszą zmierzyć się ze sztormem. Syn Aaricii wpada do wody podejrzanym zjawiskiem pojawiając się nagle przed rufą łodzi. W trakcie przeprawy pod klifem, wraz z przyjaciółmi podejmuje decyzję opłynięcia go z jednej strony, gdy wtem spadające głazy zatapiają łódkę z jej pasażerami. Derek z Lehlą giną na miejscu. I zdawać się może, że losy całej rodziny Jolana oraz jego towarzyszy zostały w krótkim odcinku czasu ukrócone. Chłopiec budzi się w chacie na dobrze sobie znanej z dzieciństwa wyspie, nie do końca zorientowany, w jaki sposób na nią trafił. Na zewnątrz spotyka Jaaxa-Strażnika grzebiącego ciała Derka i Lehli. Dowiaduje się od niego, iż przodkowie rodziny Thorgala popełnili kilka poważnych błędów w przeszłości, które trzeba naprawić. Za pomocą "Wędrowca", magicznego kija przemieszczającego ludzi w czasie, teleportuje się z Jolanem do miasta Xinjinsów w Krainie Qa. Obaj stają się świadkami ceremonii koronacyjnej najwyższego kapłana, Tlalaca, który zdobył hełm energetyczny, zwany również Koroną Ogotaia, który niegdyś wykorzystywał ojciec Thorgala do podjudzania plemienia Mayaxatlu przeciwko Xinjinsom. Jolan z Jaaxem wracają na wyspę, na której chłopiec dowiaduje się celu trudnego zadania odzyskania z przeszłości Korony i zabrania jej do właściwego czasu, by widziana przez nich ceremonia nie mogła się odbyć. Po perypetiach w kraju Qa, jedynie wciąż żyjący Jolan mógł wiedzieć gdzie ostatni raz widział koronę na oczy, toteż obiecał swą pomoc pod warunkiem złożenia obietnicy przez Strażnika, że cofną się obaj w czasie, by wyratować każdego z członków rodziny Aegirssonów osobno. Jaax przystał na to i dzięki współpracy zaraz odzyskali Koronę w rzece, do której wrzucił ją niegdyś Thorgal. Po powrocie na wyspę misja zdawała się być skończona. Jaax odmówił Jolanowi spełnienia swej części obietnicy pod pretekstem niemoralności oraz niemożności ingerowania w przeznaczenie jednostek z innej epoki. Obezwładniony został przez Jolana z przyszłości, do której młody Jolan nieopatrznie ich przeniósł. Obaj ustalili, iż Jolan z innej przyszłości, tej w której sam zamieszkał na wyspie po stracie swoich bliskich, mógł dopomóc młodemu Jolanowi w zmienieniu losów rodziny. Korzystając ze swej siły, sprytu i dostarczonej mu Korony Ogotaia miałby wedrzeć się do fortecy Shaigana zanim Thorgal zostanie uśmiercony. Dorosłemu Jolanowi udaje się dostać na miejsce i zapobiec rozlewowi krwi. Thorgal, wdzięczny nieznanemu sobie piratowi, ugościł go oferując sowitą nagrodę. Gdy Jolanowi udaje się spotkać z Aaricią, zapewnia ją, iż został przysłany przez jej syna na ratunek. Razem ruszają szukać Louve i unikają pościgu z pomocą "Wędrowca". Trafiają do rzeczywistości, z której wysłał go młody Jolan, a który to zaskoczony został przez przybyłego innego Strażnika. Jaax zapewnia o konieczności uniemożliwienia Jolanowi misji przez niego wykonanej. Rozmowę przerywa Wielki Strażnik decydujący się zabrać dorosłego Jolana do przyszłości, z której już nie wróci, co pozwoli uniknąć dwóch paradoksów: obu Jolanów - dorosłego i młodego, z których każdy wiódłby inne życie tudzież dwóch dziesięcioletnich Jolanów z tej samej teraźniejszości - jednego po stracie bliskich, drugiego po ich wyratowaniu, czego reperkusją byłoby zniknięcie ich obu. Młody Jolan zostaje zatem teleportowany na środek morza, do czasu sprzed wypadku. Tam zostaje dostrzeżony przed rufą łodzi swoich przyjaciół. Świadomość katastrofy u podnóża klifu wpłynie na decyzję obrania innego kierunku, w czego konsekwencji Darek i Lehla nie zginą. Ku zdziwieniu przyjaciół Jolana, chłopiec obierze kurs na wyspę, na której czekać będą wyzwolone Aaricia i Louve.

</doc>
<doc id="1242990" url="https://pl.wikipedia.org/wiki?curid=1242990" title="Cmentarz Rogożski">
Cmentarz Rogożski

Cmentarz Rogożski w Moskwie () – nekropolia położona w niżegorodzkim rejonie Moskwy, duchowe centrum moskiewskich staroobrzędowców. Mieści się przy ul. Staroobrzędowej 31a ("Старообрядческая 31a"). 
Cmentarz został założony po epidemii dżumy w 1771 za rogatkami Moskwy, po kilku latach za pozwoleniem Katarzyny II zbudowano tu molennę, dom modlitewny, a w okolicach zaczęli się osiedlać moskiewscy raskolnicy, tworząc lokalną moskiewską wspólnotę popowców, od 1853 centrum archiepiskopii Moskwy i Wszechrusi. 
W 1856 starowierom zakazano modłów na cmentarzu, ich prawa przywrócił dopiero ukaz tolerancyjny z 1905. 
Na cmentarzu pochowano wielu wybitnych kupców - przedstawicieli staroobrzędowców, m.in. braci Riabuszyńskich (właścicieli fabryki tekstyliów), Timofieja i Sawę Morozowów, Kuźmę Sołdatienkowa (wydawcę i właściciela galerii sztuki) czy rodzinę Szelaputinów (handlowców i działaczy charytatywnych). 
Po rewolucji październikowej cmentarz udostępniono wiernym innych wyznań i niewierzącym. W latach trzydziestych i czterdziestych pogrzebano tu szczątki ofiar represji stalinowskich, m.in. Jakowa Smuszkiewicza, Pawła Ryczagowa i Grigorija Szterna rozstrzelanych w październiku 1941 oficerów Armii Czerwonej.

</doc>
<doc id="1242991" url="https://pl.wikipedia.org/wiki?curid=1242991" title="Lista torów do zjazdów saneczkowych, bobslejowych i skeletonowych">
Lista torów do zjazdów saneczkowych, bobslejowych i skeletonowych

Lista torów do zjazdów saneczkowych, bobslejowych i skeletonowych – zestawienie torów na świecie do rozgrywania zjazdów saneczkowych, bobslejowych i skeletonowych.

</doc>
<doc id="1242992" url="https://pl.wikipedia.org/wiki?curid=1242992" title="Nyírtelek">
Nyírtelek

Nyírtelek − miasto w powiecie Nyíregyháza komitatu Szabolcs-Szatmár-Bereg w północno-wschodnich Węgrzech.
Położenie.
Nyírtelek leży w zachodniej części wysoczyzny Nyírség, 9 km na północny zachód od Nyíregyháza. Przez miasto przebiega droga nr 38, łącząca Nyíregyháza z Bodrogkisfalud, oraz linia kolejowa z Nyíregyháza do Szerencs. Lokalna droga łączy Nyírtelek z Nagycserkesz.
Historia.
Wieś Nyírtelek została założona w XIV wieku pod nazwą Királytelek jako posiadłość królewska. W roku 1618 stała się włością zamku tokajskiego, a w 1619 przeszła w ręce Gábora Bethlena. Następnie należała do rodu Dessewffy. W roku 1950 została wyodrębniona jako oddzielna wieś, składająca się z dwóch głównych osiedli Nyírtelek i Dózsaszőlő oraz 14 mniejszych, rozrzuconych osad, zasiedlonych niegdyś przez osadników słowackich. 1 lipca 2005 wieś Nyírtelek uzyskała prawa miejskie.

</doc>
<doc id="1242996" url="https://pl.wikipedia.org/wiki?curid=1242996" title="Piętno wygnańców">
Piętno wygnańców

Piętno wygnańców – dwudziesty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1994 roku nakładem wydawnictwa Le Lombard. Po polsku wydał go w 1999 roku Egmont Polska.
Streszczenie.
Odkąd Thorgal stał się Shaiganem Bezlitosnym plądrującym u boku Kriss De Valnor morskie karawany, słuch o nim w rodzinnej wiosce zaginął. Późną jesienią żony walecznych wikingów niestrudzenie wyglądały z urwiska wracających z wyprawy mężów w drakkarach obładowanych złupionymi kosztownościami. Młody wojownik, imieniem Eryk, jako jedyny dotarł do wioski, słaniając się na nogach. On też przedstawił zgromadzonej starszyźnie oraz niewiastom przebieg dramatycznych wydarzeń, rezultat porażki w postaci wziętych w niewolę lub zabitych wikingów. Wzburzeni osadnicy wieścią, iż Shaigan, na którego napatoczyli się żeglarze, wyglądał do złudzenia jak Thorgal, zdecydowali się zorganizować Vergild i wygnać Aaricią, córkę Gandalfa Szalonego, wraz z jej dziećmi: nastoletnim Jolanem jak również kilkuletnią Louve, która wyratowała Eryka przed sforą wilków. Solveig, przyjaciółka Aaricii, dostarczyła wygnańcom dobra zapewniające im przetrwanie oraz dotarcie do bezludnej wysepki Thorgala, na której jego rodzina spędziła wiele lat w spokoju. Napiętnowana księżniczka wikingów północy natknęła się podczas przeprawy przez las na łowców niewolników. Z pomocą dwóch jeńców oraz wilków wezwanych przez swoją córkę, udało się jej wyswobodzić z rąk żołnierzy bizantyńczyka - Arkadesa, handlarza z Wielkiego Fiordu. Sam dowódca zdołał zbiec. Jednym z uratowanych więźniów okazał się rówieśnik Jolana, Darek Svear, którego siostra Lehla została już pewien czas temu schwytana. Aaricii, jej dzieciom i nowemu przyjacielowi Jolana udaje się dotrzeć do portu, gdzie mieli rozejrzeć się za możliwością nabycia łodzi. Wkrótce Eryk odnajduje wygnaną Aaricię, by - w podzięce za ratunek przed wilkami - zdradzić jej prawdziwą wersję historii, iż został schwytany przez ludzi Shaigana i wypuszczony właśnie po to, by jego opowieść mogła roznieść się po rodzinnej wiosce Thorgala. Rozmowę przerywa obecność Kriss De Valnor, która zabiera Aaricię z córką do swych prywatnych kwater, samego Eryka zaś przeszywa strzałą. Jolan i Darek decydują się ratować swoich bliskich. Łącząc siły dostali się do fortecy handlarza niewolników. Po uwolnieniu więźniów w zamku rozgorzała walka schwytanych wikingów z sąsiednich wiosek ze strażą. Kriss De Valnor, przewidując rychły koniec, salwuje się ucieczką, zabierając Aaricię i Louve tuż sprzed nosa Jolana. Młodemu bohaterowi wyzwoleni wikingowie obiecują cofnięcie decyzji Althingu o wygnaniu jego rodziny z wioski. W drodze powrotnej ze spalonej fortecy, Arkades, chcący uśmiercić chłopca, sam pada ofiarą jego magicznych zdolności. Darek wraz z Lehlą są gotowi dołączyć do Jolana i, za kosztowności z fortecy, łodzią udać się w pościg za Kriss De Valnor.

</doc>
<doc id="1242999" url="https://pl.wikipedia.org/wiki?curid=1242999" title="Niewidzialna forteca">
Niewidzialna forteca

Niewidzialna forteca – dziewiętnasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1993 roku nakładem wydawnictwa Le Lombard. Po polsku wydał go w 1995 roku Egmont Polska.
Streszczenie.
Thorgal wybudza się ze snu, w którym widział siebie wracającego z długiej podróży do bliskich. Cień za plecami jego żony i dzieci spycha całą rodzinę wikinga w czeluść. Po nocy spędzonej w pobliżu jeziora, bohater postanawia udać się na polowanie, aby nasycony wyruszyć w dalszą drogę. W tym czasie towarzyszka wędrówki w nieznane, Kriss De Valnor, zostaje zaskoczona podczas porannej kąpieli przez dwóch łowców z wioski nad rzeką. Thorgal w porę wyswobadza wojowniczkę, nie udaje mu się jednak zahamować żądzy zemsty Kriss, która jednego z napastników przeszywa strzałą. W trakcie konnej podróży dochodzi do kłótni między Thorgalem a Kriss, czego reperkusją jest zmuszenie wikinga do dalszego wędrowania pieszo i samotnie. Podczas przebywania stepów o zmroku, bohater kieruje się w stronę ogniska, przy którym siedzi nieznajoma mu starsza kobieta, imieniem Alayin. Przestrzega ona przed szukającymi go rzecznymi ludźmi oraz opowiada o niezwykłości losów Thorgala. Przybliża mu historię Taimyr, której bogowie powierzyli opiekę nad kamieniem pamięci, na którym wyryte zostały imiona każdego z nich przed ostatecznym starciem bogów i Gigantów. Wśród runicznych znaków znajduje się i imię Thorgala, któremu powierzono nadludzką przyszłość. Aby Thorgal mógł żyć jak inni ludzie, musiałby wymazać swoje imię z pamięci bogów. Alayin wspomina o Niewidzialnej Fortecy, którą bohater będzie musiał przebyć gdy poczuje się gotów na zmienienie swoich losów. Po skończonej opowieści i odejściu kobiety, Thorgal zostaje pojmany przez rzecznych ludzi i powieszony na koźle w ich wiosce za zabójstwo jednego z ich łowców. Wiking nie zdołał przekonać wodza o talencie łuczniczym Kriss. Po dniu tortury, Thorgala uwolniła Alayin, kiedy ten przystał na jej propozycję wkroczenia w Niewidzialną Fortecę i zmierzenia się z jej niebezpieczeństwami. Thorgal poznał się na nadprzyrodzonych zdolnościach staruszki, gdy zatrzymała czas w wiosce do rana. Przed świtem wiking wyruszył w dalszą podróż, jednak o pierwszych promieniach słońca zauważył, że jest ścigany przez oprawców, którym zbiegł. W zagajniku wpada w zasadzkę, z której ratuje go Kriss De Valnor. Jej zwichnięta kostka utrudniała dalszą ucieczkę tym bardziej, że rzeczni ludzie zapędzili ich do jaru i podpalili las. Thorgalowi i jego towarzyszce udało się wspiąć na zbocze i schować w szczelinie, która okazała się wejściem do Niewidzialnej Fortecy, w jakiej bohater trafił do innego świata. Spotykał w nim postacie, które znał z wcześniejszych lat, a jakie na każdym kroku próbowały go unicestwić. Dopiero spotkawszy nieżyjącego Tjalla, dowiedział się od niego, że jeżeli Thorgal nie zabije własnych wspomnień, to one zabiją jego. Kriss zaniepokojona nieobecnością towarzysza, wkroczyła za nim do innego świata. Podczas przeprawy przez podziemny labirynt trafiają do Niflhelu, z którego żywa Kriss – zamieniająca się we wspomnienie – już nie wychodzi na powierzchnię, uwięziona i zabita przez wspomnienie Vlany. Trafiwszy w Niewidzialnej Fortecy na swoją wyspę, Thorgalowi udaje się wrócić do rodziny, za którą pojawia się cień mający strącić bliskich Thorgala w nicość, zupełnie jak podczas snu nad jeziorem. Wiking ciska sztyletem w stronę nieznajomej postaci, która wychodząc z cienia okazuje się właśnie Thorgalem. Tak w kulminacji bohater zabił ostatnie wspomnienia i w końcu pamięć o sobie. Trafiwszy na kamień bogów spotkał Alayin, a ta wskazała mu jego wypisane imię, którego mógłby się pozbyć jednym dotknięciem dłoni i wrócić do świata żywych jako ktoś odrodzony. Thorgal wykonuje polecenie i w mgnieniu oka pojawia się na łodzi, którą płynął z Kriss De Valnor. Straciwszy pamięć, zaufał kobiecie, o której po wyjściu z Fortecy zapomniał i uwierzył, że jest z nią związany. Własne imię z kamienia bogów miał wyryte w runicznym języku na dłoni.

</doc>
<doc id="1243000" url="https://pl.wikipedia.org/wiki?curid=1243000" title="Guillaume de la Sudrie">
Guillaume de la Sudrie

Guillaume de la Sudrie (zm. 28 września 1373 w Awinionie) – francuski dominikanin, kardynał. Prowincjał zakonny w Tuluzie 1348–1349, następnie Mistrz Świętego Pałacu (1349–1361). Biskup Marsylii 1361–1366. 18 września 1366 papież Urban V mianował go kardynałem prezbiterem Ss. Ioannis et Pauli, a następnie wysłał go jako legata do Neapolu. Biskup Ostii od 17 września 1367. Uczestniczył w konklawe 1370. Zmarł w Awinionie i został pochowany w miejscowym kościele dominikańskim.

</doc>
<doc id="1243001" url="https://pl.wikipedia.org/wiki?curid=1243001" title="ASLAV">
ASLAV

ASLAV "(Australian Light Armoured Vehicle)" – australijska rodzina ośmiokołowych pojazdów opancerzonych, oparta na kanadyjskich wariantach pojazdu Piranha. Pojazdy zostały dostosowane do australijskich wymagań. Wprowadzono je do służby w Australian Army w latach 90. Podobnie jak pierwowzory, są to pojazdy amfibijne.
Warianty.
Do rodziny ASLAV należą:

</doc>
<doc id="1243003" url="https://pl.wikipedia.org/wiki?curid=1243003" title="Słoneczny miecz">
Słoneczny miecz

Słoneczny miecz (fr. "L'Épée-soleil") – osiemnasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1992 roku nakładem wydawnictwa Le Lombard. Po polsku wydał go w 1994 roku Egmont Polska.
Album przynosi powrót Kriss de Valnor, o której losie dotąd nie było nic wiadomo po tym, jak bliska śmierci została po raz ostatni ukazana w „Między ziemią a światłem”. Po czterech pojedynczych zamkniętych albumach, ten rozpoczyna najdłuższy jak dotąd cykl wewnątrz serii, wydany później również pod zbiorczym tytułem „W szponach Kriss” („Dans les griffes de Kriss”, brak polskiej edycji), obejmujący 6 kolejnych tomów i zamknięty dopiero w „Klatce”.
Streszczenie.
Thorgal podróżował aby bogowie zapomnieli jego imię i tym samym uwolnili od ciążącej klątwy. W jednym z gospodarstw wiking postanowił prosić o gościnę na noc, gdzie został należycie ugoszczony. Gospodarz opowiedział mu o grupie niedobitków niestrudzenie mierzących się z siłami lokalnego samozwańczego władcy, imieniem Orgow Niepokonany. Pragnąc spełniać obowiązek wobec nowego surowego rządcy oraz przywłaszczyć sobie dobra Thorgala, chłop wydał wikinga na budowę fortecy okrutnego władcy. Szenko, syn gospodarza, nie mogąc znieść traktowania cudzoziemców przez ojca, opuścił domowe progi, by przyłączyć się do przeciwników Orgowa. Thorgal poznał wkrótce Michaila, również niewolnika, z którym uciekł dzięki wygranemu pojedynkowi, w jakim pokonał nadzorującego budowę władcę. Michail został uśmiercony podczas ucieczki, jednak Thorgal trafił bezpiecznie do granic niedobitków na rozległych moczarach. Tymczasem młody Szenko napotkał w lesie księżniczkę Florianę, której świtę w ostatnich dniach unicestwiono, kiedy była transportowana z niewielkiego księstwa do Orgowa, aby posłużyć jako rękojmię posłuszeństwa. Oboje zostali wnet zaskoczeni przez żołnierzy władcy - Floriana zaś pochwycona. Thorgal trafił przed oblicze herszta niedobitków, którym okazała się być - uciekła z Krainy Qa - Kriss de Valnor. Posłużyła się ona Thorgalem wbrew jego woli, by odzyskać niegdysiejszą broń Ogotaja, zawłaszczoną z Mayaxatlu. Miotająca promienie broń zwana była "słonecznym mieczem". Jaryło, zastępca Kriss, wedle planu poddał się Orgowowi oferując pomoc przy napadnięciu niedobitków drogą przez bagna. Ofiarował także zbiegłego z placu budowy Thorgala, umożliwiając udowodnienie szczerości swych zamiarów oraz lojalności. Orgow od razu wyruszył z żołnierzami za Jaryłą, nie bacząc na ostrzeżenia Woziania, swego doradcy - wuja Floriany. Gdy Thorgala umieszczono w klatce, Szenko ruszył mu z pomocą i razem wyswobodzili przetrzymywaną księżniczkę, czyniąc przy tym zamieszanie w obozie. Szenko i Floriana wyruszyli razem swoją drogą, Thorgal natomiast wrócił do niedobitków, by przeszkodzić Kriss w przejęciu "słonecznego miecza". Pułapka, w jaką wpadł Orgow i jego ludzie unieszkodliwiła wszechmocnego władcę, którego ostatecznie zabiła wojowniczka. Broń Ogotaja straciła swą moc, co przeszkodziło Kriss w realizowaniu planów wykorzystania jej do przyszłych podbojów. Rezygnując ze stanowiska herszta niedobitków, Kriss ruszyła za Thorgalem, rada z możliwości dzielenia z nim przygód.

</doc>
<doc id="1243004" url="https://pl.wikipedia.org/wiki?curid=1243004" title="Jan Władysław Sroczyński">
Jan Władysław Sroczyński

Jan Władysław Sroczyński (ur. 26 sierpnia 1921 w Grzymiszewie, zm. 22 stycznia 2005) – polski lekarz, profesor nauk medycznych, poseł na Sejm X kadencji.
Życiorys.
W okresie II wojny światowej walczył w Związku Walki Zbrojnej, następnie w Armii Krajowej. Studiował medycynę na tajnym Uniwersytecie Poznańskim, ukończył je na Wydziale Lekarskim Uniwersytetu Jagiellońskiego w 1949. W 1951 uzyskał stopień naukowy doktora, w 1960 obronił habilitację. W 1976 został profesorem nadzwyczajnym, w 1982 otrzymał tytuł profesora zwyczajnego. Uzyskał specjalizacje I i II stopnia w zakresie chorób zewnętrznych oraz patologii zawodowej.
Pracę zawodową rozpoczął w Klinice Chorób Wewnętrznych wrocławskich szkół wyższych. W ramach służby wojskowej był do 1954 m.in. kierownikiem laboratorium w Szpitalu Wojskowym w Zabrzu. Od 1954 pracował w II Klinice Chorób Wewnętrznych Śląskiej Akademii Medycznej jako starszy asystent i adiunkt. Odbywał także praktyki w Instytucie Hematologii w Warszawie oraz w instytutach w Pradze i Paryżu. Od 1969 na zlecenie Ministerstwa Zdrowia wyjechał do Demokratycznej Republiki Konga, gdzie do 1972 kierował najpierw Katedrą i Kliniką Chorób Wewnętrznych Państwowego Uniwersytetu w Lubumbashi, następnie Departamentem Medycznym Uniwersytetu Narodowego w Kinszasie.
Po powrocie do kraju objął stanowisko docenta w Klinice Chorób Wewnętrznych i Zawodowych ŚAM w Zabrzu, w 1973 został jej kierownikiem. Od 1975 do 1981 pełnił funkcję prodziekana Wydziału Lekarskiego, a w latach 1982–1984 prorektora ŚAM ds. klinicznych. Przeszedł na emeryturę w 1991. Od 1978 przewodniczył Komisji Pulmonologicznej Komitetu Patofizjologii Klinicznej Polskiej Akademii Nauk. Działał w Polskim Towarzystwie Lekarskim (m.in. zasiadał we władzach krajowych PTL), Polskim Towarzystwie Hematologów i Transfuzjologów, Polskim Towarzystwie Kardiologów i Towarzystwie Internistów Polskich. W pracy naukowej zajmował się m.in. wpływem zatrucia ołowiem i benzenem na układ krążenia i oddychania, wpływem drgań mechanicznych i hałasu oraz pola elektrycznego na metabolizm i układ immunologiczny. Opublikował ponad 200 artykułów naukowych.
W 1968 wstąpił do Polskiej Zjednoczonej Partii Robotniczej, do której należał do jej rozwiązania, był przewodniczącym Komisji Kontroli Partyjnej Komitetu Wojewódzkiego PZPR w Katowicach. Zasiadał w Miejskiej Radzie Narodowej w Zabrzu (w latach 1972–1987), następnie do 1989 w Wojewódzkiej Radzie Narodowej. W 1989 został posłem na Sejm kontraktowy z okręgu gliwickiego, w trakcie kadencji przeszedł do Poselskiego Klubu Pracy.

</doc>
<doc id="1243005" url="https://pl.wikipedia.org/wiki?curid=1243005" title="Krefeld-Uerdingen">
Krefeld-Uerdingen

Krefeld-Uerdingen – stacja kolejowa w Krefeld, w kraju związkowym Nadrenia Północna-Westfalia, w Niemczech. Znajduje się tu pojedynczy peron.

</doc>
<doc id="1243007" url="https://pl.wikipedia.org/wiki?curid=1243007" title="Carlos Quintana">
Carlos Quintana

Carlos Quintana (ur. 6 listopada 1976 w Moca) – portorykański bokser, były zawodowy mistrz świata organizacji WBO w kategorii półśredniej (do 147 funtów).
Kariera amatorska.
Quintana stoczył 70 amatorskich pojedynków, z których wygrał 62 (48 przez nokaut).
Kariera zawodowa.
Zawodową karierę rozpoczął w czerwcu 1997. Po wygraniu 22 walk, 24 czerwca 2006 zmierzył się z Joelem Julio w walce eliminacyjnej organizacji WBA. Quintana wygrał jednogłośną decyzją na punkty i stanął przed szansą zdobycia wakującego tytułu mistrza świata federacji WBA. 2 grudnia 2006 przegrał jednak z Miguelem Cotto przez techniczny nokaut w 5 rundzie (odmówił wyjścia na ring po przerwie między 5 a 6 rundą; wcześniej dwukrotnie leżał na deskach).
W jedynym pojedynku jaki stoczył w następnym roku, 29 września 2007 pokonał przez techniczny nokaut w 4 rundzie Christophera Henry’ego. Niecałe pięć miesięcy później ponownie stanął przed szansą zdobycia tytułu mistrzowskiego, tym razem organizacji WBO. 9 lutego 2008 nieoczekiwanie pokonał jednogłośnie na punkty niepokonanego wcześniej Paula Williamsa i odebrał mu pas mistrzowski. 7 czerwca tego samego roku doszło do walki rewanżowej między tymi bokserami – Quintana przegrał już w pierwszej rundzie przez techniczny nokaut i stracił swój tytuł.
Na ring powrócił w październiku 2008, pokonując w czwartej rundzie słabszego boksera, Joshuę Onyango, który miał ujemny bilans walk bokserskich. Kolejną walkę stoczył dopiero 5 grudnia 2009, pokonując przez techniczny nokaut w trzeciej rundzie Jesse Feliciano. Quintana w drugiej rundzie leżał na deskach, jednak w następnym starciu zdołał wygrać pojedynek z uwagi na rozcięcie nad prawym okiem Feliciano, które uniemożliwiało mu kontynuowanie walki.
10 kwietnia 2010 stanął przed szansą zdobycia tytułu mistrza świata WBC, przegrał jednak przez techniczny nokaut w ósmej rundzie z Andre Berto.
26 listopada 2012 w Kalifornii, Quintana przegrał przez technichny nokaut z Amerykaninem Keithe Thurmaną (18-0-0) w czwartej rundzie.

</doc>
<doc id="1243008" url="https://pl.wikipedia.org/wiki?curid=1243008" title="Rajkot (stacja kolejowa)">
Rajkot (stacja kolejowa)

Rajkot – stacja kolejowa w Radźkot, w stanie Gujarat, w Indiach. Znajdują się tu 2 perony.

</doc>
<doc id="1243012" url="https://pl.wikipedia.org/wiki?curid=1243012" title="Bakterie purpurowe">
Bakterie purpurowe

Bakterie purpurowe – grupa fototroficznych bakterii anoksygenowych zaliczana najczęściej do Proteobakterii. Powszechnym miejscem ich występowania są zbiorniki wody słonej i słodkiej. Nazwa tej grupy pochodzi od znaczącego udziału barwników karotenoidowych, które nadają jej przedstawicielom charakterystyczny kolor.
Niemal wszystkie zaliczane tu gatunki zawierają bakteriochlorofil "a", wiążą dwutlenek węgla w cyklu rybulozobisfosforanowym, a jako donory elektronu w fotosyntezie zamiast wody wykorzystują związki nieorganiczne jak np. siarkowodór czy wodór lub związki organiczne. Z tego powodu w fotosyntezie przeprowadzanej przez te organizmy nie powstaje tlen (tzw. fotosynteza anoksygenowa).
Bakterie purpurowe można podzielić na dwie grupy:
Bakterie purpurowe nie są grupą jednorodną filogenetycznie, pod tym względem można wśród nich wyróżnić:

</doc>
<doc id="1243013" url="https://pl.wikipedia.org/wiki?curid=1243013" title="Strażniczka kluczy">
Strażniczka kluczy

Strażniczka kluczy – siedemnasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1991 roku nakładem wydawnictwa Le Lombard. Po polsku wydała go w 1991 roku Korona. Wznowiony w 2000 roku przez Egmont Polska.
Streszczenie.
Volsung de Nichor zostaje wrócony do życia w Midgardzie za sprawą węża Nidhogga, który przybrał postać Strażniczki Kluczy. W zamian Volsung miał uciec się do podstępu i odebrać dla niego pas prawdziwej strażniczki. Magiczny przedmiot zapewniał nieśmiertelność noszącej go osobie. Wąż przemienił łotrzyka w sobowtóra Thorgala, aby mógł łatwiej podejść kobietę z pogranicza światów. Opryszek wykorzystał jej pas oraz podarunek nowej aparycji, by uśmiercić prawdziwego Thorgala. Świadomy wyeliminowania niegdysiejszego rywala w walce o skarb kraju Aran, Volsung zajął jego miejsce w wiosce wikingów. Uśmiercił również Olafa Einarsona, zgłaszając swą kandydaturę na objęcie tronu. Niszczył zarazem autorytatywne imię Thorgala, dokonując nikczemnych postępków wobec jego żony, syna czy żony nieżyjącego Olafa, Eryki. Strażniczka Kluczy przywraca Thorgala do życia, aby pomógł jej w odzyskaniu zaklętego pasa. Wysyła ponadto do Midgarda krasnoluda, Tjahziego, będącego zarazem kluczem do powrotu do międzyświata. Thorgal powierza młodemu Jolanowi zadanie wykradnięcia Volsungowi przedmiotu i podmienieniu na fałszywy, do złudzenia podobny. Na Althingu Volsung pod postacią Thorgala miał zostać obrany nowym rządcą wikingów, jednak przeciwko niemu wystąpiła otwarcie Eryka, posiadająca dzięki prawdziwemu Aegirsonowi pas oraz sposobność do zemsty za śmierć męża. Utracona krew przez Volsunga spowodowała powrót oszusta do jego poprzedniej postaci. Thorgal wyruszył z Tjahzim w poszukiwaniu przejścia do drugiego świata, aby oddać Strażniczce Kluczy ukradziony jej przedmiot. Bohaterowie podążają jednak omyłkowo za wężem Nidhoggiem będącym w ciele kobiety. Gniew nieśmiertelnego boga znajduje ujście w posłużeniu się Strażniczką jako zakładniczką i wymuszeniu tym samym na Thorgalu pójście na ugodę. Fortel wikinga umożliwia kobiecie wypowiedzenie zaklęcia unieszkodliwiającego węża. Volsung tymczasem uciekł się do podobnej sztuczki przekonania wikinga do współpracy, grożąc Jolanowi śmiercią. Tjahzi ratuje chłopca z opresji, łotrzyk zaś zostaje uwięziony w międzyświecie razem z Nidhoggiem. Przekonany o ciążącej na nim klątwie Thorgal opuszcza wioskę wikingów, aby bogowie mogli zapomnieć jego imię i tym samym nie skazywać jego bliskich na niebezpieczeństwa.

</doc>
<doc id="1243014" url="https://pl.wikipedia.org/wiki?curid=1243014" title="Jan Knoppek">
Jan Knoppek

Jan Wilhelm Knoppek (ur. 31 sierpnia 1939 w Wiśle, zm. 10 marca 2008 w Cieszynie) – polski polityk, nauczyciel, działacz społeczny, poseł na Sejm X kadencji.
Życiorys.
Urodził się w Wiśle w rodzinie wielodzietnej. Kształcił się w szkołach w Istebnej oraz w Liceum Ogólnokształcącym im. Pawła Stalmacha w Wiśle. W 1960 ukończył studia w Akademii Wychowania Fizycznego w Warszawie. Do czasu przejścia na emeryturę pracował jako nauczyciel wychowania fizycznego w Zespole Szkół Gastronomiczno-Hotelarskich w Wiśle. Pełnił również funkcję wicedyrektora tej szkoły.
Od 1962 należał do Stronnictwa Demokratycznego. Był wiceprzewodniczącym, następnie zaś przez kilka kadencji przewodniczącym, Miejskiego Komitetu SD. Zasiadał w Powiatowej Radzie Narodowej w Cieszynie (1969–1975) oraz Wojewódzkiej Radzie Narodowej w Bielsku-Białej (1975–1988). W latach 1989–1991 z ramienia Stronnictwa Demokratycznego sprawował mandat posła na Sejm kontraktowy. W Sejmie pełnił funkcję sekretarza Klubu Poselskiego SD, ponadto pełnił funkcję zastępcy przewodniczącego Komisji Młodzieży, Kultury Fizycznej i Sportu. Zasiadał w Komisji Kultury i Środków Przekazu i Komisji Regulaminowej i Spraw Poselskich. Od 1998 do 2002 był radnym powiatu cieszyńskiego (wybranym z listy Sojuszu Lewicy Demokratycznej). W wyborach samorządowych w 2006 bez powodzenia kandydował do rady powiatu.
Przez około ćwierć wieku udzielał się jako konferansjer Tygodnia Kultury Beskidzkiej, był także sędzią i spikerem na zawodach narciarskich w Wiśle.
Był żonaty, miał syna i córkę. Zmarł w 2008, został pochowany na cmentarzu przy kościele pod wezwaniem Wniebowzięcia Najświętszej Marii Panny w Wiśle.
Odznaczony m.in. Krzyżem Kawalerskim Orderu Odrodzenia Polski (1986) i Złotym Krzyżem Zasługi (1979).

</doc>
<doc id="1243016" url="https://pl.wikipedia.org/wiki?curid=1243016" title="Tespies">
Tespies

Tespies (ngr. Θεσπιές; stgr. Θεσπιαί Thespiaí) – miejscowość w Grecji, w administracji zdecentralizowanej Tesalia-Grecja Środkowa, w regionie Grecja Środkowa, 
w jednostce regionalnej Beocja, w gminie Aliartos. W 2011 roku liczyła 1139 mieszkańców.
W starożytności beockie polis w środkowej Grecji (łac. "Thespiae"). Było członkiem Związku Beockiego pod hegemonią Teb; Tespijczycy mieli wsławić się podczas bitwy pod Termopilami.
W 1882 podczas wykopalisk w pobliżu Tespii odkryto statuę siedzącego lwa, pod którą znaleziono zbiorowy pochówek oraz kamienne tablice z imionami wojowników. Podobne statuy zwykle stawiali zwycięzcy na grobach poległych w miejscu stoczonej bitwy; hipotetycznie może to więc być ślad bitwy, o której brak wiadomości w źródłach pisanych. Według innych hipotez posąg mógłby być zaginionym lwem termopilskim albo lwem spod Platejów.

</doc>
<doc id="1243017" url="https://pl.wikipedia.org/wiki?curid=1243017" title="Gare d’Argenteuil">
Gare d’Argenteuil

Gare d’Argenteuil – stacja kolejowa w Argenteuil, w regionie Île-de-France, we Francji. Znajdują się tu 3 perony.

</doc>
<doc id="1243021" url="https://pl.wikipedia.org/wiki?curid=1243021" title="Telekom TV">
Telekom TV

Telekom TV, początkowo Dolce – rumuńska telewizja satelitarna Telekom Romania.

</doc>
<doc id="1243022" url="https://pl.wikipedia.org/wiki?curid=1243022" title="NZLAV">
NZLAV

NZLAV ("New Zealand Light Armoured Vehicle") – nowozelandzka wersja bojowego wozu piechoty LAV III, produkowanego przez General Dynamics. W roku 2003 armia nowozelandzka zakupiła 105 tych pojazdów w celu zastąpienie używanych do tej pory transporterów M113. Wyprodukowano je w Kanadzie i są podstawowym pojazdem opancerzonym nowozelandzkich sił zbrojnych. US Army używa bardzo zbliżonych, lżej uzbrojonych pojazdów Stryker.
Konstrukcja.
Opancerzenie NZLAV zapewnia ochronę przed pociskami kal. 7,62 mm. Przewidziano możliwość instalacji dodatkowego pancerza ceramicznego, który zwiększa poziom ochrony. Taki wzmocniony pancerz chroni przed pociskami kal. do 14,5 mm. Ponadto można zainstalować dodatkowe ekrany chroniące przed RPG. Podwozie zostało wzmocnione, tak aby chroniło przed skutkami wybuchu min.
Głównym uzbrojeniem pojazdu jest umieszczone w wieży szybkostrzelne działko M242 Bushmaster kal. 25 mm z zapasem 420 nabojów. Uzbrojeniem dodatkowym są dwa karabiny maszynowe kal. 7,62 mm, jeden sprzężony z działkiem i jeden umieszczony na dachu.
NZLAV może być transportowany przez samoloty C-130 Hercules.

</doc>
<doc id="1243023" url="https://pl.wikipedia.org/wiki?curid=1243023" title="Wilczyca (komiks)">
Wilczyca (komiks)

Wilczyca – szesnasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1990 roku nakładem wydawnictwa Le Lombard. Po polsku wydała go w 1990 roku Orbita. Wznowiony w 2003 roku przez Egmont Polska.
Streszczenie.
Thorgal, brzemienna Aaricia oraz ich dorastający syn po długim czasie wracają do swojej rodzinnej wioski. Nowym królem wikingów zostaje Vor Wspaniały, proponujący Thorgalowi udział w wyprawie wojennej, na którą ten się nie godzi. Urażenie godności Vora staje się pretekstem do wyeliminowania jedynego prawowitego następcy Gandalfa Szalonego. Vor wysyła trzech swoich wojowników do rozprawienia się z Aaricią i dzieckiem, które zostały same w lesie, podczas gdy Thorgal udał się do wioski w celu sprowadzenia wozu. Okaleczony przez Vora syn zabitego wieśniaka staje się z czasem postrachem okolicy i pojedynczo zabija wszystkich wikingów, którzy splądrowali jego wioskę i zabili mu najbliższych. Thorgal dowiedział się, iż łodzie płynące w bój zawróciły, a wyprawa łupieżcza nie odbyła się. Udaje mu się spotkać Solveig, przyjaciółkę Aarici z dawnych lat, ta przejęta spotkaniem zabiera bohatera do Hierulfa Myśliciela, który zapewnił Thorgala, iż Althing – Rada Starszych – nie wybrał Vora na nowego przywódcę wikingów oraz że temu z bandą rabusiów udało się zapanować nad naiwnymi mieszkańcami wioski. Przestrzegł również, iż samozwańczy wódz zamierza pozbyć się jedynego pretendenta mogącego zagrozić w przyszłości jego władzy. Thorgal udaje się na odsiecz rodzinie. Tymczasem w lesie Aarici oraz Jolanowi udaje się uciec z rąk dwóch żołnierzy pod wodzą Votjaka - prawej ręki próżnego Vora Wspaniałego. Jolan decydując się spłoszyć konie wojowników, ucieka powiadomić Thorgala o niebezpieczeństwie. W trakcie burzy traci kontrolę nad koniem przerażonym błyskawicami i spadając z niego traci przytomność. Thorgal nie zastając rodziny tam, gdzie oczekiwał, obawiając się najgorszego, zdeterminowany rusza, by pomścić bliskich i eliminuje każdego wikinga ze świty Vora pojedynczo. Aaricia wycieńczona ucieczką i nocną tułaczką przez bór, chowa się w pobliskiej pieczarze. Niezdolna nawet uciec przed przebywającą tam wilczycą spodziewającą się młodych czuje, że jej dziecko przyjdzie na świat lada chwila. Thorgalowi udaje się odnaleźć Jolana i wraz z nim umyka przed pościgiem Vora. Wikingowie oburzeni bezwzględnym postępowaniem swojego wodza, który gotów jest zabijać bezbronnych, zostawiają go samego w starciu z Thorgalem. Przed zgubą bohatera ratuje okaleczony wieśniak, który poświęcając własne życie, spycha Vora z urwiska. Ranny Thorgal wraca z synem do lasu, gdzie odnajduje Aaricię oraz jej narodzoną córeczkę. Kobieta decyduje się nazwać ją "Louve" - Wilczycą.

</doc>
<doc id="1243027" url="https://pl.wikipedia.org/wiki?curid=1243027" title="Dionizy Mazurkiewicz">
Dionizy Mazurkiewicz

Dionizy Mazurkiewicz (ur. 10 maja 1845, zm. 21 czerwca 1902) – doktor medycyny, lekarz miejski, sądowy i kolejowy, społecznik w Krośnie, uczestnik powstania styczniowego, radny miejski, działacz Towarzystwa Zaliczkowego, Towarzystwa „Zgoda”, patron jednej z ulic.
Życiorys.
Urodził się 10 maja 1845 r. w Ostałowicach (byłe województwo tarnopolskie). Dzieciństwo jego przebiegało w czasach Wiosny Ludów oraz przygotowań do powstania styczniowego, do którego wyruszył z Krosna w 1863 r. jako ochotnik – uczeń klasy V lwowskiego gimnazjum wraz z wydawcą Przemysłu Górniczego – Leonem Ligenzą, Janem Nepomucenem Gniewoszem i poetą – Franciszkiem Waligórskim. Walcząc w oddziale Marcina Lelewela – Borelowskiego, został ciężko ranny w I bitwie pod Chruśliną 30 maja 1863. W latach 1872-1873 z włączył się do walki z epidemią cholery.
11 marca 1873 – Mazurkiewicz, jako ekstern złożył w krakowskim gimnazjum egzamin dojrzałości. Potem, odbył studia na uniwersyteckich fakultetach medyczno-chirurgicznych w Grazu (1873-1874, 1877-1878) i Wiedniu (1874-1877). Ukończył je z dyplomem doktora medycyny w styryjskim Uniwersytecie Karola Franciszka w Grazu (22 lipca 1879).
W Krośnie Mazurkiewicz był (od czerwca 1884) lekarzem kolejowym na odcinku Jedlicze – Zarszyn i sądowym. Należał do Stowarzyszenia Związkowego Lekarzy Austriackich w Wiedniu i (od 18 lipca 1877) do Towarzystwa Lekarzy Galicyjskich. Ze stopniem lejtnanta, pełnił w Krośnie (1873-1883) obowiązki lekarza 58 Galicyjskiego Batalionu Obrony Krajowej (tzw. Landwehry). Niósł pomoc dzieciom i młodzieży w założonym przez ks. Bronisława Markiewicza w zakładzie wychowawczym w Miejscu Piastowym.
Pełnił w Krośnie funkcję radnego miejskiego (1887-1889). Od 1875 do śmierci działał w Towarzystwie Zaliczkowym i jego władzach w Radzie Nadzorczej i jako dyrektor Towarzystwa, dozgonnie też był dyrektorem Towarzystwa wyrobu szat liturgicznych, a w latach dziewięćdziesiątych piastował stanowisko prezesa w mieszczańskim Towarzystwie „Zgoda”.
Mazurkiewicz dwukrotnie zawierał związek małżeński. Pierwszą jego żoną została Kamila z Blauthów (1874), która w marcu następnego roku zmarła wraz synkiem Kazimierzem przy jego porodzie. Powtórnie poślubił w Krakowie w 1888 Marię Jabłońskich herbu Jasieńczyk (1859-1938), o której rękę starał się dziesięć lat. Miał z nią trzech synów – Augusta Mazurkiewicza (1889-1968), Stanisława Mazurkiewicza (1891-1922) i Andrzeja Mazurkiewicza (1893-1968). Przed ożenieniem się zadbał w Krośnie o dom, którym była kamienica zakupiona w 1888 r. W dzieciństwie mieszkał w niej Jan Szczepanik, wynalazca zwany „polskim Edisonem. Mazurkiewicz był miłośnikiem sztuk pięknych, utrzymywał kontakty z działającymi w środowisku artystami (Seweryn Bieszczad, Henryk Grabiński, Aleksander Gryglewski). Wspierał instytucje społeczne.
Od 1900 stan jego zdrowia się pogarszał. Zmarł 21 czerwca 1902. Został pochowany w grobowcu rodzinnym na Starym Cmentarzu w Krośnie.
W stulecie śmierci dra Dionizego Mazurkiewicza Muzeum Podkarpackie ufundowało tablicę pamiątkową umieszczoną na ścianie kamienicy rodzinnej Mazurkiewiczów upamiętniającą zasłużonego dla Krosna społecznika. Patron jednej z ulic w Krośnie.

</doc>
<doc id="1243028" url="https://pl.wikipedia.org/wiki?curid=1243028" title="Delio Rossi">
Delio Rossi

Delio Rossi (ur. 26 listopada 1960 w Rimini) – włoski trener piłkarski i piłkarz. Podczas piłkarskiej kariery reprezentował barwy klubów A.C. Forlimpopoli, A.C. Cattolica Calcio, U.S. Foggia, Vis Pesaro 1898 i A.S. Andria BAT. Jako trener pracował między innymi w takich zespołach jak Salernitana Calcio 1919, Genoa CFC, US Lecce, Atalanta BC i S.S. Lazio. Od 23 listopada 2009 roku jest szkoleniowcem włoskiego klubu US Città di Palermo. 28 stycznia 2011 roku został zwolniony i zastąpiony przez Serse Cosmiego. 7 listopada 2011 został trenerem Fiorentiny. 2 maja 2012 został zwolniony z funkcji trenera po bójce z piłkarzem. Po 16. kolejkach sezonu 2012/2013 zastąpił Ciro Ferrare na stanowisku trenera U.C.Sampdoria. W 2015 był szkoleniowcem Bologna FC.

</doc>
<doc id="1243029" url="https://pl.wikipedia.org/wiki?curid=1243029" title="Władca gór">
Władca gór

Władca gór – piętnasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1989 roku nakładem wydawnictwa Le Lombard. Po polsku wydała go w 1990 roku Orbita. Wznowiony w 2003 roku przez Egmont Polska.
Streszczenie.
Thorgal z wozem przemierza w środku zimy ośnieżone góry, kiedy staje się świadkiem spadającej lawiny za sprawą tajemniczej osoby dmącej w róg. Dotarłszy bezpiecznie do zgliszcz starej chaty, poznaje tam młodzieńca imieniem Torric. Był on zbiegiem z fortecy Saxegarda, lecz podczas przeprawy stracił wskutek konfrontacji z wilkami dwa palce, które Thorgal został zmuszony mu odjąć. Wiking odnajduje również pierścień w kształcie węża pożerającego własny ogon. Nazajutrz Torric i Thorgal wchodzą do stajni, a wychodząc z niej dziwią się, że miejsce „wygląda tak samo... tylko zupełnie inaczej.” Nagle pojawia się kobieta mierząca do nich z kuszy i pytająca, co robią w jej chacie. Po krótkiej wymianie zdań udaje się im ją przekonać, że nie są groźni i zostają wpuszczeni do chaty, gdzie Thorgal nacina ścianę i ze zdumieniem stwierdza, że drewno jest nie uszkodzone, choć jeszcze „przed kilkoma chwilami” nosiło wyraźne ślady dawno wygasłego pożaru. Zaczynają rozmawiać z Vlaną (takim imieniem im się przedstawiła), ale sprawa zamiast się wyjaśniać robi się coraz bardziej zawiła. Vlana oświadcza im, że przybyła tu z dziadkiem 10 lat temu, wtedy on zbudował tę chatę i nigdy się ona nie paliła, ponadto nigdy nie słyszała też o żadnym Saxegardzie. Nie mogąc zrozumieć kolei rzeczy, przybysze dowiadują się o tym, że przed dziesięciu laty Vlanę i jej dziadka napadli wikingowie północy pod wodzą Haralda Ivarssona. Zwrócono im wolność, dzięki wiedzy owego uczonego, kiedy znajomość medycyny zastosował do wyleczenia z ciężkiej choroby syn Haralda - Leifa. Thorgal nie mógł pojąć paradoksu, jakoby dziesięć lat temu uzdrowiono jego ojca zmarłego dwadzieścia lat temu. Pogrążając się w zamyśleniu zasłania sobie twarz, a odsunąwszy od niej dłonie stwierdza, że znów jest w zawalonej ruderze, ale sam. Uważając ostatnie dziwne przygody za sen, postanawia ruszać w dalszą drogę. Widzi jednak znaczne różnice w ruinie chaty, zwłaszcza w niezawalonym stropie. Thorgal zostaje pochwycony przez ludzi Saxegarda, który zlecił sprowadzić wikinga przed swoje oblicze. Herszt rozbójników wyjaśnia wówczas Thorgalowi co zaszło. Mówi, że jest Torrikiem (udowadnia to pokazując swą dłoń bez dwóch palców) i że razem cofnęli się oni w czasie o 37 lat. Thorgal wrócił do swego czasu, a Torric został i związał się z Vlaną. Jednak po pół roku zabili ją bandyci, którzy na nich napadli i spalili chatę. Mściwy młodzieniec unicestwiał oprawców jednego po drugim. Pozostali, wielce przerażeni, obrali go swym wodzem. Przybrał wówczas imię Saxegarda. Opowiedziawszy to wszystko Thorgalowi Torric-Saxegard poprosił go o ponowne cofnięcie się w czasie i sprowadzenie stamtąd mu Vlany zanim zostanie zabita. Thorgal, oburzony planami Władcy Gór, nie przystał na współpracę. Ten jednak szantażował go dobraniem się do jego żony i dziecka. Thorgal niepostrzeżenie w środku rozmowy przenosi się znów w przeszłość w czas trzeciego dnia po przesileniu jesienno-zimowym. Uniemożliwia zbirom zabicie Vlany i tym samym spalenie dorobku Torrica. Przy wspólnym posiłku wyjaśni im co wie, Vlana zaś opowiada o znalezionym przez Thorgala pierścieniu uroborosa, jakim zajmował się w przeszłości jej dziadek, a który wysłał przedmiot w przyszłość. Uczony wzniósł domostwo w tym miejscu ze względu na występujące tu tajemnicze przejście między czasami. Torric początkowo nie mógł uwierzyć w opowieść Thorgala. Uświadomił sobie jednakże korzyści płynące z wzbogacania się poprzez łupienie gospodarstw innych. Za trzydzieści siedem lat zyskałby ponownie młodą Vlanę mając status postrachu okolicy. Thorgal przenosi się z Vlaną w swoją teraźniejszość. Wiking zostaje pojmany przez ludzi Saxegarda, sam Władca Gór pada ofiarą planu Vlany, która zabiera go w jego własną przeszłość tak, aby spotkał się z samym sobą sprzed lat. Torric nie daje wiary, iż mógłby stać się kimś takim za trzydzieści siedem lat i, przeczuwając, że to zasadzka Saxegarda, z którego fortecy niegdyś uciekł, zabija siebie z przyszłości. Uświadamia sobie wnet błąd, jaki popełnił i decyduje się wybrać w przyszłość, aby przeszkodzić Thorgalowi w dotarciu do chaty po raz pierwszy i zaczęciu tym samym całej przygody. Skoro tylko ma sposobność uśmiercenia Thorgala kroczącego z wozem poprzez góry, tajemnicza postać dęciem w róg sprowadza lawinę na planującego zbrodnię młodzieńca. Tajemniczy Władca Gór okazał się być Vlaną pozostawioną przez Torrica w jej własnej przeszłości, a która obrała sobie za życiowy cel przeszkodzenie mu za trzydzieści siedem lat w planowanym czynie. Thorgal dociera do płonącego z rozkazu Saxegarda niegdysiejszego domostwa Vlany i odzyskuje z rąk zastępcy Saxegarda, Geirroeda, skradziony mu z winy Torrica wóz oraz konia. Wiking wyrusza w drogę powrotną do swojej żony i dziecka odprowadzany wzrokiem przez Vlanę.

</doc>
<doc id="1243031" url="https://pl.wikipedia.org/wiki?curid=1243031" title="John Tardy">
John Tardy

John Tardy (ur. 15 marca 1968) - amerykański wokalista, znany przede wszystkim z występów w deathmetalowej grupie muzycznej Obituary wraz z bratem Donaldem Tardy, który jest perkusistą.
Jeden z ulubionych przez wokalistę przepisów kulinarnych ukazał się w 2009 roku w książce "Hellbent For Cooking: The Heavy Metal Cookbook" (Bazillion Points, ). Ponadto w książce znalazły się przepisy nadesłane przez takich muzyków jak: Marcel Schirmer (Destruction), Jeff Becerra (Possessed), Mille Petrozza (Kreator) czy Andreas Kisser (Sepultura).

</doc>
<doc id="1243032" url="https://pl.wikipedia.org/wiki?curid=1243032" title="Aaricia">
Aaricia

Aaricia – czternasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1989 roku nakładem wydawnictwa Le Lombard. Po polsku wydała go w 1990 roku Orbita. Wznowiony w 2003 roku przez Egmont Polska.
Streszczenie.
Album obejmuje cztery odrębne historie z młodości Aarici zatytułowane kolejno: "„Góra Odyna”", "„Pierwszy śnieg”", "„Holmganga”" i "„Łzy Tjahzi”".
Pierwsza z nich przedstawia bohaterkę błądzącą po lesie w poszukiwaniu zaginionej mamy. Dziewczynka zostaje nakłoniona przez demony Nixy, przedstawiające się jako dobroczynne elfy, do podjęcia poszukiwań matki na Górze Odyna. Wyobrażając tam sobie spotkanie z matką, ledwie uchodzi z życiem ze szponów demona. Z opresji ratuje ją młody Thorgal. Za jego sprawą dopiero bohaterka akceptuje myśl o śmierci swojej rodzicielki.
W historii drugiej Leifowi Haraldsonowi wyprawiony zostaje uroczysty pogrzeb. Thorgal, nie chcąc być dla Gandalfa Szalonego konkurentem do tronu, zamierza opuścić chyłkiem wioskę. Zaniepokojona o losy swojej sympatii Aaricia, fortelem zmusza ojca do posłania po chłopca wikingów. Oprócz wpółżywego Thorgala, do wioski przybywa również Hierulf Myśliciel, mędrzec wysłany przez Althing, by sprawował pieczę nad poczynaniami następcy Leifa. Jego obecność zobowiązuje egoistycznego Gandalfa do zainteresowania się losami uciśnionych.
Historia trzecia skupia się na konflikcie między młodym Thorgalem a synem Gandalfa - Bjornem, rówieśnikiem Thorgala. Aegirson nie godzi się na niegodne traktowanie Aarici przez jej brata, co doprowadza do Holmgangi, czyli konfrontacji dwóch spornych stron podczas uczciwej walki na śmierć i życie - bez świadków. Bjorn namawia ojca, aby opłacił najemników, którzy uśmierciliby Thorgala. Rezolutna Aaricia, aby nie dopuścić do rozlewu krwi, podejmuje próbę ratowania bohatera i niepostrzeżenie przemyka na skałę, gdzie ma się odbyć pojedynek. Konfabulując, skutecznie pozbywa się najemników i dochodzi z Bjornem do kompromisu, w wyniku którego Thorgal mógłby uczyć się sztuki walki na równi z innymi chłopcami.
Czwarta historia przytacza mitologię wikingów. Vigrid, nieznany, młody bóg poezji, marzyciel i fantasta, stawia sobie za punkt honoru dorównanie innym heroicznym bogom z Asgardu. W tym celu wyrusza do Midgardu w poszukiwaniu przygód. Podczas przeprawy przez terytoria boga Hruna traci wzrok. Zdany na łaskę wód dopływa do brzegu, przerywając tym samym rozmowę młodych: Aarici i jej najlepszej przyjaciółki, Solveig. Rozmowa dotyczy naszyjnika ze łzami Thajzi - powstałymi w efekcie bohaterskiego czynu Thorgala przy wybawieniu krainy krasnali spod władania węża Nidhogga. Aaricia wyrusza z niewidomym bogiem Vigridem w podróż do baśniowego świata, gdzie udowadnia mu wartość drzemiącą w jego odważnych czynach. Poznaje przy okazji prawdziwe przeznaczenie łez Tjahzi, jakie wedle zamierzenia bogini Frigg, małżonki Odyna, miały wskazać Thorgalowi nagrodę w postaci Aarici za jego poświęcenie krasnalowi Tjahziemu. Za pomocą naszyjnika Aaricia przywraca wzrok Vigridowi i wytwarza dla niego przejście z Midgardu do Asgardu, zwane Bifrostem. Sama powraca do realnego świata ze świadomością dużego znaczenia Thorgala w jej życiu.

</doc>
<doc id="1243033" url="https://pl.wikipedia.org/wiki?curid=1243033" title="Helge Schneider">
Helge Schneider

Helge Schneider (ur. 30 sierpnia 1955 w Mülheim an der Ruhr, Niemcy) – niemiecki komik, muzyk jazzowy, aktor, reżyser filmowy i teatralny.

</doc>
<doc id="1243034" url="https://pl.wikipedia.org/wiki?curid=1243034" title="Giuliano Marinho">
Giuliano Marinho

Giuliano Marinho dos Santos, ps. "Giuliano", (ur. 13 sierpnia 1977 w Cruzeiro do Sul) – brazylijski piłkarz grający na pozycji pomocnika.
Jest wychowankiem klubu José Bonifácio, grał również w innych brazylijskich zespołach: Ituano Itu, Grêmio Esportivo Sãocarlense, Comercial FC, Ferroviárii Araraquara, XV de Piracicaba, Ituano Itu.
Przed sezonem 2000/2001 trafił do Legii Warszawa, w której zadebiutował 29 lipca 2000 w wyjazdowym meczu przeciwko Ruchowi Radzionków, zdobywając równocześnie w 90 min. jedynego gola w tym spotkaniu i zapewniając zwycięstwo Legii. W całym sezonie rozegrał 27 meczów i zdobył 9 bramek. Wielu ekspertów uważa, iż właśnie podczas gry w stołecznym klubie Giuliano osiągnął swoją życiową formę, będąc w tamtym okresie jednym z najlepszych zawodników w drużynie.
W 2001 r. powrócił do Brazylii, by grać w słynnym CR Vasco da Gama, gdzie jednak zagrał tylko 2 mecze i wiosną 2002 przeniósł się do Ituano Itu. W sezonie 2002/2003 znów grał w polskiej lidze, w barwach Widzewa Łódź (25 spotkań, 2 bramki). Następnie przeniósł się do greckiego Panionios GSS.
Jesienią 2004 po raz trzeci w karierze występował w polskiej I lidze, zaliczając 7 spotkań w Pogoni Szczecin. Kolejny zespół w jego karierze to brazylijski Paraná Clube. W sezonie 2005/2006 grał Panachaiki GE. W latach 2008–2009 był piłkarzem Comercial FC i Budućnostu Podgorica.
W polskiej ekstraklasie rozegrał w sumie 59 meczów i strzelił 11 goli.

</doc>
<doc id="1243035" url="https://pl.wikipedia.org/wiki?curid=1243035" title="Między ziemią a światłem">
Między ziemią a światłem

Między ziemią a światłem – trzynasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1988 roku nakładem wydawnictwa Le Lombard. Po polsku wydała go w 1990 roku Orbita. Wznowiony w 2003 roku przez Egmont Polska.
Jest to czwarty album o przygodach w krainie Qa, zamykający ten minicykl.
Streszczenie.
Thorgal i Aaricia odetchnęli z ulgą po perypetiach w Mayaxatlu. Pomimo uroków klimatu na ziemi Xinjinsów, oboje postanowili myśleć już o powrocie do Northlandu. W tym celu musieliby przebyć wielką wodę. Nie spotkała się ta decyzja z aprobatą Jolana, skorego do uważania siebie za nowego żywego boga. Od czasu wyleczenia Thorgala w sercu dżungli z choroby, nadprzyrodzone moce, jakimi dysponuje chłopiec nie objawiły mu się. Uebac, pełniący rolę opiekuna Jolana, usiłował wpływać na decyzje malca dla uzyskiwania własnych korzyści. Nie chcąc tracić młodego Hurukana, wzbudzającego posłuch wśród narodu, uknuł intrygę, aby pozbyć się Aarici, Thorgala oraz Drewnianej Stopy. Maloc jak dowódca straży rzetelnie wykonywał obowiązki i rzucił fałszywe oskarżenie na Vaiaya, pierwszego regenta, jakoby ten spoił jednego z wojowników wywarem z peyotlu. Uebac wykorzystywał względy, jakie zdobył u Jolana, by mieć ścisłą kontrolę nad strażą. Pozwoliło mu to umieścić Thorgala, Aaricię, Variaya i Arguna Drewnianą Stopę w pieczarze zwanej "Ustami Słońca", aby więźniowie z odczuwanego gorąca rzucili się w przepaść. Jolan nie dawał wiary opowieści, jakoby jego rodzice zrozumieli jego rolę w społeczeństwie i zostawili go bez pożegnania. Podsłuchał tedy konwersację Maloca i Uebaka. Spostrzegłszy, że został przez nich przyuważony, umknął do skarbca Xinjinsów, w którym Kriss de Valnor, przemieniona za sprawą Ogotaja w sędziwą kobietę, sprawowała pieczę nad swym honorarium za unicestwienie fałszywego boga Chaamów. Kriss weszła również w posiadanie wzmacniacza fal energetycznych, wykorzystywanego przez Vartha do wzbudzania respektu wśród wiernych mu ludów. Namówiła zatem Jolana, by idąc w jego ślady, mógł przywrócić jej młodość. Przybierając swą dawną postać, wojowniczka uciekła się do szantażu na Malocu i Uebacu, aby zasłużone złoto wraz z zakładnikiem w postaci Jolana mogła zabrać z Krainy Qa. Tymczasem w "Ustach Słońca" Thorgal szukał drogi ratunku. Be-ki oraz Man-ge, dwie oddane Drewnianej Stopie mieszkanki miasta, przybyły więźniom z odsieczą, obezwładniając strażników i wyzwalając bohaterów od niechybnej śmierci. Thorgal zdecydował się z Argunem przeciąć rzeką drogę Kriss de Valnor i odbić z jej rąk własnego syna. Maloc z oddziałem udał się w ślady wojowniczki, by uczynić to samo. Jego zamierzenia jednak zostały przerwane, Kriss uszykowała bowiem zasadzkę dla ścigających ją ludzi Uebaca. Wóz zaprzężony w dwa woły w wyniku wypadku runął ze zbocza, ciągnąc za sobą Jolana. Chłopca uratował Thorgal, którego celem od teraz stało się wyłącznie dostanie nad morze, by oczekiwać okrętu mogącego przetransportować ich z powrotem do domu. Koronę Ogotaja natomiast wiking cisnął na dno rzeki. Ostatnim okrętem powietrznym Variay i Aaricia dotarli do Thorgala, Jolana i Arguna. Opowiedzieli o losach Uebaca, którego skazano na "Usta Słońca", kiedy spity peyotlem żołnierz wyznał swój udział w całej intrydze. Kriss, nie mogąc pogodzić się z wieloma stratami w złocie, ruszyła drogą wiodącą przez pustynię. Drewniana Stopa pożegnał towarzyszy, nie kryjąc pragnienia pozostania w Krainie Qa.

</doc>
<doc id="1243036" url="https://pl.wikipedia.org/wiki?curid=1243036" title="Obwód władymirski">
Obwód władymirski



</doc>
<doc id="1243038" url="https://pl.wikipedia.org/wiki?curid=1243038" title="Nagyecsed">
Nagyecsed

Nagyecsed − miasto w powiecie Mátészalka komitatu Szabolcs-Szatmár-Bereg w północno-wschodnich Węgrzech.
Położenie.
Nagyecsed leży 12 km na południe od Mátészalka, nad rzeką Kraszna, na granicy krainy Nyírség z Równiną Satmarsko-Berehowską. Przez miasto przebiegają linia kolejowa z Mátészalka do przejścia granicznego Tiborszállás-Carei na granicy z Rumunią i lokalna droga w tym samym kierunku. Inne lokalne drogi łączą Nagyecsed z Győrtelek i z Csenger.
Historia.
Osada Nagyecsed powstała w XI wieku wokół zamku i klasztoru, zbudowango na wyspie na moczarach Ecsed. Pierwsza wzmianka o wsi pochodzi z roku 1220. W XIV wieku ród Báthory rozbudował zamek w potężną twierdzę, która stała się jego główną siedzibą. W roku 1608 osada uzyskała prawa miejskie. W roku 1619 miasto zostało zdobyte przez Gábora Bethlena, w 1645 stało się posiadłością cesarską. W latach 70. XIX wieku Nagyecsed utracił prawa miejskie. Po osuszeniu bagien Ecsed na przełomie XIX i XX wieku wieś nabrała charakteru rolniczego. W roku 1997 Nagyecsed odzyskał prawa miejskie.

</doc>
<doc id="1243039" url="https://pl.wikipedia.org/wiki?curid=1243039" title="Miasto zaginionego boga">
Miasto zaginionego boga

Miasto zaginionego boga – dwunasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1987 roku nakładem wydawnictwa Le Lombard. Po polsku wydała go w 1990 roku Orbita. Wznowiony w 2003 roku przez Egmont Polska.
Streszczenie.
Przygody bohaterów zaczynają się w samym sercu miasta Mayaxatl, gdy Hog - dowódca eskadr latających Ogotaja - umawia się z Thorgalem i Kriss de Valnor na sekretną rozmowę, podczas której wyjawia im ich główny cel misji, jakim jest unicestwienie krwawego boga ludu Chaamów. Thorgal przeciwstawia się tej idei, kierowany światłymi pobudkami. Opuściwszy gospodę zmusza tym samym Hoga i Kriss do kooperacji w próbach powstrzymania go dla dobra sprawy. Chcąc uniknąć większych tarapatów, wiking oddaje się w ręce żołnierzy. Aaricia oraz Tjall Zapalczywy, oczekujący poza murami miasta, zostali pojmani przez ludzi Hoga oraz przeznaczeni do kręgu cotygodniowych ofiar składanych na cześć imienia Ogotaja przez jego fanatycznych kapłanów. Tjallowi udaje się wymknąć strażnikom i ukrywać przez dwa dni w obrębie Mayaxatl. Kriss mści się wyjawieniem kryjówki na zdradzie towarzyszy i w przebraniu czarnej straży, przynależnej do Nazcy, udaje się na egzekucję członków eskapady. Thorgal idąc na stracenie zdecydował się przemknąć do pałacu Ogotaja, w którym nikt nie odważyłby się go ścigać. Obecność Aarici wśród niewolników mobilizuje go tylko i wkrótce jego żona, Kriss de Valnor oraz komendant Hog przekraczają progi posesji żywego boga Chaamów. We trójkę postanawiają dotrzeć do Ogotaja. Thorgala z opresji wybawia Tjall. Ten, wykorzystując Nazcę jako zakładnika, przemyka z Thorgalem również do pałacu, jednak zostaje w ostatniej chwili godzony nożem przez kapitana czarnej straży. Thorgal przebaczył konającemu na jego rękach Tjallowi błąd porzucenia go w dżungli podczas choroby. Wrota uformowane w posąg Bogini Bez Imienia przypomniały wikingowi jego przeszłość, fakt, że Ogotaj w istocie jest jego ojcem, posąg zaś reprezentuje jego matkę - Haynee. Hog stracił życie podczas przebywania wewnątrz iluzorycznego labiryntu świątyni. Kriss de Valnor po spotkaniu z Ogotajem zatraca swą młodość. Varth, kryjący się pod tytułem krwawego boga, pragnąc dać upust swojemu rozżaleniu powodowanego utratą wszystkich bliskich na ziemskiej planecie, wiedzie Aaricię na okręt powietrzny, aby ruszyć na podbój Xinjinsów. W tym czynie przeszkadza mu Thorgal, który przebył labirynt kierowany mocą Haynee. W ostatecznym rozrachunku wiking próbuje uzmysłowić ojcu, że jest w istocie jego synem. Ogotaj ginie uśmiercony przez Kriss de Valnor. Po śmierci samozwańczego boga niezorganizowane Mayaxatl miało pogrążyć się w puszczy. Po okrucieństwach pozostać miało jedynie gorzkie wspomnienie. Thorgal, Aaricia oraz Kriss udali się latającym okrętem w stronę miasta Xinjinsów, by dotrzeć do przetrzymywanych tam Arguna Drewnianej Nogi i małego Jolana, obranego za następcę Tanatloca - Hurukana.

</doc>
<doc id="1243041" url="https://pl.wikipedia.org/wiki?curid=1243041" title="Oczy Tanatloca">
Oczy Tanatloca

Oczy Tanatloca – jedenasty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1986 roku nakładem wydawnictwa Le Lombard. Po polsku wydała go w 1989 roku Orbita. Wznowiony w 2002 roku przez Egmont Polska.
Streszczenie.
Argun Drewniana Noga podejmuje z Jolanem próby ucieczki od Xinjinsów. Próżna próba kończy się jednak sprowadzeniem do miasta zdesperowanych osobników zza wielkiej wody. Żywy bóg, imieniem Tanatloc, dowiaduje się od swojego pierwszego regenta, Variaya, że jednym z uczestników ekspedycji do Mayaxatlu jest Thorgal. Syn wikinga zaś przetrzymywany jest w roli zakładnika wraz z Argunem tuż nieopodal. Zaskoczony, a i zarazem ciekaw drzemiących w chłopcu mocy Tanatloc, usiłuje wykrzesać w nim niezgłębioną energię odziedziczoną po gwiezdnym ludzie, której Thorgal w większej części został pozbawiony. Tymczasem drużyna wysłana do Ogotaja napotyka coraz to nowe trudności w nieprzebytej dżungli. Po niefortunnej walce z krokodylami, Thorgal łamie żebra. Gorący, dziki klimat zaś powoduje u niego gorączkę. Kriss de Valnor pokazuje Tjallowi Zapalczywemu dobre strony pozostawienia niedysponowanego Thorgala na pastwę losu i szukanie Mayaxatlu na własną rękę. Młody Jolan spotyka Tanatloca i zostaje przezeń wdrożony w tajniki metafizycznych sił, za jakich pomocą można zmieniać postać każdej materii, deformować obiekty, niszczyć je czy tworzyć od nowa. Nadmiar wiedzy niepokoi chłopca, który ma do siebie wyrzuty, iż nie nauczy się za życia boga Xinjinsów dysponować swoimi umiejętnościami. Poprzez oczy Jolana niewidomy Tanatloc niszczy w organizmie Thorgala trawiącą go chorobę. Tjall razem z Kriss posługują się pochwyconym żołnierzem z patrolu Ogotaja, aby dotrzeć w pobliże celu swojej wędrówki. Aaricia i ozdrowiały Thorgal doganiają pozostałych członków drużyny. Tjall nie może znieść ciężaru swojej winy z faktu zdradzenia przyjaciela w potrzebie kosztem manipulującej nim wojowniczki. Wysiłek boga Xinjinsów przywrócenia swemu wnukowi - Thorgalowi - zdrowia ostatecznie go wykończył. Pierwszy regent poznał za pomocą psychoprzekaźnika ostatnią wolę Tanatloca. Nie mógł jednak przystać na przerwanie misji tudzież uniemożliwienie Thorgalowi branie w niej udziału. Obrał natomiast małego Jolana jako przyszłego przewodnika narodu, nazywając go Hurukanem, czyli: "tym, który widzi".

</doc>
<doc id="1243042" url="https://pl.wikipedia.org/wiki?curid=1243042" title="Staudt (gmina)">
Staudt (gmina)

Staudt – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Wirges.

</doc>
<doc id="1243043" url="https://pl.wikipedia.org/wiki?curid=1243043" title="Robert Eitner">
Robert Eitner

Robert Eitner (ur. 22 października 1832 we Wrocławiu, zm. 2 lutego 1905 w Templin) – niemiecki muzykolog.
Życiorys.
Uczył się prywatnie u Moritza Brosiga we Wrocławiu. W latach 1853–1882 pracował w Berlinie jako nauczyciel, od 1863 roku prowadził własną szkołę muyczną. Współzałożyciel Gesellschaft für Musikgeschichte (1868), przez wiele lat pełnił funkcję jego sekretarza. Był redaktorem wydawanych przez to towarzystwo czasopism „Monatschefte für Musikgeschichte” (od 1869) i „Publikationen älter praktischer und theoretischer Musikwerke” (od 1873). Był też współpracownikiem "Allgemeine Deutsche Biographie".
Przygotował liczne wydania źródłowe do historii muzyki, szczególnie XVI i XVII wieku, przyczynił się też do usystematyzowania badań leksykograficznych. Jego głównymi dziełami były "Biographisch-Bibliograsphisches Quellen-Lexikon der Musiker und Musikgelehrten der Christlichen Zeitrechnung bis zur Mitte des neunzehten Jahrhunderts" (10 tomów, wyd. Lipsk 1900–1904) oraz "Miscellanea Musicae Biobibliographica" (4 tomy, wyd, 1912–1916; wyd. 2 zrewid. 1959–1960). Był też autorem prac "Verzeichnis neuer Ausgaben alter Musikwerke aus der frühesten Zeit bis zum Jahre 1800" (wyd. Berlin 1871), "Bibliographie der Musik-Sämmelwerke des XVI. und XVII. Jahrhunderts" (wyd. Berlin 1877), "Die Oper von ihren ersten Anfängen bis 1750" (3 tomy, wyd. Berlin 1881–1885), "Bücherverzeichnis der Musik-Literatur aus den Jahren 1839 bis 1846 im Anschluss an Becker und Büchtig" (wyd. Berlin 1885), "Quellen- und Hilfswerke beim Studium der Musikgeschichte" (wyd. Lipsk 1891) i "Buch- und Musikalienhandler, Buch- und Musikaliendrucker nebst Notenstecher, nur die Musikbetreffend" (wyd. Lipsk 1904).
Zajmował się także kompozycją, napisał m.in. operę "Judith", fantazję fortepianową na temat "Tristana i Izoldy" Wagnera, a także pieśni.

</doc>
<doc id="1243044" url="https://pl.wikipedia.org/wiki?curid=1243044" title="Panowie FP">
Panowie FP

Panowie FP – album, przedstawiający program kabaretowy z piosenkami wykonywanymi przez Piotra Fronczewskiego i Jana Pietrzaka, którym towarzyszył zespół muzyczny pod kierownictwem Włodzimierza Korcza i Danuty Gawrych. Płyta została wydana przez Savitor (SVT 023) w 1985 r.
Lista utworów.
Strona A
Strona B
Bibliografia.
"Panowie FP" w bazie Katalog Polskich Płyt Gramofonowych

</doc>
<doc id="1243049" url="https://pl.wikipedia.org/wiki?curid=1243049" title="Kraina Qa">
Kraina Qa

Kraina Qa – dziesiąty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1986 roku nakładem wydawnictwa Le Lombard. Po polsku wydała go w 1989 roku Orbita. Wznowiony w 2002 roku przez Egmont Polska.
Album rozpoczyna wewnątrz serii minicykl czterech albumów poświęcony przygodom w kraju Qa, osnutym wokół misji pokonania Ogotaia. Przeważnie, w tym również w kolekcjonerskich wydaniach („Cykl z Qa”, „Między fałszywymi bogami”), do cyklu włącza się też poprzedzających go „Łuczników”.
Streszczenie.
Nastała zima, kiedy Arghun Drewniana Stopa i Tjall Zapalczywy gościli na wyspie Thorgala. Pobyt zbrojmistrza i jego bratanka zmierzał do końca, ponieważ domostwo zostało odbudowane po pożodze wznieconej niegdyś przez Alinoe. Nieznani sprawcy uprowadzili jednak Drewnianą Nogę oraz małego Jolana na okręt. Kriss de Valnor, stosując szantaż, zmusiła Thorgala, Tjalla Zapalczywego oraz Aaricię do wzięcia udziału w ekspedycji do Krainy Qa. Okrętami powietrznymi przebyli morze, aby trafić do Ameryki Środkowej. Od pierwszego regenta ludu Xinjin dowiedzieli się głównego celu swojej wyprawy, jakim miało być wykradnięcie hełmu żywego boga, imieniem Ogotay, i ukróceniu tym samym jego despotycznych, krwawych rządów na ziemiach Mayaxatlu. Tymczasem Drewniana Noga z Jolanem dotarli do Kraju Qa, by stanowić niejaki gwarant powodzenia misji drużyny zebranej przez Kriss. Tanacloc, będący bogiem Xinjinsów, tracił siły, a jego dni były policzone. Lud zaś obawiał się, iż nie będzie bez niego w stanie stawiać więcej czoła najeźdźcom Ogotaya. Podczas powietrznej przeprawy statek transportujący drużynę został zaskoczony przez powietrzne brygady wroga. Kriss, Thorgal, Tjall oraz Aaricia zostali tedy odstawieni w sercu dziewiczej dżungli, aby odszukać przewodnika, który wiódłby ich do miasta Mayaxatl. Bohaterowie odnajdują pod posągiem Bezimiennej Bogini wyłącznie jego zwłoki i wyruszają szukać drogi na własną rękę. Thorgalowi z wolna przypominają się natomiast obrazy z przeszłości, gdy zauważył symbole na latających statkach oraz charakterystyczną twarz posągu.

</doc>
<doc id="1243050" url="https://pl.wikipedia.org/wiki?curid=1243050" title="Gare de Saint-Denis">
Gare de Saint-Denis

Gare de Saint-Denis – stacja kolejowa w Saint-Denis. Znajduje się tu 5 peronów.

</doc>
<doc id="1243051" url="https://pl.wikipedia.org/wiki?curid=1243051" title="Marek Waldenberg">
Marek Waldenberg

Marek Waldenberg (ur. 8 stycznia 1926 w Równem na Wołyniu, zm. 25 lutego 2018 w Krakowie) – polski prawnik, nauczyciel akademicki, profesor nauk prawnych, historyk doktryn politycznych i prawnych, profesor zwyczajny Uniwersytetu Jagiellońskiego.
Życiorys.
W 1951 ukończył studia prawnicze na Wydziale Prawa Uniwersytetu Jagiellońskiego. W 1962 na Wydziale Prawa UJ uzyskał stopień doktorski, a w 1969 uzyskał habilitację na podstawie wysoko ocenionej monumentalnej (liczącej 1336 stron) pracy pt. Wzlot i upadek Karola Kautsky’ego. Studium z historii myśli społecznej i politycznej (wyd. Kraków 1972). W 1975 uzyskał tytuł naukowy profesora nauk prawnych.
Został profesorem zwyczajnym Uniwersytetu Jagiellońskiego. Pracował w Instytucie Nauk Politycznych i Stosunków Międzynarodowych UJ. Był autorem publikacji naukowych z zakresu problematyki mniejszości narodowych i nacjonalizmów.
W latach 1946–1948 był członkiem PPS, od 1948 roku należał do PZPR. W latach 1956–1957 był członkiem Komitetu Wojewódzkiego PZPR w Krakowie.
Należał do stowarzyszenia działającego przy klubie Muzyczna Owczarnia w Jaworkach.

</doc>
<doc id="1243052" url="https://pl.wikipedia.org/wiki?curid=1243052" title="Sasha Mitchell">
Sasha Mitchell

Sasha „James” Mitchell (ur. 27 lipca 1967 w Los Angeles) – amerykański aktor filmowy i telewizyjny, były model (190 cm wzrostu).
Życiorys.
Wczesne lata.
Urodził się w Los Angeles w stanie Kalifornia w żydowskiej rodzinie rosyjskiego pochodzenia jako syn producenta odzieży. Jego starsza siostra Marissa Mitchell została kostiumografem, m.in. pracowała na planie filmu "Odpowiedź zbrojna" ("Armed Response", 1986) z Davidem Carradine i Lee Van Cleefem czy "Cyklon" ("Cyclone", 1987) z Heather Thomas. 
Jego hobby stał się kickboxing - w młodości zdobył amatorsko mistrzostwo. Zdobył także czarny pas w taekwondo. Trenował też boks tajski. W 1988 studiował aktorstwo w National Improvisational Theater w Nowym Jorku. Był również modelem Calvina Kleina, reklamował dżinsy.
Kariera.
Na srebrnym ekranie zadebiutował rolą Antonia w filmie telewizyjnym "Pleasures" (1986). Pierwszą poważną a zarazem tytułową rolę zagrał w filmie "Spike of Bensonhurst" z roku 1988. W latach 1989-91 występował jako James Richard Beaumont, syn J.R. Ewinga, w przebojowej operze mydlanej stacji CBS "Dallas". Sławę przyniosła mu rola Cody’ego Lamberta, słodkiego siostrzeńca Franka (Patrick Duffy), w sitcomie ABC "Krok za krokiem" ("Step by Step", 1991-98). 
Mitchell posiadał czarny pas w taekwondo i był mistrzem kickboksingu, co pomogło mu w zdobyciu roli Davida Sloana w trzech filmach z serii "Kickboxer" (1991-94). 
Wziął udział w reklamie Pepsi z Michaelem Jacksonem. Ponadto sporadycznie występował w serialach oraz stał się gwiazdą filmów akcji przeznaczonych na rynek video/DVD.
Życie prywatne.
3 marca 1990 ożenił się z Jeanette Denise, mają czwórkę dzieci: trzy córki - Pavlinę Justine (ur. 1988), Caroline (ur. 1990) i Stacy (ur. 1996) oraz syna Ethana (ur. 1997). Kilkakrotnie do domu pary wzywana była policja w celu zbadania doniesień o przemocy domowej. Jednak w roku 1997 doszło do rozwodu. 4 grudnia 2010 poślubił Rachel, znaną również jako Sharmaine Rayner. Wiosną 2015 Sasha złożył pozew o rozwód. 

</doc>
<doc id="1243053" url="https://pl.wikipedia.org/wiki?curid=1243053" title="Ralph Santolla">
Ralph Santolla

Ralph Santolla (ur. 8 grudnia 1966 w Tampie, zm. 6 czerwca 2018) – amerykański muzyk, kompozytor i instrumentalista, gitarzysta.
Santolla występował m.in. z Sebastianem Bachem, a także w takich zespołach jak Deicide, Eyewitness, Millenium, Iced Earth czy Death, z którym zagrał trasę koncertową w 1993 roku oraz wystąpił w teledysku do utworu „The Philosopher”.
W latach 2007–2011 występował w grupie Obituary.

</doc>
<doc id="1243054" url="https://pl.wikipedia.org/wiki?curid=1243054" title="Łucznicy (komiks)">
Łucznicy (komiks)

Łucznicy – dziewiąty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1985 roku nakładem wydawnictwa Le Lombard. Po polsku wydała go w 1989 roku Orbita. Wznowiony w 2002 roku przez Egmont Polska.
W tej części po raz pierwszy pojawia się Kriss de Valnor, odtąd najważniejsza postać spoza rodziny Thorgala w całej serii. Wkroczenie przez Kriss na arenę wydarzeń jest wstępem do cyklu przygód w Krainie Qa. Chociaż „Łuczników” często zalicza się do tego cyklu (włączono ich również do kolekcjonerskich edycji „Cykl z Qa” i „Między fałszywymi Bogami”), stanowią oni jednak w istocie zamkniętą całość i poza nowymi postaciami (oprócz Kriss, także Tjallem Porywczym i Argunem „Drewnianą Stopą”) nie wprowadzają żadnych zalążków przyszłej intrygi, wokół której cykl jest osnuty.
Streszczenie.
Podczas porywistej burzy dwoje opryszków w postaci Kriss de Valnor oraz Sigwalda Sparzonego (w nowym tłumaczeniu - Poparzeńca) wykradło z osady Kaledończyków święty kamień bogini Kerridwen. W tym samym czasie Thorgal zmagał się z żywiołem wody wracając łodzią na swoją wyspę. W drodze napotyka Tjala Porywczego, który w nieszczęśliwym wypadku stratował jego łódź. Tjall postanowił wynagrodzić wikingowi tę stratę i ugościł go w domu swojego wuja - Arghuna Drewnianej Stopy. Zaproponowali oni Thorgalowi wzięcie udziału w turnieju łuczniczym organizowanym przez władcę Umbrii. Nagrodą miało być sto marek. Arghun powitał w swoich progach Kriss i Sigwalda, przybyłych, by zakupić u niego zapas strzał. Oboje również postanowili spróbować swoich sił na zawodach. W drodze na turniej Kriss padła ofiarą bandy maruderów, więc Thorgal z Tjallem, Drewnianą Stopą i Sigwaldem ruszyli jej z odsieczą. Tu także Thorgal odkrył po raz pierwszy brutalne zapędy i okrutną naturę nastoletniej wojowniczki. Sigwald podczas starcia przestał być dysponowany, Kriss zatem Thorgala wybrała do pary w konkursie łuczniczym. Do ostatniego etapu dwudniowej rozgrywki doszli także Tjall z wujem. Wiking jednak spróbował uprosić władcę o zakończenie turnieju w tym miejscu i o podzielenie nagrody na cztery części. Podczas uroczystej wieczornej uczty zwieńczonej składaniem wynagrodzenia, Kriss wykradła honorarium i opuściła z Sigwaldem w pośpiechu królewski zamek. Ograbieni bohaterowie w drodze powrotnej natknęli się na zwłoki Sigwalda oraz zapędzoną w pułapkę przez Kaledończyków Kriss. Thorgal wykorzystując podstęp załagodził spór, kamień Kerridwen zaś z powrotem trafił dzięki niemu w ręce jego prawowitych posiadaczy. Młoda de Valnor opuściła zauroczonego jej osobą Tjalla Zapalczywego, Thorgal natomiast nowych towarzyszy zaprosił na swoją wyspę.

</doc>
<doc id="1243059" url="https://pl.wikipedia.org/wiki?curid=1243059" title="Radużnyj (obwód władimirski)">
Radużnyj (obwód władimirski)



</doc>
<doc id="1243062" url="https://pl.wikipedia.org/wiki?curid=1243062" title="Jezioro Marianowskie">
Jezioro Marianowskie

Jezioro Marianowskie – jezioro rynnowe w Polsce na rzece Krępie na Pojezierzu Ińskim. Administracyjnie leży na obszarze gminy Marianowo w powiecie stargardzkim w województwie zachodniopomorskim pomiędzy wsiami Marianowo na zachodzie i Wiechowo na wschodzie. Powierzchnia jeziora wynosi 82 ha.
Według typologii rybackiej jest jeziorem sandaczowym. 
W pobliżu rzeka tworzy również mniejsze Jezioro Wiechowskie.

</doc>
<doc id="1243064" url="https://pl.wikipedia.org/wiki?curid=1243064" title="Leukoencefalopatia podkorowa">
Leukoencefalopatia podkorowa

Leukoencefalopatia podkorowa (choroba Binswangera, ang. Binswanger's disease, subcortical leukoencephalopathy, subcortical arteriosclerotic encephalopathy) – rzadko rozpoznawana postać otępienia naczyniopochodnego. Na obraz kliniczny choroby Binswangera składają się zespół otępienny, objawy ogniskowe, częste są napady padaczkowe. Niemal wyłącznie dotyczy pacjentów z nadciśnieniem tętniczym; częstsza jest u mężczyzn. W tomografii komputerowej stwierdza się symetryczne ogniska hipodensyjne w istocie białej (leukoarajoza).
Pierwszy jednostkę chorobową opisał Otto Binswanger w 1894 roku. Alois Alzheimer wprowadził eponim choroby Binswangera w 1902. Olszewski w 1962 przedstawił obszerny opis zespołu. Obecnie pojęcia używa się stosunkowo rzadko, przez niektórych uważane jest za nieprecyzyjne.

</doc>
<doc id="1243065" url="https://pl.wikipedia.org/wiki?curid=1243065" title="Choroba Binswangera">
Choroba Binswangera



</doc>
<doc id="1243067" url="https://pl.wikipedia.org/wiki?curid=1243067" title="Donald Tardy">
Donald Tardy

Donald Tardy (ur. 28 stycznia 1970) – amerykański muzyk i multiinstrumentalista. Tardy znany jest przede wszystkim z wieloletnich występów w grupie muzycznej Obituary, w której gra na perkusji. W formacji występuje również brat muzyka John, który jest wokalistą. W 2009 roku wraz z bratem nagrał album "Bloodline" sygnowany jako Tardy Brothers.
Dyskografia.
Obituary
Tardy Brothers

</doc>
<doc id="1243071" url="https://pl.wikipedia.org/wiki?curid=1243071" title="Plejada Bytom">
Plejada Bytom

Atrium Plejada - centrum handlowe w Bytomiu, w skład którego wchodzi galeria handlowa i hipermarket Carrefour.
Informacje ogólne.
Centrum handlowe Plejada położone jest na terenach bytomskiej dzielnicy Karb, przy Alei Jana Nowaka Jeziorańskiego nr 25 (droga krajowa 88), na granicy z Zabrzem. Teren centrum handlowego błędnie przypisywany jest do dzielnicy Miechowice. Plejada posiada bezpośrednie połączenia autobusowe z centrum Bytomia i Gliwic. 
Plejada została wybudowana w 2000 roku. Powierzchnia całkowita obiektu wynosi 40 tys. m². W centrum znajduje się hipermarket Carrefour oraz 80 sklepów i punktów usługowych. Wśród najemców są m.in.: Sephora, Bata, Reserved, H&amp;M, Promod, RTV Euro AGD, Apart, Deichmann i Bytom. Początkowo w centrum miało mieścić się także kino wielosalowe i market DIY, lecz ostatecznie ich nie wybudowano. Spółka jednak nadal ma to w planach. Plejada posiada bezpłatny parking na 1500 miejsc, przy którym działa stacja benzynowa Carrefour i dworzec komunikacji międzynarodowej. Na terenie centrum funkcjonuje bezpłatny hotspot.
Developerem inwestycji Plejada Bytom jest firma Meinl European Land.
W 2010 roku rozpoczęto kolejne prace budowlane związane z rozbudową terenów Centrum Handlowego Plejada o hipermarket remontowo-budowlany. 15 listopada 2010 r. otwarto hipermarket Castorama. Obiekt zlokalizowany jest w południowo – zachodniej części CH Plejada, przy wjeździe na parking od strony Zabrza.

</doc>
<doc id="1243072" url="https://pl.wikipedia.org/wiki?curid=1243072" title="Świt żywych trupów (film 1978)">
Świt żywych trupów (film 1978)

Świt żywych trupów (ang. "Dawn of the Dead") – amerykańsko-włoski horror filmowy George’a A. Romero z 1978 roku. Sequel filmu "Noc żywych trupów".
Fabuła.
Minęło kilka dni od chwili powstania mas trupów z grobów. Rzesze zombie zaczęły przejmować panowanie nad Ziemią, paraliżując normalne życie. Pracownik telewizji z Pittsburgha Stephen postanawia uciekać wraz ze swoją narzeczoną Francine. Wraz z nimi szukają ratunku dwaj specjalni funkcjonariusze policji – Roger i Peter – oddelegowani w celu ratowania pozostałych przy życiu ludzi. Razem postanawiają ukraść telewizyjny helikopter i uciec w jakieś bezpieczne miejsce. Docierają do opustoszałego centrum handlowego, gdzie mają zamiar przeczekać kryzys. Po zabarykadowaniu się wewnątrz przyjdzie im walczyć nie tylko z hordami żywych trupów, lecz także o utrzymanie zdrowia psychicznego.
Opinie.
Serwis wagerweb.com uznał "Świt żywych trupów" za najstraszniejszy horror w dziejach kina.

</doc>
<doc id="1243076" url="https://pl.wikipedia.org/wiki?curid=1243076" title="Świt żywych trupów">
Świt żywych trupów



</doc>
<doc id="1243078" url="https://pl.wikipedia.org/wiki?curid=1243078" title="Efekt dochodowy">
Efekt dochodowy

Efekt dochodowy – efekt obrazujący wpływ zmiany ceny produktu na zmianę zgłaszanego zapotrzebowania na ten produkt, a spowodowanego zmianą siły nabywczej dochodu konsumenta.
Obniżenie ceny zwiększa siłę nabywczą konsumenta, a tym samym umożliwia mu zakup większej ilości każdego produktu. 
Podwyższenie ceny tymczasem powoduje spadek możliwej do zakupienia ilości produktów, spowodowany zmniejszeniem siły nabywczej dochodu.

</doc>
<doc id="1243080" url="https://pl.wikipedia.org/wiki?curid=1243080" title="Allen West">
Allen West

Allen West (ur. 17 października 1967 w Brandon w stanie Floryda) – amerykański muzyk, kompozytor i instrumentalista, gitarzysta.
Allen West działalność artystyczną rozpoczął w 1984 roku w zespole Massacre, wówczas wykonującym muzykę z pogranicza speed i heavy metalu. Po dołączeniu do składu wraz Kamem Lee formacja zmieniła styl na death metal. West nagrał z grupą jedynie demo pt. "Aggressive Tyrant", które ukazało się w 1986 roku, po czym opuścił skład Massacre. Równolegle w 1984 roku West zasilił szeregi zespołu Xecutioner, który w 1988 roku ostatecznie przyjął nazwę Obituary. Wraz z grupą nagrał wydany w 1989 roku debiutancki album studyjny pt. "Slowly We Rot", po czym na krótko opuścił zespół. Do składu powrócił w 1992 roku, po czym nagrał z Obituary trzy kolejne płyty "The End Complete" (1992), "World Demise" (1994) i "Back from the Dead" (1997). Po rozpadzie Obituary w 1997 roku muzyk dołączył do zespołu Lowbrow wraz z którym nagrał dwa albumy "Victims at Play" (2000) i "Sex, Death, Violence" (2003). W grupie Lowbrow West występował do jej rozpadu w 2009 roku. Wcześniej, w 1995 roku muzyk dołączył do zespołu Chrisa Barnesa Six Feet Under. Wraz z grupą nagrał dwa albumy "Haunted" (1995) i "Warpath" (1997), po czym opuścił grupę.
Od 2009 roku członek zespołu Southwicked.
Pod koniec marca 2013 roku muzyk został aresztowany w związku z posiadaniem i produkcją metamfetaminy w swym domu. Muzyk został skazany z tego tytułu na nieco ponad 15 miesięcy pozbawienia wolności.

</doc>
<doc id="1243087" url="https://pl.wikipedia.org/wiki?curid=1243087" title="Gwiezdne dziecko">
Gwiezdne dziecko

Gwiezdne dziecko – siódmy tom serii komiksowej "Thorgal" autorstwa Jeana Van Hamme’a (scenariusz) i Grzegorza Rosińskiego (rysunki). Komiks ukazał się w oryginale francuskim w 1985 roku nakładem wydawnictwa Le Lombard; po polsku wydany w 1989 roku przez Orbitę, wznowiony w 2004 roku przez Egmont Polska.
Fabuła.
Tom stanowi retrospekcję, wgłębiając czytelnika w dzieciństwo tytułowego bohatera. Podzielony na trzy istotne części epizod wyłania różne etapy z jego życia prezentując wydarzenia, które zaważyły na dalszych losach postaci.
Część pierwsza, zatytułowana "Zaginiony drakkar", opisuje okoliczności odnalezienia na pełnym morzu tratwy ratunkowej Thorgala oraz konflikty między jego przyszłym przybranym ojcem i zarazem wodzem wikingów – Leifem Haraldsonem – a buntowniczym wojownikiem – Gandalfem Szalonym. Podczas jednej z wypraw, żeglarzy zaskakuje sztorm. Czarownik, chcąc udobruchać bogów, proponuje złożenie im w ofierze najdzielniejszego przywódcę, gdy niebo zaczyna mienić się tajemniczymi błyskami, a źródło światła wyprowadza drakkar na spokojne wody.
Część druga zatytułowana "Metal, który nie istniał" ukazuje już Thorgala jako pełnego wigoru i altruistycznych pobudek kilkuletniego chłopca, który przeżywa swą pierwszą wyprawę u boku krasnala Tjahziego. Razem usiłują dostarczyć metalowy wisiorek do krainy krasnali, by ich król Ivaldir mógł odzyskać przegrane imię, utracone po nieudanym pojedynku warcabów z wężem Nidhoggiem. Chytry wąż, próbując zaskarbić sobie bogactwa świata Tjahziego, oczekuje rekompensaty za zwrócone imię wymyślając nierealny do zrealizowania cel. Po tysiącu lat poszukiwań, krasnali bohater odnajduje młodego Thorgala z wisiorkiem z metalu, który nie istniał i razem przedzierają szlak przez baśniową krainę pełną niebezpieczeństw – wężo-wampirów czy ziem olbrzyma Hjalmgunnara. Bohaterom przybywają z pomocą latające koty bogini Friggi, małżonki Odyna. Jest to pierwsza przybliżona czytelnikowi relacja między Thorgalem a troszczącą się oń najwyższą boginią. Granicy krainy krasnali strzeże dwanaście ogonów węża Nidhogga, których uwagę decyduje się skupić na sobie młody Thorgal, dzięki interwencji bogini, dając tym samym możliwość wśliźnięcia się Tjahziego z wisiorkiem do swojej krainy. Nidhogg przegrywa zakład i zostaje zmuszony do przywrócenia imienia, a co za tym idzie: władzy, królowi Ivaldirowi. Chłopiec tymczasem zostaje unicestwiony przez zatrute ostrza ogonów węża. Wzruszona jego dolą Friggia przywraca go do życia, gdyż jego przeznaczenie nie dopełniło się do końca, i odsyła chłopca do świata Midgardu – ziemi środka. Thorgala budzą pełne entuzjazmu krzyki kolegów, którzy przybyli poinformować go o narodzeniu się córki Gandalfa Szalonego, imieniem Aaricia oraz o dziwnych perłach w kształcie łez znalezionych w jej rączkach. Łzy miłości stanowiły akt poświęcenia się dla ratowania świata krasnali oraz dar dla bohatera.
Część trzecia epizodu pt. "Talizman" przedstawia dwunastoletniego Thorgala szukającego legendarnego pustelnika na szczycie wielkich kamiennych schodów. Ofiarowując mędrcowi jedyny przedmiot, jaki znaleziony został przez Leifa na miejscu tratwy ratunkowej chłopca, młody wiking dowiaduje się o swoich prawdziwych rodzicach, buncie na gwiezdnym statku, w końcu o wygnaniu jego dziadka na ziemską planetę. Psychoprzekaźnik miał w tym czasie usunąć z pamięci Thorgala wszelkie ślady będące związane z jego pochodzeniem. Mając świadomość, iż chłopiec wkrótce nie będzie pamiętał i tego spotkania, starzec zdradził mu, iż nazywa się Xargos i jest jego dziadkiem, a oni widzą się po raz ostatni. Niedługo później bohater zdaje sobie sprawę ze zgubienia talizmanu, nie decyduje się jednak go szukać, ani nie jest w stanie sobie przypomnieć, czy kiedykolwiek udało mu się znaleźć pustelnię mędrca.

</doc>
<doc id="1243088" url="https://pl.wikipedia.org/wiki?curid=1243088" title="Sons of Butcher">
Sons of Butcher

Sons of Butcher - kanadyjski zespół rockowy, założony w 2004 roku, przez dwóch braci Trevora Ziebartha i Jaya Ziebartha oraz Dave'a Dunhama. Wulgarna oraz absurdalna muzyka wykonywana przez zespół, określana jest jako "mock rock". Od 2007 roku, na antenie MTV emitowany jest animowany program Synowie rzeźnika, w którym wykorzystano głowy członków zespołu.

</doc>
<doc id="1243089" url="https://pl.wikipedia.org/wiki?curid=1243089" title="Dzień żywych trupów (film 1985)">
Dzień żywych trupów (film 1985)

Dzień żywych trupów (tytuł oryg. "Day of the Dead") – amerykański horror filmowy z 1985 roku. Kontynuacja kultowej "Nocy żywych trupów" z roku 1968.
Fabuła.
Rzesze zombie opanowały już prawie cały świat. Ekipy ratownicze poszukują ostatnich żywych ludzi. Pewien helikopter z czwórką osób na pokładzie leci nad dużym opustoszałym miastem w celu odnalezienia żywych ludzi. Jednak ich nadzieje okazały się nikłe – zombie po zjedzeniu ostatnich mieszkańców miasta, nagle powychodziły z budynków i zaczęły zmierzać w kierunku bohaterów, którzy wsiedli i odlecieli helikopterem do opustoszałej kopalni. W kopalni ukrywali się żywi ludzie w większości naukowcy, strażnicy i żołnierze. Wśród naukowców znajdował się doktor Logan pracujący nad bronią, która byłaby w stanie zlikwidować każdego żywego trupa. Później jednak wychodzi na jaw, że dr. Logan próbuje „oswoić” jednego ze złapanych zombie, imieniem „Bub”, ponieważ uważa, że zombie to też po części ludzie. Hordy zombie zbliżają się do kopalni, a bohaterowie nie tylko z nimi muszą walczyć, ale i także z szalonym naukowcem przekonanym, że jest w stanie kontrolować żywe trupy.

</doc>
<doc id="1243090" url="https://pl.wikipedia.org/wiki?curid=1243090" title="Biła Krynycia (obwód czerniowiecki)">
Biła Krynycia (obwód czerniowiecki)

Biła Krynycia (ukr. Біла Криниця; ros. Белая Криница, "Biełaja Krinica"; rum. "Fântâna Albă") – wieś na Ukrainie, w obwodzie czerniowieckim, w rejonie hlibockim. W 2001 roku liczyła 169 mieszkańców. Do 1940 roku siedziba metropolii staroobrzędowców. 
Od XVIII wieku miejsce osiedlania się rosyjskich staroobrzędowców, którzy przenieśli się tutaj z rejonu Morza Czarnego, Wołoszczyzny i Besarabii. W 1783 cesarz Józef II zgodził się na zakładanie rosyjskich osad na odzyskanej od Turcji Bukowinie, zwolnił lokalne gminy z pańszczyzny, podatków oraz ze służby wojskowej, gwarantując pełną swobodę wyznania. 
Miejscowość została założona na uroczysku Warncaa, gdzie znajdowało się wapienne źródło, stąd rumuńska nazwa miejscowości ("Fântâna Albă", dosł. "białe źródło"), która dała początek rosyjskiemu określeniu "Biełaja Krinica". Wraz z miejscowością wzniesiono męski monastyr. Od 1838 roku miejscowość była siedzibą archireja staroobrzędowców-popowców – za pieniądze jedynowierców z Rosji wzniesiono lokalny sobór, w którym mieściły się władze eparchii. 
W 1853 roku główne centrum staroobrzędowców zostało przeniesione do Moskwy, Biła Krynycia pozostała jednak siedzibą lokalnego biskupstwa. Po włączeniu Bukowiny do ZSRR w 1940 roku władze eparchii przeniesiono w głąb Rumunii do Tulczy – obecnie siedziba metropolity białokrynickiego znajduje się w Braile. 
W kwietniu 1941 roku miasteczko było sceną tragedii: około 200 mieszkańców i okolic próbowało się przedostać na stronę rumuńską, na co strzegące granicy wojska radzieckie odpowiedziały ostrzałem. Zginęło wówczas ponad 200 osób. 
W latach 1988–1996 w Biłej Krynyci mieściło się Muzeum Staroobrzędowców – z powodów finansowych zostało zlikwidowane, a jego zbiory przekazano do muzeum krajoznawczego w Czerniowcach.

</doc>
<doc id="1243091" url="https://pl.wikipedia.org/wiki?curid=1243091" title="Oblężenie Metz">
Oblężenie Metz



</doc>
<doc id="1243094" url="https://pl.wikipedia.org/wiki?curid=1243094" title="Berlin-Grunewald (stacja kolejowa)">
Berlin-Grunewald (stacja kolejowa)

Berlin-Grunewald – stacja kolejowa w Berlinie, w Niemczech. Znajdują się tu 2 perony.

</doc>
<doc id="1243095" url="https://pl.wikipedia.org/wiki?curid=1243095" title="Patriot Whigs">
Patriot Whigs



</doc>
<doc id="1243097" url="https://pl.wikipedia.org/wiki?curid=1243097" title="Upadek Brek Zarith">
Upadek Brek Zarith

Upadek Brek Zarith – szósty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1984 roku nakładem wydawnictwa Le Lombard. Po polsku wydała go w 1991 roku Orbita pod tytułem „Upadek Brek Zaritha”. Wznowiony w 2001 roku przez Egmont Polska.
Album kończy cykl „Brek Zarith” rozpoczęty albumem „Czarna galera”.
Streszczenie.
Więźniarką Shardara Mocarnego jest Aaricia, żona Thorgala. Bohater decyduje się wyprzedzić wikingów pod wodzą Galathorna, idących z odsieczą i samemu wyzwolić swoją ukochaną. Obserwując okrutny tryumf rycerzy tyrana, którzy rozgromili morski sukurs wojaków Jorunda Byka, Thorgal wykorzystując nieuwagę strażników, ostrożnie przedostaje się do zamku. Jego roczny syn, imieniem Jolan, był wykorzystywany przez czarownika Shardara – Helgita, do magicznych eksperymentów mających wyłonić przeciwników władcy. Shardar znużony władzą wydaje ostatnią wielką ucztę dla swoich dworzan na cześć pierwszego zwycięstwa. Poddając zatrute pożywienie spiskującej straży, baronom i innym waszmościom oddaje bezkrwawo królestwo swemu kuzynowi, Galathornowi. Następnie uprowadza Aaricię wraz z zawiniętym w koc jej synem i podziemiami próbuje wydostać się z pałacu. Thorgal rusza w pościg napotykając na drodze różnorakie pułapki. Shardar przechytrzony przez żonę Thorgala, która ukryła syna w pałacu, bierze ją jako zakładniczkę wieszając na gałęzi drzewa na urwisku. Władca ginie w niefortunnym wypadku podczas swojego planu zmuszenia księżniczki wikingów do oddania Jolana. W upadającym Brek Zarith życie utracił i Jorund Byk, którego zgubiła zachłanność. Galathorn stał się nowym panem zamku, zaś Thorgal, podziękowawszy za propozycję zamieszkania w pałacu, wraz z Aaricią oraz ich synem ruszył w drogę powrotną na północ.

</doc>
<doc id="1243099" url="https://pl.wikipedia.org/wiki?curid=1243099" title="Znamię Beckera">
Znamię Beckera

Znamię Beckera, melanoza Beckera (ang. Becker's nevus, melanosis naeviformis, pigmented hairy epidermal nevus) – wrodzona lub pojawiająca się we wczesnym dzieciństwie zmiana skórna występująca częściej u mężczyzn, mająca postać brązowej plamy z nieregularnymi brzegami, niekiedy pokrytej ciemnymi szorstkimi włosami. Charakterystycznie lokalizuje się na ramieniu lub przedniej ścianie klatki piersiowej i w okolicy łopatki, ale opisywano różne inne umiejscowienia tego typu zmian. Przez pierwsze dwa lata znamię powoli zwiększa swoją powierzchnię. Przeciętnie ma średnicę 2–20 cm. Zmiana nie znika, ale ma łagodny charakter. Jednostkę chorobową opisał w 1948 roku amerykański dermatolog Samuel William Becker (1894-1964).
Histologicznie jest to hamartoma pochodzenia ekto-mezodermalnego. W obrazie histologicznym zmiany stwierdza się nieznaczną akantozę, papillomatozę, przebarwioną warstwę komórek podstawnych naskórka i niekiedy zwiększoną ilość miocytów gładkich.
Leczenie.
Leczenie nie jest wymagane. Hiperpigmentacja może ulec poprawie po zastosowaniu laserów (rubinowego Q-switched, neodymowo-yagowego). Ekspozycja na słońce zwiększa ciemnienie zmiany. Skuteczne niekiedy są środki wybielająca zawierające hydrochinon. Nie ma przeciwwskazań do usuwania owłosienia drogą golenia, depilacji, elektrolizy lub laserowo.
Diagnostyka różnicowa.
W diagnostyce różnicowej znamienia Beckera należy uwzględnić:

</doc>
<doc id="1243100" url="https://pl.wikipedia.org/wiki?curid=1243100" title="David Cotterill">
David Cotterill

David Rhys George Best Cotterill (ur. 4 grudnia 1987 w Cardiff) – walijski piłkarz występujący na pozycji napastnika w Birmingham City.

</doc>
<doc id="1243102" url="https://pl.wikipedia.org/wiki?curid=1243102" title="Melanoza Beckera">
Melanoza Beckera



</doc>
<doc id="1243103" url="https://pl.wikipedia.org/wiki?curid=1243103" title="Frank Watkins">
Frank Watkins

Frank Watkins (ur. 19 lutego 1968, zm. 18 października 2015) – amerykański muzyk, kompozytor i instrumentalista, basista, znany z występów w grupach muzycznych Sacrosanct, Bad Rep, Hell Witch oraz Obituary. W latach 2007-2015 współpracował z zespołem Gorgoroth.

</doc>
<doc id="1243113" url="https://pl.wikipedia.org/wiki?curid=1243113" title="BZT">
BZT



</doc>
<doc id="1243114" url="https://pl.wikipedia.org/wiki?curid=1243114" title="Czarna galera">
Czarna galera

Czarna galera – czwarty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1982 roku nakładem wydawnictwa Le Lombard. Po polsku wydała go w 1990 roku Orbita. Wznowiony w 2001 roku przez Egmont Polska.
Album stanowi początek cyklu „Brek Zarith”, obejmującego również dwa kolejne zeszyty: „Ponad krainą cieni” i „Upadek Brek Zarith”.
Streszczenie.
Thorgal wraz ze swoją brzemienną żoną prowadzą beztroskie życie na gospodarstwie Caleba (W przekładzie Wojciecha Birka (Egmont Polska) – Kaleba). Oczekują przyjścia na świat swojego dziecka, toteż nie planują żadnych najbliższych podróży. Nastoletnia Shaniah, oczarowana Thorgalem, pragnie by ten ją zabrał w lepsze miejsca, gdzie nikt nie traktowałby jej jako niepoważnej smarkuli. Pragnie zwiększyć swe perspektywy i nie tracić życia na wsi. Gdy poznaje swój dziecinny obraz w oczach Thorgala, uprowadza mu jego wierzchowca. Kłopoty zaczynają się, gdy zostaje napadnięta przez zbiega z Czarnej Galery, kuzyna Shardara Mocarnego, który odbiera jej konia dla umożliwienia sobie ucieczki. Nazajutrz ku gospodarstwu zmierza świta pod wodzą Ewinga, wysłana przez następcę tronu - księcia Veronara - w poszukiwaniu ich najważniejszego więźnia, przywódcy rebelii, imieniem Galathorn. Odrzucona przez Thorgala zazdrosna Shaniah decyduje się z zawiści wrobić go w konszachty z przeciwnikami polityki Shardara, toteż wiking zostaje siłą zaprowadzony przed tron rozpuszczonego Veronara na Czarnej Galerze. Tam rozsierdza kapryśnego władcę uniknięciem śmierci z łap jego udomowionego lamparta, Kheeli. Thorgalowi udaje się uciec po zwycięskiej walce z dzikim kotem, który to przypłacił ją życiem. Nie będąc w stanie się ukryć, żołnierze znowu sprowadzają Aegirssona na okręt, zakuwając z innymi niewolnikami do wioseł. Wzniecając pod pokładem awanturę z poganiaczami, Thorgal trafia do kajuty Ewinga, w której dowódca straży przesłuchuje wikinga pragnąc wydobyć informacje o swoim sprzymierzeńcu, Galathornie. Wraz z nim usiłuje obalić okrutne rządy Shardara. Veronar przyłapuje podwładnego na zdradzie stanu i pragnie dokonać samosądu poprzez egzekucją Thorgala z Ewingiem. W tym samym czasie do okrętu zbliżały się okręty bojowe wikingów z Jorundem Bykiem na czele, szykujących się do abordażu. W ferworze desperackiej walki okręt zostaje zdobyty, sam Veronar zaś uśmiercony. Ewingowi już na początku walki udało się wydostać ze statku i udać z kilkoma najemnikami w stronę gospodarstwa Caleba. Żona Thorgala, Aaricia, miała posłużyć jako zakładniczka do przekonania jej męża o sensie współpracy. Całe gospodarstwo zostało spalone, a mieszkańcy zginęli z rąk awanturników. Thorgal przekonany był o śmierci swojej żony - według słów Ewinga, wolała stracić życie w morzu. Shaniah, będąca zarzewiem nieporozumień, stanowiła ostateczny powód do pojedynku między wikingiem a byłym dowódcą Veronara. Thorgal zabija przeciwnika i udaje się ze złamanym sercem przed siebie. Shaniah z poczuciem winy, nie mogąc nic ze sobą zrobić wśród martwych mieszkańców spalonej wioski, rusza jego śladem.

</doc>
<doc id="1243115" url="https://pl.wikipedia.org/wiki?curid=1243115" title="BZT20">
BZT20



</doc>
<doc id="1243117" url="https://pl.wikipedia.org/wiki?curid=1243117" title="SBX">
SBX



</doc>
<doc id="1243119" url="https://pl.wikipedia.org/wiki?curid=1243119" title="Worms Hauptbahnhof">
Worms Hauptbahnhof

Worms Hauptbahnhof – stacja kolejowa w Wormacji, w kraju związkowym Nadrenia-Palatynat, w Niemczech. Znajdują się tu 3 perony.

</doc>
<doc id="1243123" url="https://pl.wikipedia.org/wiki?curid=1243123" title="Alfabet śmierci">
Alfabet śmierci

Alfabet śmierci – polska gra przygodowa, wydana w 1996 roku na Amigę przez firmę Seven Stars. Szata graficzna jest oparta na zdigitalizowanych zdjęciach, postać jest ukazana z perspektywy pierwszej osoby. Gra jest utrzymana w konwencji horroru. Wydano także ulepszoną graficznie i dźwiękowo wersję gry (na czterech dyskietkach) obsługującą układ AGA Amigi 1200 oraz Amigi 4000.
Fabuła.
Główny bohater gry, Tomasz Antkowiak, odbiera dziwny telefon od Wojtka – dawnego kolegi ze szkoły podstawowej. Okazuje się, że grozi mu jakieś niebezpieczeństwo i prosi o przyjazd do Dębów, gdzie przebywa. Co więcej, doniesienia prasowe z tamtych okolic budzą niepokój. Bohater, nie zastanawiając się długo, postanawia mu pomóc.
Odbiór gry.
Gra została zrecenzowana w czasopiśmie „Secret Service”, gdzie otrzymała dobrą ocenę 65/100.

</doc>
<doc id="1243124" url="https://pl.wikipedia.org/wiki?curid=1243124" title="Cambray">
Cambray



</doc>
<doc id="1243125" url="https://pl.wikipedia.org/wiki?curid=1243125" title="Vinod Khanna">
Vinod Khanna

Vinod Khanna (ur. 6 października 1946 w Peszawarze, zm. 27 kwietnia 2017 w Mumbaju) – bollywoodzki aktor, producent filmowy i polityk z Indyjskiej Partii Ludowej, poseł do parlamentu Indii. Żona: Kavita. Trzech synów (m.in. Akshaye Khanna i Rahul Khanna) to znani aktorzy, jedna córka.

</doc>
<doc id="1243127" url="https://pl.wikipedia.org/wiki?curid=1243127" title="August Mazurkiewicz">
August Mazurkiewicz

August Mazurkiewicz (ur. 1 września 1889 w Krośnie, zm. 18 czerwca 1968 tamże) – uczestnik I wojny światowej, regionalista, nauczyciel historii i geografii w krośnieńskich szkołach, popularyzator dziejów Krosna i regionu, autor artykułów poświęconych historii, ludziom i zabytkom miasta. Wojewódzki Konserwator Zabytków w Rzeszowie. Działał w PTTK, gdzie dzięki jego zapałowi powstały zaczątki Muzeum Ziemi Krośnieńskiej. Z czasem przy jego początkowym współudziale (był tam kustoszem) rozwinęło się ono we wspaniałe dziś Muzeum Podkarpackie. 
Życiorys.
Był najstarszym z trzech synów lekarza krośnieńskiego i powstańca z 1863 Dionizego Mazurkiewicza i Marii Jasieńczyk Jabłońskiej. W Krośnie skończył Państwową Szkołę Realną jako jeden z pierwszych maturzystów. Studia zaczął na wydziale filozoficznym UJ w Krakowie, a skończył jako historyk i geograf na uczelni w Wiedniu w 1912 r. W tymże roku zaczął pracę jako nauczyciel w Krośnie w swojej byłej szkole, po wojnie przekształconej w Liceum im. M. Kopernika. Gdy w 1914 wybuchła Wielka Wojna, został powołany do armii austriackiej, walczył na froncie włoskim. Ranny doczekał się w 1918 r. w szpitalu garnizonowym w Krakowie niepodległości Polski.
W okresie 1919-1936 pracował jako nauczyciel w swojej dawnej Szkole oraz w Seminarium Nauczycielskim. Po roku 1939, w czasie okupacji był dozorcą, brał też udział w tajnym nauczaniu jako członek komitetu maturalnego.
Od jesieni 1944 pełnił obowiązki jako konserwator zabytków w Krośnie. Następnie zaś jako wojewódzki konserwator w Rzeszowie. Aż do końca swojego życia działał w PTTK, odznaczony złotą odznaką PTTK. Współorganizował Stowarzyszenie Przyjaciół Ziemi Krośnieńskiej, prowadził wykłady w Towarzystwie Wiedzy Powszechnej, publikował artykuły w prasie lokalnej. 
Został pochowany na Cmentarzu Komunalnym w Krośnie. Spoczął tam też brat Andrzej oraz Wincenty Jabłoński.
August Mazurkiewicz i jego ojciec Dionizy zostali patronami jednej z ulic Krosna.

</doc>
<doc id="1243128" url="https://pl.wikipedia.org/wiki?curid=1243128" title="Ferdinando De Giorgi">
Ferdinando De Giorgi

Ferdinando De Giorgi, znany pod pseudonimem Fefe (ur. 10 października 1961 w Squinzano) – włoski trener i siatkarz.
Jego brat Michele, również jest siatkarzem.
Jako rozgrywający rozegrał w reprezentacji Włoch aż 330 meczów. Swoją trenerską karierę zaczynał jeszcze jako czynny siatkarz we włoskim klubie Serie A Noicom Brebanca Cuneo w 2000 roku, następnie objął posadę w klubie RPA-LuigiBacchi.it Perugia, później w . W 2015 roku zastąpił Sebastiana Świderskiego na stanowisku trenera ZAKS-y Kędzierzyn-Koźle. W pierwszym sezonie, poprowadził kędzierzynian do Mistrzostwa Polski, ZAKSA pokonała w finale Resovię, nie tracąc seta. W 2017 zdobył z ZAKS-ą Puchar Polski.
20 grudnia 2016 został wybrany przez PZPS selekcjonerem męskiej siatkarskiej reprezentacji Polski. 20 września 2017 został zwolniony przez PZPS z roli selekcjonera męskiej siatkarskiej reprezentacji Polski.
W styczniu 2018 r. zastąpił Marka Lebedewa na stanowisku trenera Jastrzębskiego Węgla, którym był do 16 grudnia 2018 r, kiedy to klub rozwiązał z nim umowę na wniosek zawodników. Ligę opuszczał w atmosferze skandalu, zarzucano mu hipokryzję, gdyż jego trenerską dewizą jest wymaganie od zawodników maksimum ich możliwości, a sam skorzystał z klarownej oferty mimo przynależności klubowej. Już 19 grudnia 2018 roku poprowadził włoski zespół w spotkaniu Ligi Mistrzów CEV. Po Igrzyskach Olimpijskich 2021 przejął reprezentację Włoch.
Kariera zawodnicza.
Sukcesy.
klubowe.
Puchar Europy Mistrzów Klubowych:
Mistrzostwo Włoch: 
Puchar CEV: 
Puchar Włoch: 
Superpuchar Włoch: 
Superpuchar Europy: 
Puchar Europy Zdobywców Pucharów: 
reprezentacyjne.
Mistrzostwa Europy: 
Puchar Świata: 
Liga Światowa: 
Mistrzostwa Świata: 

</doc>
<doc id="1243132" url="https://pl.wikipedia.org/wiki?curid=1243132" title="Nad jeziorem bez dna">
Nad jeziorem bez dna

Nad jeziorem bez dna – trzeci tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1981 roku nakładem wydawnictwa Le Lombard. Po polsku wydała go w 1989 roku Krajowa Agencja Wydawnicza. Wznowiony w 1992 przez wydawnictwo Orbita, w 2000 roku przez Egmont Polska pod tytułem "Trzech starców z krainy Aran", a w 2008 pod tytułem "Trzej starcy z kraju Aran".
Streszczenie.
Thorgal z żoną Aaricią opuszczają rodzinne strony Northlandu i trafiają do granic kraju Aran, w których wita ich gościnnie karzeł Jadawin. Prowadząc bohaterów na wiejski festyn, Jadawin opowiada o legendzie naszyjnika, który umożliwia objęcie tronu przez osobę, która uwolni zawieszony na czterech linach klejnot z użyciem jednej strzały. Aaricia przecina liny strzałą trzymaną w ręce. Przybycie z fortecy znad Jeziora Bez Dna trójki „Życzliwych” („Dobroczyńców” w przekładzie Wojciecha Birka z późniejszego wydania Egmont Polska) uświadamia Thorgalowi konsekwencje lekkomyślnego czynu. Nocą Thorgal wdziera się do zamku i podsłuchuje zamierzenia władców krainy co do turnieju. Przekonuje się zarazem, że Aaricia straciła pamięć, a on sam nie jest mile widziany w zamku. Trzej starcy zdecydowali bowiem zorganizować konkurs: zwycięzca trzech prób, objąłby władzę w całym państwie.
Thorgal bierze udział w pierwszym wyzwaniu incognito, aby zdobyć wraz z innymi śmiałkami trzy złote miecze. Współpracuje z poznanym po drodze Sigurdem, ten jednak zostaje podstępnie zabity przez Volsunga de Nichor. Karshan D'Urizen, Volsung i Thorgal dostępują zaszczytu zmierzenia się w drugiej próbie: podróży na Wichrową Wyspę, aby odnaleźć trzy klucze (złoty, srebrny i miedziany). Strażniczka Kluczy zdradza Thorgalowi, że podobne wyzwania odbywają się co sto lat i że klucze otworzą kolejno trzy bramy „drugiego świata”. Trzecia próba kończy się śmiercią Karshana na pograniczu światów, gdy przestąpił próg Bramy Wody, tymczasem Volsunga porywają wichry nieskończonej przestrzeni w Bramie Powietrza. Thorgal miedzianym kluczem otwiera Bramę Ognia. Spotyka w przedsionku „drugiego świata” Strażniczkę Kluczy, od której dowiaduje się, iż sposobem na odnoszenie zwycięstw jest droga prowadząca do poświęcenia, nie triumfu. Thorgal po przejściu ostatniej bramy trafia w przeszłość trzech Starców z Aranu, aby przynieść im flakon z „wodą nocy dziejów”. Spotyka tam młodzieńczych „Życzliwych” i postanawia pokrzyżować im plany gromadzenia złota przez jeden wiek dłużej za sprawą wyzysku poddanych. Opróżniając zawartość flakonu uśmierca „Życzliwych” i przenosi się do własnego czasu. Zmieniona przeszłość odcisnęła piętno na teraźniejszości, w konsekwencji czego zamek obraca się w ruinę. Thorgal z Aaricią umykają z rozpadającej się budowli.

</doc>
<doc id="1243134" url="https://pl.wikipedia.org/wiki?curid=1243134" title="Marcus Bent">
Marcus Bent

Marcus Nathan Bent (ur. 19 maja 1978 r. w Londynie, w dzielnicy Hammersmith) – angielski piłkarz, który występował na pozycji napastnika. W czasie kariery mierzył 188 cm wzrostu, ważył 75 kg.

</doc>
<doc id="1243136" url="https://pl.wikipedia.org/wiki?curid=1243136" title="Jerzy Kroh">
Jerzy Kroh

Jerzy Kroh (ur. 28 sierpnia 1924 w Warszawie, zm. 15 lutego 2016) – polski chemik, profesor nauk chemicznych, twórca łódzkiej szkoły chemii radiacyjnej, rektor Politechniki Łódzkiej (1981–1987), członek rzeczywisty PAN.
Życiorys.
W czasie okupacji hitlerowskiej uczeń tajnych kompletów Gimnazjum Batorego w Warszawie (matura w 1942). W roku 1947 ukończył studia chemiczne na Politechnice Łódzkiej. Otrzymał stopień doktora w Polsce w roku 1950, a także w Anglii w roku 1960, na Leeds University. Tytuł profesora nauk chemicznych uzyskał w roku 1963. Przez 32 lata (1962–1994) kierował stworzonym przez siebie Międzyresortowym Instytutem Techniki Radiacyjnej (początkowo katedrą). W latach 1981–1987 pełnił funkcję rektora Politechniki Łódzkiej. W latach 1996–1998 był wiceprezydentem Łodzi ds. nauki i edukacji. Jest autorem lub współautorem około 400 publikacji naukowych i kilkunastu książek.
Doktor "honoris causa" Uniwersytetu w Leeds i University of Strathclyde w Wielkiej Brytanii, Uniwersytetu w Pawii we Włoszech, a także Politechniki Łódzkiej. Odznaczony m.in. Krzyżem Kawalerskim i Komandorskim Orderu Odrodzenia Polski, cesarskim japońskim Orderem Srebrnej i Złotej Gwiazdy oraz Medalem im. Jędrzeja Śniadeckiego (2000). Był członkiem honorowym Royal Society of Edinburgh hFRSe, członkiem rzeczywistym Polskiej Akademii Nauk (od 1986), członkiem honorowym Łódzkiego Towarzystwa Naukowego.
Wybrane publikacje książkowe:
Publikacje autobiograficzne:

</doc>
<doc id="1243137" url="https://pl.wikipedia.org/wiki?curid=1243137" title="Arctostaphylos uva-ursi">
Arctostaphylos uva-ursi



</doc>
<doc id="1243139" url="https://pl.wikipedia.org/wiki?curid=1243139" title="Wały burzowe">
Wały burzowe

Wały burzowe – powstają na plażach z piasku wyrzuconego na brzeg przez fale sztormowe. Formują się one przy górnym skraju plaż. 

</doc>
<doc id="1243140" url="https://pl.wikipedia.org/wiki?curid=1243140" title="Alf (gmina)">
Alf (gmina)

Alf – miejscowość i gmina w Niemczech, w kraju związkowym Nadrenia-Palatynat, w powiecie Cochem-Zell, wchodzi w skład gminy związkowej Zell (Mosel). Leży nad rzeką Mozelą.

</doc>
<doc id="1243141" url="https://pl.wikipedia.org/wiki?curid=1243141" title="Stanisław Mazurkiewicz (wojskowy)">
Stanisław Mazurkiewicz (wojskowy)

Stanisław Mazurkiewicz (ur. 15 kwietnia 1891 w Krośnie, zm. 1922) – kapitan łączności Wojska Polskiego.
Życiorys.
Urodził się w rodzinie Dionizego, powstańca styczniowego, i Marii Jabłońskiej. Jego braćmi byli Andrzej i August. Do szkół uczęszczał w Krośnie.
Po studiach w Wyższej Szkole Technicznej w Wiedniu (którą ukończył też jego dowódca, gen. Jan Romer z Nowego Sącza) został inżynierem. W czasie I wojny światowej walczył w szeregach austro-węgierskiego Batalionu Strzelców Polnych Nr 11. Na stopień podporucznika został mianowany ze starszeństwem z 1 stycznia 1916 w korpusie oficerów rezerwy piechoty.
Brał udział w wojnie polsko-bolszewickiej, jako szef łączności 3 Dywizji Piechoty Legionów. 9 września 1920 został zatwierdzony z dniem 1 kwietnia 1920 w stopniu kapitana, w Korpusie Wojsk Łączności, w grupie oficerów byłej armii austriacko-węgierskiej. W tym czasie jego oddziałem macierzystym była Kompania Zapasowa Telegraficzna Nr 6. 1 czerwca 1921 roku pełnił służbę w Dowództwie Okręgu Generalnego Lublin, a jego oddziałem macierzystym był 1 Batalion Zapasowy Telegraficzny. Zmarł w 1922 roku. Został pochowany na Starym Cmentarzu w Krośnie.

</doc>
<doc id="1243142" url="https://pl.wikipedia.org/wiki?curid=1243142" title="Wyższe Seminarium Duchowne w Tarnowie">
Wyższe Seminarium Duchowne w Tarnowie

Wyższe Seminarium Duchowne w Tarnowie – seminarium duchowne kształcące księży rzymskokatolickich dla diecezji tarnowskiej. Instytucję założono w 1822 roku.
Historia.
Początków seminarium należy szukać w bulli papieskiej Piusa VII „Studium paterni affectus” z 20 września 1821 roku. W dokumencie tym papież poinformował, iż eryguje diecezję tyniecką oraz polecił nowemu biskupowi Grzegorzowi Tomaszowi Zieglerowi (1822–1827) założyć dla potrzeb tej diecezji seminarium duchowne. Bulla erekcyjna polecała "„utworzenie seminarium pod wolnym zarządem biskupa celem kształcenia i wychowywania młodzieńców do służby Bożej w liczbie 60 lub więcej, ile tego będą wymagały potrzeby diecezji”". Rok 1821 wyznacza więc początek historii tego seminarium, jakkolwiek pierwsi alumni zamieszkali w Bochni dopiero rok później. Zwołał tam biskup alumnów najstarszego, czwartego kursu, by ten ostatni rok studiów przebywali u jego boku. W 1826 roku siedziba biskupstwa została przeniesiona do Tarnowa, gdzie postanowiono wybudować osobny gmach dla potrzeb seminarium. Poświęcenia kamienia węgielnego dokonał 8 września 1835 roku biskup Franciszek de Paula Pisztek (1832–1836), a 1 września 1838 roku biskup Franciszek Zachariasiewicz (1836–1840) dokonał poświęcenia i otwarcia gmachu. Na początku okupacji hitlerowskiej, 9 września 1939 budynek został zarekwirowany przez okupantów na cele administracyjne. Po II wojnie światowej część budynku władze komunistyczne zajęły na starostwo. W 1993 r. biskup tarnowski Józef Życiński rozpoczął prace budowlane przy nowym Domu Alumna. Budowę kontynuował i ukończył kolejny biskup diecezjalny – Wiktor Skworc.
Absolwenci.
Absolwentami Wyższego Seminarium Duchownego w Tarnowie byli między innymi:

</doc>
<doc id="1243144" url="https://pl.wikipedia.org/wiki?curid=1243144" title="ABL">
ABL



</doc>
<doc id="1243145" url="https://pl.wikipedia.org/wiki?curid=1243145" title="Reiko Ike">
Reiko Ike

, właśc. – japońska artystka, aktorka i piosenkarka. Jest najlepiej znana ze swoich ról w filmach z gatunku "pinku eiga". W 1971 roku zadebiutowała jako piosenkarka i wydała swój album "Kôkotsu No Sekai". Po odbyciu kary więzienia w związku z narkotykami i kolejnej za nielegalny hazard w latach 70. Ike rzuciła branżę rozrywkową.

</doc>
<doc id="1243148" url="https://pl.wikipedia.org/wiki?curid=1243148" title="Piotr Domaradzki (filmowiec)">
Piotr Domaradzki (filmowiec)

Piotr Domaradzki (ur. 19 sierpnia 1951 w Słupsku) – polski filmowiec, realizator dźwięku. 
Laureat Polskiej Nagrody Filmowej, Orzeł w kategorii najlepszy dźwięk w roku 2013 ("Obława") oraz trzykrotnie nominowany do tej nagrody: w 2001 ("Ostatnia misja"), w 2003 ("Tam i z powrotem") i w 2006 ("Trzeci"). Dwukrotny laureat Nagrody za dźwięk Festiwalu Polskich Filmów Fabularnych w Gdyni: w 2000 ("Ostatnia misja") i w 2006 ("Co słonko widziało"). Ojciec operatora dźwięku Piotra Domaradzkiego juniora.
Dorobek zawodowy.
Filmy, w których Piotr Domaradzki zrealizował dźwięk:

</doc>
<doc id="1243150" url="https://pl.wikipedia.org/wiki?curid=1243150" title="Piotr Domaradzki">
Piotr Domaradzki



</doc>
<doc id="1243152" url="https://pl.wikipedia.org/wiki?curid=1243152" title="Andrzej Mazurkiewicz (chemik)">
Andrzej Mazurkiewicz (chemik)

Andrzej Mazurkiewicz (ur. 28 listopada 1893 w Krośnie, zm. 6 maja 1968 tamże) – inżynier chemik, absolwent Politechniki Lwowskiej, pionier naukowej organizacji bezpieczeństwa pracy w Polsce. Dyrektor naukowy Centralnego Instytutu Ochrony Pracy w Warszawie.
Najmłodszy syn Dionizego Mazurkiewicza i Marii Jabłońskiej herbu Jasieńczyk. Przyczynił się do powołania sekcji Bezpieczeństwa Pracy w SIMP. 
Był autorem wielu publikacji dotyczących bhp i analizy wypadków przy pracy.
Został pochowany na Cmentarzu Komunalnym w Krośnie. Spoczął tam także jest ojciec August oraz Wincenty Jabłoński.

</doc>
<doc id="1243159" url="https://pl.wikipedia.org/wiki?curid=1243159" title="Roger Tiegs">
Roger Tiegs



</doc>
<doc id="1243166" url="https://pl.wikipedia.org/wiki?curid=1243166" title="Rejon dmitrowski (obwód moskiewski)">
Rejon dmitrowski (obwód moskiewski)

Rejon dmitrowski (ros. "Дмитровский район") - jednostka administracyjna w Rosji, w północnej części obwodu moskiewskiego. Centrum administracyjne rejonu - miasto Dmitrow.
Geografia.
Rejon zajmuje powierzchnię 2160 km². Rozciągnięty na około 70 km w kierunku północ - południe i 40 km z zachodu na wschód. Graniczy z rejonami tałdomskim, siergijewo-posadskim, puszkińskim, mytiszczyńskim, sołniecznogorskim i klińskim. Wszystkie z obwodu moskiewskiego.
Na północ od Dmitrowa rozpoczyna się Nizina Wołżsko-Dubnieńska, a na południe od miasta Grzęda Klińsko-Dmitrowska, gdzie znajduje się najwyżej położony punkt obwodu moskiewskiego - 228 m n.p.m. Klimat umiarkowano kontynentalny. Średnia roczna temperatura wynosi +3,3 °C, średnia temperatura stycznia -10 °C (rekordowa -48 °C) a średnia czerwca +18 °C (rekordowa +36 °C). Na terytorium rejonu występują źródła wód mineralnych.
Demografia.
W 2002 roku rejon liczył 149,8 tys. mieszkańców.
Miasta: Dmitrow (62,2 tys. mieszkańców), Jachroma (13,3 tys. mieszkańców).
Osiedla typu miejskiego: Niekrasowskij (9,7 tys. mieszkańców), Diedieniewo (6,5 tys.mieszkańców), Iksza (3,7 tys. mieszkańców).
Większe wsie: Nowo-Sińkowo (6,4 tys. mieszkańców), Rogaczowo (3,4 tys. mieszkańców).

</doc>
<doc id="1243169" url="https://pl.wikipedia.org/wiki?curid=1243169" title="Tamaki Katori">
Tamaki Katori

 – japońska aktorka erotyczna. W 1962 roku zagrała w "Nikutai no Ichiba", uważanym za pierwszy film z gatunku "pinku eiga".
Między 1962 a 1972 rokiem zagrała w 600 takich filmach, dzięki czemu uzyskała przydomek "Różowej Księżniczki" pierwszej fali "pinku eiga".

</doc>
<doc id="1243174" url="https://pl.wikipedia.org/wiki?curid=1243174" title="Über den Umgang mit Menschen">
Über den Umgang mit Menschen

Über den Umgang mit Menschen ("O obchodzeniu się z ludźmi") – najbardziej znana książka, jaką w 1788 roku napisał i wydał hanowerski pisarz i kompozytor baron Adolph Franz Friedrich Ludwig Knigge, którego nazwisko jest dziś w Niemczech synonimem reguł savoir-vivre'u. "Knigge" znaczy tam "podręcznik dobrego zachowania".
"Über den Umgang mit Menschen" było to coś więcej niż podręcznik dobrego wychowania. Zawierało studium ludzkich charakterów i zalecało branie pod uwagę różnic, takich jak wykształcenie, charakter i wiek przy "obchodzeniu się z ludźmi", wobec czego była pracą niemal socjologiczną. Dotychczas nie została przetłumaczona na język polski.
Jego potomek baron Moritz Knigge wydał w 2004 unowocześnioną wersję dzieła przodka: "Spielregeln. Wie wir miteinander umgehen sollten" (pol. "Reguły gry. Jak powinniśmy się ze sobą nawzajem obchodzić").

</doc>
<doc id="1243176" url="https://pl.wikipedia.org/wiki?curid=1243176" title="O obchodzeniu się z ludźmi">
O obchodzeniu się z ludźmi



</doc>
<doc id="1243177" url="https://pl.wikipedia.org/wiki?curid=1243177" title="Chimaphila umbellata">
Chimaphila umbellata



</doc>
<doc id="1243179" url="https://pl.wikipedia.org/wiki?curid=1243179" title="Jurij Łopatynski">
Jurij Łopatynski

Jurij Łopatynski, ps. „Kałyna”, „Szejk” (ur. 4 grudnia 1906 w Tarnopolu, zm. 16 listopada 1982 w Hunter) – ukraiński polityk nacjonalistyczny, wojskowy, podpułkownik Ukraińskiej Powstańczej Armii.
Życiorys.
Był synem księdza greckokatolickiego Demjana Łopatynskiego. W 1926 ukończył ukraińskie gimnazjum akademickie we Lwowie, był kolegą szkolnym Romana Szuchewycza. W czasie służby wojskowej w Wojsku Polskim ukończył podchorążówkę. Studiował następnie na Wydziale Prawa Uniwersytetu Lwowskiego. Od samego początku uczestniczył w działaniach Ukraińskiej Organizacji Wojskowej i Organizacji Ukraińskich Nacjonalistów.
W 1941 był referentem wojskowym OUN oraz jednym z oficerów batalionu „Nachtigall”. 23 kwietnia 1943 uwięziony przez Gestapo w obozie koncentracyjnym KL Sachsenhausen, zwolniony 20 października 1944 razem z innymi ukraińskimi działaczami nacjonalistycznymi.
W grudniu 1944 zrzucony na spadochronie przez Abwehrkommando 202 na sowieckich tyłach. W Galicji skontaktował się z dowódcą UPA Szuchewyczem i przekazał mu milion rubli od Niemców oraz instrukcje od Stepana Bandery odnośnie do walki z Sowietami.
W 1945 przybył do Polski w charakterze kuriera i reprezentanta UHWR i Głównego Sztabu Wojskowego UPA. Jako przedstawiciel UHWR brał udział w rozmowach pomiędzy WiN a Ukraińską Powstańczą Armią, mających na celu doprowadzenie do rozejmu w walkach i nawiązanie współpracy. Jego partnerem w rozmowach ze strony polskiej był Marian Gołębiewski.
21 maja 1945 r. doszło do spotkania w przysiółku Żary będącym częścią wsi Lubliniec Nowy. W literaturze przedmiotu często podawana jest błędna informacja, że spotkanie to odbyło się w Rudzie Różanieckiej. Były to najważniejsze rozmowy polskiego i ukraińskiego podziemia spośród wszystkich, które przeprowadzono w latach 1945–1946. Ich miejsce i czas ustalono na spotkaniu wstępnym, do którego doszło 2 maja 1945 r. w przysiółku Doliny wsi Żuków. Uczestniczyli w nim por. Marian Warda „Mały”, „Polakowski” i Mykoła Wynnyczuk „Kornijczuk”, „Wyr”. Stronę polską reprezentowała delegacja na czele z kpt. Marianem Gołębiewskim „Sterem”, ze strony ukraińskiej przybyli ppłk Jurij Łopatynski „Szejk” (otrzymał pełnomocnictwa bezpośrednio od Romana Szuchewycza), referent organizacyjny II Okręgu OUN Mykoła Wynnyczuk „Wyr” „Kornijczuk” i Serhij Martyniuk „Hrab”. Porozumienie obejmowało nieagresję, współpracę i pomoc. Dotyczyło powiatów: lubaczowskiego, tomaszowskiego, hrubieszowskiego, biłgorajskiego i chełmskiego. Przetrwało do kwietnia 1947 roku.
Po wojnie przebywał na emigracji w USA, przewodniczył związkowi żołnierzy UPA, działał w zarządzie UHWR oraz wydawnictwie „Prołoh”, kierowanym przez Mykołę Łebedia.

</doc>
<doc id="1243180" url="https://pl.wikipedia.org/wiki?curid=1243180" title="Čechomor">
Čechomor

Čechomor – czeski folkowy zespół muzyczny tworzący nowe aranżacje ludowych pieśni z Czech, Moraw i ze Słowacji. Zespół inspiruje się także rockiem, muzyką elektroniczną i folkiem celtyckim.
Historia.
Grupa powstała w 1988 r. w Pradze, jako "Wolne Czesko-Morawskie Towarzystwo Muzyczne" (cz. "Českomoravská nezávislá hudební společnost"). W pierwszym składzie grupy grali: Jiří Břenek (skrzypce, śpiew), František Černý (gitara, śpiew), Jiří Michálek (akordeon) i Antonín Svoboda (skrzypce). Swój pierwszy album "Dověcnosti" grupa wydała w 1990 r. Na album składało się 18 ludowych piosenek. W 1994 r. grupa zaczęła korzystać z instrumentów elektronicznych, zmieniając wcześniejszy akustyczny profil. Do zespołu wtedy dołączyli Martin Rychta i Michal Pavlík. W tym czasie zatrudniono Karela Holasa, jako dodatkowego skrzypka.
Grupa już pod nową, krótszą nazwą "Czesko-Morawskie Towarzystwo Muzyczne" wydała w 1996 r. album "Mezi horami", który przez niektórych czeskich krytyków jest uznawany za najlepszy album zespołu. W 1996 r. umarł współzałożyciel grupy Jiří Břeněk, a Karel Holas został stałym członkiem grupy. W 2000 r. grupa wydała nową płytę "Čechomor (album)" na której figuruje już pod nową, używaną do dzisiaj nazwą "Čechomor". Przy nagrywaniu tego albumu uczestniczyła jako gość Lenka Dusilová, która od tamtej pory częściej współpracuje z zespołem (gitara, śpiew). W tym samym roku Čechomor wyruszył w trasę koncertową razem z Jaromirem Nohavicą. Po tym tournée do zespołu dołączył nowy perkusista Radek Klučka.
W 2001 r. zespół zagrał koncert w Rudolfinum razem z orkiestrą symfoniczną. Koncert zaaranżował piosenkarz, lider zespołu "Killing Joke", Jaz Coleman, który został też producentem kolejnej płyty Čechomora "Przemiany" (cz. "Proměny"). Za nowy album zespół otrzymał wiele nagród i dzięki niemu stał się znany także poza granicami Czech.
W tym czasie o "Čechomorze", Jazie Colemanie i Nohavicy reżyser Petr Zelenka nakręcił absurdalną komedię "Rok diabła" (cz. "Rok ďábla"), opartą na nagraniach ze wspólnej trasy koncertowej z lata 2000 r. Film wszedł do kin w 2002 r.
W 2004 r. perkusistę Radka Klučkę zastąpił Roman Lomtadze. W tym samym roku już z nowym perkusistą grupa wydała płytę "Co sa stalo nové". W nagraniach uczestniczyli gościnnie irlandzki piosenkarz Iarla Ó Lionáird i japoński flecista Joji Hirota.
Od 2016 roku z zespołem występuje piosenkarka Martina Pártlová.

</doc>
<doc id="1243188" url="https://pl.wikipedia.org/wiki?curid=1243188" title="Choroba Krabbego">
Choroba Krabbego

Choroba Krabbego (leukodystrofia globoidalna, ang. Krabbe disease) – uwarunkowana genetycznie choroba zwyrodnieniowa układu nerwowego, leukodystrofia globoidalna. Chorobę opisał duński neurolog Knud Haraldsen Krabbe w 1916 roku.
Epidemiologia.
Choroba jest rzadka; częstość szacuje się na 1:100 000 urodzeń. W krajach skandynawskich i w społeczności Arabów w Izraelu jest znamiennie częstsza.
Etiologia.
Chorobę Krabbego wywołują mutacje w genie "GALC" w "locus" 14q31 kodującym beta-galaktozydazę galaktocerebrozydu (EC 3.2.1.46). Dziedziczenie jest autosomalne recesywne.
Galaktoceramidaza katalizuje galaktozylceramid do galaktozy i ceramidu. Galaktoceramidaza i jej pochodna galaktozylsfingozyna są podstawowymi składnikami osłonki mielinowej. Nagromadzenie niezmetabolizowanych substratów, które są toksyczne dla oligodendrogleju prowadzą m.in. do szybko postępującej demielinizacji.
Neuropatologia.
Charakterystycznymi zmianami w układzie nerwowym są liczne komórki globoidalne (makrofagi zawierające galaktozylceramid), prawie całkowita demielinizacja i zanik oligodendrogleju. W obwodowym układzie nerwowym występuje demielinizacja, degeneracja aksonów, włóknienie i nacieki histiocytarne.
Objawy i przebieg.
85-90% pacjentów ma postać o wczesnym początku i szybko postępującą (śmierć przed 2. rokiem życia). Pozostałe 10-15% ma postać późnodziecięcą, o początku między 6. miesiącem życia a 5. dekadą życia.
Postać wczesnodziecięca.
Choroba ujawnia się około 4.-6. miesiąca życia. Obserwuje się spowolnienie rozwoju psychoruchowego, osłabienie ruchów kończyn, drgawki, zwiększoną pobudliwość ruchową, ataksję. Dochodzi do uogólnionej sztywności i przykurczy mięśniowych. Następnie rozwija się ślepota i sztywność odmóżdżeniowa, prowadząca do śmierci około 3. roku życia.
Postać późnodziecięca.
Ujawnia się około 2.-3. roku życia. Charakteryzuje się spowolnieniem rozwoju, zaburzeniami chodu, osłabieniem wzroku, funkcji intelektualnych oraz neuropatią obwodową. Rokowanie jest złe, chorzy umierają w ciągu kilku lat od rozpoznania.
Leczenie.
Nie ma dotąd możliwości leczenia przyczynowego.

</doc>
<doc id="1243189" url="https://pl.wikipedia.org/wiki?curid=1243189" title="Leukodystrofia globoidalna">
Leukodystrofia globoidalna



</doc>
<doc id="1243190" url="https://pl.wikipedia.org/wiki?curid=1243190" title="Richard Palmer-James">
Richard Palmer-James

Richard Jeffrey Charles Palmer-James (ur. 11 czerwca 1947 w Bournemouth w hrabstwie Dorset) – brytyjski muzyk, gitarzysta i poeta, znany ze współpracy z supergrupą King Crimson. Palmer-James współpracował ponadto z takimi grupami jak The Corvettes, Tedrad, Ginger Man czy Supertramp, której był współzałożycielem. Występował również w swoim projekcie pod nazwą The Palmer-James Group.

</doc>
<doc id="1243197" url="https://pl.wikipedia.org/wiki?curid=1243197" title="Dirty Day">
Dirty Day

Dirty Day – piosenka rockowej grupy U2, pochodząca z jej wydanego w 1993 roku albumu, "Zooropa". Słowa „These days, days, days run away like horses over the hill”, jak powiedział Bono, odnoszą się do Charlesa Bukowskiego, amerykańskiego poety.
Piosenka była grana na żywo podczas wszystkich koncertów etapu Zoomerang trasy Zoo TV Tour. The Edge wykonywał dodatkowe solo, które nie pojawiło się na albumie. Również dźwięki perkusji Larry’ego Mullena, Jr. różniły się nieco od słyszanych na płycie. The Edge grał utwór na Fenderze Stratocasterze oraz Gibsonie Les Paul.
Wykonanie piosenki na żywo można zobaczyć na wideo "".
Dwa remiksy piosenki, „Bitter Kiss Mix” oraz „Junk Day Mix”, zostały wydane w 1997 roku na singlu „Please”.

</doc>
<doc id="1243203" url="https://pl.wikipedia.org/wiki?curid=1243203" title="Armored Saint">
Armored Saint

Armored Saint – amerykański zespół muzyczny z Los Angeles grający klasyczny heavy metal. Został założony w 1982 roku przez wokalistę Johna Busha, gitarzystów Dave'a Pricharda i Phila Sandovala, basistę Mike'a Williamsa i perkusistę Gonzalo "Gonzo" Sandovala.

</doc>
<doc id="1243205" url="https://pl.wikipedia.org/wiki?curid=1243205" title="Dąbrówka (Pasmo Masłowskie)">
Dąbrówka (Pasmo Masłowskie)

Dąbrówka – szczyt w Paśmie Masłowskim, w Górach Świętokrzyskich, stanowiący północną odnogę wschodniej części grzbietu Klonówki. Góra pokryta jest w całości lasem liściastym. Jej wschodnie zbocza stromo opadają ku przełomowi Lubrzanki. Nazywany też błędnie Ameliówka, od kolonii położonej na zboczu.
Przez górę przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="1243216" url="https://pl.wikipedia.org/wiki?curid=1243216" title="Constance Zimmer">
Constance Zimmer

Constance Zimmer (ur. 11 października 1970 w Seattle) – amerykańska aktorka, która grała m.in. w serialach "UnReal", "Agenci T.A.R.C.Z.Y." i "House of Cards".

</doc>
<doc id="1243218" url="https://pl.wikipedia.org/wiki?curid=1243218" title="Warszawska Radiostacja Centralna w Gąbinie">
Warszawska Radiostacja Centralna w Gąbinie



</doc>
<doc id="1243220" url="https://pl.wikipedia.org/wiki?curid=1243220" title="Krzemionka (Pasmo Masłowskie)">
Krzemionka (Pasmo Masłowskie)

Krzemionka – szczyt w Paśmie Masłowskim, w Górach Świętokrzyskich, znajdujący się na północ od Kielc. Góra w całości porośnięta jest lasem jodłowym. Od zachodu opływa ją potok Sufragańczyk. U podnóży jej północnego stoku znajdują się źródła Sufragańca.
Na północ od góry przebiega Główny Szlak Świętokrzyski im. Edmunda Massalskiego z Gołoszyc do Kuźniaków oraz dydaktyczna ścieżka leśna na Sosnowicę.
Zobacz też: krzemionka

</doc>
<doc id="1243221" url="https://pl.wikipedia.org/wiki?curid=1243221" title="César Baldaccini">
César Baldaccini

César Baldaccini, César (ur. 1 stycznia 1921 w Marsylii, zm. 6 grudnia 1998 w Paryżu) – francuski rzeźbiarz; przedstawiciel Nowego Realizmu, ruchu, który narodził się w 1960.
César jest twórcą trofeum z brązu zwanego od jego imienia Cezarem, przyznawanego twórcom filmowym podczas corocznej gali filmowej w Paryżu.
Niektóre dzieła.
Miejsca, gdzie publiczność może podziwiać twórczość Baldacciniego:

</doc>
<doc id="1243223" url="https://pl.wikipedia.org/wiki?curid=1243223" title="Bard Eithun">
Bard Eithun



</doc>
<doc id="1243226" url="https://pl.wikipedia.org/wiki?curid=1243226" title="Góra Trójeczna">
Góra Trójeczna

Trójeczna – szczyt w Paśmie Masłowskim, w Górach Świętokrzyskich, znajdujący się na wschód od Kostomłotów, w widłach Sufragańca i Sufragańczyka. Góra w całości porośnięta jest lasem mieszanym z przewagą jodły. Jej południowe zbocze stanowi rezerwat przyrody Sufraganiec.
Na północ od góry przebiega Główny Szlak Świętokrzyski im. Edmunda Massalskiego z Gołoszyc do Kuźniaków oraz dydaktyczna ścieżka leśna prowadząca na Sosnowicę.

</doc>
<doc id="1243227" url="https://pl.wikipedia.org/wiki?curid=1243227" title="Trichomy">
Trichomy



</doc>
<doc id="1243230" url="https://pl.wikipedia.org/wiki?curid=1243230" title="Bård Eithun">
Bård Eithun

Bård Guldvik Eithun (ur. 21 kwietnia 1974), znany również jako Faust – norweski perkusista, wokalista i autor tekstów. Bård Eithun znany jest przede wszystkim z występów w blackmetalowej formacji Emperor, której był członkiem w latach 1992–1994 i 2013–2014. Wcześniej występował w zespole Stigma Diabolicum następnie przekształconym w Thorns. 
21 sierpnia 1992 roku w Lillehammer Eithun zamordował homoseksualistę Magne Andreassena. Muzyk wyrokiem sądu został skazany na czternaście lat więzienia. Jednakże został zwolniony w 2003 roku po odbyciu dziewięciu lat wymierzonej kary.
Po opuszczeniu więzienia związał się z zespołami Scum, Blood Tsunami, Aborym oraz Mongo Ninja. Współpracował także z takimi grupami jak: Death Fuck, Decomposed Cunt, Hesperus Dimension, Impostor oraz projektem Rogera Rasmussena - Nattefrost. Muzyk wystąpił ponadto gościnnie, w tym jako autor tekstów na płytach takich zespołów jak: Cadaver Inc, Sigh, The Wretched End, Zyklon, Zyklon-B, Sirius oraz Ulver. Poza działalnością artystyczną Eithun pracował w sklepie muzycznym Helvete (nor. piekło) w Oslo, który należał do Øysteina „Euronymousa” Aarsetha.

</doc>
<doc id="1243231" url="https://pl.wikipedia.org/wiki?curid=1243231" title="César (rzeźbiarz)">
César (rzeźbiarz)



</doc>
<doc id="1243232" url="https://pl.wikipedia.org/wiki?curid=1243232" title="The Wanderer (utwór U2)">
The Wanderer (utwór U2)

The Wanderer – piosenka grupy U2, pochodząca z albumu "Zooropa", wydanego w 1993 roku. Główny wokal wykonuje wykonawca muzyki country, Johnny Cash, a Bono śpiewa tylko pod koniec utworu w chórkach.
Piosenka nigdy nie została wykonana podczas żadnego koncertu przez Johnny'ego Casha, natomiast U2 wykonało ją raz, podczas programu telewizyjnego "I Walk the Line: A Night for Johnny Cash", po śmierci Casha w 2003 roku. Wokal falsetem zaśpiewał The Edge.
Specjalna wersja piosenki, zawierająca dodatkowy wers, została wydana na soundtracku filmu "Tak daleko, tak blisko".
Piosenka znalazła się także na kompilacyjnym albumie Johnny'ego Casha, "The Legend of Johnny Cash".

</doc>
<doc id="1243234" url="https://pl.wikipedia.org/wiki?curid=1243234" title="Sufragańczyk">
Sufragańczyk

Sufragańczyk – potok w środkowej Polsce o długości 6,767 km, lewy dopływ Sufragańca. Płynie w Górach Świętokrzyskich, w województwie świętokrzyskim.
Sufragańczyk bierze początek na zachodnim stoku góry Krzemionki. Od wschodu opływa Górę Trójeczną po czym przepływa przez rezerwat przyrody Sufraganiec. W Niewachlowie II w Kielcach uchodzi do Sufragańca.

</doc>
<doc id="1243237" url="https://pl.wikipedia.org/wiki?curid=1243237" title="Być jak John Malkovich">
Być jak John Malkovich

Być jak John Malkovich – amerykański film fabularny z 1999 roku, w reżyserii Spike’a Jonze’a.
Zarys fabuły.
Lalkarz Craig Schwartz (John Cusack), pracujący jako urzędnik w nowojorskim biurowcu odkrywa na piętrze 7 1/2 tunel, pozwalający na „wejście” do umysłu aktora Johna Malkovicha.

</doc>
<doc id="1243238" url="https://pl.wikipedia.org/wiki?curid=1243238" title="ADEM CAD/CAM/CAPP">
ADEM CAD/CAM/CAPP

ADEM (Automated Design, Engineering, Manufacturing) – zaawansowany system typu CAD/CAM/CAPP produkowany przez rosyjską firmę o takiej samej nazwie.
ADEM jest już od lat stosowany w wielu gałęziach przemysłu, głównie przez firmy produkujące militaria, jak również firmy lotnicze oraz związane z przemysłem kosmicznym. Do niedawna system znany i rozpowszechniany był tylko na terenie Rosji. Obecnie jest dostępny w całej Europie oraz w Azji.
Obecna wersja (8.1) jest pierwszą spolszczoną wersją systemu.

</doc>
<doc id="1243240" url="https://pl.wikipedia.org/wiki?curid=1243240" title="Bitwa pod Krzemieniem">
Bitwa pod Krzemieniem

Bitwa pod Krzemieniem miała miejsce 24 lipca 1792 roku podczas wojny polsko-rosyjskiej 1792.
Naczelny wódz Armii Wielkiego Księstwa Litewskiego Michał Zabiełło po wycofaniu się z Bielska przeprawił się 19 lipca przez Bug pod Grannem. Zamierzając powstrzymać armię rosyjską generała Kreczetnikowa na linii Bugu stanął pod Dzierzbami, około 3.5 kilometra od Krzemienia. Gdy 22 lipca do obozu Zabiełły przybyły posiłki z dywizji Arnolda Byszewskiego, armia litewska osiągnęła stan 12 000 żołnierzy i 12 dział. Tego samego dnia celem sforsowania Bugu pod Perlejewem stanęła awangarda armii Kreczetnikowa w sile 4500 żołnierzy i 12 dział, dowodzona przez generała majora Fiodora Denisowa. W tym samym czasie mający 3000 żołnierzy generał lejtnant Dołgorukow zamierzał przeprawić się przez Bug pod Drohiczynem, by zaatakować prawe skrzydło wojsk Zabiełły. By zapobiec tej przeprawie 23 lipca ruszył w kierunku Drohiczyna z 2000 żołnierzy generał lejtnant Grabowski. Gdy dostrzegł, że Rosjanie zdążyli przedostać się już na lewy brzeg, wrócił do obozu. Dołgorukow zrezygnował z zamiaru uderzenia na polskie skrzydło, natomiast Denisow 24 lipca wyparł pod Grannem litewskie straże i opanował most pontonowy. Po przejściu przez Bug Denisow po przygotowaniu artyleryjskim ruszył na siły litewskie. Zaskoczony Zabiełło zdołał opanować sytuację i odciągnął Denisowa od rzeki, szykując swe wojska w dwie linie załamane na skrzydłach do przodu.
Gdy Rosjanie zbliżyli się do litewskich stanowisk, Zabiełło otworzył ogień i natarł całym frontem. Denisow spróbował złamać atakiem jazdy prawe skrzydło litewskie, jednak kontraktak litewskiej kawalerii odrzucił jazdę rosyjską. Denisow w pore podjął decyzję o odwrocie, ratując swe wojska przed zniszczeniem. Szybki odwót Rosjan sprawił, że kawaleria narodowa nie zdążyła odciąć im drogi do mostu.
W bitwie, która trwała od godziny 5:00 do 7:00 wojska litewskie straciły około 100 ludzi, natomiast wojska rosyjskie - około 250 ludzi. Posiadający liczebną przewagę Zabiełło zdołał wciągnąć Denisowa w zasadzkę, nie udało mu się go jednak zniszczyć, gdyż rosyjski dowódca zbyt szybko dostrzegł niebezpieczeństwo i nakazał natychmiastowy odwrót. Zabiełło o godzinie 19:00 otrzymał wiadomość o marszu Dołgorukowa spod Drohiczyna i z tego powodu rozpoczął odwrót w kierunku Węgrowa.

</doc>
<doc id="1243250" url="https://pl.wikipedia.org/wiki?curid=1243250" title="Your Blue Room">
Your Blue Room

Your Blue Room to piosenka nagrana przez grupę U2 i Briana Eno pod pseudonimem Passengers. Została wydana na albumie zespołu z 1995 roku, "Original Soundtracks 1". Piosenka miała być pierwotnie wydana jako drugi singel z tej płyty, jednak z powodu jej słabej sprzedaży, zrezygnowano z tego pomysłu. W wywiadzie dla magazynu "Rolling Stone" Bono przyznał, iż piosenka jest jedną z jego ulubionych, w całej twórczości grupy.
Piosenka, jako B-side, została wydana na singlu "Staring at the Sun" w 1997 roku. Znalazła się ona również na albumie "The Best of 1990-2000".

</doc>
<doc id="1243251" url="https://pl.wikipedia.org/wiki?curid=1243251" title="John Zwetsloot">
John Zwetsloot

John Zwetsloot (ur. 30 stycznia 1974) - szwedzki muzyk, kompozytor i instrumentalista, gitarzysta klasyczny i blackmetalowy. Zwetsloot znany jest z występów w takich grupach muzycznych jak: Dissection, The Haunted, Cardinal Sin oraz Nifelheim.
Przypisy.
 

</doc>
<doc id="1243257" url="https://pl.wikipedia.org/wiki?curid=1243257" title="Zemsta po latach">
Zemsta po latach

Zemsta po latach – kanadyjski horror wyreżyserowany w 1980 roku przez Petera Medaka.
Fabuła.
Kompozytor John Russel traci w wypadku samochodowym żonę i córkę. Chcąc zapomnieć o tragedii przeprowadza się do opuszczonego od ponad dwudziestu lat starego, wielkiego domu gdzieś na odludziu. Pewnego dnia budzi go głośne dudnienie; początkowo myśli że to wina pękniętej i bardzo starej kanalizacji, jednak z czasem w domu zaczynają się dziać inne dziwne rzeczy. Russel wpada na trop mrocznej zagadki sprzed 70 lat. Okazuje się, że 70 lat wcześniej pewien 13-letni chłopiec – mieszkaniec tego domu – otrzymał spory spadek. Jego zawistny ojciec utopił go w wannie, na strychu tego domu. Jednocześnie wysłał innego 13-letniego chłopca, jako swojego syna by ten przejął spadek dla niego. Spadek trafia jednak w ręce owego chłopca. Teraz duch zamordowanego powrócił by się zemścić. Kompozytor odnajduje chłopca, który przejął spadek, który obecnie ma 83 lata i opływa w dostatki. Ten początkowo nie wierzy mu, jednak z czasem duch daje mu znać o swojej obecności. Senator ma wizję tego co się stało przed laty, po czym umiera na atak serca.

</doc>
<doc id="1243268" url="https://pl.wikipedia.org/wiki?curid=1243268" title="Ołeksandr Łućkyj">
Ołeksandr Łućkyj

Ołeksandr Łućkyj ps. "Andrijenko", "Bohun", "Bohdan", "Berkut" (ur. 1910 w Bednarowie, powiat stanisławowski, zm. 13 listopada 1946 w Kijowie) – dowódca Ukraińskiej Narodowej Samoobrony, oficer Ukraińskiej Powstańczej Armii.
Życiorys.
Ukończył gimnazjum w Stanisławowie, wstąpił do Organizacji Ukraińskich Nacjonalistów, pracował w Proświcie. W latach 1933–1937 odbywał karę więzienia. Po odbyciu kary w latach 1937–39 był przewodniczącym OUN w Stanisławowie.
Po agresji III Rzeszy i ZSRR na Polskę przedostał się przez sowiecko-niemiecką linię demarkacyjną do Krakowa, był słuchaczem Szkoły Oficerskiej im. Konowalca. W marcu 1940 z grupą Dmytro Myrona przedostał się nielegalnie z powrotem na tereny okupacji sowieckiej.
Został okręgowym przewodniczącym OUN w województwie stanisławowskim. Był uczestnikiem II Walnego Zjazdu OUN, następnie wstąpił do wojska (Batalion „Nachtigall”). Po rozformowaniu tej jednostki służył w 201. batalionie policyjnym. W 1943 zajął się organizowaniem i dowodzeniem oddziałami Ukraińskiej Narodowej Samoobrony. Po jej wcieleniu do Ukraińskiej Powstańczej Armii w grudniu 1943, został pierwszym dowódcą grupy UPA-Zachód. W maju 1944 aresztowany przez Gestapo, więziony przez miesiąc, uwolniony. Po uwolnieniu odsunięty od wszystkich funkcji w UPA, w jego sprawie prowadziła postępowanie kontrwywiadowcze Służba Bezpeki. 
29 stycznia 1945 został zatrzymany wraz z żoną przez specjalny oddział NKWD udający oddział UPA, aresztowany, po ponad rocznym śledztwie skazany na śmierć, rozstrzelany.

</doc>
<doc id="1243269" url="https://pl.wikipedia.org/wiki?curid=1243269" title="Franciszek Giergielewicz">
Franciszek Giergielewicz

Franciszek Giergielewicz herbu Topór (ur. 26 sierpnia 1886 w Dobrzyniu, zm. 10 września 1941 w Działdowie) – kanonik honorowy kolegiaty pułtuskiej Zwiastowania NMP, wikariusz Katedry Wniebowzięcia Najświętszej Marii Panny w Płocku, proboszcz w Płocku-Radziwiu.
Życiorys.
Był synem Jana Giergielewicza i Marianny z Kozłowskich. Miał trzech braci i trzy siostry. Ukończył szkołę powszechną w Dobrzyniu i gimnazjum w Płocku. W 1909 wstąpił do Seminarium Duchownego w Płocku; święcenia kapłańskie przyjął z rąk biskupa Antoniego Nowowiejskiego 22 czerwca 1913. Zajął się wtedy z ramienia biskupa Nowowiejskiego współtworzeniem Muzeum Diecezjalnego w Płocku. Był wikariuszem w Krzynowłodze Małej, w Ostrowi Mazowieckiej, Farze św. Bartłomieja w Płocku, Katedrze w Płocku, w parafii Lipowiec. Od 1920 był proboszczem w Zieluniu, od 1926 w parafii św. Benedykta w Płocku-Radziwiu. W 1933 roku otrzymał godność Kanonika Honorowego Kapituły Pułtuskiej.
11 listopada 1939 został aresztowany wraz z innymi płockimi duchownymi. Po zwolnieniu organizował pomoc dla więźniów i pochówki. 19 lutego 1941 został ponownie aresztowany i skierowany do niemieckiego obozu koncentracyjnego Soldau.
Nie ustalono, w jakich okolicznościach i kiedy zmarł. Jako przypuszczalne miejsce pochówku jego wymienia się las w Malinowie, na Górze Komornickiej i w Białutach. Prawdopodobnie został wraz z bp. Wetmańskim oraz z innymi więźniami zamordowany w czasach, kiedy likwidowano pozostałych przy życiu po epidemii tyfusu w lipcu i sierpniu 1941 r. Oficjalne zawiadomienie władz niemieckich podało datę zgonu 10 września 1941.

</doc>
<doc id="1243271" url="https://pl.wikipedia.org/wiki?curid=1243271" title="Gitara akustyczno-elektryczna">
Gitara akustyczno-elektryczna

Gitara akustyczno-elektryczna (także gitara elektroakustyczna) – gitara akustyczna wyposażona dodatkowo w mikrofon, przetwornik piezoelektryczny lub przetwornik magnetyczny.
Gitary elektroakustyczne są najczęściej wyposażone w przetworniki piezoelektryczne. Wbudowany w gitarę przedwzmacniacz jest zwykle wyposażony w korektor graficzny (do 6 pasm) i zasilany przez baterię. Ze względu na łatwość podłączenia do systemu nagłośnieniowego (nie wymagają mikrofonów), gitary te są często stosowane na koncertach lub innych spotkaniach.
Gitary elektroakustyczne są często wykorzystywane w muzyce folkowej i czasami klasycznej.

</doc>
<doc id="1243272" url="https://pl.wikipedia.org/wiki?curid=1243272" title="Göhren (Meklemburgia-Pomorze Przednie)">
Göhren (Meklemburgia-Pomorze Przednie)

Göhren, Ostseebad "(pol. Kąpielisko nadbałtyckie)" – miejscowość uzdrowiskowa i gmina położona na wyspie Rugia, na półwyspie Mönchgut, w Niemczech, w kraju związkowym Meklemburgia-Pomorze Przednie, w powiecie Vorpommern-Rügen, wchodząca w skład Związku Gmin Mönchgut-Granitz.
Toponimia.
Nazwa pochodzenia słowiańskiego, od rugijskiego "gora" „góra”, w formie przymiotnikowej „górna”. W ciągu wieków zapisywana w różnych formach: "Gorum promontorium" (ok. 1200), "Ghorna" (1318), "Gorne" (ok. 1600), "Goern" (1618), "Geeren" (1695), "Göören" (1800). Tłumaczona na język polski jako "Górzno" lub "Górzyca".

</doc>
<doc id="1243273" url="https://pl.wikipedia.org/wiki?curid=1243273" title="Ann Rule">
Ann Rule

Ann Rule (ur. 22 października 1931 w Lowell w stanie Michigan jako "Ann Rae Stackhouse", zm. 26 lipca 2015 w Burien w stanie Waszyngton) – amerykańska pisarka pisząca książki oparte na prawdziwych wydarzeniach.
Ann Rule napisała 35 książek, z czego 28 znalazło się na liście bestsellerów „USA Today” powstałej w 1993 roku. Autorka m.in. "The Stranger Beside Me" – książki opowiadającej o życiu i zbrodniach seryjnego mordercy – Teda Bundy’ego, który był jej znajomym i współpracownikiem w ośrodku pomocy kryzysowej w Seattle. Książka stała się bestsellerem, a na jej podstawie powstał film telewizyjny. Na chwilę obecną (2022) przełożono na język polski pięć jej książek. Są to:
Mieszkała w Normandy Park w stanie Waszyngton. Zmarła w wieku 83 lat w centrum medycznym w Burien. Przyczyną śmierci była niewydolność serca i niewydolność oddechowa.

</doc>
<doc id="1243278" url="https://pl.wikipedia.org/wiki?curid=1243278" title="Czarownice z Eastwick">
Czarownice z Eastwick

Czarownice z Eastwick () – film z 1987 roku, powstały na podstawie powieści Johna Updike’a pod tym samym tytułem. Główne role zagrali Jack Nicholson, Cher, Susan Sarandon i Michelle Pfeiffer.
Opis fabuły.
Akcja filmu dzieje się w fikcyjnym mieście Eastwick w Massachusetts. Opowiada o magicznych zdolnościach i rozwoju osobistym trzech głównych bohaterek – czarownic: Alexandry Medford, Jane Spofford i Sukie Ridgemont. Początkowo ich zdolności są niewielkie, jednak po spotkaniu Darryla Van Horne’a (Jack Nicholson) rozwijają się. Tajemniczy Darryl uwodzi każdą z kobiet i uczy je jak pogłębić ich magiczne zdolności oraz wywołuje skandal w mieście. Wkrótce kobiety zdają sobie sprawę, że Darryl oszukuje je i postanawiają pozbyć się go z ich życia.
Zdjęcia.
Zdjęcia do filmu realizowane były w Bostonie, Cohasset, Ipswich, Scituate (Massachusetts) oraz w San Francisco i Beverly Hills (Kalifornia).

</doc>
<doc id="1243281" url="https://pl.wikipedia.org/wiki?curid=1243281" title="Wermelskirchen">
Wermelskirchen

Wermelskirchen – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Rheinisch-Bergischer Kreis.
Geografia.
Miasto leży w zachodniej części Niemiec. Kilkadziesiąt kilometrów od Zagłębia Ruhry, w pobliżu takich miast jak: Kolonia, Leverkusen i Düsseldorf.
Współpraca.
Miejscowości partnerskie:

</doc>
<doc id="1243282" url="https://pl.wikipedia.org/wiki?curid=1243282" title="Habib Mohamed">
Habib Mohamed

Habib Mohamed lub Habib Mullah Muhammad (ur. 10 grudnia 1983 w Kumasi) – piłkarz ghański grający na pozycji lewego obrońcy.
Kariera klubowa.
Mohamed pochodzi z Kumasi. Piłkarską karierę rozpoczął w tamtejszym klubie King Faisal Babes. W 2003 roku w wieku 20 lat zadebiutował w jego barwach w pierwszej lidze ghańskiej. W klubie tym występował przez 3 sezony i w 2004 roku zajął z nim 3. miejsce w rozgrywkach play-off o mistrzostwo kraju. W 2006 roku Habib został wypożyczony do Molde FK, gdzie spędził pół roku, z którym spadł jednak do drugiej ligi. W 2007 wrócił do King Faisal Babes. Następnie grał w Asante Kotoko, All Stars FC, Ashanti Gold, Smouha SC, Berekum Chelsea i Al-Talaba SC.
Kariera reprezentacyjna.
W reprezentacji Ghany Mohamed zadebiutował 27 marca 2005 roku w zremisowanym 1:1 meczu z Demokratyczną Republiką Konga. W 2006 roku został powołany przez selekcjonera Ratomira Dujkovicia do kadry na Mistrzostwa Świata w Niemczech. Tam wystąpił we dwóch spotkaniach: wygranych 2:0 z Czechami i 2:1 z USA.

</doc>
<doc id="1243283" url="https://pl.wikipedia.org/wiki?curid=1243283" title="Erlend Erichsen">
Erlend Erichsen

Erlend Erichsen właściwie Erlend Severin Gimmestad Erichsen (ur. 15 lipca 1975 w Bergen), znany również pod pseudonimem Sersjant – norweski pisarz, muzyk i instrumentalista, perkusista. Erichsen znany jest z występów w grupie muzycznej Gorgoroth oraz Molested. Autor noweli zatytułowanej "Nasjonalsatanisten" (2005, ).
Dyskografia.
Molested
Gorgoroth

</doc>
<doc id="1243284" url="https://pl.wikipedia.org/wiki?curid=1243284" title="Flaga Kastylii-León">
Flaga Kastylii-León



</doc>
<doc id="1243285" url="https://pl.wikipedia.org/wiki?curid=1243285" title="Roddy McDowall">
Roddy McDowall

Roderick Andrew Anthony Jude McDowall (ur. 17 września 1928 w Herne Hill, zm. 3 października 1998 w Studio City, dzielnicy Los Angeles) − brytyjski aktor, reżyser i producent filmowy.
Życiorys.
Wczesne lata.
Urodził się w dzielnicy Londynu w Anglii jako jedyne dziecko Andrew Thomasa McDowalla, handlowca portowego szkockiego pochodzenia, i urodzonej w Irlandii Winsfriede L. (z domu Corcoran), która marzyła o zawodzie aktorki. Dorastał wraz z siostrą Virginią (1927–2006).
Kariera.
Mając dziesięć lat zadebiutował na ekranie w filmie kryminalnym "Morderstwo w rodzinie" ("Murder in the Family", 1938) z Jessicą Tandy, "Sarah Siddons" (1938) i komedii "Widzę lód" ("I See Ice", 1938). W wieku dwunastu lat wraz z rodziną przybył do USA z powodu trwającego bombardowania Wielkiej Brytanii przez nazistowskie Niemcy. Zagrał postać Huw Morgana w dramacie familijnym "Zielona dolina" ("How Green Was My Valley", 1941) i Francisa Chisholma w dzieciństwie w dramacie "Klucze królestwa" ("The Keys of the Kingdom", 1944) u boku Gregory Pecka. W 1946 roku ukończył szkołę średnią University High School w zachodnim Los Angeles.
Trzykrotnie spotkał się na planie ze swoją przyjaciółką Elizabeth Taylor; w "Lassie, wróć!" ("Lassie Come Home", 1943), melodramacie wojennym "Białe urwiska Dover" ("The White Cliffs of Dover", 1944) oraz "Kleopatra" ("Cleopatra", 1963) w roli późniejszego cezara Oktawiana Augusta, za którą był nominowany do nagrody Złotego Globu.
W roku 1960 jego sceniczna rola Tarquina Edwarda Mendigalesa w broadwayowskiej sztuce "Walka kogutów" ("The Fighting Cock") została uhonorowana nagrodą Tony.
Za postać Philipa Hamiltona w serialu muzycznym NBC "Niedzielny przypadek" ("Sunday Showcase", 1960) odebrał nagrodę Emmy. Sławę zawdzięcza roli szympansa Galena w serialu CBS "Planeta Małp" ("Planet of the Apes", 1974). Kreacja Petera Vincenta, prezentera telewizyjnych horrorów zwanego pogromcą wampirów w horrorze "Postrach nocy" ("Fright Night", 1985) przyniosła mu nagrodę Saturna.
Życie prywatne.
Był prawdopodobnie tzw. „ukrytym gejem” chociaż nigdy sam nie określił swoje seksualności.
Zmarł 3 października 1998 w swoim domu w dzielnicy Los Angeles – Studio City, położonej w dolinie San Fernando, na nowotwór złośliwy – raka płuca w wieku 70. lat.

</doc>
<doc id="1243291" url="https://pl.wikipedia.org/wiki?curid=1243291" title="Pancetta">
Pancetta

Pancetta (, czyt. „panczetta”) – dojrzewający boczek wieprzowy pochodzący z Włoch. Podobny produkt występuje w kuchni chorwackiej oraz korsykańskiej.
Rodzaje.
Tradycyjna pancetta jest zwijana w rulon ("arrotolata"), zaś jej przygotowanie obejmuje moczenie w solance z dodatkiem pieprzu oraz dojrzewanie bez obróbki cieplnej. Czasami pancetta bywa wędzona na zimno. W centralnych i południowych Włoszech boczku się nie roluje i przyrządza bez zwijania ("stesa"). Często boczkiem zawija się dojrzewający kark wieprzowy ("capocollo"); taka odmiana pancetty nazywana jest "pancetta coppata".
Zastosowanie.
Najczęściej pancetta jest podawana bez obróbki, jako antipasti, razem z rukolą, oliwkami czy serami dojrzewającymi. Pancetta jest również podstawowym składnikiem carbonary oraz sosu bolońskiego. We Włoszech bywa również dodatkiem do pizzy.

</doc>
<doc id="1243292" url="https://pl.wikipedia.org/wiki?curid=1243292" title="Ole Jørgen Moe">
Ole Jørgen Moe

Ole Jørgen Moe pseudonim Apollyon (ur. 1 kwietnia 1974 w Kolbotn), znany również jako OJ Noir - norweski muzyk, kompozytor i multiinstrumentalista. Ole Jørgen Moe znany jest z występów w takich grupach muzycznych jak: Dødheimsgard, Cadaver, Aura Noir, Lamented Souls, Immortal czy Gorgoroth. Gościnnie zaśpiewał na albumach pt. "Sardonic Wrath" i "Plaguewielder" grupy Darkthrone oraz minialbumie grupy Audiopain z roku 2000 o tytule "1986". 
Apollyon wystąpił również jako basista podczas koncertu dedykowanemu pamięci szwedzkiego multiinstrumentalisty i wokalisty Quorthona założyciela grupy Bathory, który odbył się podczas festiwalu "Hole in the Sky". Podczas wspomnianego koncertu wystąpili również perkusista Bård Eithun, gitarzyści Samoth i Ivar Bjørnson oraz wokaliści Gaahl, Abbath (znany z grupy Immortal), Grutle Kjellson (znany z grupy Enslaved), Nocturno Culto oraz Satyr.

</doc>
<doc id="1243294" url="https://pl.wikipedia.org/wiki?curid=1243294" title="Straż Pożarna w Grudziądzu">
Straż Pożarna w Grudziądzu

Najstarszy dokument dotyczący pożarnictwa w Grudziądzu datuje się na ok. 1760 rok. Powstanie Ochotniczej Straży Pożarnej w Grudziądzu było procesem, który trwał od 31 lipca 1875 do 30 maja 1876 roku.
Jednostki straży pożarnych które istniały na terenie miasta Grudziądza.
Na terenie miasta istnieją 2 Jednostki Ratowniczo-Gaśnicze oraz 1 Jednostka Ochotniczej Straży Pożarnej.

</doc>
<doc id="1243297" url="https://pl.wikipedia.org/wiki?curid=1243297" title="Dipeptydy">
Dipeptydy



</doc>
<doc id="1243298" url="https://pl.wikipedia.org/wiki?curid=1243298" title="Do You Feel Loved">
Do You Feel Loved

Do You Feel Loved – piosenka rockowej grupy U2, pochodząca z jej wydanego w 1997 roku albumu, "Pop". 
Piosenka była grana na żywo tylko podczas sześciu pierwszych koncertów trasy PopMart Tour. Od tego czasu zespół nie wykonał utworu na żywo. Podobieństwo instrumentalnej części piosenki do "Alien Groove Sensation" Naked Funk, zostało wytłumaczone w informacji zawartej w albumowej notce. Zespół przyznał, iż inspirację do stworzenia "Do You Feel Loved" stanowił właśnie ten utwór.

</doc>
<doc id="1243301" url="https://pl.wikipedia.org/wiki?curid=1243301" title="Dwupeptyd">
Dwupeptyd



</doc>
<doc id="1243302" url="https://pl.wikipedia.org/wiki?curid=1243302" title="Oligopeptyd">
Oligopeptyd



</doc>
<doc id="1243303" url="https://pl.wikipedia.org/wiki?curid=1243303" title="JFFS">
JFFS

Journalling flash File System (lub JFFS) – system plików o strukturze dziennika, używany w urządzeniach pamięci flash typu NOR w systemie operacyjnym Linux. Jego następcą jest JFFS2.
Projekt.
Pamięć flash posiada liczne ograniczenia, nie występujące w przypadku klasycznych urządzeń do przechowywania danych, takich jak dyski magnetyczne. W szczególności usuwanie danych z pamięć Flash:
Systemy plików takie jak ext2 zwykle aktualizują swoje struktury danych w miejscu: takie struktury jak i-węzły są aktualizowane na dysku po każdej modyfikacji. Brak procesu równoważenia zużycia sprawia, że tradycyjne systemy plików nie są odpowiednie do zastosowania w urządzeniach typu flash umożliwiających zarówno zapis, jak i odczyt.
JFFS wymusza równoważenie zużycia w ten sposób, że traktuje urządzenie flash jako cykliczny plik zawierający dziennik. Każda zmiana dotycząca plików czy katalogów jest zapisywana na końcu takiego pliku w postaci "węzła". W każdym węźle w pierwszej kolejności zapisywany jest nagłówek zawierający metadane, następnie zaś zapisywane są dane, jeśli takie istnieją. Węzły rozpoczynają swój czas życia jako "ważne", a gdy tworzona jest ich nowsza wersja, stają się "unieważnione". 
Wolną przestrzeń w systemie plików stanowi przerwa między początkiem pliku dziennika oraz jego końcem. Kiedy jest jej bardzo mało, garbage collector kopiuje ważne węzły z początku pliku dziennika na jego koniec, pomijając węzły unieważnione, i odzyskuje w ten sposób przestrzeń do ponownego użycia.
Format danych.
W JFFS istnieje jeden typ węzła, reprezentowany przez strukturę codice_1; każdy taki węzeł skojarzony jest z dokładnie jednym i-węzłem i składa się z nagłówka oraz, opcjonalnie, pewnych danych. Nagłówek zawiera:
Węzły reprezentujące zmiany dotyczące pewnego i-węzła są uporządkowane: każdy z nich zawiera dodatkowo numer wersji codice_2, będący liczbą 32-bitową; oznacza to, że podczas całego życia systemu plików teoretycznie możliwe jest zapisanie 4 miliardów węzłów dotyczących pojedynczego i-węzła. 
Ze względu na to, że istnieje ograniczenie rozmiaru węzła, w przypadku dużych plików do ich zapisu wykorzystanych jest wiele węzłów, z których każdy przechowuje tylko fragment danych pliku (oraz informację o przesunięciu względem jego początku). 
Działanie.
Podczas montowania systemu plików każdy z węzłów jest odczytywany i interpretowany. Dane przechowywane w węzłach są wystarczające do tego, aby odtworzyć zarówno hierarchię katalogów jak i odwzorowanie każdego i-węzła w odpowiadająca mu lokalizację na fizycznym nośniku. Tworzone podczas montowania struktury danych są dostępne przez cały czas zamontowania, dzięki czemu każde żądanie przeszukania katalogu jest wykonywane natychmiastowo; podobnie szybko wykonywane są odczyty z plików do przygotowanych buforów - znane są ich dokładne lokalizacje na fizycznym nośniku.
Zmiana metadanych (np. praw czy właściciela pliku) odbywa się przez zapisanie nowego węzła na końcu dziennika; zmiana danych w pliku odbywa się podobnie, przy czym zapisywany nowy węzeł będzie dodatkowo posiadał dane. Węzły zawierające dane z zakresu pokrytego również przez późniejsze węzły, jak również węzły nie posiadające danych, a których metadane zostały zdezaktualizowane przez późniejsze węzły, są węzłami "unieważnionymi". Przestrzeń zajęta przez "unieważnione" węzły nazywana jest "brudną przestrzenią", której odzyskiwaniem zajmuje się garbage collector.
Garbage collection.
Odzyskiwanie "brudnej przestrzeni" może mieć miejsce w dwóch sytuacjach:
Celem garbage collectora jest skasowanie (wyczyszczenie) pierwszego bloku pamięci flash. Analizuje on w tym celu wszystkie węzły począwszy od "głowy" dziennika, czyli od najstarszego węzła. Węzły "unieważnione" ignoruje, natomiast węzły ważne "unieważnia", zapisując wcześniej ich ważne wersje w "ogonie" dziennika. W ten sposób uzyskuje blok zawierający same unieważnione węzły - ten blok zostanie skasowany i będzie dostępny dla nowych węzłów w "ogonie" dziennika. 
Warunkiem takiego działania garbage collectora jest pewna ilość wolnego miejsca, w którym mogą być tworzone nowe wersje unieważnianych węzłów (w przypadku pesymistycznym wszystkie węzły w bloku są ważne). Doświadczalnie ustalono, że wystarczającą ilością wolnego miejsca, które system plików musi zapewnić garbage collectorowi, to cztery sektory pamięci flash. 
Rozwój.
JFFS był początkowo używany przez szwedzką firmę Axix Communications w urządzeniach pracujących z Linuksem w wersji 2.0; po udostępnieniu kodu źródłowego JFFS został włączony do jądra 2.3. Red Hat zapewnił komercyjne wsparcie klientowi w linii 2.2 jądra. 

</doc>
<doc id="1243308" url="https://pl.wikipedia.org/wiki?curid=1243308" title="Susan Hayward">
Susan Hayward

Susan Hayward (ur. jako Edythe Marrenner 30 czerwca 1917 w Brooklynie, zm. 14 marca 1975 w Hollywood) – amerykańska aktorka, nagrodzona Oscarem za rolę w filmie "Chcę żyć!".
Życiorys.
Urodziła się jako Edythe Marrenner w nowojorskim Brooklynie, jako córka Walter Marrennera i jego żony Ellen Pearson. Susan miała starszą siostrę Florence i brata Waltera Marrenera Jra. Rodzice jej matki pochodzili ze Szwecji.
Karierę zaczynała jako modelka w Nowym Jorku. W 1937 roku przybyła do Hollywood marząc o karierze aktorki. Miała nadzieję zagrać rolę Scarlett O’Hary w filmie "Przeminęło z wiatrem". Roli nie dostała, jednak zaczęła pracować w przemyśle rozrywkowym, grając trzecioplanowe role i statystując na planie. Pierwszą poważną rolę zagrała w filmie z 1939 roku "Braterstwo krwi", gdzie partnerowała Gary’emu Cooperowi i Rayowi Millandowi. W następnych latach była już rozpoznawaną i popularną aktorką młodego pokolenia. Dwukrotnie grała u boku Johna Wayne’a w filmach: "Zdradzieckie skały" (1942) i "The Fighting Seabees" (1944). W 1947 roku występuje w filmie "Smash-Up: The Story of a Woman", gdzie gra pierwszoplanową rolę. Kreacja w tym filmie przynosi jej pierwszą w karierze nominację do Oscara dla najlepszej aktorki pierwszoplanowej. W późniejszych latach była jeszcze czterokrotnie nominowana do tej nagrody m.in. za filmy "Moje zwariowane serce" (1949), "Z pieśnią w sercu" (1952), "Jutro będę płakać" (1956). Oscara odebrała w roku 1959 za rolę w filmie "Chcę żyć!" w reżyserii Roberta Wise’a. Po tym sukcesie zagrała w filmie "Dolina lalek" (1961), gdzie partnerowała Barbarze Parkins, Patty Duke i Sharon Tate.
Susan Hayward zmarła na nowotwór mózgu w 1975 roku w Hollywood. Aktorka zmarła prawdopodobnie w wyniku wystawienia się na działanie promieniotwórczych toksyn w stanie Utah podczas pracy nad filmem "Zdobywca" (1956). Inni aktorzy grający w tym filmie (John Wayne, Agnes Moorehead, John Hoyt), jak i reżyser (Dick Powell) także zmarli na różne odmiany raka.
Posiada swoją gwiazdę w Hollywood Walk of Fame przy 6251 Hollywood Blvd.
Życie prywatne.
Hayward była dwukrotnie zamężna. Pierwsze małżeństwo z aktorem Jessem Barkerem było niezwykle burzliwe, Hayward próbowała popełnić samobójstwo. Po dziesięciu latach Susan rozwiodła się z mężem i zatrzymała dwójkę bliźniaków: Timothy’ego i Gregory’ego (ur. 19.02.1945). Małżeństwo walczyło ze sobą w sądzie o prawa rodzicielskie. Drugiego męża Floya Eatona Chalkleya poślubiła w 1957 roku. Mąż zmarł niespełna dziewięć lat później.

</doc>
<doc id="1243310" url="https://pl.wikipedia.org/wiki?curid=1243310" title="Zabezpieczenia systemów informatycznych">
Zabezpieczenia systemów informatycznych

Zabezpieczenia systemu informatycznego - wszystkie środki, które w jakiś sposób chronią przed zagrożeniem oraz redukują ich następstwa i podatność systemu informatycznego. Głównymi funkcjami zabezpieczeń systemu informatycznego są: zapobieganie, monitorowanie, poprawianie, odstraszanie, wykrywanie, uświadamianie i ograniczanie.
Zabezpieczenia dzielą się na:
Strategia zabezpieczeń powinna składa się z kilku faz:
Linki zewnętrzne.
Bill Gates o zabezpieczeniach SI

</doc>
<doc id="1243311" url="https://pl.wikipedia.org/wiki?curid=1243311" title="Stephen Warfield Gambrill">
Stephen Warfield Gambrill

Stephen Warfield Gambrill (ur. 2 października 1873, zm. 19 grudnia 1938) – amerykański polityk związany z Partią Demokratyczną. Od 1924 roku aż do śmierci w 1938 roku był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1243314" url="https://pl.wikipedia.org/wiki?curid=1243314" title="Apollyon">
Apollyon



</doc>
<doc id="1243316" url="https://pl.wikipedia.org/wiki?curid=1243316" title="Kenneth Oppel">
Kenneth Oppel

Kenneth Oppel, pisarz kanadyjski (ur. 31 sierpnia 1967 w Port Alberni w Kolumbii Brytyjskiej).
Pierwsza książka Oppela – "Fantastyczna Komputerowa Przygoda Colin’a" (1985), została napisana gdy uczęszczał jeszcze do gimnazjum. Oppel wysłał swoją pracę przyjacielowi rodziny – Roaldowi Dahlowi, który zarekomendował ją swemu agentowi. Później studiował sztukę filmową. Przeprowadził się w tym celu do Anglii, gdzie napisał kilka książek, równocześnie zarabiając na przepisywaniu na komputerze prac dla innych studentów. Oppel pracował w latach 1995-1996 jako redaktor w piśmie handlowym "Quill &amp; Quire".
Najlepiej znany jako autor trylogii "Silverwing, Sunwing, i Firewing". Jego najnowsze książki to "Airborn" (2004), jej druga część "Skybreaker" (2005) oraz trzecia "Darkwing" (2007), stanowią prequel do trylogii Silverwing. Fabuła "Darkwing" dotyczy czasów sprzed 65 milionów lat i opowiada o dziejach pierwszego nietoperza Duska, który odkrywa, że dana mu jest moc latania. Jako jedyny w swej kolonii obdarzony taką umiejętnością, zostaje z niej wygnany. Kiedy połowa jego kolonii zostaje zniszczona przez drapieżniki, podejmuje się niebezpiecznej misji odnalezienia dla niej nowego domu. 
Podczas tournée po Kanadzie Kenneth Oppel ogłosił, że ukończył kolejną powieść z serii "Airborn" i "Skybreaker", która została opublikowana w drugiej połowie 2008 roku. Nosi tytuł "Starclimber" (Gwiezdna wspinaczka) i opowiada o pierwszej podróży statkiem kosmicznym. 

</doc>
<doc id="1243317" url="https://pl.wikipedia.org/wiki?curid=1243317" title="Sydney Emanuel Mudd (1885–1924)">
Sydney Emanuel Mudd (1885–1924)

Sydney Emanuel Mudd (ur. 20 czerwca 1885, zm. 11 października 1924 w Baltimore, Maryland) – amerykański polityk związany z Partią Republikańską. Od 1915 roku aż do śmierci w 1924 roku był przedstawicielem piątego okręgu wyborczego w stanie Maryland w Izbie Reprezentantów Stanów Zjednoczonych.
Jego ojciec, również Sydney Emanuel Mudd, także był przedstawicielem stanu Maryland w Izbie Reprezentantów Stanów Zjednoczonych.

</doc>
<doc id="1243321" url="https://pl.wikipedia.org/wiki?curid=1243321" title="Hume Cronyn">
Hume Cronyn

Hume Blake Cronyn Jr. (ur. 18 lipca 1911 w Londonie, zm. 15 czerwca 2003 w Fairfield) – kanadyjsko-amerykański aktor teatralny i filmowy pochodzenia angielskiego, nominowany do Oscara za drugoplanową rolę w filmie "Siódmy krzyż" (1944).
Życiorys.
Urodził się w Londonie w Kanadzie jako syn Frances Amelii (z domu Labatt) i Hume’a Blake’a Cronyna Sr., polityka i prawnika, finansisty Izby Gmin Kanady. W latach 1917-1921 uczęszczał do Elmwood School w Ottawie. Naukę kontynuował na wydziale prawa w Ridley College w St. Catharines. Był amatorskim bokserem o wadze piórkowej, nominowanym do drużyny olimpijskiej w 1932 w Kanadzie.
Wkrótce podjął studia na wydziale dramatu na Uniwersytecie McGilla w Montrealu, gdzie został członkiem The Kappa Alpha Society, a następnie kontynuował studia aktorskie pod kierunkiem Maxa Reinhardta i American Academy of Dramatic Arts. W 1934 dołączył do grupy teatralnej The Lambs i zadebiutował na Broadwayu jako dozorca w spektaklu "Hipper's Holiday". Szybko stał się znany ze swojej wszechstronności, grając wiele różnych ról na scenie. W 1986 zdobył nagrodę specjalną Drama Desk. W 1990 otrzymał National Medal of Arts.
Po raz pierwszy wystąpił w hollywoodzkim filmie jako Herbie Hawkins w dreszczowcu Alfreda Hitchcocka "Cień wątpliwości" ("Shadow of a Doubt", 1943). Potem zagrał w kolejnych filmach Hitchcocka: dramacie wojennym "Łódź ratunkowa" (1944) z Tallulah Bankhead, dreszczowcu "Sznur" (1948) u boku Jamesa Stewarta i melodramacie "Pod znakiem Koziorożca" ("Under Capricorn", 1949) z Ingrid Bergman. Był nominowany do Oscara dla najlepszego aktora drugoplanowego za rolę Paula Roedera w dramacie wojennym Freda Zinnemanna "Siódmy krzyż" (1944). Kreacja Poloniusza w tragedii szekspirowskiej "Hamlet" (1964) z Richardem Burtonem przyniosła mu Tony Award. W 1990 został uhonorowany nagrodą Emmy za rolę Johna Coopera w dramacie telewizyjnym HBO "Age-Old Friends" (1989).
Jego drugą żoną była aktorka Jessica Tandy, z którą wystąpił wspólnie w kilkunastu filmach. Byli małżeństwem przez 52 lata i uchodzili za jedną z najszczęśliwszych par w aktorskim środowisku. Mieli dwoje dzieci. Jessica zmarła w 1994. Hume ożenił się ponownie w lipcu 1996. Jego trzecią żoną została brytyjska pisarka Susan Cooper. Pozostali małżeństwem do śmierci aktora w 2003.
Zmarł 15 czerwca 2003 w wieku 91 lat w Fairfield w Connecticut na raka prostaty.

</doc>
<doc id="1243324" url="https://pl.wikipedia.org/wiki?curid=1243324" title="Muzea w Izraelu">
Muzea w Izraelu

Muzea w Izraelu – w Izraelu działa ponad 200 muzeów, posiadających w swoich zbiorach duże zbiory sztuki zarówno współczesnej, jak i starożytnej. Burzliwa historia tego państwa sprawia, że duże są też zbiory militariów.

</doc>
<doc id="1243325" url="https://pl.wikipedia.org/wiki?curid=1243325" title="Jelena Valbe">
Jelena Valbe



</doc>
<doc id="1243326" url="https://pl.wikipedia.org/wiki?curid=1243326" title="Jelena Vaelbe">
Jelena Vaelbe



</doc>
<doc id="1243327" url="https://pl.wikipedia.org/wiki?curid=1243327" title="Foley Room">
Foley Room

Foley Room - szósty studyjny album brazylijskiego DJ'a Amona Tobina. 
Przy jego realizacji muzyk współpracował m.in. z Kronos Quartet. Wydanie albumu poprzedził singel "Bloodstone".

</doc>
<doc id="1243328" url="https://pl.wikipedia.org/wiki?curid=1243328" title="Związek Ślązaków Austriackich">
Związek Ślązaków Austriackich

Związek Ślązaków Austriackich – organizacja, działająca od roku 1848 na terytorium Cesarstwa Austrii, opowiadająca się za zjednoczeniem austriackiego i pruskiego Śląska, jako samodzielnego państwa w ramach Związku Niemieckiego oraz odrębnością narodową Ślązaków, w literaturze historycznej uznawana jest za prekursora tzw. ruchów ślązakowskich.
22 kwietnia 1848 roku zastępca okręgu cieszyńskiego w parlamencie frankfurckim Johann Demel wraz z dwoma posłami austriackiego parlamentu (Reichstag) w Kromierzyżu: liderem śląskiej burżuazji Franzem Heinem – wiceburmistrzem Opawy i przywódcą śląskiego ruchu chłopskiego Hansem Kudlichem utworzyli w Wiedniu ponadpartyjny Związek Ślązaków Austriackich. Pod wpływem ostrych starć zbrojnych pomiędzy rewolucjonistami a siłami cesarskimi na terenie Wiednia, Związek Ślązaków Austriackich przeniósł swą działalność do Opawy. Na fali Wiosny Ludów austriaccy liberałowie wprowadzili równouprawnienie dla pozostałych języków używanych na terytorium monarchii. Posłowie ze Śląska Opawskiego, skupieni w Związku Ślązaków Austriackich, należący głównie do partii austriackich liberałów, szczególnie popierali wprowadzenie polszczyzny, jako antidotum wobec czeskich dążeń do zjednoczenia Czech z Morawami i Śląskiem Austriackim. Właśnie w języku polskim 17 czerwca 1848 zastępca okręgu bielskiego w parlamencie frankfurckim – ustroński pastor Karol Kotschy (Karl Kotschy) opublikował anty-pansłowiańską broszurę „Na przestrogę tym, co czytają Tygodnik Cieszyński”. 
30 grudnia 1849 roku, pod naciskiem Franza Heina, Hansa Kudlicha i innych śląskich posłów w austriackim parlamencie, skupionych w Związku Ślązaków Austriackich, cesarz wydał dekret o usamodzielnieniu kraju koronnego Śląsk, włączonego w roku 1782 do Moraw i ustanowieniu Śląskiego Sejmu Krajowego. W roku 1851 rządy w Austrii przejęli konserwatyści pod wodzą Bacha, którzy przywrócili absolutyzm monarchii. Sam Bach zniósł także równoprawność języków słowiańskich na Śląsku Austriackim, ustawami z września i listopada 1851 roku. Powoływał się przy tym na fakt, że „języki polski i czeski, nie są na Śląsku w ogóle używane, natomiast będący w użyciu, nieco podobny do polskiego, dialekt ludowy wasserpolakisch, nie nadaje się na język urzędowy”. Kolejna demokratyzacja nastąpiła w roku 1860, pod wpływem klęsk Austriaków na froncie włoskim, co wiązało się z oderwaniem od monarchii m.in. Lombardii i Modeny. Na tej fali pod wpływem ruchu czesko-słowiańskiego 15 listopada 1860 roku utworzono gubernię śląsko-morawską ze stolicą w Brnie. 
Zareagowali na to posłowie, należący do Związku Ślązaków Austriackich z Franzem Heinem na czele, którzy 29 marca 1861 roku ponownie wywalczyli usamodzielnienie Śląska Austriackiego oraz jego autonomię wraz jej atrybutami w postaci Śląskiego Sejmu Krajowego i śląskiego rządu krajowego w Opawie. Reprezentacją stanów były Sejm Krajowy i Komitet Krajowy. Idee Związku Ślązaków Austriackich prezentowały czasopisma „Troppauer Zeitung” (Gazeta Opawska) i cieszyńskie „Schlesischer Anzeiger” (Doniesienia Śląskie), które w roku 1861 zmieniły tytuł na „Silesia”. Organizacja ta przypominała historyczne związki Śląska z państwowością niemiecką oraz lansowała odrębność językową i narodową słowiańskich Ślązaków od Polaków i Czechów. Po latach polscy narodowcy skomentowali to następująco: "U nas na Śląsku, lud nasz jeszcze w większości swojej stwierdza, również zapytany do jakiej narodowości pan się zalicza, swoją odrębność. Ja "tutejszy" lub ja jestem "Ślązak" […] Wpływy niemieckie zrobiły aż tyle, że wmówiły w niego ślązaczyznę jako śląską odrębność narodową". Większość Ślązaków, niezależnie od pochodzenia etnicznego, wystąpiła zdecydowanie przeciwko pansłowiańskim dążeniom Czechów. W szczególności germańscy i słowiańscy mieszkańcy Śląska Opawskiego, którzy uważali się za Ślązaków, a nie Morawian, jak ich pro-czescy krajanie. Oto treść ich wystąpienia w Klimkovicach: "My podpisani niemieccy Ślązacy zagłosujemy przeciwko związkowi z Czechami. Gdyby Czesi z królestwa próbowali nas na siłę wcielić do ich wyśnionego związku, to im przeciwstawimy nie tylko nasze niemieckie usposobienie, ale i czyny. Także i my podpisani Ślązacy pochodzenia słowiańskiego, słusznie zagłosujemy, że z niemieckimi Ślązakami chcemy żyć we wspólnocie, jako bracia, a o wspólnocie z Czechami nie chcemy słyszeć. (…) My żadnych przedstawicieli na Zjazd Słowiański nie wyślemy. Kto tam ogłosi się przedstawicielem Śląska, będzie uznany za nadętego głupka i uzurpatora. Nie chcemy podziałów na naszym Śląsku, ale miłość i jedność, jako między braćmi jednej matki. Jesteśmy dalecy od propagowania niechęci do Niemców. Chcemy wraz z nimi mieć wspólne widoki na przyszłość, ale nie w zjednoczeniu z zaślepionymi Czechami pod wodzą rosyjskiego bata."
Po wojnach prusko-austriackich, zakończonych w roku 1866 przestał istnieć Związek Niemiecki. Prusacy tym sposobem zmusili Austrię do nie mieszania się w sprawy państw niemieckich, a w roku 1871 dokonali ich zjednoczenia w ramach II Rzeszy Niemieckiej pod berłem Prus. Wówczas działacze Związku Ślązaków Austriackich porzucili aktualne nierealną ideę niezależności i zjednoczenia Śląska w ramach związku państw niemieckich. Jednocześnie poparli koncepcję austroslawizmu, gwarantującą zachowanie jedności autonomicznego Śląska Austriackiego w ramach całości monarchii. Ślązacy z '"ruchu ślązakowskiego" w opozycji do Polaków i Czechów, analogicznie jak Słoweńcy i Chorwaci w opozycji do Serbów i Włochów, opowiedzieli się za jednością monarchii oraz jej wewnętrzną federalizacją. Kwestię odrębności Ślązaków od Polaków i Czechów na Śląsku Wschodnim (Cieszyńskim) od 1868 roku poruszało polskojęzyczne pismo „Nowiny Śląskie”. Tymczasem rozpoczęła się rywalizacja Polaków z Czechami oraz zaostrzyła się konfrontacja obydwu obozów ze Ślązakami niemieckimi i "zgodnych z nimi" (deutschfreundlich) Ślazakami słowiańskimi. "O wyniku walki narodowościowej miało zadecydować to, kto zdobędzie uznanie i poparcie […] tych, którzy zapytani o narodowość odpowiadali – "My jesteśmy Ślązakami” […] Budowę niemieckiego i proniemieckiego obozu politycznego na Śląsku Cieszyńskim rozpoczął pastor bielski K.S. Schneider". Z nurtem Związku Ślązaków Austriackich był też związany kolega partyjny jego współzałożyciela Jana Demela – pastor Theodor Haase. Na łamach wydawanego przezeń ewangelickiego tygodnika "Nowy Czas" pojawiła się opinia: "Lud nasz bardziej zbliżony jest do ludu niemieckiego, z którym sąsiaduje na zachód niż do ludu polskiego w Galicji. […] Ta mieszana, śląska narodowość jest koniecznym wynikiem rozwoju historycznego, jaki lud nasz przechodził; przed kilkoma wiekami został odłączony od Polski, przeszedł pod wiele lepsze rządy niemieckie i zachowując język pierwotny, nabył przez zetknięcie z wysoką cywilizacją niemiecką owych właściwości, którymi góruje nad ludem, zostającym ciągle pod rządami polskimi". Wzmianki o Związku Ślązaków Austriackich powoli zanikają wraz z pojawieniem się na firmamencie politycznym Śląskiej Partii Ludowej. Jednak za ostateczny kres jego działalności przyjmuje się zwykle rok 1918.

</doc>
<doc id="1243331" url="https://pl.wikipedia.org/wiki?curid=1243331" title="Neuropeptyd">
Neuropeptyd



</doc>
<doc id="1243344" url="https://pl.wikipedia.org/wiki?curid=1243344" title="Smażone zielone pomidory (film)">
Smażone zielone pomidory (film)

Smażone zielone pomidory (ang. "Fried Green Tomatoes") – film z 1991 roku w reżyserii Jona Avneta, zrealizowany na podstawie powieści Fannie Flagg ("Fried Green Tomatoes at the Whistle Stop Cafe").
Fabuła.
Fabuła skupia się na życiu Idgie Threadgoode – chłopczycy, która do końca życia odczuwa traumę z powodu tragicznej śmierci brata Buddy’ego pod kołami pociągu. Mimo to jest radosna – korzysta z życia, pomaga innym, a nawet zakłada restaurację Whistle Stop razem z Ruth Jamison, koleżanką uratowaną z rąk brutalnego męża. Idgie kocha Ruth całym sercem. Gdy synek Ruth, którego traktuje jak własnego, wpada pod pociąg, który ucina mu rękę, Idgie pokazuje mu, jak zapomnieć o bolesnych przeżyciach, oraz nadaje przezwisko 'Kikutek', by oswoił się ze swoją przypadłością.
Film toczy się równolegle w dwóch planach czasowych: w czasach młodości Idgie – w miejscowości Whistle Stop oraz współcześnie. 50-letnia Evelyn Couch, kobieta z nadwagą i kompleksami, przyjeżdża co tydzień do domu opieki odwiedzić swoją teściową i wysłuchuje opowieści jej współlokatorki – Ninny Threadgoode.
Szczegółem odróżniającym film od książki jest fakt, iż Ninny w książce umiera – zaś w filmie oprowadza Evelyn po swoim rodzinnym mieście.
Nagrody i wyróżnienia.
64. ceremonia wręczenia Oscarów
49. ceremonia wręczenia Złotych Globów
46. ceremonia wręczenia nagród Brytyjskiej Akademii Filmowej

</doc>
<doc id="1243349" url="https://pl.wikipedia.org/wiki?curid=1243349" title="Jan Hempel (generał)">
Jan Hempel (generał)

Jan Marian Hempel (ur. 9 kwietnia 1879 we Lwowie, zm. 22 września 1932 w Potoku) – generał brygady Wojska Polskiego.
Życiorys.
Jan Marian Hempel urodził się 9 kwietnia 1879 roku we Lwowie, w rodzinie Kazimierza i Kazimiery z Dwernickich.
W 1896 ukończył gimnazjum w Kalksburgu (obecnie część Liesingu, XXIII dzielnicy Wiednia), a cztery lata później Wojskową Wyższą Szkołę Realną w Hranicach. W 1906 ukończył Akademię Sztabu Generalnego w Wiedniu i jako oficer sztabowy pełnił służbę w sztabach kolejnych szczebli dowództw wielkich jednostek zajmując się wywiadem i kontrwywiadem wojskowym. W latach 1912–1914 szef wywiadu w dowództwie XI Korpusu we Lwowie, nawiązał kontakty z kierownictwem Związku Walki Czynnej. Podczas I wojny światowej szef sztabu związku operacyjnego na froncie, m.in. armii operującej przeciwko Rumunii. W lutym 1917 został mianowany na stopień majora w korpusie sztabu generalnego. W 1918 szef sztabu generał-gubernatora w Odessie.
2 grudnia 1918 roku został przyjęty do Wojska Polskiego z zatwierdzeniem posiadanego stopnia majora i przydzielony do Oddziału I Sztabu Generalnego w Warszawie. Zajmował w nim stanowisko zastępcy szefa oddziału. Następnie został wyznaczony na stanowisko szefa Sekcji Traktatów Ministerstwa Spraw Wojskowych. Od stycznia 1919 roku był zastępcą szefa sztabu i szefem kwatermistrzostwa Dowództwa „Wschód”. Od czerwca 1919 roku do listopada 1920 roku był zastępcą i szefem sztabu Armii gen. J. Hallera, a potem Grupy Operacyjnej gen. F. Latinika w walkach o Śląsk Cieszyński. Na froncie bolszewickim był szefem sztabu 1 Armii, a później 6 Armii, czasowo w służbie u marszałka Ferdinanda Focha. 30 września 1920 roku został zatwierdzony z dniem 1 kwietnia 1920 roku w stopniu pułkownika, w kawalerii, w grupie oficerów byłej armii austro-węgierskiej. Pełnił wówczas służbę na stanowisku szefa sztabu Grupy Południowej. W listopadzie 1920 roku powierzono mu przewodniczenie Komisji Rozjemczej w Mińsku. W kwietniu 1921 roku został zastępcą szefa Komisji granicznej na Wschodzie oraz przewodniczącym polsko-sowieckiej Komisji mieszanej nadzorującej rozejm.
3 maja 1922 roku został zweryfikowany w stopniu pułkownika Sztabu Generalnego ze starszeństwem z dniem 1 czerwca 1919 roku i 7. lokatą w korpusie oficerów jazdy (od 1924 roku – kawalerii), a jego oddziałem macierzystym był 8 pułk ułanów w Krakowie. 28 lipca 1923 roku został mianowany dowódcą piechoty dywizyjnej 24 Dywizji Piechoty w Jarosławiu. Z dniem 1 października 1924 roku został mianowany dowódcą 24 Dywizji Piechoty w Jarosławiu. 1 grudnia 1924 roku został mianowany generałem brygady ze starszeństwem z dniem 15 sierpnia 1924 roku i 15. lokatą w korpusie generałów. 28 maja 1926 roku został zwolniony ze stanowiska i pozostawiony w dyspozycji Ministra Spraw Wojskowych. Z dniem 31 sierpnia 1928 roku został przeniesiony w stan spoczynku. Na emeryturze mieszkał we Lwowie.
Zmarł 22 września 1932 roku w Potoku. Według Piotra Staweckiego popełnił samobójstwo. Henryk Kosk podał, że generał został zabity w czasie polowania, a motywem zbrodni miała być jego wiedza o związkach Józefa Piłsudskiego z Hauptkundschaftstelle. Został pochowany w Jedliczu.
Jan Hempel był żonaty z Marią z Łozińskich, z którą miał trzy córki: Marię Felicję (ur. 1908), Doli (ur. 1909) i Ilonę (ur. 1911).

</doc>
<doc id="1243350" url="https://pl.wikipedia.org/wiki?curid=1243350" title="Matka Boża z Aparecidy">
Matka Boża z Aparecidy

Matka Boża z Aparecidy (Nossa Senhora de Conceição Aparecida) – święta patronka Brazylii, reprezentowana przez postać Matki Bożej znajdującej się w bazylice Matki Bożej, w mieście Aparecida, w stanie São Paulo, w Brazylii. 12 października jest dniem wolnym od pracy w Brazylii, ze względu na święto ku czci Matki Bożej z Aparecidy.
Historia.
Historia Matki Bożej sięga 1717 roku, kiedy to trzech rybaków Domingos Garcia, Filipe Pedroso i João Alves zostało wysłanych przez lokalne władze w poszukiwaniu ryb w rzece Paraíbie. Po nieudanych poszukiwaniach przybyli do miejsca zwanego Porto Itaguaçu.
João Alves zarzucił sieci i wyłowił rzeźbę Matki Boskiej. Jednak figurka nie była kompletna, nie posiadała głowy. Rybak zarzucił ponownie sieci i wyłowił głowę. Po tym zdarzeniu - jak głosi legenda - rybacy złowili wiele ryb.
Według najnowszych badań figurka została wyrzeźbiona przez Frei Agostino de Jesus, mnicha z São Paulo, miała 40 cm wysokości i powstała około 1650 roku. Większość czasu spędziła pod wodą, czemu zawdzięcza swój ciemny kolor. W roku 1904 figurkę zaczęto przedstawiać z koroną.
Przez następne 15 lat przy figurce hołd Matce Bożej zaczęli oddawać rybacy, ich rodziny oraz sąsiedzi. Kult Matki Bożej zaczął się rozprzestrzeniać, zaczęły roznosić się pogłoski o wielu modlących się, których modlitwy zostały wysłuchane. Rodziny rybaków wybudowały małą kaplicę, która okazała się za mała, gdy kult zaczął się rozprzestrzeniać po całej Brazylii. W 1734 roku wikariusz Guaratinguetá wybudował kaplicę na wzgórzu Coqueiros, do której od około 1745 roku zaczęły napływać pielgrzymki wiernych. Liczba pielgrzymów rosła i w roku 1834 rozpoczęto budowę starej bazyliki.
W 1928 roku wioska, która powstała u podnóża kościoła, otrzymała prawa miejskie.
W 1930 Matka Boża z Aparecidy została patronką Brazylii.
Nowa bazylika.
W związku z rosnącą liczbą wiernych odwiedzających starą bazylikę, w roku 1955 została rozpoczęta budowa nowej, większej bazyliki. Architekt Benedito Calixto zaprojektował budynek w formie greckiego krzyża, długi na 173 m i szeroki na 168 m. Bazylika z wieżą o wysokości 100 m, kopułą wysokości 70 m, zajmuje powierzchnię 18000 m² i może pomieścić 45.000 wiernych.
Świątynia jest drugą co do wielkości bazyliką na świecie, zaraz po bazylice św. Piotra. W 1984 roku została uznana na Narodowej Konferencji Biskupów Brazylii (CNBB) za największą maryjną świątynię na świecie.
W 1980 roku została poświęcona przez Jana Pawła II, który to również wyniósł ją do rangi bazyliki mniejszej (basilica minor).
W 1999 roku, jak podaje oficjalna strona bazyliki, liczba pielgrzymów wyniosła 6.565.849.
W 2007 roku Benedykt XVI podczas pielgrzymki do Brazylii podarował Czarnej Madonnie złotą różę
Incydent „Kopiący Świętą”.
12 października 1995 roku, w dzień święta Matki Bożej z Aparecida, miał miejsce kontrowersyjny incydent. Sergio von Helde, duchowny protestancki z Igreja Universal do Reino de Deus (Uniwersalny Kościół Królestwa Bożego), reprezentujący kontrowersyjny ruch zielonoświątkowy, kontrolujący niektóre stacje telewizyjne i radiowe w Brazylii, występował w telewizji, krzycząc „To nie jest święte! Czy możemy porównywać Boga do tej brzydkiej rzeczy?!, Von Helde kilka razy kopnął figurkę matki Bożej; próbował się później tłumaczyć, że chciał tylko wyrazić opinie, iż figurka jest tylko statuetką z gliny.
Wydarzenie to odbiło się szerokim echem w Brazylii, co zmusiło hierarchów Uniwersalnego Kościoła Królestwa Bożego do przeniesienia von Helde do Afryki.

</doc>
<doc id="1243354" url="https://pl.wikipedia.org/wiki?curid=1243354" title="Romhacking">
Romhacking



</doc>
<doc id="1243360" url="https://pl.wikipedia.org/wiki?curid=1243360" title="Paul Channon">
Paul Channon

Henry Paul Guinness Channon (ur. 9 października 1935 w Londynie, zm. 27 stycznia 2007 w Brentwood w hrabstwie Essex) – brytyjski polityk, członek Partii Konserwatywnej, minister w rządach Margaret Thatcher.
Był jedynym synem sir Henry’ego Channona, konserwatywnego deputowanego, oraz lady Helen Guinness, córki 2. hrabiego Iveagh. Wykształcenie odebrał w Lockers Park School w Hemel Hampstead oraz w Eton College. W latach 1955–1956 służył w Królewskiej Gwardii Konnej. Służył m.in. na Cyprze podczas wprowadzonego tam stanu wyjątkowego. Od 1956 r. studiował w Christ College na Uniwersytecie w Oksfordzie.
Po śmierci ojca w 1959 r. Channon wystartował w wyborach uzupełniających w jego okręgu Southend West i wybory te wygrał. Kiedy zasiadł w ławach Izby Gmin zrezygnował z kontynuowania studiów. Do 1964 r. był najmłodszym członkiem Izby ("Baby of the House"). W latach 1959–1960 był parlamentarnym prywatnym sekretarzem ministra energii Richarda Wooda, a w latach 1961–1964 Raba Butlera. W 1965 r. został członkiem Komitetu 1922. W tym samym roku zagłosował za zniesieniem kary śmierci. Sprzeciwiał się również jednostronnej deklaracji niepodległości Rodezji.
W tym czasie Channon został mianowany przez Edwarda Heatha mówcą opozycji ds. budownictwa publicznego i pracy, a w 1967 r. ds. sztuki. Kiedy Heath został premierem w 1970 r. Channon został parlamentarnym sekretarzem przy ministrze stanu ds. budownictwa i samorządu lokalnego. W latach 1970–1972 był parlamentarnym podsekretarzem stanu w ministerstwie środowiska. Przez sześć miesięcy 1972 r. był ministrem stanu w ministerstwie ds. Irlandii Północnej. W latach 1972–1974 był ministrem stanu ds. budownictwa. Kiedy Partia Konserwatywna ponownie znalazła się w opozycji w 1974 r. Channon został głównym mówcą ds. środowiska. W 1976 r. Channon został członkiem delegacji konserwatystów do Rady Europy. W 1979 r. próbował swoich sił w wyborach do Parlamentu Europejskiego, ale przegrał wybory w okręgu North-East Essex.
Po powrocie konserwatystów do władzy w 1979 r. został ministrem stanu w departamencie służby cywilnej. W 1980 r. został członkiem Tajnej Rady. W 1981 r. został ministrem ds. sztuki. Po wyborach 1983 r. został ministrem stanu ds. handlu w departamencie handlu i przemysłu. W 1986 r. został członkiem gabinetu jako minister handlu i przemysłu. W 1987 r. objął stanowisko ministra transportu. Stanowisko to sprawował do 1989 r. Później nie objął już żadnego stanowiska rządowego i do końca zasiadał w tylnych ławach parlamentu. Był przewodniczącym parlamentarnej komisji finansów i służb oraz komisji transportu.
W 1997 r. zrezygnował z ubiegania się mandat na kolejną kadencję. Został kreowany parem dożywotnim jako baron Kelvedon i zasiadł w Izbie Lordów. Pod koniec życia cierpiał na chorobę Alzheimera. Zmarł w swoim domu w Brentwood w hrabstwie Essex w styczniu 2007 r.
Od 1959 r. był żonaty z Ingrid Guinnes (z domu Wyndham). Miał z nią troje dzieci: Henry’ego, Georgię i Olivię (która zmarła w 1986 r. z powodu przedawkowania narkotyków).

</doc>
<doc id="1243364" url="https://pl.wikipedia.org/wiki?curid=1243364" title="Opactwo w Villers-la-Ville">
Opactwo w Villers-la-Ville

Opactwo w Villers-la-Ville (fr. "Abbaye de Villers") – dawne opactwo cystersów w Villers-la-Ville w Brabancji Walońskiej w Belgii.
Założone przez św. Bernarda w XII w., przeżywało rozkwit w XIII-XIV w., rozwiązane przez władze rewolucyjne w 1796 i sprzedane pośrednikowi handlu materiałami budowlanymi. W 1893 r. rząd Belgii odkupił tereny klasztoru i podjął wysiłki konserwatorskie. W 1973 ruiny klasztoru zostały wpisane w rejestr zabytków.
Historia.
Opactwo zostało założone w 1146 przez św. Bernarda jako 46 filia klasztoru w Clairvaux. Klasztor zlokalizowano w północnej części majątku Villers podarowanej przez księcia Marbais, Gauthiera I oraz jego matkę Judytę. Do Villers przybyło 12 mnichów oraz 5 konwersów, którzy po długich poszukiwaniach i założeniu jednej siedziby tymczasowej (Villers I), znaleźli dogodne miejsce w dolinie nad rzeką Thyle i rozpoczęli budowę właściwego klasztoru pod kierunkiem opata Karla z klasztoru w Himmerod (Villers II). Wedle legendy św. Bernard wskazał miejsce pod budowę klasztoru, gdy na szczycie wzgórza Robermont wbił w ziemię swoją laskę, z której wyrósł dąb. Obecnie znajduje się tu kaplica św. Bernarda z 1715 upamiętniająca to legendarne wydarzenie.
Pierwsze budynki opactwa nie zachowały się w swojej pierwotnej formie. W XIII w. opactwo zostało gruntownie przebudowane (Villers III). W 1217 powstał chór, w 1240 krypta a w 1267 refektarz. Kościół przyklasztorny był budowany przez 70 lat i został ukończony pod koniec XIII w. Był jednym z największych kościołów zakonu.
Szczyt rozkwitu opactwa przypada na XII w., kiedy opatem był Arnulf von Löwen. W owym czasie mieszkało i pracowało tu ponad 100 mnichów oraz 300 konwersów. Włości opactwa rozciągały się na przestrzeni prawie 25 tys. akrów pomiędzy Antwerpią a Namur. Opactwo posiadało filie w Grandpré (obecna Francja) (1231) oraz Lieu St. Bernard (1238). Ponad 50 mnichów i braci świeckich, żyjących w owym okresie w Villers zostało później wyniesionych na ołtarze, m.in. opat Gerard I późniejszy biskup Tournai i Konrad de Seyne kardynał-biskup Porto.
Klasztor był dużym ośrodkiem kulturalnym. Na początku XIV w. zbiory przyklasztornej biblioteki liczyły 445 woluminów, co na owe czasy stanowiło wyjątkowo dużą kolekcję. Opat Jan z Brukseli (1333-1336) wykładał teologię w Paryżu. Opactwo posiadało również dom (refugium) w Leuven służący zakwaterowaniu mnichów studiujących na tamtejszym uniwersytecie. Dom ten przekształcono później w 1660 w “College van Villers”.
Opactwo zaczęło podupadać w XVI w. w okresie wojen o Niderlandy. W 1544 kościół i zabudowania klasztorne uległy znacznemu zniszczeniu w trakcie ataku wojsk hiszpańskich. Cystersi zmuszeni byli ratować się ucieczką. Klasztor został częściowo odbudowany w 1587 za czasów opata Roberta Henriona.
Na początku XVII w. historię klasztoru spisał Crisóstomo Henríquez. W XVIII w. opactwo przeżywało drugi rozkwit. W tym czasie wszystkie średniowieczne budynki przebudowano w stylu klasycystycznym. W 1796 władze rewolucyjne rozwiązały opactwo, przejęły jego majątek a następnie sprzedały na skład materiałów budowlanych. Odtąd zabudowania klasztoru były eksploatowane jako źródło surowców budowlanych.
W 1820 opactwo zakupił Charles-Lambert Huart, który w 1851 zgodził się na przeprowadzenie przez teren klasztoru odcinka linii kolejowej łączącej Brukselę z Namur. Przyczyniło się to do ostatecznej degradacji klasztoru.
W 1893 rząd Belgii odkupił tereny opactwa i podjął wysiłki konserwatorskie. W 1973 ruiny klasztoru zostały wpisane w rejestr zabytków. Od 1992 opactwo jest utrzymywane przez “Association por la Promotion Touristique et culturelle de Villers” (APTCV).
Architektura.
Chociaż zrujnowane, opactwo jest wspaniałym świadectwem średniowiecznej architektury klasztornej zakonu cystersów. Do dziś zachowały się ruiny m.in. refektarza, apteki, domu zajezdnego dla gości, wirydarza, biblioteki, scriptorium, dormitorium, izby chorych, kościoła, pałacu opata z tarasowymi ogrodami oraz rozmaitych zabudowań gospodarczych.
Ruiny przyklasztornego kościoła są imponujące. Nawa główna ma 94 m długości a wysokość sklepienia nad skrzyżowaniem nawy głównej z transeptem wynosi ponad 23 m. Budowę świątyni rozpoczęto w 1197 w stylu romańskim (westybul), który został wkrótce wyparty przez nowy styl gotycki. Kościół był jedną z pierwszych budowli w stylu gotyckim na terenie obecnej Belgii. Osobliwością architektoniczną budowli są małe okrągłe otwory – oculi – umieszczone w rzędach pomiędzy gotyckimi oknami w prezbiterium i nawach bocznych. W 1720 kościół otrzymał nową fasadę w stylu klasycystycznym, która nie zachowała się do naszych czasów.

</doc>
<doc id="1243373" url="https://pl.wikipedia.org/wiki?curid=1243373" title="Operacja Ariel">
Operacja Ariel

Operacja Ariel – kryptonim ewakuacji alianckich wojsk z zachodniej Francji podczas II wojny światowej, w obliczu upadku tego państwa w wyniku niemieckiej inwazji (Fall Gelb) w 1940 roku.
Historia.
Operacją "Ariel" dowodził z kwatery w Portsmouth adm. William Milbourne James. Akcja rozpoczęta 14 czerwca była prowadzona w oparciu o porty Cherbourg i Saint-Malo, a zakończyła się 25 czerwca na mocy postanowień zawieszenia broni podpisanego przez francuski rząd. Równolegle ewakuacja prowadzona była z portów Saint-Nazaire, Brest i Nantes w Zatoce Biskajskiej, gdzie dowodził adm. Martin Eric Nasmith z "Western Approaches Command".
Podczas operacji przetransportowano ponad 215 000 brytyjskich, francuskich, polskich i kanadyjskich żołnierzy, którą to liczbę należy dodać do 338 226 ludzi ewakuowanych z Dunkierki (operacja Dynamo).
Operacja "Ariel" - mniej znana i mniej dramatyczna niż ciężkie walki pod Dunkierką (kiedy to niespodziewana przerwa w niemieckich działaniach pozwoliła przewieźć do Anglii znaczną liczbę brytyjskich i francuskich żołnierzy) - zakończona została pomyślnie, a jedyną poważną stratą było zatopienie w pobliżu Saint-Nazaire 17 czerwca statku pasażerskiego RMS „Lancastria” przez bombowce Ju 88 z II. Gruppe/Kampfgeschwader 30 (zginęło około 5 800 ludzi).
Ostatniego dnia ewakuacji, 25 czerwca, kanadyjski niszczyciel HMCS „Fraser” został przypadkowo staranowany i zatopiony przez krążownik przeciwlotniczy HMS „Calcutta” w ujściu Żyrondy, podczas rejsu do Bordeaux. Około 4 000 żołnierzy utraciło szansę na ewakuację na pokładach tych okrętów.

</doc>
<doc id="1243374" url="https://pl.wikipedia.org/wiki?curid=1243374" title="Okręg wyborczy Southend West">
Okręg wyborczy Southend West

Okręg wyborczy Southend West powstał w 1950 r. i wysyła do brytyjskiej Izby Gmin jednego deputowanego. Okręg obejmuje zachodnią część Southend-on-Sea.

</doc>
<doc id="1243378" url="https://pl.wikipedia.org/wiki?curid=1243378" title="Karel Geraerts">
Karel Geraerts

Karel Geraerts (ur. 5 stycznia 1982 w Genk) – piłkarz belgijski grający na pozycji środkowego pomocnika.
Kariera klubowa.
Piłkarską karierę Geraerts rozpoczynał w małym amatorskim klubie o nazwie C.S. Mechelen-aan-de-Maas. W 1996 roku podjął treningi w rodzinnym Genk, w tamtejszym klubie Racing Genk, jednak w 1998 roku przeniósł się do Brugii i występował w drużynie młodzieżowej Club Brugge. W jego barwach zadebiutował w pierwszej lidze w sezonie 2000/2001. W 2001 i 2002 roku wywalczył wicemistrzostwo Belgii, ale miał w tym nikły udział, gdyż rozegrał w każdym z sezonów tylko po jednym spotkaniu (w 2002 roku zdobył także Puchar Belgii). Natomiast w sezonie 2002/2003 zdobył mistrzostwo kraju - w mistrzowskim sezonie wystąpił w 8 spotkaniach.
Latem 2003 nie mając miejsca w składzie Brugge Geraerts przeszedł do KSC Lokeren. Zdobył pierwszego gola w lidze, ale nie osiągnął sukcesu z tym klubem. W 2004 roku przeszedł do Standardu Liège. Tam wywalczył miejsce w wyjściowej jedenastce i w całym sezonie 2004/2005 strzelił 6 goli w lidze i doprowadził Standard do 3. pozycji. W 2006 roku został wicemistrzem Belgii i zdobył krajowy puchar, a w sezonie 2006/2007 wystąpił w eliminacjach Ligi Mistrzów. Zajął też 3. miejsce w Jupiler League.
Laem 2007 na zasadzie wolnego transferu Geraerts trafił do Brugge, wracając tym samym na Jan Breydel Stadion po 4 latach przerwy. W 2011 roku zmienił klub i przeszedł do Oud-Heverlee Leuven. W 2014 roku został zawodnikiem Royalu Charleroi. W 2016 zakończył w nim swoją karierę.
Kariera reprezentacyjna.
W reprezentacji Belgii Geraerts zadebiutował 17 sierpnia 2005 roku w wygranym 2:0 meczu z Grecją. 12 października tego samego roku zdobył pierwszego gola w kadrze "Czerwonych Diabłów", zapewniając im remis 1:1 nad Litwą. Był podstawowym zawodnikiem Belgów w eliminacjach do Euro 2008. W kadrze Belgii rozegrał 20 meczów i strzelił 4 gole.

</doc>
<doc id="1243380" url="https://pl.wikipedia.org/wiki?curid=1243380" title="Ryszard Abramowski">
Ryszard Abramowski

Ryszard Herman Abramowski (ur. 31 grudnia 1862 w Płowężu, powiat Brodnica, zm. 1 czerwca 1932 w Elblągu) – polsko-niemiecki duchowny ewangelicki, tłumacz, redaktor i wydawca.
Był synem Rudolfa (młynarza) i Ludwiki Jackstowskiej. Ojciec jego przyznawał się do narodowości polskiej, sam Ryszard Abramowski uważał się jednak za Niemca i do Polaków miał stosunek niechętny, chociaż był miłośnikiem i znawcą języka polskiego. Do szkół gimnazjalnych uczęszczał w Nowym Mieście Lubawskim i Gdańsku, studia teologiczne odbył na uniwersytecie królewieckim oraz w Berlinie. 
W niemal wszystkich miejscach, w których przyszło mu pełnić posługę duszpasterską, głosił polskie kazania. Był kierownikiem szkoły w Wielbarku, kaznodzieją w Olsztynku (od 1886), proboszczem w Działdowie (od 1889), inspektorem misyjnym w Berlinie (od 1894), wreszcie wieloletnim proboszczem w Miłkach koło Giżycka (1904-1929). Jednocześnie swój niechętny stosunek do Polaków podkreślał w artykułach, zamieszczanych pod pseudonimem Dziengel (Dziengiel) w piśmie "Pruski Przyjaciel Ludu".
Przełożył na polski i opublikował zbiór kazań "Ubogim Ewangelia opowiadana bywa" Adolfa Stoeckera (Berlin, 1888), "List o skrytkach" Marcina Lutra (Ostróda, 1887), "Pieśni Królestwa ku wzbudzeniu i zbudowaniu życia chrześcijańskiego" (Neumünster, ok. 1899). U schyłku XIX wieku był jednym z redaktorów berlińskiego "Zwiastuna Pokoju". Utrzymywał kontakt m.in. z Wojciechem Kętrzyńskim, Marcinem Gerssem (u którego wydał kilka własnych publikacji) oraz działaczem łużyckim Bogumiłem Šwjelą, a w 1898 w Berlinie na rzecz sprawy mazurskiej próbował go pozyskać Hugon Bahrke. 

</doc>
<doc id="1243381" url="https://pl.wikipedia.org/wiki?curid=1243381" title="Līga Dekmeijere">
Līga Dekmeijere

Līga Dekmeijere (ur. 21 maja 1983) – łotewska tenisistka, zwyciężczyni turnieju WTA w grze podwójnej, triumfatorka dziewiętnastu imprez deblowych w rozgrywkach ITF.
Kariera tenisowa.
W październiku 1997 roku Dekmeijere po raz pierwszy wzięła udział w deblowym turnieju Międzynarodowej Federacji Tenisowej, ale odpadła w meczu otwarcia. W lipcu 1999 triumfowała w Brukseli, partnerując Ludmile Nikojan. Została sklasyfikowana w rankingu gry podwójnej.
W sezonie 2000 rozpoczęła starty indywidualne, ale zakończyła rok z makabrycznymi statystykami, ani razu nie przechodząc przez eliminacje. W 2001 roku pokonała kwalifikacje do imprezy piątej kategorii w Casablance. Tam przegrała z Emmanuelle Gagliardi. O wiele lepiej radziła sobie drużynowo, odnosząc kolejne zwycięstwa. W 2003 w Oulu osiągnęła półfinał.
Po paśmie porażek świat usłyszał nazwisko Łotyszki w 2005 roku, kiedy to doszła do pierwszego profesjonalnego finału. Miało to miejsce w Quebec, a partnerowała jej Amerykanka Ashley Harkleroad. Kilka miesięcy później, na starcie sezonu 2006, doszła do deblowego finału w Canberze z Claire Curran. Panie przegrały z Martą Domachowską i Robertą Vinci. Dekmeijere po raz pierwszy została sklasyfikowana w gronie stu najlepszych deblistek na świecie.
16 lutego 2008 roku wygrała turniej WTA w Viña del Mar. W Cachantun Cup partnerowała jej Polka Alicja Rosolska.

</doc>
<doc id="1243384" url="https://pl.wikipedia.org/wiki?curid=1243384" title="Jakup Krasniqi">
Jakup Krasniqi

Jakup Krasniqi (ur. 1 stycznia 1951 w Fatos) – kosowski polityk, przewodniczący Zgromadzenia Kosowa od 9 stycznia 2008 do 8 grudnia 2014. Jeden z liderów Demokratycznej Partii Kosowa. Pełniący obowiązki prezydenta Kosowa od 27 września 2010 do 22 lutego 2011 oraz ponownie od 30 marca 2011 do 7 kwietnia 2011.
Życiorys.
Jakup Krasniqi urodził się w wiosce Fatos, w ówczesnej SFR Jugosławii. W latach 1957–1965 kształcił się w szkole podstawowej w Fatos i Arllat, a następnie w szkole średniej w Prisztinie (1966-1971). W latach 1972–1976 studiował historię na Uniwersytecie w Prisztinie. W latach 1995–1997 odbył studia podyplomowe z historii na tej uczelni.
Od 1972 do 1977 pracował jako nauczyciel w szkołach w Fatos i Arllat, następnie w szkole średniej w Glogovacu (1976-1977), szkole średniej w Skënderaju (1979-1981) oraz w Glogovacu (1991-1994). Od 1995 do 1998 był przewodniczącym Rady Edukacyjnej w Glogovacu.
W latach 1973–1981 angażował się w działalność podziemnego ruchu niepodległościowego w Kosowie, będącym wówczas autonomiczną prowincją w ramach SR Serbii. Od 1981 do 1991 był więziony z powodu swej nielegalnej działalności politycznej. W latach 1991–1999 był członkiem prezydium Demokratycznej Ligi Kosowa. Następnie wszedł w skład Demokratycznej Partii Kosowa, zostając jej sekretarzem generalnym. W latach 1998–1999 pełnił funkcję rzecznika prasowego Komendy Głównej UÇK.
W 1999 objął stanowisko ministra ds. odbudowy i rozwoju. W 2001 został deputowanym do Zgromadzenia Kosowa. W październiku 2004 oraz w listopadzie 2007 odnawiał mandat deputowanego. Od marca 2002 do kwietnia 2004 zajmował stanowisko ministra w Ministerstwie Służb Publicznych. 9 stycznia 2008 został wybrany na urząd przewodniczącego Zgromadzenia Kosowa, który zajmował do 8 grudnia 2014.
Jako przewodniczący Zgromadzenia Kosowa z mocy konstytucji przejął obowiązki prezydenta, po rezygnacji ze stanowiska Fatmira Sejdiu z powodu orzeczenia Sądu Konstytucyjnego o poważnym naruszeniu przez niego przepisów konstytucji. Funkcję tę pełnił do czasu wyboru nowego szefa państwa przez parlament, co nastąpiło 22 lutego 2011.
30 marca 2011 ponownie objął obowiązki głowy państwa z powodu ustąpienia prezydenta Behgjeta Pacollego po wyroku Trybunału Konstytucyjnego uznającego jego wybór na stanowisko za niekonstytucyjny. Pełnił je do czasu wyboru na urząd prezydenta Atifete Jahjagi 7 kwietnia 2011.
Jakup Krasniqi jest autorem książek o tematyce historyczno-politycznej. Jest żonaty, ma czworo dzieci.

</doc>
<doc id="1243385" url="https://pl.wikipedia.org/wiki?curid=1243385" title="Audiogram">
Audiogram

Audiogram (łac. "audio" – słyszę, gr. "grámma" – pismo, litera) – graficzne przedstawienie wyniku badania audiometrycznego. Badanie ocenia sprawność narządu słuchu (częstotliwość, głośność). Tony generowane są przez audiometr.
Na audiogramie zapisywane są progi słyszenia tonów czystych, przedstawiające częstotliwość i głośność w dB HL (ang. "hearing level" – próg słyszalności). Badanie przeprowadza się dla każdego ucha oddzielnie.
Osoba, u której wykonywane jest badanie, ma założone słuchawki na uszach i słucha dźwięków o częstotliwościach od 125 Hz do 8000 Hz. Następnie sygnalizuje ona, za pomocą przycisku lub podniesieniem ręki, czy słyszy dany dźwięk.

</doc>
<doc id="1243386" url="https://pl.wikipedia.org/wiki?curid=1243386" title="Oswald Frank">
Oswald Frank

Oswald Frank (ur. 28 lutego 1882 w Rawie Ruskiej, zm. 7 grudnia 1934 w Poznaniu) – generał brygady Wojska Polskiego, kawaler Orderu Virtuti Militari.
Życiorys.
Urodził się 28 lutego 1882 w Rawie Ruskiej, w ówczesnym mieście powiatowym Królestwa Galicji i Lodomerii, w rodzinie Wincentego i Klary z domu Saling. Miał siedmioro rodzeństwa. Jego bratem był Wilhelm (ur. 10 lutego 1884).
Oswald kształcił się w seminarium nauczycielskim w Sokalu, które ukończył w 1900. Pracował w Szkole Wydziałowej III klasowej Męskiej im. św. Stanisława Kostki w Przemyślu, w charakterze nauczyciela nadetatowego. W 1903 został powołany do służby wojskowej w cesarskiej i królewskiej Armii, w charakterze jednorocznego ochotnika. Po zakończeniu służby wojskowej został zatrudniony jako nauczyciel w czteroklasowej Szkole Męskiej im. Cesarza Franciszka Józefa I w Przemyślu. Na stopień porucznika (niem. Leutnant) rezerwy został mianowany ze starszeństwem z 1 stycznia 1905 w korpusie oficerów piechoty i przydzielony w rezerwie do Morawskiego Pułku Piechoty Nr 54, który wówczas stacjonował w Cieszynie i Ołomuńcu. W 1907 został przemianowany na oficera zawodowego w stopniu porucznika ze starszeństwem z 1 maja 1907 w korpusie oficerów piechoty i wcielony do Morawskiego Pułku Piechoty Nr 54, który wówczas stacjonował w Pljevlji, w Czarnogórze. Na stopień nadporucznika awansował ze starszeństwem z 1 listopada 1912 w korpusie oficerów piechoty. W 1912 przez pięć miesięcy był przydzielony do Biura Wywiadowczego 1 Korpusu w Krakowie. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach.
Podczas I wojny światowej walczył jako dowódca kompanii na froncie rosyjskim. Na kapitana awansował ze starszeństwem z 1 lipca 1915 w korpusie oficerów piechoty. Jego oddziałem macierzystym był nadal Pułk Piechoty Nr 54. W 1918 został przydzielony do Ministerstwa Wojny, a następnie do Ambasady w Petersburgu.
Od 12 stycznia 1919 pozostawał bez funkcji w Stacji Zbornej Oficerów w Krakowie. 7 lipca 1919 został przyjęty do Wojska Polskiego z byłej armii austro-węgierskiej z zatwierdzeniem posiadanego stopnia kapitana i przydzielony do 12 pułku piechoty. Od 17 lutego 1919 do 23 maja 1920 dowodził batalionem 12 pp na wojnie z bolszewikami. Ranny, od 23 maja do 5 września 1920 przebywał w szpitalu. 6 września tego roku został dowódcą batalionu zapasowego 12 pp. 11 czerwca 1920 został zatwierdzony z dniem 1 kwietnia 1920 w stopniu podpułkownika, w piechocie, w grupie oficerów byłej armii austro-węgierskiej. 3 maja 1922 został zweryfikowany w stopniu pułkownika ze starszeństwem z 1 czerwca 1919 i 115. lokatą w korpusie oficerów piechoty.
1 września 1921 został dowódcą 12 pułku piechoty. Pułkiem dowodził do marca 1927. Z dniem 1 marca 1925 został "„odkomenderowany dla czasowego pełnienia w zastępstwie obowiązków dowódcy piechoty dywizyjnej”" 6 Dywizji Piechoty w Krakowie. 19 marca 1927 mianowany został dowódcą piechoty dywizyjnej 10 Dywizji Piechoty w Łodzi.
24 grudnia 1929 roku Prezydent RP mianował go generałem brygady ze starszeństwem z dniem 1 stycznia 1930 i 5. lokatą w korpusie generałów, a minister spraw wojskowych mianował na stanowisko pomocnika dowódcy Okręgu Korpusu Nr III w Grodnie. 12 lipca 1932 został mianowany dowódcą Okręgu Korpusu Nr VII w Poznaniu. Obowiązki na tym stanowisku pełnił do swojej śmierci. Zmarł 7 grudnia 1934. Pochowany na Cmentarzu wojennym Bohaterów Radzieckich w Poznaniu (kwatera 5-C).
Był mężem Haliny ze Strowskich (ur. 1892, zm. 22 grudnia 1981 w Warszawie).
Upamiętnienie.
Generał Oswald Frank jest patronem Szkoły Podstawowej Nr 48 w Poznaniu przy ul. Sarmackiej 105.

</doc>
<doc id="1243388" url="https://pl.wikipedia.org/wiki?curid=1243388" title="Błękit nieba (film)">
Błękit nieba (film)

Błękit nieba (ang. "Blue Sky") – film z 1994 w reżyserii Tony’ego Richardsona.
Jessica Lange dostała Oscara w kategorii „Najlepsza aktorka pierwszoplanowa”.
Film został ukończony w 1991, jednak z powodu bankructwa studia leżał na półce aż do 1994 roku.

</doc>
<doc id="1243390" url="https://pl.wikipedia.org/wiki?curid=1243390" title="Umaga (wrestler)">
Umaga (wrestler)

Umaga, właśc. Edward Smith Fatu (ur. 28 marca 1973 na San Francisco, zm. 4 grudnia 2009 w Houston) – amerykański wrestler pochodzenia samoańskiego. Członek rodziny zawodowych zapaśników pochodzących z Samoa – rodziny Anoa’i. Dwukrotny posiadacz tytułu interkontynentalnego WWE Intercontinental Championship (2007) w federacji World Wrestling Entertainment (WWE).
Kariera.
Początki kariery i World Wrestling Federation/Entertainment (1995 – 2003).
Fatu rozpoczął treningi wrestlingu wraz ze swoim kuzynem Mattem Anoaʻi w 1995 w szkole zawodowych zapasów "Wild Samoan Training Center" w Minneola na Florydzie prowadzonej przez członków rodziny Anoa’i. Jeszcze w 1995 zadebiutował w federacji wrestlingu założonej przez jego wuja Afę Anoa’i – World Xtreme Wrestling (WXW), a w kolejnych latach w innych promocjach niezależnych.
W 2001 wraz z Mattem Anoa’i podpisał kontrakt z World Wrestling Federation (późniejsze WWE) na występy w federacjach rozwojowych tej promocji. Pojawił się w Heartland Wrestling Association (HWA) gdzie występował pod pseudonimem "Ekmo" w tag teamie "The Island Boyz" u boku Matta Anoa’i i gdzie zdobyli tytuł HWA Tag Team Championship. Następnie obaj występowali w Memphis Championship Wrestling (MCW) gdzie trzykrotnie sięgnęli po mistrzostwo MCW Southern Tag Team Championship.
W dniu 22 lipca 2002 Fatu zadebiutował w WWE podczas jednego z odcinków Raw jako "Jamal" wraz Mattem Anoa’i (występującym jako "Rosey") w tag teamie 3-Minute Warning, gdzie odgrywali rolę „złych brutali”. Początkowo według storyline’u drużyna była enforcerami Erica Bischoffa i atakowała losowych wrestlerów WWE na jego życzenie, a także innych pracowników federacji jak konferansjerkę Lilian Garcię. We wrześniu 2002 w ramach drużyny 3-Minute Warning, Fatu rozpoczął feud z tag teamem Billy and Chuck – w tym samym czasie menedżerem 3-Minute Warning został Rico Constantino. Regularnie występował na Raw z Roseyem aż do czerwca 2003, kiedy Fatu rozstał się z WWE.
Total Nonstop Action Wrestling i All Japan Pro Wrestling (2003 – 2005).
We wrześniu 2003 zadebiutował w promocji Total Nonstop Action Wrestling (TNA) jako "Ekmo Fatu". Tam też utworzył tag team wraz z Sonnym Siakim. W sierpniu 2004 opuścił TNA. Równocześnie pod koniec 2003 związał się z japońską federacją All Japan Pro Wrestling (AJPW) gdzie zaliczał kolejne występy jako "Jamal". W AJPW wszedł w skład stajni Roughly Obsess and Destroy dowodzonej przez Takę Michinoku. Następnie występował w tag teamie z Taiyō Keą, z którym wygrał turniej World's Strongest Tag Determination League pokonując w finale zespół Kaz Hayashi i Satoshi Kojima. W styczniu 2005 Kea i Jamal sięgnęli po mistrzostwo AJPW World Tag Team Championship pokonując drużynę reprezentującą New Japan Pro-Wrestling – Hiroshi Tanahashi i Yutaka Yoshie. W 2005 znalazł się w finale turnieju Champion Carnival jednak przegrał walkę z Kensuke Sasakim. W grudniu 2005 opuścił AJPW bez większych osiągnięć.
Powrót do WWE i dalsza kariera (2005 – 2009).
W grudniu 2005 ponownie podpisał kontrakt z WWE. Do telewizji powrócił dopiero na początku kwietnia 2006 pod nowym gimmickiem jako "Umaga" (co w Gagana Samoa oznacza "koniec"). Na ciele posiadał kilka tatuaży – w tym jeden wzór zdobiący jego twarz. W nowym gimmicku Fatu odgrywał rolę antagonisty – dzikiego Samoańczyka, który kontrolowany był tylko przez swojego menedżera – Armando Estradę. W swoim debiucie 3 kwietnia 2006 na Raw zaatakował Rica Flaira.
W połowie 2006 Umaga rozpoczął swoją serię zwycięstw pokonując m.in. Johna Cenę, Shawna Michaelsa i Triple H’a. Następnie rozpoczął feud z Kane’em, którego po serii ataków pokonał na gali Cyber Sunday (2006) w listopadzie 2006. Umaga pozostawał niepokonanym w kolejnych odcinkach Raw, dopiero po uwikłaniu się w rywalizację z Johnem Ceną, przegrał walkę o tytuł WWE Championship na gali New Year’s Revolution (2007) w styczniu 2007 i tym samym zakończył swoją zwycięską passę, na którą złożyły się 34 wygrane walki w telewizji w okresie od kwietnia 2006 do stycznia 2007 – wtedy też zyskał przydomek "Samoan Bulldozer" (ang. "Samoański Buldożer"). Po przegranej z Ceną na New Year’s Revolution (2007), Umaga kontynuował feud z tym zawodnikiem.
W lutym 2007 został wybrany przez Vince’a McMahona na jego przedstawiciela w tzw. „Bitwie Miliarderów” ("Battle of the Billionaires") pomiędzy McMahonem, a rzucającym mu wyzwanie Donaldem Trumpem. „Bitwa” ta miała mieć miejsce na gali WrestleMania 23. Po tym jak McMahon wyznaczył go na swojego reprezentanta, Umaga otrzymał prawo walki o tytuł WWE Intercontinental Championship przeciwko Jeffowi Hardy’emu. Walkę o mistrzostwo interkontynentalne wygrał w odcinku Raw z 19 lutego 2007. Kolejno wszedł w rywalizację z Bobbym Lashleyem, który został reprezentantem Donalda Trumpa. Na gali WrestleMania 23 Umaga przegrał walkę z Lashleyem, przez co Vince McMahon przegrał zakład "hair vs. hair" i po starciu został ogolony na łyso. W połowie kwietnia 2007 stracił mistrzostwo interkontynentalne na rzecz Santino Marelli. Dalej występował jako enforcer Vince’a i Shane’a McMahonów i prowadził rywalizację z Bobbym Lashleyem w brandzie ECW. Od czerwca 2007 rywalizował z Santino Marellą, którego 2 lipca 2007 pokonał podczas odcinka Raw, zdobywając po raz drugi mistrzostwo WWE Intercontinental Championship. Na początku września 2007 stracił WWE Intercontinental Championship na rzecz Jeffa Hardy’ego. Na przełomie września i października 2007 rozpoczął rywalizację z Triple H’em. Pod koniec listopada 2007 jego drużyna (Team Umaga) zmierzyła się z drużyną Triple H’a (Team Triple H) na gali Survivor Series (2007). Team Umaga uległ drużynie Triple H’a w 4-on-5 handicap matchu. Na początku 2008 przeniósł rywalizację na Batistę, z którym się zmierzył podczas gali WrestleMania XXIV, przegrywając starcie.
Pod koniec czerwca 2008 został przeniesiony na SmackDown w ramach draftu. W sierpniu 2008 uległ kontuzji więzadła krzyżowego tylnego przez co pauzował w występach przez kilka miesięcy. Powrócił 30 stycznia 2009 podczas jednego z odcinków SmackDown. Od maja 2009 prowadził rywalizację z CM Punkiem. Najpierw pokonał Punka na gali Judgment Day (2009), a następnie przegrał z nim na Extreme Rules (2009) – była to jego ostatnia walka jaką stoczył w WWE. W dniu 8 czerwca 2009 WWE podało na swojej stronie internetowej informację o rozwiązaniu z nim kontraktu. Później ujawniono, że naruszył zasady programu „Talent Wellness”. Z powodu braku współpracy i odmowy podjęcia leczenia odwykowego został zwolniony z WWE.
W lipcu 2009 pojawił się w portorykańskiej federacji World Wrestling Council (WWC). W listopadzie 2009 występował podczas tournée Hulka Hogana po Australii o nazwie "Hulkamania: Let The Battle Begin".
Życie osobiste i śmierć.
Był żonaty z L.T., z którą doczekał się czwórki dzieci. Miał dwóch starszych braci, którzy również byli wrestlerami – Sama i Solofę (znanego jako "Rikishi"). Był wujkiem Jimmy’ego i Jeya Uso występujących w tag teamie The Usos, a także kuzynem wielu innych wrestlerów takich jak: Yokozuna, The Rock, Rosey (Matt Anoa’i) i Roman Reigns.
Pod koniec lipca 2007 periodyki takie jak Sports Illustrated, New York Daily News i The Washington Post wymieniły Umagę w swoich artykułach jako jednego z zawodników wrestlingu, którzy kupowali medykamenty przez tzw. „apteki internetowe” (ang. "online pharmacy") co stanowiło pogwałcenie polityki WWE o nazwie „Talent Wellness”. W szczególności artykuły odnosiły się do tego, że Fatu otrzymywał somatotropinę – hormon wzrostu, między lipcem a grudniem 2006 – po tym jak WWE ustanowiła program zakazujący przyjmowania leków ze źródeł internetowych. W czerwcu 2009 Fatu po raz kolejny naruszył zasady programu „Talent Wellness”. Z powodu braku współpracy i odmowy uczęszczania na odwyk został zwolniony z kontraktu w federacji WWE.
W dniu 4 grudnia 2009 Fatu został znaleziony przez swoją żonę w ich domu w Houston. Fatu był nieprzytomny, przy czym jego żona zauważyła dodatkowo u niego krwotok z nosa. Po przewiezieniu do szpitala, sanitariusze stwierdzili u niego atak serca po czym został podłączony do aparatury podtrzymującej życie. Następnie doznał drugiego ataku serca, po którym zmarł tego samego dnia ok. godziny 17:00 CST w wieku 36 lat. Raporty toksykologiczne wykazały, że w organizmie wrestlera znajdowały się takie substancje jak: hydrokodon (środek przeciwbólowy), karyzoprodol (lek "Soma" – środek zwiotczający mięśnie) i diazepam (lek "Valium"). Ustalono, że połączenie wielokrotnego zażycia różnych leków przez Fatu wraz z jego złym stanem zdrowia ostatecznie doprowadziło do jego śmierci.

</doc>
<doc id="1243395" url="https://pl.wikipedia.org/wiki?curid=1243395" title="The Fiery Furnaces">
The Fiery Furnaces

The Fiery Furnaces – amerykański zespół indierockowy założony w 2000 roku, w Nowym Jorku przez rodzeństwo: Matthew i Eleanor Friedberger.

</doc>
<doc id="1243397" url="https://pl.wikipedia.org/wiki?curid=1243397" title="Rheinfelden (Baden) (stacja kolejowa)">
Rheinfelden (Baden) (stacja kolejowa)

Rheinfelden (Baden) – stacja kolejowa w Rheinfelden (Baden), w kraju związkowym Badenia-Wirtembergia, w Niemczech. Stacja posiada 2 perony.
Połączenia.
Na stacji zatrzymują się pociągi Regionalbahn i Interregio-Express.
Połączenia (stacje końcowe):

</doc>
<doc id="1243399" url="https://pl.wikipedia.org/wiki?curid=1243399" title="Seema Biswas">
Seema Biswas

Seema Biswas (hindi: सीमा बिस्वास, ur. 14 stycznia 1965, Guwahati, Indie) to indyjska aktorka filmowa i teatralna z Asamu, nagrodzona Nagrodą Filmfare za Najlepszy Debiut (rola Phoolan Devi w "Bandit Queen", 1994).
Znana z ról silnych kobiet. Nagrodzona też za role w "", "Water", nominowana do nagród za role w "Company" i "Bhoot".

</doc>
<doc id="1243400" url="https://pl.wikipedia.org/wiki?curid=1243400" title="Drukqs">
Drukqs

drukqs – studyjny album brytyjskiego producenta Richarda D. Jamesa wydany pod pseudonimem Aphex Twin. 
"drukqs" jest wydawnictwem dwupłytowym. Materiał został wydany także na winylu.
Lista utworów.
CD 1
CD 2

</doc>
<doc id="1243401" url="https://pl.wikipedia.org/wiki?curid=1243401" title="Julius Kugy">
Julius Kugy

Julius Kugy (ur. 18 lipca 1858 w Gorycji, zm. 9 lutego 1944) – słoweński alpinista, pisarz, botanik, prawnik, znawca, popularyzator i miłośnik Alp Julijskich. Dokonał pierwszych wejść m.in. na Kanjavec, Škrlaticę, Pihavec, Vevnicę.

</doc>
<doc id="1243406" url="https://pl.wikipedia.org/wiki?curid=1243406" title="Stefan Cieśliński">
Stefan Cieśliński

Stefan Cieśliński (ur. 28 stycznia 1928 w Płocku, zm. 7 marca 2022 w Warszawie) – geolog, specjalista w zakresie stratygrafii, kartografii geologicznej oraz geologii złożowej.
Młodość.
Ojciec Franciszek– starosta, a następnie pracownik MOB w Ministerstwie Spraw Wewnętrznych w Warszawie. Do szkoły podstawowej uczęszczał w Grójcu. Wojna zastała go na wakacjach w Leszczynach koło Garwolina. Podczas działań wojennych utracono mieszkanie. To spowodowało konieczność pozostania na długi okres na wsi w domu dziadków. Do gimnazjum uczęszczał na tajnych kompletach w Garwolinie, na których uzyskał małą maturę (4 klasy gimnazjum).
Okupacja – konspiracja.
W 1944/45 roku miał przerwę w nauce związaną z działalnością konspiracyjną i aresztowaniem przez Niemców. Dzięki staraniom udaje mu się wydostać z więzienia, lecz musi się ukrywać w Warszawie. W czerwcu 1944 wraca do Garwolina. Szybko przesuwający się front uniemożliwia powrót do Warszawy. Bierze udział w „Akcji Burza” /AK obwód „Gołąb” – Garwolin/. Po jej zakończeniu, 24 września 1945, ujawnia się wraz ze swoim zgrupowaniem. Będąc świadkiem aresztowań ponownie włącza się w dalszą działalność konspiracyjną, tym razem w ramach WINu. Czując się zagrożonym, 9 kwietnia 1947 korzysta z amnestii. Powoduje to późniejsze kłopoty z Urzędem Bezpieczeństwa.
Wykształcenie.
Po zakończeniu działań wojennych rozpoczyna naukę w warszawskim Liceum im. Króla Władysława IV. Po roku zmienia szkołę z typu matematycznego na przyrodniczy. W klasie maturalnej styka się po raz pierwszy z geologią. Maturę zdaje w 1948 w Liceum imienia Adama Mickiewicza. W tym też roku rozpoczyna studia geologiczne na Uniwersytecie Warszawskim. Rok ten był ostatnim prowadzonym według programu przedwojennego, gdy nie obowiązywała dyscyplina studiów. To pozwalało studentom na podejmowanie pracy w okresie trwania nauki.
Praca w Państwowym Instytucie Geologicznym.
Pracę zawodową w Państwowym Instytucie Geologicznym rozpoczyna 10 marca 1949 w Wydziale Surowców Skalnych, gdzie zajmuje się dokumentowaniem złóż piasków, żwirów i glin ogniotrwałych. W 1952 uzyskuje dyplom magisterski z zakresu geologii i paleontologii. Następnie przechodzi do Wydziału Świętokrzyskiego PIG. Zajmuje się tam badaniami geologicznymi w rejonie Przedborza nad Pilicą. Wprowadziły go one w tematykę kredową.
W 1953 zostaje przeniesiony na stanowisko kierownika Sekcji Surowców Fosforytowych. Rozpoczyna prace dokumentacyjne złóż fosforytów, w ramach realizacji Uchwały Rządu. W 1954 przechodzi do Zakładu Podstawowych Badań Geologicznych. W tym też roku zostaje starszym asystentem, a w 1955 adiunktem. W 1958 broni pracę doktorską "Alb i cenoman północnego obrzeżenia Gór Świętokrzyskich". W 1961 uczestniczy w pracach geologicznych w zachodniej części pustyni Gobi, w grupie rekonesansowej Polskiej Ekspedycji Geologicznej w Mongolii.
W dniu 1 stycznia 1962 obejmuje kierownictwo Zakładu Stratygrafii i funkcję tę pełni przez 14 lat. W okresie tym rozbudowuje tematykę Zakładu, przystosowując ją do powadzonych przez Instytut szerokich programów badawczych. Zakład Stratygrafii wykonywał ogromne ilości ekspertyz stratygraficznych dla potrzeb prac wiertniczych. W 1963 zostaje powołany na stanowisko Samodzielnego Pracownika Naukowo Badawczego, a w 1973 – docenta. W 1965 uzyskuje uprawnienia geologiczne w zakresie dokumentacji złóż, a w parę lat później z zakresu prac kartograficznych.
Bierze udział w szeregu konferencji i zjazdów naukowych, Uczestniczył m.in. w 1968 w Międzynarodowym Kongresie Geologicznym w Pradze Czeskiej, przerwanym przez inwazję wojsk Układu Warszawskiego. W ramach RWPG prowadził tematykę współpracy między krajami członkowskimi w zakresie stratygrafii. Funkcja ta powodowała częste służbowe wyjazdy zagraniczne do krajów socjalistycznych. W 1971 był delegatem Polski na sesję UNESCO w Paryżu, na której powołany został program IGCP.
Pod koniec grudnia 1976 zrezygnował z kierownictwa Zakładem Stratygrafii i rozpoczął pracę na kontraktach zagranicznych. Prace te prowadzone były na obszarach geologicznie mało zbadanych. Pracował w następujących krajach:
Po powrocie z Algierii w 1988 rozpoczął prace kartograficzne w ramach Szczegółowej Mapy Geologicznej Polski w skalach 1:50 000 i 1:200 000. W 1992 przeszedł do Zakładu Geologii Czwartorzędu. Tam nadal zajmował się tematyką kartograficzną i zagadnieniami stratygraficznymi kredy lubelskiej. W 1999, po ponad 50 latach nieprzerwanej pracy w Państwowym Instytucie Geologicznym, przeszedł na emeryturę.
W sumie opublikował ponad 150 prac i artykułów (część we współautorstwie). Wchodzą w to opracowania popularnonaukowe, tablice i słowniki stratygraficzne, słowniki ludowych nazw geologicznych, katalogi skamieniałości, opracowania regionalne, monografie paleontologiczne oraz liczne opracowania wierceń. Publikował również prace z zakresu paleogeografii, paleoklimatologii i ochrony środowiska. Przez wiele lat był redaktorem wielotomowej "Budowy Geologicznej Polski". W jego dorobku znajduje się również szereg prac z historii geologii oraz pozycje pamiętnikarskie, związane z ekspedycjami geologicznymi, w których brał udział.
Odznaczenia i wyróżnienia.
Był wielokrotnie odznaczany. Uhonorowany został Złotym i Srebrnym Krzyżem Zasługi oraz Krzyżem Kawalerskim Orderu Odrodzenia Polski. Posiada też Odznakę Grunwaldzką, Medal Zwycięstwa i Wolności 1945, Srebrną Odznakę "Zasłużony dla Warszawy", Złotą Odznakę Zasłużony dla polskiej geologii, Odznakę Instytutu Geologicznego, Złotą Odznakę Państwowego Instytutu Geologicznego, mongolską odznakę "Zasłużony dla Gobi Ałtaju", medale XXX i XL- lecia oraz szereg dyplomów i nagród. Do najważniejszych z nich należy Nagroda I Stopnia Ministra Ochrony Środowiska za wybitne osiągnięcia twórcze. Posiada również stopień dyrektora górniczego I stopnia, z prawem noszenia honorowego kordzika do munduru.
Emerytura.
Po przejściu na emeryturę zaczął zajmować się historią, publikując artykuły historyczne, m.in. oparte na geologii "Pra–pradzieje ziemi Janowskiej", czy o XIII- wiecznych najazdach mongolsko-tatarskich na południową Lubelszczyznę. Wydał również szereg opracowań związanych z Powstaniem Styczniowym. Zorganizował wystawę pod tytułem "Batorz w mrokach geologicznej historii". Działa w Stowarzyszeniu Miłośników Dawnej Broni i Barwy.
Członek Stowarzyszenia Emerytowanych Pracowników Państwowego Instytutu Geologicznego. W ramach tego Stowarzyszenia opublikował wspomnienia z pracy organizacyjno-badawczej na Spitsbergenie ("W lodach dalekiej północy", 2010) oraz z poszukiwań złóż fosforytów w Algierii ("Sahara moich wspomnień", 2013).
Wybrane publikacje.
Budowa Geologiczna Polski
Mapy geologiczne
Materiały zagraniczne
Regionalne – historyczne
Wspomnienia

</doc>
<doc id="1243415" url="https://pl.wikipedia.org/wiki?curid=1243415" title="Ibar">
Ibar

Ibar (serb. Ибар) – rzeka w Czarnogórze i Serbii (w tym w prowincji Kosowo i Metochia). Prawy dopływ Zachodniej Morawy, wypływa ze Wschodniej Czarnogóry, ujście w okolicach miasta Kraljevo. Rzeka należy do zlewiska Morza Czarnego. Długość – 276 km, powierzchnia zlewni – 8059 km². Ibar jest nieżeglowny na całej swojej długości.
Rzeka znana jest główne z tego, że przepływa przez położone w Kosowie miasto Mitrowica, dzieląc je na części, z których jedna zamieszkana jest przez Serbów, a druga przez ludność pochodzenia albańskiego.
Dopływy Ibaru:
Główne miasta nad Ibarem:
W 1977 r. na rzece zbudowano zbiornik zaporowy Gazivode, którego wody są wykorzystywane do chłodzenia elektrowni Kosovo A i Kosovo B, mieszczących się w mieście Obilić.

</doc>
<doc id="1243421" url="https://pl.wikipedia.org/wiki?curid=1243421" title="Pat Garrett &amp; Billy the Kid">
Pat Garrett &amp; Billy the Kid

Patt Garrett &amp; Billy the Kid – 12 studyjny album Boba Dylana zawierający skomponowaną i wykonywaną przez niego muzykę do filmu "Pat Garrett i Billy Kid", nagrany w styczniu i lutym 1973 r. Płyta została dedykowana reżyserowi filmu Samowi Peckinpahowi.
Historia i charakter albumu.
Po dwuletnim okresie przerwy Dylan w końcu zdecydował rozpocząć nagrania. Jednak plonem sesji nie miał być kolejny studyjny album, ale nagranie muzyki do filmu Sama Peckinpaha. Był zresztą jednym z aktorów i mimo licznych cięć i końcowego zmontowania filmu wbrew reżyserowi, część jego roli ocalała, chociaż jest bardzo fragmentaryczna.
Muzyka do filmu powstała na trzech sesjach nagraniowych, które można podzielić na dwie części: sesja meksykańska i sesje kalifornijskie.
Na albumie praktycznie wszystkie utwory (aż 9) pochodzą z sesji kalifornijskich, a z sesji meksykańskiej tylko jeden. Powstało na niej pięć utworów. Na filmie (ale nie na albumie) pojawiają się dwa utwory z tej sesji: „Billy 4” (który ukazał się na albumie) i „Billy Surrenders”. Ta ostatnia kompozycja jest na obu wersjach filmu: pociętej i pozbawionej wielu kluczowych scen wersji oryginalnej oraz nowszej wersji przygotowanej przez samego reżysera według jego pierwotnego planu. W tym drugim filmie utwór ten jest nieco bardziej kompletny. Towarzyszy on scenie w domu publicznym.
Pominięto z tej sesji zarówno na filmie, jak i na albumie utwór „Goodbye Holly”, co jest ciekawe, gdyż była to druga wokalna kompozycja do filmu (pierwsza to „Billy”). Chociaż poświęcona była śmierci, muzycznie była w dość żywym tempie. Jednak Jerry Fielder, aranżer muzyczny, stwierdził, iż piosenka ta nie pasuje do filmu i zażądał nowego utworu. Podczas współpracy obaj serdecznie się znienawidzili.
W wyniku odrzucenia „Goodbye Holly” Dylan skomponował jeszcze w Durango (przeprowadził się do niego w listopadzie 1972 r. z całą rodziną) „Knockin’ on Heaven’s Door”, którego pierwsze wersy "Mama, take this badge off of me/I can't use it anymore" odnosiły się raczej do sytuacji samego Dylana.
Druga sesja do albumu (pierwsza z Burbank) zaowocowała całkowicie zaimprowizowanym i zaintonowanym przez Dylana utworem „Rock Me Mama”. Rozwinął się on z riffu, który Dylan zaczął grać natychmiast po ukończeniu skomplikowanego aranżacyjnie „Final Theme”.
Chociaż większość muzyki do tego filmu jest właściwie wariacjami na temacie „Billy’ego”, to jednak dobrze pasuje do filmu. Podkreśla emocjonalnie i tematycznie niektóre sceny, nie stając się nigdy muzyką samą dla siebie i zbyt zwracającą uwagę.
Po wyprowadzce z Durango Dylan z rodziną nie powrócili do Nowego Jorku, tylko zamieszkali w kalifonijskim Malibu.

</doc>
<doc id="1243422" url="https://pl.wikipedia.org/wiki?curid=1243422" title="Abu Jahja Abu Bakr">
Abu Jahja Abu Bakr

Abu Jahja Abu Bakr ibn Abdulhak (arab. أبو يحيى بن عبد الحق = "", zm. 1258) – szejk rodu Marynidów od 1244 roku i pierwszy marynidzki sułtan Maroka od 1248 roku, syn szejka Abdulhaka I.
Życiorys.
Chociaż Marynidzi już od początku XIII wieku wchodzili w konflikt z panującą w Maroku dynastią Almohadów, dopiero po osłabieniu pozycji tych ostatnich wyrośli na znaczącą potęgę w kraju. Początkowo walczyli jako najemnicy Almohadów przeciw Abdalwadydom, jednak pod rządami Abu Jahji Abu Bakra nastąpił kres tej współpracy. 
W 1245 roku Marynidzi zajęli Meknes, a w 1248 roku również Fez, który stał się siedzibą nowej dynastii. Władza Almohadów utrzymała się tylko w południowym Maroku, a Abu Jahja Abu Bakr ogłosił się sułtanem. Żeby wzmocnić pozycję dynastii, sułtan uznał kalifat Hafsydów w Ifrikiji. Zarządcami opanowanych przez siebie terytoriów ustanowił swoich synów i innych krewnych. 
Po śmierci sułtana na tronie zasiadł jego syn Umar. Inni krewni zmarłego sułtana, dysponując znacznymi wpływami jako zarządcy poszczególnych miast, sami sięgnęli jednak po władzę i doszło do walk wewnątrz klanu. Zwycięsko wyszedł z nich brat Abu Jahji Abu Bakra Abu Jusuf Jakub.

</doc>
<doc id="1243423" url="https://pl.wikipedia.org/wiki?curid=1243423" title="Olve Eikemo">
Olve Eikemo

Olve "Abbath" Eikemo (ur. 27 czerwca 1973 w Bergen) znany również jako Abbath Doom Occulta – norweski wokalista, muzyk, kompozytor i multiinstrumentalista. Eikemo znany jest z występów w zespołach Immortal, Amputation, I, Old Funeral oraz Bömbers. Muzyk wystąpił także gościnnie na płytach zespołów Dimmu Borgir, Enslaved oraz The Batallion.
W 2004 roku muzyk został sklasyfikowany na 86. miejscu listy 100 najlepszych gitarzystów heavymetalowych wszech czasów według magazynu Guitar World. W 2008 roku w albumie Petera Beste'a pt. "True Norwegian Black Metal" () znalazły się zdjęcia przedstawiające sylwetkę muzyka. Ponadto w książce został opublikowany wywiad z gitarzystą.
W 2015 roku muzyk utworzył zespół pod własnym pseudonimem - Abbath. W jego skład weszli basista King ov Hell oraz perkusista Baard Kolstad.

</doc>
<doc id="1243424" url="https://pl.wikipedia.org/wiki?curid=1243424" title="Abbath">
Abbath



</doc>
<doc id="1243425" url="https://pl.wikipedia.org/wiki?curid=1243425" title="Abbath Doom Occulta">
Abbath Doom Occulta



</doc>
<doc id="1243426" url="https://pl.wikipedia.org/wiki?curid=1243426" title="Flaga Kosowa">
Flaga Kosowa

Flaga Republiki Kosowa – jeden z symboli Republiki Kosowa.
Symbolika i historia.
Na ciemnobłękitnym płacie sześć białych gwiazd pięcioramiennych, symbolizujących sześć grup etnicznych (Albańczyków, Serbów, Romów, Turków, Bośniaków i Goranów), ponad złotą mapą konturową Kosowa. Flaga została przyjęta przez Zgromadzenie Narodowe 17 lutego 2008 roku. Jej projektantem jest Muhamer Ibrahimi.
Inne flagi Kosowa.
Obecnie obowiązujący wzór flagi Kosowa nie był jedynym branym pod uwagę przed datą 17 lutego 2008 roku, czyli przed ostatecznym uchwaleniem oficjalnej flagi Kosowa. W konkursie na flagę znalazło się kilka propozycji, w tym flagi dotychczas stosowane przez niektóre środowiska, jak i zaprojektowane od podstaw. Były to następujące warianty:

</doc>
<doc id="1243428" url="https://pl.wikipedia.org/wiki?curid=1243428" title="81 mm moździerz piechoty wz. 31">
81 mm moździerz piechoty wz. 31

81 mm moździerz wz. 1931 – moździerz z okresu II wojny światowej używany przez Wojsko Polskie.
Licencja na jego produkcję została zakupiona we francuskiej firmie „Stokes-Brandt”. Produkcja została zlecona fabryce Stowarzyszenia Mechaników Polskich z Ameryki w Pruszkowie od 1934 roku. W uzbrojeniu WP od 1935. Do wybuchu wojny przekazano wojsku 905 egzemplarzy broni tego wzoru. Z tego 150 wyprodukowanych we Francji.
Moździerz zbudowany w układzie klasycznym, miał lufę gładkościenną z zamkiem, prostokątną płytę oporową i dwójnóg z mechanizmem podniesieniowym i kierunkowym. Celownik przeziernikowy.
Dane techniczno – taktyczne.
Jednostka ognia (JO) do moździerza – 25 granatów. Należność na pluton (na 2 moździerze łącznie, przy sprzęcie) – 2JO = 100 granatów, w tym: granat dużej pojemności – 19, granat małej pojemności – 79, granat wskaźnikowy – 2.
Ze względu na sposób pakowania amunicji (pojemność skrzynek), powinno to być: 20 granatów dużej pojemności (2 skrzynki), 80 granatów małej pojemności (20 skrzynek), 4 granaty wskaźnikowe (1 skrzynka). Masa całkowita (brutto) tej ilości amunicji - 466 kg.
Organizacja.
Działon moździerza liczył 7 żołnierzy. Działonowego - podoficera, celowniczego, ładowniczego, pomocniczego, dwóch amunicyjnych i woźnicę biedki sprzętowej. Dwa działony wchodziły w skład plutonu moździerzy dowodzonego przez oficera młodszego. W skład pocztu dowódcy wchodzili ponadto; zastępca i obserwator - podoficerowie, oraz woźnice dwu biedek amunicyjnych. Pluton stanowił cześć kompanii karabinów maszynowych w batalionie piechoty, batalionie strzelców (samodzielnym), dywizyjnej kompanii ckm. Moździerze miała także 10 Brygada Kawalerii i Warszawska Brygada Pancerno-Motorowa. Na czynną DP przypadało 20 sztuk. W rezerwowych dywizjach piechoty moździerzy było mniej.

</doc>
<doc id="1243434" url="https://pl.wikipedia.org/wiki?curid=1243434" title="Naczelna Komenda Organizacji Harcerskiej na Warmię i Mazury">
Naczelna Komenda Organizacji Harcerskiej na Warmię i Mazury

Naczelna Komenda Organizacji Harcerskiej na Warmię i Mazury – polska organizacja harcerska utworzona na terenie Prus Wschodnich w 1920 roku.
Jednym z przejawów polskiej akcji plebiscytowej na Warmii, Mazurach i Powiślu w 1920 r. było powołanie Naczelnej Komendy Organizacji Harcerskiej na Warmię i Mazury (NKOH W-M). Powstała ona na podstawie rozporządzenia Ministerstwa Spraw Wojskowych Oddziału II Sztabu z dnia 15 czerwca 1920 roku. Na jej kierownika i komendanta został wyznaczony, z ramienia Oddziału II Sztabu, podporucznik Adam Ciołkosz z 55 pułku piechoty.
Siedzibą nowo powstałej organizacji harcerskiej zostało Działdowo, leżące w niewielkiej odległości od terenu plebiscytowego. Biuro NKOH W-M mieściło się w budynku koszar wojskowych i urzędowało pod nazwą Harcerskiego Biura Informacyjnego na Warmię i Mazury (HBI W-M). Prace NKOH W-M finansowało przede wszystkim Ministerstwo Skarbu poprzez Oddział II Sztabu, a jej Komendant Naczelny wysyłał meldunki tygodniowe z przebiegu działalności do porucznika Jana Gołębiowskiego - kierownika Wydziału Plebiscytowego Oddziału II.
Prace rozpoczęto przy pomocy zgłaszających się ochotniczo instruktorów harcerskich. Z powodu niewielkiej liczby instruktorów zdecydowano się wysyłać ich przede wszystkim do większych skupisk polskości, gdzie organizowano pierwsze drużyny harcerskie, a następnie przy ich pomocy starano się rozszerzać działalność na tereny mniej dostępne (o mniejszym odsetku ludności polskiej). Całokształt prac działalności harcerskiej prowadzono w trzech kierunkach – propagandowym, organizacyjnym i programowym. W ten sposób już w pierwszych dniach lipca 1920 roku powstały stosunkowo liczne drużyny w powiatach: kwidzyńskim i sztumskim. Ich kierownikami– zastępowymi zostawali miejscowi chłopcy.
Kontakt z nowo powstałymi drużynami utrzymywano przy pomocy instruktorów. Byli to najczęściej zdemobilizowani żołnierze oddelegowani do pracy harcerskiej przez Oddział II lub instruktorzy przysłani z głębi kraju przez Związek Harcerstwa Polskiego. ZHP przysłał na początku lipca 1920 r. 9 druhów, którzy pracowali w Kwidzynie, Olsztynie, Działdowie oraz Lubawie. Odwiedzali oni młodzież w większych ośrodkach harcerskich, co najmniej raz w tygodniu prowadząc wykłady, zabawy, musztry i omawiając program pracy na najbliższą przyszłość.
Najliczniejsze i najlepiej zorganizowane drużyny NKOH W-M znajdowały się w Sztumie, Sztumskiej Wsi, Sztumskim Polu, Tychnowcach, Janowie, Lignowach, Pastwie, Gardeji, Olsztynie i Malborku. Również w innych mniejszych miejscowościach powstało wiele luźnych zastępów, z którymi kontakty były bardzo utrudnione z powodu niedostatecznej liczby instruktorów harcerskich i braku środków transportu. Przesyłano tam jednak fachowe podręczniki harcerskie.
Sprawą rozwoju harcerstwa w Prusach Wschodnich zainteresowało się Naczelnictwo Związku Harcerstwa Polskiego w Warszawie, które 22 czerwca 1920 r. podjęło uchwałę o powołaniu do życia Wydziału Plebiscytowego. Kierownictwo Wydziału powierzono Stanisławowi Rudnickiemu. Wszystkie drużyny podległe dotychczas władzom wojskowym podporządkowano również Wydziałowi Plebiscytowemu Związku Harcerstwa Polskiego. Nazwa i kierownictwo pozostały bez zmian. Władze wojskowe uzyskały tym samym znaczną pomoc ze strony ZHP w dalszym rozwoju drużyn harcerskich. Chodziło tu nie tylko o przysyłanie wykwalifikowanych instruktorów, ale również o dostarczanie fachowych podręczników. 
NKOH W-M ogromną uwagę poświęcała sprawom związanym z agitacją, zwłaszcza w okresie przedplebiscytowym. Duży nacisk kładziono na organizację wieców, na których instruktorzy NKOH nawoływali młodzież polską do organizowania się w drużynach ZHP i do głosowania w plebiscycie za Polską, rozpowszechniając przy tym broszurki, książki oraz odezwy harcerskie.
W okresie przed plebiscytem odbyły się wiece harcerskie m.in.w: Kwidzynie (7 VII), Janowie (6 VII), Sztumie (8 VII), Sztumskiej Wsi (9 VII), Sztumskim Polu (10 VII), Tychnowcach (10 VII),Gardeji (10 VII), Olsztynie (2 VII).
W przededniu bitwy warszawskiej NKOH wzywała swych podkomendnych - m.in. na łamach prasowych - do wypełnienia obowiązku wobec ojczyzny:
"Harcerze i Harcerki! Wstępując do Związku przyrzekliście „mam szczerą wolę całem życiem pełnić służbę Bogu i Ojczyźnie”. Dzisiaj nadszedł czas wypełnić słowa przysięgi." Wzywano przede wszystkim harcerzy z rocznika 1903 i starszych do ochotniczego wstępowania do armii, młodszych druhów zaś (w wieku 14 – 17 lat) do pełnienia pomocniczej służby w garnizonach i do służby ordynansowej. 
Po przegranym plebiscycie (odbył się on w dniu 11 lipca 1920) represje Niemców wobec ludności polskiej, masowa ucieczka tejże na terytorium Polski, a także wyjazd kierowników grup harcerskich i wstępowanie ich do wojska polskiego w dniach nawały bolszewickiej, zniszczyły w znacznej mierze plany pracy zaprojektowane przez Adama Ciołkosza. Luźne zastępy harcerskie uległy często zupełnemu rozbiciu. W tych warunkach program dalszej pracy harcerskiej zakładał prowadzenie agitacji przy pomocy harcerzy z byłych terenów plebiscytowych przyznanych Polsce, konsolidację działalności w powiatach Kwidzyn i Sztum oraz stopniowe, ponowne próby rozszerzania harcerstwa w powiecie olsztyńskim i ostródzkim.
W połowie września 1920 r. NKOH W-M przeszła reorganizację. Przeniosła przede wszystkim swe biuro informacyjne do Gniewu. Od tej pory celem jej działalności stało się tworzenie drużyn harcerskich w najbliższym sąsiedztwie byłego terenu plebiscytowego oraz w miejscowościach, które w wyniku głosowania przypadły Polsce (Janowo, Lignowy itp.), a także (w miarę możliwości) ponowne organizowanie i wzmacnianie drużyn po drugiej stronie granicy w takich miejscowościach jak Sztum, Kwidzyn, Tychnowo i innych.
Jednak działalność NKOH W-M dobiegała już końca. Z powodu zarówno niemożliwości osiągnięcia poważniejszych sukcesów, jak i również likwidacji wszelkich spraw związanych z akcją plebiscytową na terenie Warmii, Mazur i Powiśla, rozkazem Szefa Oddziału II Sztabu z dnia 23 października 1920 r. NKOH W-M została rozwiązana. Przeprowadzenie wszystkich spraw związanych z jej likwidacją miała dokonać Naczelna Komenda Straży Mazurskiej. 
NKOH W-M w okresie swej działalności skupiła łącznie w swych zastępach i drużynach harcerskich około 200-250 chłopców. Największe sukcesy odnotowała na Powiślu, znacznie mniejsze na Warmii (wyłącznie na terenie powiatu olsztyńskiego) Prawie zupełnie brakuje informacji na temat jej działalności na terenie Mazur.

</doc>
<doc id="1243436" url="https://pl.wikipedia.org/wiki?curid=1243436" title="Reidar Horghagen">
Reidar Horghagen

Reidar Horghagen (ur. 7 maja 1971), znany również jako Horgh - norweski perkusista blackmetalowy, znany z występów w Hypocrisy i Immortal. Horgh dołączył do Immortal w 1996. To właśnie on przejął obowiązki Abbatha, który w partie każdego z instrumentów nagrywał sam. Swoje pierwsze partie Horgh nagrał na album "Blizzard Beasts".

</doc>
<doc id="1243437" url="https://pl.wikipedia.org/wiki?curid=1243437" title="Horgh">
Horgh



</doc>
<doc id="1243442" url="https://pl.wikipedia.org/wiki?curid=1243442" title="Wojciech Brochwicz-Lewiński">
Wojciech Brochwicz-Lewiński

Wojciech Brochwicz-Lewiński (ur. w 1945 w Charsznicy, w Ziemi Miechowskiej) – polski geolog, specjalista w zakresie stratygrafii i tektoniki oraz geologii środowiskowej, wiceminister ochrony środowiska, zasobów naturalnych i leśnictwa – główny geolog kraju (1989–1991).
Życiorys.
Wykształcenie.
Absolwent LO im. Marii Konopnickiej w Warszawie. Studiował na Wydziale Geologii Uniwersytetu Warszawskiego w latach 1963–1969, na którym uzyskał tytuł magistra geologii stratygraficznej na podstawie pracy "Stratygrafia oksfordu Częstochowy na podstawie amonitów" przygotowanej pod kierunkiem doc. Jana Kutka. Na tym samym wydziale uzyskał stopień doktora nauk geologicznych w 1975 na podstawie pracy "The Middle Oxfordian between Częstochowa and Żarki, Polish Jura Chain: Stratigraphy and Ammonite Fauna", także przygotowanej pod kierunkiem Jana Kutka i recenzowanej przez prof. Henryka Makowskiego i doc. Lidię Malinowską.
Praca zawodowa i naukowa.
Pracę zawodową rozpoczął już w trakcie studiów, w Zakładzie Geologii przy Dyrekcji Budowy Kopalń Miedzi Lubin i Polkowice. Po stażach w Muzeum Instytutu Geologicznego i w Zakładzie Paleontologii PAN i po Studiach Doktoranckich na Wydziale Geologii, został zatrudniony w zespole prof. Barbary Grabowskiej-Olszewskiej, który tworzył pierwsze w Polsce studium ochrony środowiska przy Wydziale Geologii UW.
W latach 1976–1989 pracownik Państwowego Instytutu Geologicznego w Warszawie, gdzie kontynuował badania nad osadami jury górnej Polski, Hiszpanii i innych krajów regionu Morza Śródziemnego, oraz prowadził badania nad tektoniką Europy Środkowej, a także w zespole międzynarodowym i we współpracy z NASA (Houston) i Uniwersytetem Berkeley oraz Interkosmosem (Moskwa) – nad wydarzeniami katastroficznymi w historii Ziemi. Dla badanych przez ten zespół wydarzeń z granicy jura środkowa-jura górna D. M. Raup (1986) wprowadził nazwę "Jurassic Event of Brochwicz-Lewiński".
Powoływany był dwukrotnie na członka Komitetu Nauk Geologicznych PAN (1978–1980 i 1987–1991). Pełnił funkcję Przewodniczącego Narodowego Komitetu Międzynarodowego Programu Korelacji Geologicznej UNESCO (1978–1981) i sekretarza Narodowego Komitetu Międzynarodowej Unii Nauk Geologicznych (1978-1980). Był także konsultantem Projektów EUGENO-S (Geotrawers Europejski) oraz EUROPROBE Rady Unii Europejskiej (1985–1993).
W trakcie pracy w Państwowym Instytucie Geologicznym był dwukrotnie (w latach 1986/1987 i 1987/1988) powołany na stanowisko profesora na Uniwersytecie Aarhus (Aarhus, Dania).
Pod koniec lat 1980. pełnił obowiązki wiceprzewodniczącego MK Stronnictwa Demokratycznego w Warszawie. W wyborach 1989 ubiegał się o mandat posła w okręgu Warszawa z ramienia SD. W latach 1989–1991 Podsekretarz Stanu i Główny Geolog Kraju w Ministerstwie Ochrony Środowiska, Zasobów Naturalnych i Leśnictwa, odpowiedzialny za geologię i gospodarkę i ochronę surowców mineralnych oraz za legislację (wiceprzewodniczący rządowej komisji ds. prawa geologicznego i górniczego). Podczas swojej kadencji współdziałał z komisjami sejmowymi na rzecz utrzymania Polski we Wspólnej Organizacji INTEROCEANMETAL, powstrzymania likwidacji Kopalni Węgla Kamiennego Bogdanka i innych przedsiębiorstw, utworzenia polskiego przedsiębiorstwa Petrobałtyk, przeprowadzenia szybkiej nowelizacji "Prawa Geologicznego i Górniczego", utworzenia Biura Koncesji Geologicznych i powołania, po kilkudziesięcioletniej przerwie, Rady Geologicznej przy Ministrze Ochrony Środowiska, Zasobów Naturalnych i Leśnictwa.
Od 1992 do 2004 pracował w warszawskim biurze Sanders Int., Inc. (od 1995 – Sanders Int. Sp. z o.o.), gdzie pełnił funkcje koordynatora programów pomocowych rządu amerykańskiego: USAID Inicjatywa Rozwoju Kapitałowego, w ramach którego wspierał ponad 60 projektów polsko-amerykańskich joint ventures w dziedzinie ochrony środowiska, oraz Fazy Pilotowej Programu Wspierania Samorządności Lokalnej, gdzie odpowiadał m.in. za logistykę. Ponadto od 1994 wspierał działania U.S. Commission for Preservation of America's Heritage Abroad na rzecz pojednania poprzez ochronę miejsc pamięci i kultu różnych narodów i wyznań, a od 2000 – projekty międzynarodowego Programu PJCR, jaki działa pod auspicjami tej Komisji.
Od 2005 prowadzi własną działalność konsultingową, głównie w zakresie doradztwa oraz przygotowywania ocen oddziaływania inwestycji na środowisko. Ekspert z Listy Ministra Ochrony Środowiska oraz członek Kolegium Kierowniczego Ekspertów Polskiej Izby Gospodarczej "Ekorozwój". W latach 2006–2008 pełnił obowiązki Prezesa Zarządu, a w lutym 2008 powołany został na funkcję Wiceprezesa tej Izby. W 2008 r. wybrany został na przedstawiciela Polski w European Federation of Clean Air and Environmental Protection Associations, EFCA (Bruksela – Genewa).
Działalność społeczna.
Członek Rotary International (RC Warszawa City), trzykrotnie Prezydent Klubu, Asystent Gubernatora w latach 2003-2008, powołany na Gubernatora Dystryktu 2230 (Białoruś-Polska-Ukraina) na kadencję 2009-2010.
Odznaczenia i nagrody.
Krzyż Oficerski Orderu Odrodzenia Polski (2008) i inne medale i odznaczenia za działalność społeczną. Wyróżnienia Rotary International: Eagle of President R. D. King (2002), dwukrotnie Best Assistant Governor Award (2007 i 2008). Generalny Dyrektor Górniczy I Stopnia (1989)
Wybrane publikacje.
Ponadto w zespole prof. W. Pożaryskiego współuczestniczył w przygotowaniu Mapy Geologicznej Polski bez utworów kenoizoiku w skali 1:1000 000 oraz map tektonicznej i geologicznej Bałtyku w skali 1:500 000.

</doc>
<doc id="1243445" url="https://pl.wikipedia.org/wiki?curid=1243445" title="DSW">
DSW



</doc>
<doc id="1243456" url="https://pl.wikipedia.org/wiki?curid=1243456" title="Miami (utwór)">
Miami (utwór)

Miami – piosenka rockowej grupy U2, pochodząca z jej wydanego w 1997 roku albumu, "Pop". Jest ona jednym z dwóch najbardziej "nowoczesnych" utworów w całym dorobku zespołu (drugim jest "Mofo").
Gdy piosenka była grana na żywo podczas koncertów trasy PopMart Tour, Bono, śpiewał ją w specjalnym karnawałowym przebraniu, a The Edge wzbogacał utwór dodatkowym gitarowym solo. Na ogromyn ekranie, w trakcie wykonywania "Miami", wyświetlane były obrazy nieżyjących już gwiazd, m.in. Marilyn Monroe. Podczas jednego z tych koncertów, pod koniec wykonywania piosenki, Bono zaprosił na scenę jedną z fanek, która pozostała na niej również w czasie kolejnego granego utworu, "Bullet the Blue Sky".
W 2005 roku, magazyn Q umieścił piosenkę na liście "Ten Terrible Records by Great Artists" ("Dziesięć okropnych nagrań wielkich/cudownych artystów").

</doc>
<doc id="1243461" url="https://pl.wikipedia.org/wiki?curid=1243461" title="Harald Nævdal">
Harald Nævdal

Harald Nævdal pseudonim Demonaz (ur. 6 lipca 1970), znany również jako Demonaz Doom Occulta – norweski muzyk, kompozytor, autor tekstów i instrumentalista, gitarzysta. Nævdal znany jest przede wszystkim jako były gitarzysta i współzałożyciel blackmetalowej grupy muzycznej Immortal, dla której obecnie pisze teksty oraz jest jej menedżerem, pozostając jednak nadal jej oficjalnym członkiem. Demonaz jest również autorem tekstów i menedżerem supergrupy I. Przyczyną porzucenia gry na gitarze w zespole był uraz ścięgien spowodowany bardzo szybką grą muzyka bez uprzedniej "rozgrzewki".
Od roku 2007 śpiewa i pisze teksty w założonym przez siebie zespole, który sygnuje własnym pseudonimem. Wraz z nim grupę Demonaz współtworzą Armagedda, także znany z Immortal oraz Ice Dale, gitarzysta grupy Enslaved.

</doc>
<doc id="1243462" url="https://pl.wikipedia.org/wiki?curid=1243462" title="Demonaz">
Demonaz



</doc>
<doc id="1243463" url="https://pl.wikipedia.org/wiki?curid=1243463" title="Harald Naevdal">
Harald Naevdal



</doc>
<doc id="1243464" url="https://pl.wikipedia.org/wiki?curid=1243464" title="Gilles Muller">
Gilles Muller



</doc>
<doc id="1243467" url="https://pl.wikipedia.org/wiki?curid=1243467" title="Pat Garrett and Billy the Kid">
Pat Garrett and Billy the Kid



</doc>
<doc id="1243471" url="https://pl.wikipedia.org/wiki?curid=1243471" title="Policealne Studium Ikonograficzne">
Policealne Studium Ikonograficzne

Policealne Studium Ikonograficzne – niepubliczna (bez uprawnień szkół publicznych) policealna szkoła artystyczna, znajdująca się w Bielsku Podlaskim, jedyna szkoła tego typu w Polsce. Istnieje od 1991 i kształci w zawodzie technika plastyka ikonografa. Jej absolwenci zajmują się pisaniem ikon. Patronem szkoły jest św. Andrzej.
Policealne Studium Ikonograficzne zostało powołane dekretem metropolity Bazylego 17 maja 1991. Inicjatorem powstania szkoły był ks. mitrat Leoncjusz Tofiluk (który od początku jest jej dyrektorem), proboszcz parafii prawosławnej św. Michała Archanioła w Bielsku Podlaskim. Wcześniej (regularnie od 1983) organizowano obozy ikonograficzne w różnych miejscach Polski.
Początkowo zajęcia były prowadzone w domu parafialnym przy cerkwi św. Michała Archanioła. Od 1995 szkoła mieści się w niewielkim drewnianym budynku (początkowo znajdował się tam szpital, później przedszkole) przy ulicy Franciszka Żwirki i Stanisława Wigury 26. Obiekt posiada obecnie 3 sale wykładowe i dwie pracownie ikonopisarskie. W 2016 został zaprezentowany znaczek turystyczny promujący studium ikonograficzne.
Przy budynku Studium znajduje się niewielka murowana kaplica pod wezwaniem Świętej Trójcy (podlegająca parafii św. Michała Archanioła), zbudowana w latach 2000–2002. Dzięki wybudowaniu łącznika między budynkiem szkolnym a kaplicą, obiekt uzyskał salę egzaminacyjną. W części nawy kaplicy znajduje się galeria ikon. Planowana jest dalsza rozbudowa obiektu (w przyszłości mają powstać pokoje mieszkalne i refektarz).
Nauka w Studium trwa 4 lata i kończy się uzyskaniem dyplomu artysty plastyka o specjalności "„ikonograf”". W szkole wykładane są: ikonografia, śpiew neumatyczny, teologia, historia chrześcijaństwa, a także języki: cerkiewnosłowiański, grecki i angielski. Niektóre zajęcia prowadzone są indywidualnie na zasadzie relacji mistrz–uczeń. Kształcenie – oprócz wykładów, ćwiczeń i konsultacji – odbywa się także w 3 działach warsztatowych: ikonograficznym, pozłotniczym i konserwacyjnym. Integralną częścią programu szkolnego są nabożeństwa cerkiewne.
Studium zostało wpisane 14 marca 1995 przez Kuratorium Oświaty w Białymstoku do ewidencji szkół niepublicznych. Merytoryczną i finansową opiekę nad szkołą sprawuje Święty Sobór Biskupów Polskiego Autokefalicznego Kościoła Prawosławnego, natomiast pedagogiczną – minister Kultury i Sztuki.
Spośród wykładowców (byłych i obecnych) wymienić można: prof. dra hab. Aleksandra Grygorowicza, dra Antoniego Mironowicza, ks. dra Henryka Paprockiego, artystę malarza mgr. Leona Tarasewicza, ks. dra Jerzego Tofiluka, mgr ikonografii Walentynę Żdanową z Sankt-Petersburga.
Szkoła każdego roku wykształca kilkoro uczniów. W pracowniach szkolnych powstały setki ikon, służących wiernym w całej Polsce (a także za granicą, skąd stale nadchodzą zamówienia). W wielu świątyniach znajdują się freski autorstwa absolwentów Studium (m.in. w cerkwiach Opieki Matki Bożej i Zaśnięcia Przenajświętszej Bogurodzicy w Bielsku Podlaskim, w cerkwi Ikony Matki Bożej Pomnożycielki Chlebów w Szastałach), a także ikonostasy (m.in. w cerkwi Narodzenia Przenajświętszej Bogurodzicy w Gorzowie Wielkopolskim, w cerkwi św. Serafina z Sarowa w Kostomłotach). Absolwenci szkoły wykonali też prace konserwatorskie wielu zabytkowych ikonostasów (m.in. w cerkwiach św. Michała Archanioła i Zmartwychwstania Pańskiego w Bielsku Podlaskim, w cerkwi Podwyższenia Krzyża Pańskiego w Narwi, w cerkwi Świętych Apostołów Piotra i Pawła w Siemiatyczach, w cerkwi Świętych Apostołów Piotra i Pawła w Wasilkowie).

</doc>
<doc id="1243472" url="https://pl.wikipedia.org/wiki?curid=1243472" title="Malcz Północny">
Malcz Północny

Malcz Północny – jezioro o powierzchni ok. 62,3 ha i maksymalnej głębokości do 8,7 m, położone na wschód od Walewic w województwie lubuskim, w powiecie sulęcińskim, w gminie Torzym, w strefie ochronnej Łagowskiego Parku Krajobrazowego.
Akwen zajmuje południową część dna polodowcowej rynny jezior Malcz–Ostrowicko. W południowej części znajduje się odpływ do jeziora Malcz Południowy. Na obecny kształt jeziora przypuszczalnie większy wpływ miało wytapianie się izolowanych i zasypanych piaskami sandru ogromnych brył tzw. martwego lodu pozostałych po wycofaniu się głównych mas lądolodu, niż wymywanie ich przez wody roztopowe, czy też „wyorywanie” przez bezpośredni nacisk lodowca na podłoże. To największe spośród 21 "jezior poligonowych" o powierzchni ponad 1,0 ha, jeśli nie liczyć Jeziora Trześniowskiego (Ciecz), którego jedynie północna część wchodzi w skład poligonu.

</doc>
<doc id="1243475" url="https://pl.wikipedia.org/wiki?curid=1243475" title="Aylín Mújica">
Aylín Mújica

Aylín Mújica (ur. 24 listopada 1974, Hawana) – meksykańska aktorka, pochodząca z Kuby.
Życie prywatne.
Trzykrotnie zamężna. Z pierwszym mężem, Osamu, ma syna Mauro (ur. 1993). Jej drugim mężem był Alejandro Gavira, z ich związku, w 2000 roku, urodził się syn Alejandro. Od 24 września 2010 roku jest żoną Gabriela Valenzueli, ma z nim córkę Violetę (ur. 6.04.2010 r.).

</doc>
<doc id="1243488" url="https://pl.wikipedia.org/wiki?curid=1243488" title="Rejon istriński">
Rejon istriński

Rejon istriński (ros. "Истринский район") – jednostka terytorialna w Rosji, w północno-zachodniej części obwodu moskiewskiego. Centrum administracyjne rejonu – miasto Istra.
Geografia.
Powierzchnia rejonu wynosi 1299 km². Graniczy z rejonami obwodu moskiewskiego: krasnogorskim, sołniecznogorskim, klińskim, wołokołamskim, ruzskim i odincowskim. W 2005 roku liczył 116,2 tys. mieszkańców.
Główna rzeka w rejonie – Istra.
Historia.
Rejon powstał w roku 1930, łącznie ze zmianą nazwy stolicy rejonu z Woskriesiensk na Istra. Od 2006 roku w jego skład wchodzi 14 osiedli (w tym 3 miejskie i 11 wiejskich).

</doc>
<doc id="1243490" url="https://pl.wikipedia.org/wiki?curid=1243490" title="August Fahrnbauer">
August Fahrnbauer

August Fahrnbauer (ur. 1890, zm.?) – zbrodniarz hitlerowski, członek załogi obozu koncentracyjnego Flossenbürg i SS-Oberscharführer.
Członek SS od 1 września 1944 roku. Od 23 lutego 1945 do kwietnia 1945 roku pełnił służbę w "Plattling", podobozie KL Flossenbürg. Fahrnbauer początkowo kierował komandami więźniarskimi, a następnie pełnił funkcję "Arbeitseinsatzführera" i zastępcy komendanta "Plattling". Uczestniczył również w ewakuacji tego podobozu, w czasie której z kolumny liczącej 300 więźniów połowa zginęła, a Fahrnbauer osobiście zastrzelił kilku z nich.
W pierwszym procesie załogi Flossenbürga przed amerykańskim Trybunałem w Dachau Fahrnbauer za swoje zbrodnie skazany został na karę 15 lat pozbawienie wolności.

</doc>
<doc id="1243494" url="https://pl.wikipedia.org/wiki?curid=1243494" title="Reakcje chemiczne">
Reakcje chemiczne



</doc>
<doc id="1243499" url="https://pl.wikipedia.org/wiki?curid=1243499" title="Bakteriocydy">
Bakteriocydy



</doc>
<doc id="1243501" url="https://pl.wikipedia.org/wiki?curid=1243501" title="Gerhard Haubold">
Gerhard Haubold

Gerhard Haubold (ur. 1907, zm.?) – zbrodniarz hitlerowski, członek załogi obozu koncentracyjnego Flossenbürg i SS-Oberscharführer.
Członek Waffen-SS od 15 listopada 1939 roku. Od 16 lutego 1945 do kwietnia 1945 roku pełnił służbę we Flossenbürgu jako kierownik bloku więziennego. Haubold uczestniczył w egzekucjach kilkudziesięciu więźniów przez rozstrzelanie lub powieszenie. W marcu 1945 roku 20 jeńców radzieckich zostało przy jego udziale zamordowanych za „szpiegostwo”.
W pierwszym procesie załogi Flossenbürga przed amerykańskim Trybunałem w Dachau Haubold, za swoje zbrodnie został skazany na karę 20 lat pozbawienie wolności.

</doc>
<doc id="1243503" url="https://pl.wikipedia.org/wiki?curid=1243503" title="Nadleśnictwo Jarosław">
Nadleśnictwo Jarosław

Nadleśnictwo Jarosław (do dnia 01.01.2009 Nadleśnictwo Radymno) - jednostka organizacyjna Lasów Państwowych, podległa RDLP w Krośnie, z siedzibą w Koniaczowie.
Nadleśnictwo zarządza lasami na powierzchni 16 621 ha. Zasięgiem swym obejmuje część Płaskowyżu Tarnogrodzkiego, wchodzącego w skład Kotliny Sandomierskiej. Rzeźba terenu jest tutaj płaska, z nielicznymi wzniesieniami.
Tutejsze drzewostany są bardzo zróżnicowane pod względem siedliskowym. Obok żyznych i zasobnych siedlisk lasowych zajmujących 59% (z dębem i bukiem) występują uboższe zbiorowiska borów i borów mieszanych zajmujących 41%, gdzie dominuje sosna - najważniejszy gatunek lasotwórczy. Pozostałe m.in. dąb, olcha, buk i brzoza występują w zdecydowanej mniejszości. 
W skład Nadleśnictwa Jarosław wchodzą leśnictwa:

</doc>
<doc id="1243504" url="https://pl.wikipedia.org/wiki?curid=1243504" title="Pod Dalnią">
Pod Dalnią

Pod Dalnią – osiedle w Kielcach, czasami postrzegane jako część kompleksu osiedla Ślichowice, czasami jako osobne osiedle. Leży na północnym zachodzie Kielc u stóp Karczówki, pomiędzy osiedlami Czarnów, Ślichowice i Gwarków. Za granice uważa się ulice: Naruszewicza, Szajnowicza-Iwanowa i Piekoszowską. Natomiast sąsiednie osiedle mieszkaniowe Gwarków, budowane od 2000 roku i składające się z 9 kilkupiętrowych budynków administrowanych przez spółdzielnię Słoneczna, mieści się na obszarze ograniczonym ulicami Piekoszowską, Kazimierza Wielkiego i Grunwaldzką.
Osiedle Pod Dalnią ma charakter mieszkalny. Większość bloków została zbudowana w II połowie lat 80. XX wieku z tzw. wielkiej płyty (spółdzielnia Domator). Na terenie osiedla znajduje się Szkoła Podstawowa nr 34 im. Adama Mickiewicza, sklepy, place zabaw oraz pojedyncze domki jednorodzinne na obrzeżach osiedla. Wszystkie zabudowania leżą na stokach wzniesienia, na wysokości od ok. 278 do ok. 301 m n.p.m. Osiedle leży na terenie parafii pw. Miłosierdzia Bożego. Obszar, na którym znajduje się obecnie osiedle, należy do Kielc od 1930 roku.
Nazwa osiedla pochodzi od góry Dalni (310 m n.p.m.), która znajduje się w zachodniej części Kielc, pomiędzy Karczówką a Grabiną, na płd.-zach. od osiedla. Jest to wzgórze połowicznie zadrzewione.
Dojazd autobusami linii: 8, 18, 23, 25, 27, 29, 46, 102, 105, 108, 109, 114, C, N1. Ponadto, na terenie osiedla znajduje się pętla autobusowa (od 19.12.2022 "Os. Pod Dalnią"; wcześniej "Szajnowicza-Iwanowa/Puscha"), która jest końcowym przystankiem dla linii 112.
W pobliżu osiedla przebiega droga wojewódzka nr 786 (ulica Grunwaldzka i aleja Szajnowicza-Iwanowa).

</doc>
<doc id="1243512" url="https://pl.wikipedia.org/wiki?curid=1243512" title="Herb Kosowa">
Herb Kosowa

Herb Republiki Kosowa, po części uznawanej i nieuznawanej międzynarodowo, został formalnie zaprezentowany 17 lutego 2008 w związku z jednostronnym ogłoszeniem niepodległości. Nowy herb ma ten sam wzór co nowa, uchwalona w tym samym dniu, flaga Kosowa, z tym, że jest on umieszczony na zaokrąglonej, trójkątnej tarczy. Herb Kosowa został zaprojektowany przez Muhamera Ibrahimiego

</doc>
<doc id="1243514" url="https://pl.wikipedia.org/wiki?curid=1243514" title="Walter Reupsch">
Walter Reupsch

Walter Reupsch (ur. 1905, zm.?) – zbrodniarz hitlerowski, członek załogi obozu koncentracyjnego Flossenbürg i SS-Unterscharführer.
Dwukrotnie pełnił służbę we Flossenbürgu jako aptekarz obozowy. Najpierw w okresie od 20 stycznia 1941 do czerwca 1942, a następnie od maja 1943 do kwietnia 1944. Reupsch odmawiał więźniom dostępu do lekarstw, którymi zresztą niejednokrotnie handlował, uzyskując w zamian od innych esesmanów żywność lub alkohol.
W pierwszym procesie załogi Flossenbürga przed amerykańskim Trybunałem w Dachau Reupsch za swoje zbrodnie skazany został na karę 20 lat pozbawienie wolności.

</doc>
<doc id="1243515" url="https://pl.wikipedia.org/wiki?curid=1243515" title="Mikołaj Albergati">
Mikołaj Albergati

Niccolo Albergati (ur. 1375, Bolonia — zm. 9 maja 1443, Siena) – włoski duchowny katolicki, kardynał.
Pochodził z Bolonii i w wieku 11 lat rozpoczął naukę na miejscowym uniwersytecie. W 1395 wstąpił do zakonu kartuzów, a dziewięć lat później przyjął święcenia kapłańskie. W 1417 został wybrany na biskupa Bolonii, którym pozostał aż do śmierci. Mimo nominacji biskupiej nadal przestrzegał surowej reguły zakonnej. Jego działalność reformatorska we własnym zakonie oraz diecezji oraz na rzecz odbudowy autorytetu papieskiego, osłabionego w okresie niewoli awiniońskiej i wielkiej schizmy zachodniej, została dostrzeżona przez papieża Marcina V, który w 1426 mianował go kardynałem prezbiterem Santa Croce in Gerusalemme. Wielokrotnie służył jako legat papieski we Francji (1422, 1431 i 1435) i Lombardii (1426, 1427 i 1430). Nie uczestniczył w konklawe 1431. W 1432, 1434 i 1436 był legatem Eugeniusza IV na Sobór w Bazylei. Wielki penitencjariusz od grudnia 1438. Przewodniczył otwarciu soboru w Ferrarze w styczniu 1438; uczestniczył w nim także po przeniesieniu obrad do Florencji w roku następnym. Brał aktywny udział w przygotowaniach do unii z Kościołem Greckim. Archiprezbiter Bazyliki Matki Bożej Większej od 1439.
Kardynał Albergati był wielkim protektorem pisarzy, uczonych i humanistów. Wśród jego protegowanych byli m.in. dwaj późniejsi papieże-humaniści: Tommaso Parentucelli (papież Mikołaj V) i Eneasz Piccolomini (Pius II). Ponadto jest autorem wielu traktatów teologicznych, zbiorów kazań i listów. Papież Benedykt XIV w 1744 roku formalnie zaaprobował jego kult jako błogosławionego.

</doc>
<doc id="1243517" url="https://pl.wikipedia.org/wiki?curid=1243517" title="Cerkiew św. Eliasza w Homlu">
Cerkiew św. Eliasza w Homlu

Cerkiew św. Eliasza w Homlu (ros. "Ильинская церковь") – cerkiew staroobrzędowców w Homlu zbudowana pod koniec XVIII wieku i działająca do dziś. 
Świątynia podlega Rosyjskiej Cerkwi Staroobrzędowców. Znajduje się w głównej części miasta przy ul. Komissarowa na brzegu Soży. Na początku XVIII wieku mieściła się tutaj również należąca do raskolników cerkiew św. Zbawiciela ("Spasowa"), w 1737 roku została jednak zburzona w wyniku wyprawy wojsk rosyjskich. W latach 1773-74 zbudowano nową cerkiew pod wezwaniem św. Eliasza (Ilii), która zachowała się do 1973 roku. Obecny budynek jest jej repliką - został zaklasyfikowany jako obiekt zabytkowy znaczenia republikańskiego. 
W I połowie XIX wieku przy cerkwi działał mieszany skit męsko-żeński. W 1853 roku została założona homelska parafia jednowierców, którą wkrótce znów zamieniono na cerkiew staroobrzędową. 

</doc>
<doc id="1243519" url="https://pl.wikipedia.org/wiki?curid=1243519" title="Audytoriat Polowy Wojsk w Królestwie Polskim">
Audytoriat Polowy Wojsk w Królestwie Polskim

Audytoriat Polowy Wojsk w Królestwie Polskim – rosyjski wyższy sąd rewizyjny, działający w Królestwie Polskim w latach 1831–1874.
W 1831 powołany jako dział sądowy sztabu głównego rosyjskiej I Armii Czynnej. W latach 1831–1863 rozpatrywał w drodze rewizji wyroki niższych sądów wojskowych, wydawane w sprawie wojskowych I Armii oraz w sprawach osób cywilnych oskarżonych o przestępstwa polityczne. W czasie powstania styczniowego do jego kompetencji należało wydawanie wyroków w sprawach osób cywilnych, odgrywających szczególnie doniosłą rolę polityczną, oraz tych, które władze rosyjskie uważały za wiarołomne, np. dymisjonowanych wojskowych i urzędników.

</doc>
<doc id="1243520" url="https://pl.wikipedia.org/wiki?curid=1243520" title="Audytoriat Polowy">
Audytoriat Polowy



</doc>
<doc id="1243522" url="https://pl.wikipedia.org/wiki?curid=1243522" title="Józef Cybertowicz">
Józef Cybertowicz

Józef Cybertowicz (ur. 11 marca 1928 w Poznaniu, zm. 2 sierpnia 1971 w Poznaniu), bibliotekarz i bibliograf polski, związany z Biblioteką Uniwersytetu Poznańskiego.
Życiorys.
Po ukończeniu magisterskich studiów z filologii polskiej na Uniwersytecie Poznańskim (1952) praktykował w Bibliotece tej uczelni jako stypendysta Ministerstwa Szkolnictwa Wyższego. Podjął następnie pracę etatową w bibliotece uniwersyteckiej, niebawem zostając kierownikiem jej Czytelni Głównej. Kwalifikacje zawodowe podnosił na Kursie dla Pracowników Oddziałów Udostępniania i Informacji Bibliograficznej (zorganizowanym przez Ministerstwo Szkolnictwa Wyższego) oraz w czasie praktyk zawodowych II stopnia w Bibliotece Uniwersytetu Mikołaja Kopernika w Toruniu. W 1955 zdał bibliotekarski egzamin dyplomowy.
W latach 1957-1965 pracował w poznańskiej bibliotece uniwersyteckiej w referacie (potem samodzielnym oddziale) starodruków, ostatnio jako zastępca kierownika. Od 1965 kierował Sekcją Bibliotekoznawstwa jako adiunkt; w 1968 został kustoszem dyplomowanym. Od października 1968 był kierownikiem Oddziału Gromadzenia Zbiorów.
Przez wiele lat pracy w Bibliotece Uniwersytetu Poznańskiego zaangażowany był w działalność dydaktyczną. Prowadził zajęcia z przysposobienia bibliotecznego dla studentów pierwszych lat różnych kierunków uniwersyteckich, w późniejszych latach zajmował się również szkoleniami wewnętrznymi dla pracowników biblioteki, głównie obejmującymi morfologię książki oraz historię książki i bibliotek. Występował jako konsultant i egzaminator w zakresie tych przedmiotów w poznańskim zespole Państwowego Ośrodka Kształcenia Korespondencyjnego Bibliotekarzy. Brał udział w pracach nad utworzeniem Studium Bibliotekoznawstwa przy Bibliotece Uniwersytetu Poznańskiego, od 1968 prowadził w nim wykład z funkcji i organizacji współczesnej biblioteki.
Jego zainteresowania naukowe obejmowały ponadto historię literatury oraz bibliografię. Ogłosił łącznie 18 prac, z czego część stanowiły opracowania bibliograficzne. Zajmował się m.in. literaturą polską doby Odrodzenia. Współpracował z Instytutem Badań Literackich PAN, był członkiem zespołu specjalizującego się w piśmiennictwie staropolskim w pracach nad "Bibliografią Literatury Polskiej" ("Nowy Korbut"). Dla "Słownika pracowników książki polskiej" (1972), którego publikacji nie dożył, opracował artykuł poświęcony Ludwikowi Kropińskiemu, generałowi doby Księstwa Warszawskiego, poecie i zbieraczowi książek. Nie zdążył także obronić przygotowywanej rozprawy doktorskiej, poświęconej Teofilowi Lenartowiczowi.
Został pochowany na Cmentarzu Junikowo w Poznaniu.

</doc>
<doc id="1243528" url="https://pl.wikipedia.org/wiki?curid=1243528" title="Kamera pogłosowa">
Kamera pogłosowa

Kamera pogłosowa – urządzenie elektroniczne służące wytwarzaniu sztucznego echa. Nazwa ta jest więc nieco myląca, gdyż generowany efekt nie jest symulacją pogłosu. Pierwsze konstrukcje kamer pogłosowych składały się z zapętlonej taśmy magnetycznej, głowic: kasującej, zapisującej oraz kilku odczytujących, a także mechanizmu napędowego. Sygnał zapisywany był na taśmie przez głowicę zapisującą, następnie odtwarzany przez zestaw głowic odczytujących o regulowanych odstępach, a na koniec kasowany przez głowicę kasującą.
Przykładem takiej kamery jest polski Sochor K84.

</doc>
<doc id="1243529" url="https://pl.wikipedia.org/wiki?curid=1243529" title="Katarzyna Montgomery">
Katarzyna Montgomery

Katarzyna Montgomery (ur. 26 lipca 1969) – polska dziennikarka prasowa i telewizyjna.
Życiorys.
Uprawiała amatorsko windsurfing. Studiowała w Moskwie filologię rosyjską. W czasie pobytu w Sierra Leone zapadła na chorobę, która ją na pół roku sparaliżowała.
Pracowała w dziale krajowym „Gazety Wyborczej”, gdzie zajmowała się sprawami społecznymi i politycznymi. W latach 2001–2006 pracowała w tygodniku „Viva!” jako szefowa działu krajowego (2001–2003), zastępca redaktora naczelnego (2003–2004) i redaktor naczelna (2004–2006). Kierowała redakcją weekendowego dodatku do „Dziennika” „Życie jest piękne”. Była redaktor naczelną miesięcznika „Zwierciadło” i jest wolontariuszką w domu dziecka.
W latach 2007–2014 prowadziła najpierw w TV4, a następnie w Polsat Café program „mała Czarna”. Od 2018 prowadzi program The Story of My Life – Historia naszego życia w Polsacie.
Autorka rozmowy z Krystyną Jandą „Pani zyskuje przy bliższym poznaniu”, która w maju 2016 roku ukazała się nakładem wydawnictwa Prószyński Media.

</doc>
<doc id="1243531" url="https://pl.wikipedia.org/wiki?curid=1243531" title="Paweł Fontana">
Paweł Fontana



</doc>
<doc id="1243535" url="https://pl.wikipedia.org/wiki?curid=1243535" title="Piękno matematyki">
Piękno matematyki



</doc>
<doc id="1243540" url="https://pl.wikipedia.org/wiki?curid=1243540" title="Mihail Sebastian">
Mihail Sebastian

Mihail Sebastian, właściwie Iosif Hechter (ur. 18 października 1907 w Braile, zm. 29 maja 1945 w Bukareszcie) – rumuński dramaturg i powieściopisarz pochodzenia żydowskiego. Inny pseudonim artysty to Victor Mincu.
Życie.
Mihail Sebastian studiował prawo w Bukareszcie i Paryżu. Po ukończeniu studiów rozpoczął współpracę z rumuńskim czasopismem "Cuvîntul". Przekładał na język rumuński dzieła z XX-wiecznej literatury francuskiej. W latach 30. poświęcał się przede wszystkim pisaniu powieści i sztuk teatralnych, współpracował także z wieloma czasopismami, m.in. "Viaţa românească" i "Revista Fundaţillor Regale". Podczas wojny był zmuszony przez władze rumuńskie opuścić redakcje tych czasopism, jedną ze swoich sztuk opublikował pod pseudonimem Victor Mincu. W tym czasie nawiązał kontakty z komunistycznym ruchem oporu w Rumunii i zaczął pisać artykuły dla nielegalnej antyfaszystowskiej prasy. Niecałe trzy tygodnie po zakończeniu II wojny światowej zmarł na skutek obrażeń odniesionych w wypadku samochodowym.
Dzieło.
Najbardziej godną uwagi jest powieść "Dwa tysiące lat", która przedstawia losy Żydów i nasilenie się antysemityzmu w Europie. Głównym wątkiem utworu jest historia młodego żydowskiego intelektualisty (studenta i później architekta). Akcja powieści odgrywa się w Paryżu i Bukareszcie w latach 20. i w pierwszej połowie lat 30. XX wieku.
Dopiero pięćdziesiąt lat po wojnie został odkryty jego "Dziennik z lat 1935–1944", który uzyskał wielką popularność w Rumunii i za granicą (min. przekłady na język angielski i polski). Dokument zawiera opisy: atmosfery politycznej i kulturowej tamtych lat, historii różnych znajomości pisarza (m.in. z Mirceą Eliadem, Eugenem Ionescu, Camilem Petrescu i Constantinem Noiką) oraz prześladowań Żydów bukareszteńskich w autorytarnej Rumunii.

</doc>
<doc id="1243549" url="https://pl.wikipedia.org/wiki?curid=1243549" title="Zenon Pigoń">
Zenon Pigoń

Zenon Pigoń (ur. 29 czerwca 1940 w Radziwiłłowie, zm. 13 stycznia 2023 w Bytomiu) – polski polityk, nauczyciel i związkowiec, działacz opozycji demokratycznej w okresie PRL, poseł na Sejm X kadencji.
Życiorys.
Ukończył Studium Nauczycielskie w Częstochowie w 1961, następnie w 1974 studia na Wydziale Filologii Polskiej Uniwersytetu Śląskiego. Od 1962 pracował jako nauczyciel w zasadniczych szkołach górniczych, od 1968 do 1970 był szkoleniowcem w Zakładach Remontowo-Montażowych Przemysłu Metali Nieżelaznych „Montomet” w Piekarach Śląskich.
W latach 1976–1980 był członkiem Polskiej Zjednoczonej Partii Robotniczej. W 1980 wstąpił do Niezależnego Samorządnego Związku Zawodowego „Solidarność”, do 1981 kierował komisją okręgową Pracowników Oświaty i Wychowania Ziemi Bytomskiej NSZZ „S”. Po wprowadzeniu stanu wojennego 22 grudnia 1981 został tymczasowo aresztowany, następnie w lutym 1982 skazany na karę 2 lat pozbawienia wolności z warunkowym zawieszeniem jej wykonania. Do 1983 redagował założony przez siebie podziemny „Głos Śląsko-Dąbrowski”, po zatrzymaniu go z nakładem tego pisma zaprzestał działalności opozycyjnej i do 1989 prowadził własną działalność gospodarczą.
W latach 1989–1991 sprawował mandat posła na Sejm X kadencji z ramienia Komitetu Obywatelskiego, wybranego w okręgu bytomskim. Działał krótko w Porozumieniu Centrum, następnie był członkiem Partii Chrześcijańskich Demokratów i Porozumienia Polskich Chrześcijańskich Demokratów, w którym pełnił funkcję przewodniczącego krajowej komisji rewizyjnej.
Od 1992 pracował w urzędzie miasta w Tarnowskich Górach jako pełnomocnik burmistrza, naczelnik wydziału edukacji oraz naczelnik wydziału kultury i sportu. W 2003 przeszedł na emeryturę. Został pochowany na cmentarzu w Rojcy.
Odznaczenia.
Odznaczony Krzyżem Kawalerskim (2007) i Oficerskim (2020) Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="1243550" url="https://pl.wikipedia.org/wiki?curid=1243550" title="Radiostacja R-105">
Radiostacja R-105

Radiostacja R-105 – radiostacja UKF (ultrakrótkofalowa), nadawczo-odbiorcza (ang. transceiver), simpleksowa, małej mocy konstrukcji ZSRR. Była produkowana również w innych krajach Układu Warszawskiego. Radiostacja R-105 była radiostacją pracującą z modulacją częstotliwości bez blokady szumów (przy braku sygnału).
Była radiostacją o konstrukcji wykorzystującej część podzespołów podczas nadawania i odbioru, tzn. nastrojenie nadajnika było jednocześnie nastrojeniem na tę samą częstotliwość odbiornika radiostacji.
Była jedną z radiostacji rodziny zwanej "ASTRA" razem z radiostacjami R-108 i R-109 oraz R-114. Zakresy ich częstotliwości zazębiały się, dzięki czemu, będąc eksploatowane w piechocie, artylerii naziemnej i przeciwlotniczej, umożliwiały współpracę bojową tych wojsk.
Wersje radiostacji:
Warunki pracy.
Konstrukcja radiostacji zapewnia bryzgoszczelność i pyłoszczelność oraz możliwość pracy w trudnych warunkach klimatycznych i mechanicznych. Jest przystosowana do pracy w zakresie temperatury otaczającego powietrza od –50 °C do +50 °C i wilgotności względnej do 98%.
Przeznaczenie.
Radiostacja R-105 była przeznaczona do zapewnienia łączności radiowej w oddziałach i pododdziałach wojsk lądowych (piechocie). Stanowiła wyposażenie plutonów piechoty i wozów dowodzenia. Była radiostacją przenośną, plecakową umożliwiającą utrzymywanie łączności telefonicznej podczas marszu z zestawu mikrofonowo-słuchawkowego względnie w pomieszczeniu z mikrotelefonu.
W wojskach łączności była radiostacją pokładową, radiostacji i aparatowni na samochodach przeznaczoną do utrzymywania łączności podczas przemieszczania kolumn lub we wstępnej fazie uruchamiania łączności na węźle łączności. W niektórych aparatowniach wraz ze wzmacniaczem mocy przeznaczona była (wraz z innymi urządzeniami) do zdalnego pomiędzy wozem odbiorczym i nadawczym np. w Radiostacji R-102 lub realizacji pracy dalekopisem z aparatowni węzła łączności do aparatowni radioodbiorczej względnie bezpośrednio do radiostacji R-118. W latach 70.-90. najbardziej rozpowszechnioną na sprzęcie łączności była już jej wersja R-105M.

</doc>
<doc id="1243553" url="https://pl.wikipedia.org/wiki?curid=1243553" title="Franz Hein">
Franz Hein

Franz Hein, Franz Freiherr von Hein (ur. 23 października 1808 w Ołomuńcu, zm. 18 lutego 1890 w Brnie) – prawnik, polityk śląski i austriacki, lider śląskich liberałów, wiceburmistrz (1848) i burmistrz (1861) Opawy, współzałożyciel Związku Ślązaków Austriackich, poseł austriackiego parlamentu: Sejmu Państwowego (Reichstag) od roku 1848 i Rady Państwa (Reichsrat) od roku 1860, w tym Izby Panów od roku 1869, poseł i marszałek Śląskiego Sejmu Krajowego od roku 1861, prezes Sądu Krajowego (Oberland Gericht) w latach 1865-1881.
Życiorys.
Urodził się w Ołomuńcu, w tym mieście odbył też edukację, zakończoną obroną dysertacji doktorskiej w dziedzinie prawa. Praktykę zawodową odbył na Śląsku w służbie biskupa wrocławskiego w Javorníku, a następnie osiadł w Opawie. W roku 1848 został tam wybrany wiceburmistrzem stolicy Śląska Austriackiego. Od połowy XIX wieku praski Komitet św. Wacława głosił istnienie jednolitego narodu czesko-morawsko-śląskiego, którego łącznikiem było słowiańskie pochodzenie etniczne oraz historyczna identyfikacja z Rzeszą Wielkomorawską i Koroną Czeską. W czasie Wiosny Ludów zażądali oni zjednoczenia Czech i Moraw (w tym wcielonego do nich w roku 1872 austriackiego Śląska). Franz Hein i inni przedstawiciele śląskiej burżuazji protestowali przeciwko roszczeniom Czechów i stworzyli wszechniemiecki komitet wyborczy. 15 kwietnia 1848 roku Franz Hein reprezentował śląski komitet burżuazyjny przed władzami w Wiedniu. Następnie został wybrany posłem austriackiego parlamentu (Reichstag) w Kroměřížu z okręgu opawskiego.
22 kwietnia 1848 roku Franz Hein wraz z innym austriackim posłem Hansem Kudlichem oraz zastępcą okręgu cieszyńskiego w Parlamencie Frankfurckim – Johannem Demelem, utworzyli Związek Ślązaków Austriackich, który postulował zjednoczenie austriackiego i pruskiego Śląska, jako jednego z państw Związku Niemieckiego, postrzegając słowiańskich i germańskich Ślązaków, jako jednolitą narodowość. Większość Ślązaków, niezależnie od pochodzenia etnicznego, wystąpiła zdecydowanie przeciwko pansłowiańskim dążeniom Czechów. 30 grudnia 1849 roku pod naciskiem Franza Heina i innych śląskich posłów w austriackim parlamencie, skupionych w Związku Ślązaków Austriackich, cesarz wydał dekret o usamodzielnieniu austriackiej części Śląska i ustanowieniu Śląskiego Sejmu Krajowego. Edyktem cesarskim z 14 kwietnia 1850 roku Księstwo Śląsk stało się niezależnym krajem koronnym. Pod wpływem ostrych starć zbrojnych pomiędzy rewolucjonistami a siłami cesarskimi na terenie Wiednia, Związek Ślązaków Austriackich przeniósł swą działalność do Opawy. Na fali Wiosny Ludów austriaccy liberałowie wprowadzili równouprawnienie dla pozostałych języków używanych na terytorium monarchii. Posłowie ze Śląska Opawskiego, skupieni w Związku Ślązaków Austriackich, należący głównie do partii austriackich liberałów, szczególnie popierali wprowadzenie polszczyzny, jako antidotum wobec czeskich dążeń, zmierzających do zjednoczenia Czech z Morawami i Śląskiem Austriackim. W roku 1851 rządy w Austrii przejęli konserwatyści pod wodzą Bacha, którzy przywrócili absolutyzm monarchii. Sam Bach zniósł także równoprawność języków słowiańskich na Śląsku Austriackim, ustawami z września i listopada 1851 roku. Powoływał się przy tym na fakt, że "języki polski i czeski, nie są na Śląsku w ogóle używane, natomiast będący w użyciu, nieco podobny do polskiego, dialekt ludowy wasserpolakisch, nie nadaje się na język urzędowy".
Od 1860 roku Franz Hein był posłem wiedeńskiej Rady Państwa (Reichsrat), gdzie w roku 1869 został członkiem Izby Panów. W roku 1860, pod wpływem klęsk Austriaków na froncie włoskim, nastąpiła kolejna demokratyzacja monarchii. Na tej fali pod wpływem ruchu czesko-słowiańskiego 15 listopada 1860 roku utworzono gubernię śląsko-morawską ze stolicą w Brnie. Natychmiast zareagowali na to posłowie, należący do Związku Ślązaków Austriackich z Franzem Heinem na czele, którzy 29 marca 1861 roku ponownie wywalczyli usamodzielnienie Śląska Austriackiego oraz jego autonomię wraz z jej atrybutami w postaci Śląskiego Sejmu Krajowego i śląskiego rządu krajowego w Opawie. W piśmie cesarza z 29 marca 1861 roku znalazł się najnowszy edykt niezależności władz krajowych dla krajów: Karyntii, Salzburga (dziś kraje związkowe Republiki Austrii), Krainy (dziś niepodległa Republika Słowenii) i Śląska. Wówczas Franz Hein, będący liderem Związku Ślązaków Austriackich na Śląsku Opawskim, zdobył mandat posła, a następnie funkcję marszałka Śląskiego Sejmu Krajowego. W tym samym roku został burmistrzem Opawy. Równolegle rozwijała się jego kariera zawodowa. W latach 1865-1881 był prezesem Sądu Krajowego (Oberland Gericht) w Wiedniu, a od 1868 również członkiem Dworskiego Sądu Państwowego (Staatsgerichtshofs). W roku 1871 cesarz nadał mu tytuł barona (Freiherr).

</doc>
<doc id="1243555" url="https://pl.wikipedia.org/wiki?curid=1243555" title="Radiostacja R-108">
Radiostacja R-108

Radiostacja R-108 – radiostacja UKF (ultrakrótkofalowa), nadawczo-odbiorcza, simpleksowa, małej mocy konstrukcji ZSRR. Była produkowana również w innych krajach Układu Warszawskiego. Radiostacja R-108 była radiostacją pracującą z modulacją częstotliwości bez tłumika szumów.
Była radiostacją o konstrukcji typu "transceiver", tzn. nadawczo-odbiorczą wykorzystującą część podzespołów radiostacji podczas nadawania i odbioru. Nastrojenie nadajnika było jednoznaczne z nastrojeniem na tę samą częstotliwość odbiornika radiostacji.
Była jedną z radiostacji rodziny zwanej „ASTRA” razem z radiostacjami R-105 i R-109. Zakresy ich częstotliwości zazębiały się, dzięki czemu będąc eksploatowane w piechocie artylerii naziemnej i przeciwlotniczej umożliwiały współpracę bojową tych wojsk.
Wersje radiostacji:
Warunki pracy.
Konstrukcja radiostacji zapewnia bryzgoszczelność i pyłoszczelność oraz możliwość pracy w trudnych warunkach klimatycznych i mechanicznych. Jest przystosowana do pracy w zakresie temperatury otaczającego powietrza od -50 °C do +50 °C i wilgotności względnej do 98%.
Przeznaczenie.
Radiostacja R-108 była przeznaczona do zapewnienia łączności radiowej w oddziałach i pododdziałach wojsk lądowych (artylerii). Była radiostacją przenośną, plecakową umożliwiającą utrzymywanie łączności telefonicznej nawet podczas marszu z zestawu mikrofonowo-słuchawkowego względnie w pomieszczeniu z mikrotelefonu.

</doc>
<doc id="1243556" url="https://pl.wikipedia.org/wiki?curid=1243556" title="Francesco Modesto">
Francesco Modesto

Francesco Modesto (ur. 16 lutego 1982 w Crotone) – włoski piłkarz występujący na pozycji lewego obrońcy lub lewego pomocnika, a także trener.
Kariera klubowa.
Francesco Modesto zawodową karierę rozpoczął w 2001 w zespole Vibonese Calcio. Rozegrał tam osiemnaście meczów, po czym przeniósł się do drugoligowej Cosenzy. Modesto spędził w niej tylko jeden sezon, po czym w 2002 trafił do US Palermo. W ekipie „Aquile” nie umiał jednak przebić się do podstawowej jedenastki i pełnił rolę rezerwowego. Francesco nie satysfakcjonowało siedzenie na ławce i w styczniu 2004 został wypożyczony do Ascoli. W drużynie „Picchio” przez pięć miesięcy rozegrał dziewiętnaście spotkań. Zrobił w nich dobre wrażenie na działaczach, którzy zdecydowali się wykupić włoskiego obrońce na stałe. W sezonie 2004/2005 Modesto również był podstawowym zawodnikiem linii defensywnej Ascoli i wystąpił w 41 pojedynkach.
W sierpniu 2005 Francesco na zasadzie współwłasności trafił do Regginy. 28 sierpnia w przegranym 0:3 meczu z Romą zadebiutował w rozgrywkach Serie A. Od początku pobytu w Regginie włoski obrońca był podstawowym piłkarzem w ekipie ze Stadio Oreste Granillo. W 2006 działacze Regginy wykupili go z Palermo na stałe. 13 kwietnia 2008 Modesto zanotował swój setny ligowy występ dla drużyny „Amaranto”, a ta wygrała 1:0 z Sampdorią.
Latem 2008 Modesto za cztery i pół miliona euro odszedł do Genoi. W nowym klubie po raz pierwszy wystąpił 31 sierpnia w przegranym 0:1 spotkaniu z Catanią. 21 stycznia 2010 został wypożyczony na pół roku do Bologny i po sezonie wrócił do Genoi. W 2011 roku przeszedł do Parmy. Następnie występował w Pescarze, Padovie, Crotone oraz Rende, gdzie w 2017 roku zakończył karierę.
Kariera reprezentacyjna.
Modesto ma za sobą trzy występy w reprezentacji Włoch do lat 20, w której zadebiutował 5 grudnia 2001 w wygranym 4:1 pojedynku przeciwko Niemcom. Wcześniej dostał powołanie do kadry do lat 21 na mecz z Węgrami, jednak ostatecznie w nim nie wystąpił.

</doc>
<doc id="1243557" url="https://pl.wikipedia.org/wiki?curid=1243557" title="Góry Szczawnickie">
Góry Szczawnickie

Góry Szczawnickie (515.21, słow. "Štiavnické vrchy") – grupa górska na Słowacji, w Wewnętrznych Karpatach Zachodnich, stanowiąca zachodnią część łańcucha Rudaw Słowackich. Zajmuje powierzchnię ok. 800 km² i jest największą grupą gór pochodzenia wulkanicznego na Słowacji. Najwyższym szczytem jest Sitno (1009 m n.p.m.).
Położenie.
Granice grupy górskiej na północy i zachodzie od Zwolenia po Kozárovce wyznacza rzeka Hron, poza którą leżą kolejno Góry Kremnickie, Kotlina Żarska, góry Ptacznik i Hroński Inowiec. Na północnym wschodzie grupę ogranicza Kotlina Pliešovská, a na wschodzie rzeka Krupinica, poza którą rozciąga się Pogórze Krupińskie. Na południu Góry Szczawnickie przechodzą, mniej więcej wzdłuż linii wyznaczanej przez miejscowości Hontianske Nemce – Žemberovce – Kozárovce, w Pogórze Naddunajskie, stanowiące już północną część Niziny Naddunajskiej.
Ukształtowanie.
Góry Szczawnickie są młodymi górami pochodzenia wulkanicznego, znacznie przekształconymi intensywnymi procesami erozji. Przedstawiają skomplikowany kompleks górskich rozrogów połączonych ze sobą plątaniną mocno powyginanych grzbietów a porozdzielanych głębokimi lub płytkimi, wijącymi się dolinami oraz licznymi bruzdami i zapadliskami.
Góry Szczawnickie nie mają wyraźnie rozwiniętego głównego grzbietu. Morfologicznie dzielą się na cztery jednostki:
W związku z występowaniem całej mozaiki budujących je skał o różnej odporności charakteryzują się one bardzo urozmaiconą rzeźbą. Przeważa typ krajobrazu o rzeźbie fluwialnej z licznymi rosochami grzbietów. Obok wąskich grzbietów o stromych stokach spotkamy tu fragmenty zrównanych wierzchowin, a obok śródgórskich zapadlisk – liczne formacje skalne.
Budowa geologiczna.
Góry Szczawnickie zbudowane są głównie z andezytów, ryolitów, brekcji i tufów wulkanicznych. Miejscami pojawiają się skały osadowe – piaskowce, łupki, kwarcyty (piaskowce kwarcytowe) i wapienie. Na terenie tym występuje ok. 140 różnych minerałów, w tym wiele rud metali, także metali szlachetnych, w przeszłości intensywnie eksploatowanych.
Wody.
Góry Szczawnickie leżą w całości w zlewisku Morza Czarnego. Powierzchniowe cieki wodne Gór Szczawnickich, a także otaczających je grup górskich i kotlin należą do zlewisk dwóch dużych rzek: Hronu i Ipoli, będących dopływami Dunaju. Do Hronu spływają wody z północnej i zachodniej części grupy (Hodrušská hornatina), zaś do Ipoli ze wschodniej i południowo-wschodniej części grupy (pasmo Skałki i Sitnianska vrchovina).
Góry Szczawnickie są nadzwyczaj ubogie w wody podziemne. Związane jest to z budową geologiczną tych gór (słabo przepuszczalne skały), dużym parowaniem z powierzchni ziemi, a także znacznym obniżeniem poziomu wód podziemnych w centralnej części gór (rejon Bańskiej Szczawnicy) w trakcie wielowiekowej intensywnej działalności górniczej (odwadnianie kopalń).
Wydajność źródeł z reguły nie przekracza 1 litra na sekundę. Większe zasoby wód podziemnych pojawiają się na większych głębokościach (200–300 m) jedynie w obszarach uskoków i złomów tektonicznych. Wyjątkiem są tu termalne źródła mineralne w Szklanych Cieplicach i Vyhniach.
Przyroda ożywiona.
Położenie Gór Szczawnickich na południowym skraju łańcucha Karpat Zachodnich, w obszarze ścierania się dwóch typów klimatu, wpływa na przenikanie się na ich terenie górskich, karpackich gatunków flory i fauny z elementami panońskimi.
Ochrona przyrody.
Znaczna część Gór Szczawnickich objęta jest ochroną w ramach Obszaru Chronionego Krajobrazu Gór Szczawnickich, powołanego w 1979 r. Ze względu na powierzchnię (77 630 ha) jest to największy tego typu obszar chronionej przyrody na Słowacji.
Działalność gospodarcza człowieka.
Cechą charakterystyczną tych gór jest ich niezmiernie bogata przeszłość górnicza. Pozostały po niej widoczne ślady w krajobrazie w postaci dawnych sztolni, hałd skały płonej, śladów po płytkich szybach oraz liczne zabytki techniki.
Specyfiką wyjątkową w skali tej części Europy, jest kompleksowy system gospodarki wodnej, który powstał i w przeszłości służył potrzebom tutejszego górnictwa. Chodzi nie tylko o całą sieć sztolni i kanałów odwadniających kopalnie, ale przede wszystkim o sieć kanałów zbierających wodę (tzw. "jarki") z okolicznych stoków, system sztucznych zbiorników gromadzących i piętrzących wodę (tzw. "tajchy", z niem. "der Teich" – staw) oraz sieć kanałów zasilających koła wodne. Od początku XVI w. do połowy XIX w. zbudowano tu ok. 60 sztucznych zbiorników, z czego ok. 50 służyło górnictwu (pozostałe to stawy rybne). Towarzyszyła im sieć 72 km kanałów zbierających wodę oraz 57 km kanałów łączących poszczególne zbiorniki i doprowadzających wodę do zakładów. Obiekty te projektowali głównie Jozef Karol Hell, Matej Kornel Hell oraz Samuel Mikovíni.
Do dziś wykorzystywane są 23 zbiorniki, stanowiące charakterystyczny element tutejszego krajobrazu; w większości służą celom rekreacyjnym (m.in. Klinger, Jezioro Počuvadliańskie, Jeziora Richnavskie, Jeziora Studenskie, Jezioro Vindšachtskie) lub jako zbiorniki wody pitnej (np. Jezioro Szczawnickie).
Turystyka.
Góry Szczawnickie są doskonałym terenem do uprawiania pieszej turystyki górskiej. Pierwszymi turystami byli profesorowie i studenci bańskoszczawnickich szkół, a pierwsze wycieczki związane były z praktyczną nauką przedmiotów zawodowych: geologii, mineralogii, geodezji i licznych nauk leśnych. Pierwsze szlaki turystyczne zaczęto znakować tu już w 1874 r. Prowadziły one do takich atrakcyjnych punktów, jak Jezioro Počuvadliańskie, szczyt Sitna czy kopalnia Gedeon koło Sklenych Cieplic. Były to pierwsze znakowane szlaki turystyczne nie tylko na terenie dzisiejszej Słowacji, ale w ogóle całych ówczesnych Węgier.
Dziś sieć znakowanych szlaków na terenie tej grupy górskiej liczy ok. 530 km.
Góry Szczawnickie są interesującym terenem do uprawiania wspinaczki skalnej. Dopuszczone do tego sportu są skalne urwiska Sitna i Pustego Zamku koło Zwolenia, skały Starego Miasta (słow. "Stare mesto") nad Bańską Szczawnicą (tzw. "Glanzenberg"), "Szabóova skala" i "Kapitulské bralce" nad doliną Teplej czy "Opatovské brala" koło Żaru nad Hronem.

</doc>
<doc id="1243558" url="https://pl.wikipedia.org/wiki?curid=1243558" title="Ordo Militaris Teutonicus">
Ordo Militaris Teutonicus



</doc>
<doc id="1243559" url="https://pl.wikipedia.org/wiki?curid=1243559" title="Daytona 500">
Daytona 500

Daytona 500 – coroczny wyścig samochodowy przeprowadzany przez organizację NASCAR i rozgrywany na dystansie , czyli 200 okrążeń na torze Daytona International Speedway w Daytona Beach na Florydzie. Pierwsza edycja wyścigu miała miejsce w 1959 roku.
17 lutego 2008 roku odbyła się jubileuszowa, 50. edycja wyścigu.

</doc>
<doc id="1243563" url="https://pl.wikipedia.org/wiki?curid=1243563" title="Erenik">
Erenik

Erenik (serb. Ереник) – rzeka w Kosowie, prawy dopływ Białego Drinu.
Źródła Erenika znajdują się w pobliżu granicy albańskiej, koło góry Đaravica (2656 m). Długość rzeki wynosi 51 km, powierzchnia dorzecza 516 km².

</doc>
<doc id="1243564" url="https://pl.wikipedia.org/wiki?curid=1243564" title="Radiostacja R-109">
Radiostacja R-109

Radiostacja R-109 – radiostacja UKF (ultrakrótkofalowa), nadawczo-odbiorcza (), simpleksowa, małej mocy konstrukcji ZSRR. Była produkowana również w innych krajach Układu Warszawskiego. Radiostacja R-109 była radiostacją pracującą z modulacją częstotliwości bez tłumika szumów.
Była radiostacją o konstrukcji wykorzystującej część podzespołów radiostacji podczas nadawania i odbioru, tzn. nastrojenie nadajnika było jednocześnie nastrojeniem na tę samą częstotliwość odbiornika radiostacji.
Była jedną z radiostacji rodziny zwanej „ASTRA” razem z radiostacjami R-105 i R-108. Zakresy ich częstotliwości zazębiały się, dzięki czemu będąc eksploatowane w piechocie artylerii naziemnej i przeciwlotniczej umożliwiały współpracę bojową tych wojsk.
Wersje radiostacji:
Warunki pracy.
Konstrukcja radiostacji zapewnia bryzgoszczelność i pyłoszczelność oraz możliwość pracy w trudnych warunkach klimatycznych i mechanicznych. Jest przystosowana do pracy w zakresie temperatury otaczającego powietrza od -50 °C do +50 °C i wilgotności względnej do 98%.
Przeznaczenie.
Radiostacja R-109 była przeznaczona do zapewnienia łączności radiowej w oddziałach i pododdziałach wojsk lądowych (artylerii przeciwlotniczej). Była radiostacją przenośną, plecakową umożliwiającą utrzymywanie łączności telefonicznej nawet podczas marszu z zestawu mikrofonowo-słuchawkowego względnie w pomieszczeniu z mikrotelefonu.

</doc>
<doc id="1243565" url="https://pl.wikipedia.org/wiki?curid=1243565" title="Victor Valdés">
Victor Valdés



</doc>
<doc id="1243567" url="https://pl.wikipedia.org/wiki?curid=1243567" title="Rosyjska Prawosławna Cerkiew Staroobrzędowa">
Rosyjska Prawosławna Cerkiew Staroobrzędowa

Rosyjska Prawosławna Cerkiew Staroobrzędowa (ros. "Русская Православная Старообрядческая Церковь") – jeden z dwóch Kościołów staroobrzędowych popowców działających na terenie Rosji.
Nazwa.
Od XVIII wieku do 1988 roku oficjalna nazwa Kościoła brzmiała "Staroprawosławny Kościół Chrystusowy" (ros. "Древлеправославная Церковь Христова"), dlatego też bywa często mylona z "Rosyjskim Kościołem Staroprawosławnym" (ros. "Русская Древлеправославная Церковь") – m.in. z tego powodu zdecydowano się w 1988 roku na zmianę nazwy.
"Rosyjska Prawosławna Cerkiew Staroobrzędowa" jest obok "Lipowiańskiej Chrześcijańskiej Cerkwi Starego Rytu" jedną z dwóch organizacji wywodzącej się z tradycji hierarchii z Biłej Krynyci.
Zwierzchnik Kościoła nosi od 1988 roku tytuł metropolity moskiewskiego i całej Rusi. Od 2005 jest nim Korneliusz, wybrany 18 października 2005 roku przez "Święty Sobór". Jego siedziba znajduje się na cmentarzu Rogożskim w Moskwie.
Historia.
Po śmierci władyki Pawła Kołomieńskiego, który jako jedyny z rosyjskich biskupów odrzucił reformy patriarchy Nikona, przez dwa wieki staroobrzędowcy nie posiadali własnej hierarchii. Dopiero w 1848 roku władyka Sarajewa i Bośni Ambroży przeszedł na ich stronę, wyświęcając w Biłej Krynyci dwóch biskupów: Cyryla (Timofiejewa) i Arkadiusza. Po wydaniu ukazu tolerancyjnego z kwietnia 1905 roku przez cara Mikołaja II również rosyjscy popowcy zaczęli podlegać hierarchii białokrynickiej.
W czasach ZSRR rosyjska cerkiew dawnego rytu była tak samo prześladowana jak inne wyznania chrześcijańskie - w okresie stalinowskim jedynym pozostającym na wolności władyką był Sawa z Kaługi, który w 1940 roku wyświęcił biskupa Samary i Ufy Irynarcha na władykę Moskwy. Swobodniej odetchnąć mógł Kościół dopiero po pierestrojce, kiedy stanął na jego czele metropolita Alipiusz (1988-2004), choć Cerkiew nie powróciła już do swojej wcześniejszej pozycji sprzed 1917 roku.
Organizacja Kościoła.
Do cerkwi staroobrzędowej należy ok. 500 tys. Rosjan. Na jej czele stoi metropolita Moskwy i Wszechrusi wybierany przez Święty Sobór ("Освященный Собор"). W skład kościoła wchodzi 5 biskupstw i 250 parafii w Rosji, na Ukrainie, Białorusi i w Kazachstanie oraz 12 eparchii:

</doc>
<doc id="1243569" url="https://pl.wikipedia.org/wiki?curid=1243569" title="Dečanska Bistrica">
Dečanska Bistrica

Dečanska Bistrica – rzeka w Kosowie, prawy dopływ Białego Drinu.
Źródła posiada na północ od szczytu Đaravica, długość rzeki wynosi 53 km, a powierzchnia dorzecza 300 km².

</doc>
<doc id="1243570" url="https://pl.wikipedia.org/wiki?curid=1243570" title="Daytona International Speedway">
Daytona International Speedway

Daytona International Speedway – tor wyścigowy o długości 2,5 mili (4 km) położony w miejscowości Daytona Beach na Florydzie. Tor może pomieścić około 168 tysięcy widzów. Rozgrywany jest na nim między innymi prestiżowy wyścig NASCAR – Daytona 500 (tor owalny) oraz 24-godzinny Rolex 24 at Daytona (tor drogowy).

</doc>
<doc id="1243580" url="https://pl.wikipedia.org/wiki?curid=1243580" title="Iwan Osipowicz de Witt">
Iwan Osipowicz de Witt

Iwan Osipowicz de Witt (ros. Иван Осипович де Витт) właściwie Jan de Witte (ur. w Kamieńcu Podolskim, zm. 21 czerwca 1840 Petersburgu) – rosyjski generał kawalerii, warszawski gubernator wojenny od 1831, hrabia.
Życiorys.
Był synem polskiego komendanta twierdzy w Kamieńcu Podolskim Józefa Zefiryna de Witte i jego żony Zofii Glavani. Po rozwodzie z jego ojcem, matka poślubiła Szczęsnego Potockiego targowiczanina. Ojciec Jana przeszedł na rosyjską służbę, ale zarówno on jak i syn do końca życia pozostali katolikami. W 1792 zapisany do Gwardii Cesarskiej. Po ukończeniu nauki w szkołach wojskowych mianowany oficerem. Szybko awansował. Brał udział w wojnach napoleońskich. Ranny w bitwie pod Austerlitz w 1805. W 1807 zdymisjonowany, zwerbowany działał jako agent polskiego wywiadu w Rosji. W 1809 przeszedł na stronę Napoleona, formalnie jako oficer liniowy, faktycznie oficer wywiadu. Przewerbowany przez rosyjski kontrwywiad, działał wielostronnie, dla potrzeb Rosji, Francji, Polski. W czerwcu 1812 powrócił do wojska rosyjskiego i wziął udział w wojnie obronnej z Napoleonem. Brał udział w kampaniach: saskiej i francuskiej 1813-1814. W 1818 generał major - dowódca Brygady Kawalerii, faktycznie awansowany za szpiegowanie ruchów rewolucyjnych na Ukrainie (późniejsi dekabryści) i w Polsce.
W 1823 został dowódcą III Korpusu Rezerwowego Kawalerii. Wziął udział w wojnie rosyjsko-tureckiej 1828-1829. Od 1829 w świcie cesarskiej, generał pułkownik (broni). Od 1831 dowódca Korpusu. Na czele podporządkowanego korpusu brał udział w tłumieniu powstania listopadowego. W czasie szturmu Warszawy w 1831 ranny na Woli w kolano.
10 września 1831 mianowany warszawskim gubernatorem wojennym; przewodniczył śledztwom i sądom nad powstańcami. W 1833 na polecenie namiestnika Królestwa Polskiego feldmarszałka Iwana Paskiewicza powołał w Warszawie Komisję Śledczą dla Przestępców Politycznych, przemianowaną w 1834 na Komisję Śledczą przy naczelnym Dowódcy Armii Czynnej i Naczelniku Królestwa Polskiego. Do jej zadań należało tropienie konspiracji politycznej w Królestwie Polskim i jej powiązań zagranicznych. Zasłynął z bezwzględności i okrucieństwa. Stracił łaski cara z powodu nadużyć i skandalicznego prowadzenia się, ukoronowanego romansem z Karoliną Sobańską. W 1838 mianowany inspektorem rezerw kawalerii. Pogardzony przez Rosjan, zmarł w Petersburgu.

</doc>
<doc id="1243582" url="https://pl.wikipedia.org/wiki?curid=1243582" title="Zebra (czasopismo)">
Zebra (czasopismo)

Zebra – periodyk literacko-artystyczny redagowany w Krakowie w latach 1957-1958.
Związani z nim byli młodzi poeci (w tym członkowie grupy poetyckiej Muszyna): Andrzej Bursa, Jerzy Harasymowicz, Teresa Socha-Lisowska, Tadeusz Sokół, Tadeusz Śliwiak oraz dziennikarz Jerzy Domański.

</doc>
<doc id="1243584" url="https://pl.wikipedia.org/wiki?curid=1243584" title="Pećka Bistrica">
Pećka Bistrica

Pećka Bistrica – rzeka w Kosowie, prawy dopływ Białego Drinu.
Długość rzeki wynosi 62 km, a powierzchnia dorzecza 505 km². Źródła rzeki znajdują się na wysokości 1900 m n.p.m.

</doc>
<doc id="1243586" url="https://pl.wikipedia.org/wiki?curid=1243586" title="Ławra Świętogórska">
Ławra Świętogórska

Ławra Świętogórska, także: "ławra Zaśnięcia Bogurodzicy" (ukr. "Свято-Успенська Святогiрська Лавра") – duży monastyr męski, ważny ośrodek życia prawosławnego (ławra) należący do Ukraińskiej Cerkwi Prawosławnej Patriarchatu Moskiewskiego. Jest usytuowany w pobliżu Świętogórska we wschodniej Ukrainie. Tytuł ławry otrzymał w 2004.
Podczas inwazji Rosji na Ukrainę 12 maja 2022 budynek został uszkodzony w wyniku rosyjskiego ataku powietrznego.
Sobór Zaśnięcia Bogurodzicy.
Główną świątynią w całym kompleksie jest wybudowany w 1868 duży, pięciokopułowy sobór Zaśnięcia Bogurodzicy. Wewnątrz znajduje się m.in. relikwiarz św. Ioanna, mnicha z Athos oraz namalowany przez niego obraz Matki Boskiej Świętogórskiej.
Podziemia.
W Świętej Górze wydrążono korytarze o łącznej długości 900 m, a także kilka pieczar służących jako cerkwie. Największą z nich jest cerkiew św. Aleksego.

</doc>
<doc id="1243587" url="https://pl.wikipedia.org/wiki?curid=1243587" title="Przystosowanie (biologia)">
Przystosowanie (biologia)

Przystosowanie w biologii jest wytworzeniem i posiadaniem pewnych cech lub narządów przez dany organizm, które pozwalają mu na poprawne funkcjonowanie w danym środowisku.

</doc>
<doc id="1243592" url="https://pl.wikipedia.org/wiki?curid=1243592" title="Jablanica (dopływ Morawy Południowej)">
Jablanica (dopływ Morawy Południowej)

Jablanica (serb. Јабланица) – rzeka w Kosowie i Serbii, lewy dopływ Morawy Południowej.
Wypływa spod góry Goljak koło wsi Grbavce, długość rzeki wynosi 85 km, a powierzchnia dorzecza 895 km².

</doc>
<doc id="1243593" url="https://pl.wikipedia.org/wiki?curid=1243593" title="Aylin Mujica">
Aylin Mujica



</doc>
<doc id="1243595" url="https://pl.wikipedia.org/wiki?curid=1243595" title="Powieść obyczajowa">
Powieść obyczajowa



</doc>
<doc id="1243597" url="https://pl.wikipedia.org/wiki?curid=1243597" title="Krzywa Wieś (osada leśna)">
Krzywa Wieś (osada leśna)

Krzywa Wieś – osada leśna w Polsce położona w województwie wielkopolskim, w powiecie złotowskim, w gminie Złotów.
W latach 1975–1998 miejscowość administracyjnie należała do województwa pilskiego.

</doc>
<doc id="1243598" url="https://pl.wikipedia.org/wiki?curid=1243598" title="The Playboy Mansion">
The Playboy Mansion

The Playboy Mansion – piosenka rockowej grupy U2, pochodząca z jej wydanego w 1997 roku albumu, "Pop". Nie została ona nigdy wykonana na żywo. Jedynym wyjątkiem było zagranie przez zespół jej fragmentu pod koniec utworu "Where the Streets Have No Name" w trakcie koncertu trasy PopMart Tour.
Tekst piosenki, podążając za tematyką całego albumu, o której mówi chociażby jego tytuł, "Pop", zawiera wiele odniesień do współczesnej kultury masowej. Wspomniane są w nim m.in. Coca-Cola, album "HIStory" Michaela Jacksona, sportowiec O.J. Simpson, hamburger Big Mac, perfumy Obsession Calvina Kleina oraz tytułowa The Playboy Mansion, czyli rezydencja założyciela magazynu "Playboy" Hugh Hefnera.

</doc>
<doc id="1243599" url="https://pl.wikipedia.org/wiki?curid=1243599" title="Blasphemer">
Blasphemer



</doc>
<doc id="1243603" url="https://pl.wikipedia.org/wiki?curid=1243603" title="Nowa Święta (osada leśna)">
Nowa Święta (osada leśna)

Nowa Święta – osada leśna w Polsce położona w województwie wielkopolskim, w powiecie złotowskim, w gminie Złotów.
W latach 1975–1998 miejscowość administracyjnie należała do województwa pilskiego.

</doc>
<doc id="1243604" url="https://pl.wikipedia.org/wiki?curid=1243604" title="39 i pół">
39 i pół

39 i pół (jesienią 2019 jako 39 i pół tygodnia) – polski serial komediowy emitowany od 4 marca 2008 do 1 grudnia 2009 i ponownie od 8 września 2019 do 10 listopada 2019 na antenie TVN. Serial przedstawiał perypetie Dariusza Jankowskiego tuż przed swoimi 40. urodzinami, który przeżywał kryzys wieku średniego.
Serial był dwukrotnie nominowany do Telekamer w 2009 (w kategorii "Najlepszy serial komediowy") i 2010 roku (w kategorii "Najlepszy oryginalny polski serial").
W styczniu 2018 telewizja TVN podała do informacji, że powstanie kontynuacja serialu pod tytułem "50 i co?". Tytuł później został zmieniony – 25 czerwca 2019 ogłoszono, że nazwę powrotu serialu zmieniono na "39 i pół tygodnia".
Ścieżka dźwiękowa.
Pierwszej serii.
23 maja 2008 została wydana płyta ze ścieżką dźwiękową z I serii serialu.
Zawiera następujące utwory:
Album uzyskał certyfikat platynowej płyty.
Drugiej serii.
24 kwietnia 2009 została wydana kolejna płyta ze ścieżką dźwiękową, tym razem z II serii.
Zawiera następujące utwory:
Trzeciej serii.
6 listopada 2009 ukazał się dwupłytowy album. Na pierwszej płycie były piosenki z III serii serialu. Płyta ta zawierała następujące utwory:
Druga płyta to „The Best Of 39 i pół”. Zawiera następujące utwory:
I pół.
"I pół" był telewizyjnym filmem fabularnym, który został wyemitowany 1 grudnia 2009, po emisji ostatniego, 39. odcinka serialu.

</doc>
<doc id="1243605" url="https://pl.wikipedia.org/wiki?curid=1243605" title="Nowa Święta (osada)">
Nowa Święta (osada)

Nowa Święta – osada w Polsce położona w województwie wielkopolskim, w powiecie złotowskim, w gminie Złotów.
W latach 1975–1998 miejscowość administracyjnie należała do województwa pilskiego.

</doc>
<doc id="1243607" url="https://pl.wikipedia.org/wiki?curid=1243607" title="Verbandsgemeinde Adenau">
Verbandsgemeinde Adenau

Verbandsgemeinde Adenau – gmina związkowa w Niemczech, w kraju związkowym Nadrenia-Palatynat, w powiecie Ahrweiler. Siedziba gminy związkowej znajduje się w mieście Adenau.
Podział administracyjny.
Gmina związkowa zrzesza 37 gmin, w tym jedną gminę miejską ("Stadt") oraz 36 pozostałych gmin:

</doc>
<doc id="1243609" url="https://pl.wikipedia.org/wiki?curid=1243609" title="Umaga">
Umaga



</doc>
<doc id="1243610" url="https://pl.wikipedia.org/wiki?curid=1243610" title="Child Rebel Soldier">
Child Rebel Soldier

Child Rebel Soldier (CRS) - amerykańska supergrupa hip-hopowa założona w 2007 przez Kanye Westa ("Rebel"), Pharrella Williamsa ("Soldier") i Lupe Fiasco ("Child"). Zespół zadebiutował w maju 2007 singlem "US Placers", zawierającym sample z utworu "The Eraser" Thoma Yorke'a. Singel znalazł się na 47. miejscu listy "100 Best Songs of 2007" magazynu "Rolling Stone".

</doc>
<doc id="1243611" url="https://pl.wikipedia.org/wiki?curid=1243611" title="Pogoń II Szczecin">
Pogoń II Szczecin



</doc>
<doc id="1243618" url="https://pl.wikipedia.org/wiki?curid=1243618" title="If You Wear That Velvet Dress">
If You Wear That Velvet Dress

If You Wear That Velvet Dress – piosenka rockowej grupy U2, pochodząca z jej wydanego w 1997 roku albumu, "Pop". Oryginalnie pochodziła ona z sesji nagraniowych albumu "Zooropa", jednak nie została wydana na tej płycie. 
Podczas sesji nagraniowych "Pop", grupa postanowiła, iż piosenka nie zostanie wydana na tym albumie, tylko znajdzie się jako B-side na singlu "Discothèque". Dopiero na kilka dni przed ukazaniem się singla, Adam Clayton oraz producent Howie B uznali, że "If You Wear That Velvet Dress" może być ostatecznie wydana na albumie.
Piosenka była grana niemal podczas wszystkich koncertów trasy PopMart Tour. Wykonanie na żywo "If You Wear That Velvet Dress" można zobaczyć na wideo "". W 2002 roku, została wydana w wersji lounge music, w wykonaniu Bono i Joolsa Hollanda.

</doc>
<doc id="1243622" url="https://pl.wikipedia.org/wiki?curid=1243622" title="Jiří Karásek">
Jiří Karásek

Jiří Karásek ze Lvovic, właściwie Jiří Josef Antonín Karásek (ur. 24 stycznia 1871, zm. 5 marca 1951) – czeski pisarz i poeta; przedstawiciel czeskiej dekadencji i symbolizmu w literaturze czeskiej.
Życiorys.
Josef Karásek ukończył gimnazjum w Pradze. Przez jeden rok studiował teologię na uniwersytecie praskim, później zaczął pracować na C. K. Poczcie. Przydomek "ze Lvovic" dołączył do swojego nazwiska na podstawie przekonania, że jego przodkiem był astronom żyjący w XVI wieku, Cyprián Lvovický ze Lvovic, co jest często tłumaczone zamiłowaniem dekadentów w poszukiwaniach arystokratycznych korzeni.
W 1894 roku założył razem z Arnoštem Procházką czasopismo artystyczne „Moderní revue”, w którym były publikowane dzieła przede wszystkim przedstawicieli czeskiej i francuskiej dekadencji. Na łamach tego pisma współpracował m.in. z Stanisławem Przybyszewskim, Emanuelem z Lešehradu i Karelem Hlaváčkem. Przez wiele lat kolekcjonował dzieła różnych artystów, szczególnie malarzy i grafików z krajów słowiańskich. Pod koniec życia ofiarował swoją kolekcję Domie Tyršów w Pradze. Od 1954 roku kolekcja stanowi część zbiorów Památníku národního písemnictví. Jiří Karásek zmarł w samotności, w Pradze w 1951 roku na zapalenie płuc. Został pochowany na cmentarzu Malvazinky.
Dzieło.
Jiří Karásek przejawił w swej twórczości tendencję do burzenia różnych tabu społecznych i estetycznych. Podobnie jak Stanisław Przybyszewski, był zwolennikiem idei niczym nie skrępowanej miłości, w tym homoseksualnej. Dzieła Jiřígo Karáska wyróżniają się także oryginalnymi opisami stanu umysłu i toku myśli.

</doc>
<doc id="1243623" url="https://pl.wikipedia.org/wiki?curid=1243623" title="Gmina związkowa Altenahr">
Gmina związkowa Altenahr

Gmina związkowa Altenahr (niem. "Verbandsgemeinde Altenahr") – gmina związkowa w Niemczech, w kraju związkowym Nadrenia-Palatynat, w powiecie Ahrweiler. Siedziba gminy związkowej znajduje się w miejscowości Altenahr.
Podział administracyjny.
Gmina związkowa zrzesza dwanaście gmin wiejskich:

</doc>
<doc id="1243624" url="https://pl.wikipedia.org/wiki?curid=1243624" title="Jiří Karásek ze Lvovic">
Jiří Karásek ze Lvovic



</doc>
<doc id="1243628" url="https://pl.wikipedia.org/wiki?curid=1243628" title="Aggressor">
Aggressor



</doc>
<doc id="1243631" url="https://pl.wikipedia.org/wiki?curid=1243631" title="Sitnica (rzeka)">
Sitnica (rzeka)

Sitnica (alb. Sitnicë; serb. Ситница) – rzeka w Kosowie, dopływ Ibaru, do którego wpada w Kosowskiej Mitrowicy.
Długość rzeki wynosi 90 km, a powierzchnia dorzecza 3129 km². Źródła rzeki znajdują się na wysokości 560 m n.p.m., a ujście – 499 m n.p.m. Jest to najdłuższa rzeka płynąca w całości na terenie Kosowa.

</doc>
<doc id="1243632" url="https://pl.wikipedia.org/wiki?curid=1243632" title="Usman Khawaja">
Usman Khawaja

Usman Khawaja (ur. 18 grudnia 1986 w Islamabadzie) – australijski krykiecista, reprezentant Nowej Południowej Walii, leworęczny odbijający. Pierwszy krykiecista pochodzenia pakistańskiego i pierwszy muzułmanin grający w najwyższej lidze Australii.

</doc>
<doc id="1243636" url="https://pl.wikipedia.org/wiki?curid=1243636" title="Norman Fowler">
Norman Fowler

Peter Norman Fowler (ur. 2 lutego 1938 w Chelmsford) – brytyjski polityk, członek Partii Konserwatywnej, minister w rządach Margaret Thatcher.
Wykształcenie odebrał w King Edward VI Grammar School w Chelmsford w hrabstwie Essex, a następnie odbył służbę wojskową w pułku Essex w stopniu podporucznika. Później rozpoczął studia w Trinity Hall na Uniwersytecie Cambridge. W 1960 r. został przewodniczącym uniwersyteckiego Stowarzynia Konserwatywnego. W 1970 r. został wybrany do Izby Gmin jako reprezentant okręgu Nottingham South. Od 1974 r. reprezentował okręg Sutton Coldfield.
W 1979 r. został ministrem transportu. W 1981 r. został członkiem gabinetu pozostając na dotychczasowym urzędzie. Jeszcze w tym samym roku został ministrem służby socjalnej. W zakresie jego kompetencji znajdowały się również sprawy zdrowia. W 1986 r. wydał pierwsze oficjalne materiały mające poinformować opinię publiczną o zagrożeniach związanych z AIDS. Rok później został ministrem zatrudnienia. Ze stanowiska tego zrezygnował w styczniu 1990 r.
Po rezygnacji Fowler zasiadł w tylnych ławach parlamentu. Do przednich ław powrócił w 1992 r., obejmując stanowisko przewodniczącego Partii Konserwatywnej. Był nim do 1994 r. W latach 1998-1999 był ministrem spraw wewnętrznych w gabinecie cieni Williama Hague'a. Z miejsca w Izbie Gmin zrezygnował w 2001 r. W tym samym roku został kreowany parem dożywotnim jako baron Fowler. W 2003 r. zaproponował aby Unia Europejska powołał specjalnego koordynatora o randze ambasadora w celu walki z epidemią AIDS.

</doc>
<doc id="1243637" url="https://pl.wikipedia.org/wiki?curid=1243637" title="Molenna">
Molenna

Molenna – dom modlitwy bezpopowców.
Opis.
Molenna przypomina wyglądem budynek cerkwi prawosławnej. Nie jest jednak miejscem sprawowania Eucharystii. Nabożeństwa w niej odprawiane nie są Boską Liturgią, gdyż bezpopowcy nie mają konsekrowanych osób duchownych. 
Molenna zbudowana jest zawsze na osi wschód-zachód. Wchodzi się do niej przez przedsionek, który zazwyczaj znajduje się pod ośmioboczną dzwonnicą zwieńczoną ośmiokończastym krzyżem. We wnętrzu obiektu w nawie głównej, na ścianie wschodniej znajduje się ikonostas. W odróżnieniu jednak od cerkwi nie ma za nim prezbiterium i ołtarza, a umieszczone na nim ikony nie są wbudowane i przymocowane do bramy lecz stoją na specjalnych półkach. 
W molennie przed ikonostasem wyróżnione jest miejsce dla nastawnika i pomagających mu lektorów zwane "kliros" lub "swiataja swiatych". Jest to podwyższenie z krzyżem, ikonami i kilkoma pulpitami oddzielone przegrodą od miejsca dla wiernych, z którego odczytywane są teksty religijne i z którego prowadzone jest nabożeństwo.
Molenny w Polsce.
We wsi znajdują się dwa domy modlitwy bezpopowców. Molenna w Gabowych Grądach należąca do Wschodniego Kościoła Staroobrzędowego pochodzi z 1948 roku. Została wzniesiona w miejscu wcześniejszej, zniszczonej podczas II wojny światowej. Jest drewniana, oszalowana, wzniesiona na rzucie prostokąta z dobudowaną od strony zachodniej na planie kwadratu trójkondygnacyjną dzwonnicą o konstrukcji szkieletowej. Druga molenna należy do Staroprawosławnej Cerkwi Staroobrzędowców i została zbudowana z nowoczesnych materiałów w 2015 roku.
Molenna w Suwałkach pochodzi z lat 1909-1912. Jest największym staroobrzędowym domem modlitwy w Polsce. Zbudowana z drewna, dwuwieżowa. Przy suwalskiej molennie znajduje się siedziba władz zwierzchnich Wschodniego Kościoła Staroobrzędowego (d. Staroprawosławnej Cerkwi Pomorskiej Rzeczypospolitej Polskiej).
Molenna w Wodziłkach pochodzi z 1921 roku. Jest drewniana, wzniesiona na rzucie prostokąta z dobudowaną w 1928 roku od strony zachodniej ośmioboczną dzwonnicą zwieńczoną spadzistym dachem, kulą i ośmiokańczastym krzyżem.
Molenna w Wojnowie jest jedyną tego typu budowlą ceglaną w Polsce. Została zbudowana w latach 1923-1927 na wzór kościołów ewangelickich w modnym na Mazurach stylu neogotyckim.
Dawne molenny w Polsce.
Pierwotnie molenna bezpopowców wzniesiona w 1912 roku w miejscowości Pogorzelec. W latach 1913-1941 służyła jako dom modlitwy staroobrzędowców. Od 1982 roku po przeniesieniu na obecne miejsce i dostosowaniu do funkcji sakralnych pełni funkcję rzymskokatolickiego kościoła parafialnego.
Pierwotnie założony w 1847 roku klasztor stanowił własność mnichów bezpopowców. W 1885 roku budynek stał się ponownie własnością bezpopowców. Urządzono w nim monaster żeński, molennę i do 2006 roku mieszkały w nim mniszki tego wyznania. Od 1968 roku właścicielem zabudowań klasztornych jest rodzina Ludwikowskich, która po śmierci ostatniej mniszki urządziła w zabudowaniach poklasztornych muzeum i gospodarstwo agroturystyczne.

</doc>
<doc id="1243639" url="https://pl.wikipedia.org/wiki?curid=1243639" title="Komedia satyryczna">
Komedia satyryczna

Komedia satyryczna – zbliżony do satyry podgatunek komedii, w którym komizm uzyskuje się poprzez ośmieszenie aktualnych zjawisk społecznych i politycznych. Cele utworów reprezentujących gatunek są przeważnie bieżące – za pomocą środków dramatycznych i satyrycznych walczą one z istniejącymi w danym miejscu i czasie obyczajami, instytucjami, modami i konwencjami.
Głównymi typami komedii satyrycznej są komedia polityczna i komedia obyczajowa. Komedia polityczna ośmiesza i krytykuje bieżącą sytuację polityczną, instytucje państwowe, zepsucie i skostnienie aparatu władzy. Przykładami może być wiele komedii Arystofanesa, jak "Lizystrata" czy "Pokój", a w literaturze polskiej "Powrót posła" Juliana Ursyna Niemcewicza. Komedia obyczajowa ośmiesza określone środowiska społeczne i związane z nimi obyczaje i konwencje – np. "Mieszczanin szlachcicem" Moliera czy "Rewizor" Gogola.

</doc>
<doc id="1243642" url="https://pl.wikipedia.org/wiki?curid=1243642" title="Lab (rzeka)">
Lab (rzeka)

Lab (alb. "Llap", serb. "Лаб") – rzeka we wschodniej części Kosowa, prawy dopływ Sitnicy.
Długość rzeki wynosi 72 km, a powierzchnia dorzecza – 950 km².

</doc>
<doc id="1243643" url="https://pl.wikipedia.org/wiki?curid=1243643" title="Dom Rekolekcyjny pod Opieką św. Józefa w Czechowicach-Dziedzicach">
Dom Rekolekcyjny pod Opieką św. Józefa w Czechowicach-Dziedzicach

Dom Rekolekcyjny pod Opieką św. Józefa – dom rekolekcyjny prowadzony przez jezuitów (Towarzystwo Jezusowe) w Czechowicach-Dziedzicach w diecezji bielsko-żywieckiej, w województwie śląskim.
Charakterystyka działalności.
Dom Rekolekcyjny pod Opieką Św. Józefa w Czechowicach-Dziedzicach, potocznie przez Czechowiczan zwany życzliwie "Klasztorem", prowadzi "ignacjańską" działalność rekolekcyjną w tak w ścisłym rozumieniu słowa, jak i rozszerzonym. W znaczeniu ściśle ignacjańskim chodzi o udzielanie – w milczeniu, z kierownictwem indywidualnym – "Ćwiczeń duchownych" św. Ignacego Loyoli. W znaczeniu szerszym są to wszelkie prowadzone skupienia, rekolekcje, sesje tematyczne podejmowane w związku z chrześcijańską refleksją i w wierności duchowości wspomnianego Założyciela Towarzystwa Jezusowego. Działalność skierowana jest tak do osób świeckich, jak i duchownych. Najczęściej oferowane są rekolekcje ośmiodniowe, pięciodniowe oraz sesje trzydniowe, jakkolwiek przy odpowiednich warunkach istnieje możliwość czy to skupień jednodniowych czy to rekolekcji pełnych trzydziestodniowych. Jednocześnie prowadzona jest działalność typowa duszpasterska, kierownictwa duchowego, jak również wydawnicza.
Historia.
Uznawany za najstarszy, przynajmniej z obecnie działających w Polsce, jezuicki Dom Rekolekcyjny pod Opieką Św. Józefa – ma u zarania istnienia także symboliczną inwestyturę "polecenia papieskiego". Jezuici polscy w ramach odpowiedzi na papieski apel włączenia się Towarzystwa Jezusowego w walkę z negatywnymi w środowisku robotniczym skutkami dechrystianizującymi rozmaitych ruchów sprzeciwu przeciw nieludzkim warunkom pracy robotników w Czechowicach i Dziedzicach – zdecydowali o wybudowaniu tu Domu rekolekcyjnego. Lokalizacja powodowana była m.in. także dobrym podgórskim klimatem i bliskością centr przemysłowych, dla pracowników których Dom miał służyć. Grunty zakupiono w 1904 – a już 8 grudnia 1905 Dom rekolekcyjny zaczął oficjalną działalność. W ponad już stuletniej historii ośrodek przechodził różne formy działalności, poddany był przez okupantów mniej lub bardziej drastycznym ograniczeniom, niemniej zasadniczo zdecydowanie przez dłuższy czas prowadził swą działalność. Przez pewien czas wszakże w latach I wojny światowej nastąpił okres ograniczenia działalności rekolekcyjnej. Zaraz po tej wojnie jednak i przez cały czas tzw. okresu międzywojennego działalność toczyła się normalnie, ubogacona w dodatku innymi formami duszpasterskimi w okolicy. W ramach tej ostatniej wymienić należy szerzenie tak kultu św. Józefa, jak i św. Andrzeja Boboli, wraz ze współorganizowaniem historycznego pierwszego postoju Relikwii Świętego na Ziemiach Polski podczas sprowadzeniu ich z Rzymu; na dworcu w Dziedzicach 11 czerwca 1938 miała miejsce uroczystość pierwszego postoju w Polsce tych relikwii. Druga przerwa nastąpiła po wybuchu II wojny światowej. Działalność rekolekcyjna musiała być całkowicie przerwana, przy czym początkowo Niemcy zachowali możliwość od 2 września 1939 zwykłej pracy duszpasterskiej przy kaplicy. 10 kwietnia 1940 aresztowano wszakże 3 kapłanów i 3 braci zakonnych za "politykę wrogą wobec państwa niemieckiego", wywożąc ich do Dachau, następnie w budynku zamieszkali sami okupanci i urządzono w nim najpierw ośrodek przejściowy dla sprowadzanych z Niemiec osadników germanizujących, następnie od 1942 obóz karny dla Polek – matek z dziećmi. Pod koniec wojny Niemcy urządzili w domu zakonnym szpital wojskowy, który po wycofaniu Niemców został na krótko przejęty przez wojsko sowieckie.
Dość szybko wyremontowany przez jezuitów, którzy powrócili do własności po zakończeniu działań wojennych, został przywrócony także do działalności rekolekcyjnej, jakkolwiek znów w ograniczony sposób przez cały czas trwania PRL-u. Najtrudniejszy moment w tej historii przypadał w 1951 roku, gdy już miało być zadekretowane zarekwirowanie przez państwo tego domu. Ratunkiem okazało się pospieszne utworzenie maleńkiej parafii; w ten sposób rozszerzona została działalność czechowickich jezuitów, tak że parafia z czasem stała się drugą jezuicką jednostką znaczącą w mieście, również z racji kultu św. Andrzeja Boboli, ogłoszonego w 1999 patronem miasta Czechowice-Dziedzice.
Aż do lat siedemdziesiątych działalność domu musiała być ograniczona jedynie do rekolekcji dla duchowieństwa, jezuitów, sporadycznie małych grup (nieoficjalnie). Wszakże od początku lat siedemdziesiątych ub. wieku sytuacja ta sukcesywnie choć czasami nie w pełni legalnie była przełamywana przez stopniowe półoficjalne wprowadzanie nowych grup na rekolekcje, jak np. młodzieży najpierw kandydującej do zakonu, następnie bardziej ogólnie, z terenu diecezji itp. Odblokowanie natomiast działalności rekolekcyjnej z nietorpedowaną przez władze ofertą dla osób świeckich i to swobodnie, indywidualnie przyjeżdżających, nastąpiło na przełomie lat siedemdziesiątych i osiemdziesiątych ub. wieku, co znów było ewenementem w skali kraju, tak jak i samo zaistnienie Domu. Proces ten umacniał się w następnych latach – aż po stan dzisiejszy i perspektywy dalszego rozwoju ponadstuletniego Domu Rekolekcyjnego.

</doc>
<doc id="1243646" url="https://pl.wikipedia.org/wiki?curid=1243646" title="Schronisko Blaszyńskich">
Schronisko Blaszyńskich

Schronisko Blaszyńskich pod Zawiesistą – niedziałające już prywatne schronisko w Dolinie Chochołowskiej w Tatrach Zachodnich. Znajdowało się pod Zawiesistą, przy drodze wiodącej dnem Doliny Chochołowskiej. 
Pierwszy budynek w Dolinie Chochołowskiej rodzina Blaszyńskich (Jan Blaszyński Duszek i jego żona Karolina) postawiła w roku 1937. Był to niewielki bufet powyżej Wyżniej Bramy Chochołowskiej. Chatę tę, podobnie jak schronisko Bukowskich na polanie Huciska, spaliły oddziały niemieckie 4 stycznia 1945 r.
Blaszyńscy odbudowali budynek w nieco innym miejscu jeszcze w tym samym roku. Jednak i to schronisko nie przetrwało do czasów dzisiejszych. Spłonęło po akcji partyzanckich oddziałów Józefa Kurasia „Ognia”. Dopiero trzecia próba Blaszyńskich odniosła skutek. Odbudowany w marcu 1946 budynek stoi do dziś. Schronisko pod Zawiesistą funkcjonowało do roku 1974, oferowało miejsca noclegowe w dość słabych warunkach, elektryczność oraz kuchnię dla turystów. Znane było z dobrej atmosfery i wypieków. Po zamknięciu schroniska władze komunistyczne wykupiły je od prywatnych właścicieli i przekazały parkowi narodowemu. Dziś mieszka tam pracownik leśny TPN.

</doc>
<doc id="1243647" url="https://pl.wikipedia.org/wiki?curid=1243647" title="Rosyjska Cerkiew Staroprawosławna">
Rosyjska Cerkiew Staroprawosławna

Rosyjska Cerkiew Staroprawosławna (ros. "Русская Древлеправославная Церковь", РДЦ, "Russkaja Driewlieprawosławnaja Cierkow", RDC) – jedna z dwóch staroobrzędowych cerkwi działających w Rosji, podlegająca hierarchii "nowozybkowskoj".
Historia.
Cerkiew została założona na początku lat dwudziestych XX wieku przez tzw. biegłopopowców, którzy nie zaakceptowali Rosyjskiej Prawosławnej Cerkwi Staroobrzędowej (białokrynickiej). Arcybiskup Mikołaj (Pozdniew) i biskup Stefan (Rastorgujew) oddzielili się od dotychczasowych struktur Rosyjskiej Cerkwi Prawosławnej dając początek nowemu odłamowi "starego prawosławia". 
Główny ośrodek nowego wyznania znajdował się początkowo w Saratowie, jednak w 1924 roku został przeniesiony do Moskwy do cerkwi św. Mikołaja Cudotwórcy na Cmentarzu Rogożskim. Od 1955 do 1963 roku hierarchowie Cerkwi przebywali w Kujbyszewie, by w 1963 roku ostatecznie osiąść w Nowozybkowie koło Briańska - od nazwy tego miasta wzięło się określenie "hierarchia nowozybkowska" będąca przeciwstawieniem "białokrynickiej". 
Sobór Katedralny w Nowozybkowie, zamknięty w latach 1938-1943, został ponownie otwarty dla wiernych w 1943 roku - od tego czasu nieprzerwanie odbywały się tu nabożeństwa staroobrzędowe. 
Perturbacje w latach 90. XX wieku.
W 1999 roku w obrębie cerkwi nastąpił rozłam spowodowany niechęcią wiernych do zbyt daleko idącego zbliżenia z Rosyjskim Kościołem Prawosławnym, w rezultacie czego powstała Staroprawosławna Cerkiew Rosji ("Древлеправославная церковь России", "Driewleprawosławnaja cerkow' Rossii") - złożona z biskupstwa kurskiego na czele z biskupem Apolinarym. Następca Dubinina biskup tulczyński Eumeniusz (Titow) wrócił w dotychczasową jurysdykcję białokrynicką.
Organizacja.
Od 1990 roku staroobrzędowcy mogą się modlić w zwróconej im świątyni na Zamoskworieczu przy ulicy Nowokuznieckiej. 16 sierpnia 2000 roku Sobór cerkiewny podjął decyzję o powrocie głównych władz kościoła do Moskwy. W Nowozybkowie dalej funkcjonuje wyższe seminarium duchowne cerkwi. 
Obecnym zwierzchnikiem Cerkwi jest patriarcha Aleksander, jej struktura składa się z 70 parafii w Rosji, 5 gmin w Rumunii i jednej na terenie Bułgarii. 

</doc>
<doc id="1243651" url="https://pl.wikipedia.org/wiki?curid=1243651" title="Schronisko Bilíka pod Siodełkiem">
Schronisko Bilíka pod Siodełkiem



</doc>
<doc id="1243652" url="https://pl.wikipedia.org/wiki?curid=1243652" title="Camillo Paolucci">
Camillo Paolucci

Camillo Paolucci (ur. 9 grudnia 1692 – zm. 11 czerwca 1763) – włoski kardynał.
Życiorys.
Pochodził z Forli. W 1718 uzyskał tytuł doktora praw na uniwersytecie "La Sapienza" w Rzymie. Rok później przyjął święcenia kapłańskie. W 1724 został konsekrowany na tytularnego arcybiskupa Ikonium. Nuncjusz apostolski w Polsce 1727-38 i Austrii 1738-45. Prowadził rokowania zwieńczone podpisaniem konkordatu, zawartego w 1737 roku we Wschowie, dotyczącego opactw komendatoryjnych. W 1743 papież Benedykt XIV mianował go kardynałem. Legat w Ferrarze 1746-50. Uczestniczył w konklawe 1758. Biskup Frascati 1758-61, następnie Biskup Porto e Santa Rufina (od 1761). Był także protektorem zakonu karmelitów. W 1763 ze względu na stan zdrowia zrezygnował z objęcia diecezji Ostia e Velletri, tradycyjnie przypisanej do funkcji kardynała-dziekana i uzyskał w tym względzie stosowną dyspensę. Zmarł w Rzymie.

</doc>
<doc id="1243653" url="https://pl.wikipedia.org/wiki?curid=1243653" title="Destroyers">
Destroyers

Destroyers – polska grupa muzyczna wykonująca thrash metal, powstała w 1985 roku w Bytomiu.
Historia.
Lata 80. i 90. XX wieku.
Oryginalny skład zespołu stanowili Marek Łoza (wokal, początkowo także gitara basowa), Adam Słomkowski (gitara), Grzegorz Fredyk (gitara) oraz Wojciech Zięba (perkusja). Początkowo muzycy występowali jako Destroyer, bez „s”, która to nazwa ta obowiązywała do 1988 roku i pochodzi od tytułu czwartego albumu zespołu KISS. Pod pierwotnym szyldem zespół zaistniał na wydanej w 1987 roku przez Polton kasecie zatytułowanej "Metal Invasion" obok grup Stos, Dragon i Wilczy Pająk. W tym samym roku grupa wystąpiła na drugiej edycji festiwalu Metalmania, poprzedzając występy takich grup jak Overkill, Helloween czy Running Wild. Pochodzące z tego koncertu zapisy utworów "Straszliwa klątwa", "Czarne okręty", "Młot na św. inkwizycję" oraz "Krzyż i miecz" wypełniły jedną ze stron winylowego splitu "Metalmania '87", na drugiej zawierającego nagrania grupy Hammer.
W 1988 roku z zespołu odszedł gitarzysta Grzegorz Fredyk. W trzyosobowym składzie zespół ponownie wystąpił na kolejnej edycji Metalmanii. Z tego koncertu, nakładem Poljazzu również ukazała się winylowa kompilacja zatytułowana "Metalmania '88", na której znalazł się tytułowy utwór z nadchodzącej debiutanckiej płyty, "Noc królowej żądzy". Dzięki swojemu managerowi Tomaszowi Dziubińskiemu muzycy koncertowali również za granicą, m.in. w Czechosłowacji.
W 1989 roku ukazała się debiutancka płyta grupy, "Noc Królowej Żądzy". To właśnie na jej okładce po raz pierwszy pojawiła się nazwa „Destroyers”. W Polsce album ten został wydany przez Tonpress, dodatkowo ukazał się również w Holandii, gdzie pod anglojęzycznym tytułem "A Night of the Lusty Queen" oraz ze zmienioną okładką (autorem obu projektów był Jerzy Kurczak) wydała go niszowa wytwórnia Barricade Records.
Rok 1990 to ponowny występ grupy na Metalmanii. W trakcie tej edycji w szeregach Destroyers zadebiutowali nowi muzycy: Słomkowskiego na gitarze zastąpił znany z zespołu Manitou Waldemar Lukoszek, zaś obowiązki basisty od Łozy przejął Wojciech Szyszko, wskutek czego zespół ponownie stał się kwartetem. Rok później, nakładem Polskich Nagrań „Muza” ukazał się drugi album zatytułowany "The Miseries of Virtue", na którym zadebiutował nowy perkusista, Tomasz Wiczewski. W 1994 roku Destroyers definitywnie zakończyło działalność.
Reaktywacja.
Grupa oficjalnie reaktywowała się w końcu 2018 roku z inicjatywy oryginalnego perkusisty Wojciecha Zięby oraz nowego managera Pawła Kowalewskiego. W pięcioosobowym składzie, który obejmował następujących muzyków: Marek Łoza (wokal), Adam Słomkowski (gitara), Waldemar Lukoszek (gitara), Wojciech Szyszko (gitara basowa), Wojciech Zięba (perkusja) zespół wystąpił na drugiej edycji Helicon Metal Festival w Warszawie, prezentując materiał z obchodzącej jubileusz 30. rocznicy wydania debiutanckiej płyty "Noc Królowej Żądzy". Pozytywne przyjęcie ze strony publiczności przesądziło decyzję o kontynuowaniu działalności. W tym okresie zespół intensywnie koncertował po całej Polsce, wykonując utwory z debiutanckiej płyty i wcześniejsze, z czasem włączając utwór "Brzoskwinka" z "The Miseries of Virtue". Równolegle w wywiadach z tego okresu członkowie grupy poruszali również kwestię ewentualnego wydania nowej, trzeciej już płyty studyjnej. Wkrótce jednak doszło do kolejnej zmiany składu: Lukoszka zastąpił Dominik Dudała, wcześniej występujący w heavy metalowym zespole Another World. 14 września, podczas koncertu na Metal Doctrine Festival w Dąbrowie Górniczej w Destroyers zadebiutował nowy gitarzysta Tomasz Owczarek, który wymienił mieszkającego na stałe w Niemczech Słomkowskiego.
1 października 2020 roku nakładem Putrid Cult ukazała się zapowiadana wcześniej trzecia płyta grupy, która otrzymała tytuł "Dziewięć kręgów zła". Jej nagranie poprzedziło rozstanie grupy z dotychczasowym perkusistą Wojciechem Ziębą, którego zastąpił Łukasz Szpak, znany z zespołu Soul Maggot.
Z początkiem 2023 roku grupę opuścili Wojciech Szyszko i Tomasz Owczarek.

</doc>
<doc id="1243661" url="https://pl.wikipedia.org/wiki?curid=1243661" title="Herb Kolonowskiego">
Herb Kolonowskiego

Herb Kolonowskiego ma tarczę herbową dwudzielną w słup. W polu heraldycznie prawym, błękitnym, przedstawia połowę złotego orła górnośląskiego. Pole lewe zielone, dwudzielne w pas czarną linią. W górnym czarny świerk, w dolnym czarna sylwetka zakładu przemysłowego. 
Herb nawiązuje do przynależności Kolonowskiego do Górnego Śląska, jego położenia wśród lasów oraz miejscowego przemysłu. Został ustanowiony w 1982 roku.
Aktualnie trwają prace nad nowym herbem miasta, nawiązującym do herbu rodziny Collonów (biała kolumna ze złotą koroną w polu czerwonym).

</doc>
<doc id="1243662" url="https://pl.wikipedia.org/wiki?curid=1243662" title="Stała Komisja Wojenno-Śledcza">
Stała Komisja Wojenno-Śledcza

Stała Komisja Wojenno-Śledcza właściwie Komisja Śledcza przy naczelnym Dowódcy Armii Czynnej i Naczelniku Królestwa Polskiego – centralny organ śledczy powołany dla spraw politycznych w Królestwie Polskim w latach 1833-1865.
Utworzona w kwietniu 1833 przez warszawskiego gubernatora wojennego gen. Iwana Osipowicza de Witt na polecenie namiestnika Królestwa Polskiego
feldmarszałka Iwana Paskiewicza jako Komisja Śledcza dla Przestępców Politycznych. Jej prezesem został Andriej Storożenko, a na siedzibę przeznaczono X Pawilon Cytadeli Warszawskiej. Członkami komisji byli: prezes, dwóch członków wojskowych i pięciu urzędników cywilnych, w tym: prokurator i dwóch inkwirentów.
Do jej kompetencji należało wykrywanie wszelkich przestępstw i wykroczeń politycznych w Królestwie Polskim oraz odsłanianie zagranicznych powiązań ich sprawców. Działalność komisji koncentrowała się na zbieraniu materiałów dowodowych, prowadzeniu czynności śledczych i inkwizycyjnych. Wyniki prowadzonych śledztw były przesyłane namiestnikowi w formie raportów, które zawierały zalecenia co do dalszego postępowania. Sprawy ciężkich przestępstw politycznych przekazywane były do sądu wojennego, inne kierowano do sądów kryminalnych. Stosowano też wymiar kary trybem administracyjnym.
Działalność Komisji opierała się w głównej mierze na donosach policji politycznej i jej tajnych agentów. Niejednokrotnie stosowano groźby i tortury w celu wymuszenia zeznań. 
W 1861 równolegle powstała przy namiestniku druga Tymczasowa Komisja Wojenno-Śledcza.

</doc>
<doc id="1243663" url="https://pl.wikipedia.org/wiki?curid=1243663" title="Bezwyznaniowcy">
Bezwyznaniowcy



</doc>
<doc id="1243665" url="https://pl.wikipedia.org/wiki?curid=1243665" title="Park Narodowy Tongariro">
Park Narodowy Tongariro

Park Narodowy Tongariro – najstarszy park narodowy Nowej Zelandii. Został założony w 1887 roku. Zlokalizowany jest w centralnej części Wyspy Północnej. Obejmuje obszar 795,98 km².
W 1990 roku został wpisany na listę światowego dziedzictwa UNESCO jako obiekt dziedzictwa przyrodniczego, w 1993 roku został także uznany za obiekt dziedzictwa kulturowego.
Historia.
Maorysi przybyli na te tereny przed rokiem 1300 (możliwe, że pojawili się tutaj już w latach 600–800).
Mananui był jednym z niewielu maoryskich wodzów, którzy odmówili podpisania traktatu Waitangi w 1840 roku i tym samym oddania suwerenności Koronie Brytyjskiej. W 1862 roku wodzem maoryskim został jego syn, Horonuku. W tym czasie występował napływ osadników europejskich na te tereny, którzy zaczęli hodować owce na tym obszarze. Horonuku, po omówieniu tematu z wodzami innych plemion maoryskich, zdecydował się wysunąć propozycję Brytyjczykom. Według niej Brytyjczycy mieli utworzyć park narodowy jako spadek dla narodu maoryskiego. Wyznaczony obszar miał być niedostępny dla osadników europejskich. Rząd brytyjski przystał na tę propozycję. Oryginalny akt darowizny został sporządzony w 1887 roku i podpisany przez Horonuku oraz Johna Ballance’a, pełniącego wówczas funkcję Ministra ds. Maorysów. Maorysi otrzymali w ten sposób obszar o powierzchni 2640 ha, składający się z trzech małych okręgów wokół głównych szczytów. Był to zarazem pierwszy park narodowy w Nowej Zelandii oraz czwarty na świecie. Powierzchnia parku okazała się zbyt mała do efektywnego nim zarządzania, w związku z czym w kolejnych latach nastąpiły zakupy na dużą skalę gruntów przez Koronę Brytyjską. Kiedy w 1894 roku powstała specjalna ustawa o Parku Narodowym Tongariro, jego powierzchnia wynosiła już około 25 000 ha. Jednak raport z badania w 1904 roku mówił, że jego powierzchnia powinna być ponad dwukrotnie większa. Obecnie w granicach parku znajduje się niemal 80 000 ha ziemi.
Środowisko abiotyczne.
Park znajduje się w centralnej części płaskowyżu wulkanicznego Wyspy Północnej. W jego granicach położone są aktywne wulkany Ruapehu, Ngauruhoe i Tongariro, które wznoszą się na wysokość 2797, 1967 i 2287 m n.p.m. Na uboczu, 3 km na północ od głównego obszaru parku znajduje się jezioro Rotoaira. Park leży na południowym krańcu długiego na 2500 km łańcucha wulkanów, który rozciąga się na północny wschód w kierunku Oceanu Spokojnego. Wulkany w parku ze względu na lokalizację składają się z dwóch grup. Wulkany Kakaramea, Tihia i Pihanga oraz towarzyszące im kopuły, otwory wentylacyjne, stożki i kratery, tworzą grupę północną. Leżą one na 10 km na północny wschód od centrum parku. Są to wulkany wygasłe, niedziałające od 20 000–230 000 lat. Aktywna grupa wulkanów rozciąga się na długości około 20 km i szerokości około 10 km w południowo-zachodniej części. Obejmuje ona wulkany Ruapehu, Ngauruhoe i Tongariro. Kompleks składa się ze stożków, kraterów, czy zastygłych strumieni lawy. Oprócz tych głównych cech park zawiera również inne wygasłe wulkany, osady lodowcowe oraz różne źródła. Lodowiec ustąpił z tego terenu około 14 700 lat temu, pozostawiając po sobie doliny polodowcowe oraz różne formacje morenowe. Lodowce są obecnie ograniczone do szczytu Ruapehu i ma około 1 km długości.
Flora.
Wśród flory występującej w parku można wyróżnić takie gatunki jak manuka z rodziny mirtowatych, "Weinmannia racemosa" z rodziny radziliszkowatych, "Libocedrus bidwillii" z rodziny cyprysowatych, "Dacrycarpus dacrydioides", "Phyllocladus aspleniifolius", "Podocarpus cunninghamii", "Podocarpus nivalis" z rodziny zastrzalinowatych, czy gatunki z rodziny bukanowatych – "Nothofagus fusca", "Nothofagus menziesii" i "Nothofagus solandri var. cliffortioides". Wszystkie wymienione powyżej gatunki znajdują się w Czerwonej księdze gatunków zagrożonych.
Fauna.
W parku zaobserwowano takie gatunki ptaków jak szmaragdowiec zwyczajny, kiwi brunatny, kiwi północny, zwisogonek paprociowy, koralnik żółtopłatkowy, sieweczka ozdobna, sokół nowozelandzki, krzywonos, kaka, sowica ciemnolica, kędziornik, czy szlarnik rdzawoboczny.
Występują tutaj także gatunki ssaków, w tym między innymi nietoperze "Chalinolobus tuberculata" oraz "Mystacina tuberculata".
Oprócz tego teren ten zamieszkują gady takie jak "Naultinus elegans punctatus" z rodziny gekonowatych, czy "Oligosoma whitakeri" z rodziny scynkowatych, oraz gatunek ryby – "Neochanna apoda" z rodziny galaksowatych.
Turystyka.
Na terenie parku znajduje się Pętla Północna Tongariro o długości 43,1 km. Jest to jeden z Wielkich Szlaków Nowej Zelandii. Pokonanie tego szlaku turystycznego zajmuje zwykle 3–4 dni.
Poza tym na terenie parku wytyczono także jednodniowy szlak Tongariro Alpine Crossing o długości 19,4 km.

</doc>
<doc id="1243672" url="https://pl.wikipedia.org/wiki?curid=1243672" title="Ramon Vega">
Ramon Vega

Ramon Vega (ur. 14 czerwca 1971 w Olten) – szwajcarski piłkarz grający na pozycji środkowego obrońcy.
Kariera klubowa.
Vega pochodzi z małej miejscowości Olten. Jego rodzice są Hiszpanami i pochodzą z Madrytu. Piłkarską karierę rozpoczął w FC Olten, skąd w 1990 roku wyejchał do Zurychu do klubu Grasshoppers. W 1991 roku zadebiutował w jego barwach w pierwszej lidze (wywalczył swój pierwszy tytuł mistrza kraju), a już rok później stał się członkiem podstawowego składu. W 1994 roku zdobył Puchar Szwajcarii, a w 1995 roku drugi raz został mistrzem kraju. W tym samym roku zadebiutował w rozgrywkach grupowych Ligi Mistrzów i przyczynił się do zdobycia kolejnego tytułu mistrzowskiego przez GZ. Przez 6 sezonów Vega rozegrał dla Grasshoppers 169 ligowych spotkań i zdobył w nich 13 bramek.
W 1996 roku Vega przeszedł do włoskiego Cagliari Calcio, w którym występował wraz ze swoim rodakiem Marco Pascolo. W Serie A Szwajcar zadebiutował 8 września w wygranym 2:0 spotkaniu z Atalantą BC. W Cagliari Vega zaliczył 14 spotkań, a już zimą 1997 roku wyjechał do angielskiego Tottenhamu Hotspur, w którym miał zastąpić kontuzjowanych Johna Scalesa i Gary’ego Mabbutta. Swój pierwszy mecz w Premiership zaliczył 12 stycznia w meczu z Manchesterem United, przegranym przez „Spurs” 1:2. Natomiast kwietniowej potyczce z Aston Villą (1:1) strzelił pierwszą bramkę na angielskich boiskach. W sezonie 1997/1998 nadal był podstawowym zawodnikiem Tottenhamu, ale już w sezonie 1998/1999 opuścił dużą część meczów z powodu kontuzji. Osiągnął też swój jedyny sukces podczas pobytu w „Spurs” - zdobył Puchar Ligi Angielskiej. W latach 1999-2001 z powodu urazów zaliczył tylko 15 spotkań w Tottenhamie.
Na początku 2001 roku Vega został wypożyczony do szkockiego Celtiku, w którym odzyskał dawną formę. Zdobył 2 gole w Scottish Premier League i wywalczył zarówno mistrzostwo i Puchar Szkocji, jak i Puchar Ligi Szkockiej. Latem wrócił do Anglii i przeszedł do Watfordu, z którym przez rok rywalizował na boiskach Division One. Natomiast sezon 2001/2002, który był ostatnim w jego karierze, spędził we francuskim drugoligowcu US Créteil.
Po zakończeniu kariery sportowej Vega otworzył w hiszpańskiej Marbelli piłkarską szkółkę o nazwie „Ramon Vega's Soccer School”. Z czasem utworzył podobną w angielskim West Yorkshire.
Kariera reprezentacyjna.
W reprezentacji Szwajcarii Vega zadebiutował 17 marca 1993 roku w towarzyskim spotkaniu z Tunezją, wygranym przez Szwajcarów 1:0. W 1996 roku został powołany przez Artura Jorge do kadry na Euro 96. Tam był podstawowym zawodnikiem Helwetów i wystąpił we wszystkich trzech meczach grupowych: z Anglią (1:1), z Holandią (0:2) i ze Szkocją (0:1). Po tym turnieju zakończył karierę. W kadrze narodowej zagrał 28 razy i zdobył jedną bramkę.

</doc>
<doc id="1243673" url="https://pl.wikipedia.org/wiki?curid=1243673" title="Okręg wyborczy Nottingham South">
Okręg wyborczy Nottingham South

Okręg wyborczy Nottingham South powstał w 1885 r. i wysyłał do brytyjskiej Izby Gmin jednego deputowanego. Okręg zlikwidowano w 1974 r., ale odtworzono go już w 1983 r. Okręg obejmuje południową część miasta Nottingham.

</doc>
<doc id="1243675" url="https://pl.wikipedia.org/wiki?curid=1243675" title="Okręg wyborczy Sutton Coldfield">
Okręg wyborczy Sutton Coldfield

Okręg wyborczy Sutton Coldfield powstał w 1945 r. i wysyła do brytyjskiej Izby Gmin jednego deputowanego. Okręg obejmuje północną część City of Birmingham.

</doc>
<doc id="1243679" url="https://pl.wikipedia.org/wiki?curid=1243679" title="Imperium Brytyjskie">
Imperium Brytyjskie



</doc>
<doc id="1243680" url="https://pl.wikipedia.org/wiki?curid=1243680" title="Tymczasowa Komisja Wojenno-Śledcza">
Tymczasowa Komisja Wojenno-Śledcza

Tymczasowa Komisja Wojenno-Śledcza właściwie Tymczasowa Komisja Wojenno-Śledcza przy Namiestniku i Głównodowodzącym Wojskami Warszawskiego Okręgu Wojennego – organ śledczy powołany dla spraw politycznych w Królestwie Polskim w latach 1861-1882.
Powołana w Warszawie 22 października 1861 równolegle do istniejącej Komisji Śledczej przy naczelnym Dowódcy Armii Czynnej i Naczelniku Królestwa Polskiego. Przejściowo rozwiązana od marca 1862 do stycznia 1863. 
Do jej kompetencji należało tropienie i przeprowadzanie śledztwa wobec osób podejrzanych o przestępstwa polityczne. Działalność komisji koncentrowała się na przedstawianiu wyników śledztw w danej sprawie wraz z zebranymi materiałami dowodowymi oraz z wnioskami co do dalszego postępowania na drodze sądowej lub administracyjnej, a niejednokrotnie nawet co do wymiaru kary. 

</doc>
<doc id="1243684" url="https://pl.wikipedia.org/wiki?curid=1243684" title="6 Armia Polowa">
6 Armia Polowa



</doc>
<doc id="1243685" url="https://pl.wikipedia.org/wiki?curid=1243685" title="Synagoga w Kikindzie">
Synagoga w Kikindzie

Synagoga w Kikindzie (serb. Синагога у Кикинди / "Sinagoga u Kikindi") – nieistniejąca synagoga znajdująca się w Kikindzie w Serbii, przy dzisiejszej ulicy Dositejevoj.
Synagoga została zbudowana w 1880 roku. Przed II wojną światową Kikindę zaludniała liczna i dobrze prosperująca mniejszość żydowska. Po zagładzie Żydów synagoga została sprzedana przez władze jugosłowiańskie osobom prywatnym, a w 1952 roku zburzona.

</doc>
<doc id="1243689" url="https://pl.wikipedia.org/wiki?curid=1243689" title="Zespół MNGIE">
Zespół MNGIE

Zespół MNGIE, zespół mitochondrialnej encefalomiopatii dotyczącej układu nerwowego, żołądka i jelit (ang. mitochondrial neurogastrointestinal encephalomyopathy syndrome) – rzadka choroba mitochondrialna. MNGIE może być spowodowany mutacją w genie "ECGF1" w "locus" 22q13.32-qter kodującym fosforylazę tymidyny, której towarzyszą delecje w mtDNA. Postać MNGIE bez leukoencefalopatii może być związana z mutacjami w genie "POLG" kodującym białko polimerazy DNA γ.
Chorobę opisał pierwszy Bardosi i wsp. w 1987 jako "myo-, neuro-, gastrointestinal encephalopathy"; Hirano i wsp. w 1994 zmodyfikował nazwę choroby zastępując człon "myo-" przymiotnikiem "mitochondrial".
Objawy i przebieg.
MNGIE ujawnić się może w bardzo wczesnym okresie życia (5 miesięcy) do wieku nawet 43 lat. Objawami są:

</doc>
<doc id="1243690" url="https://pl.wikipedia.org/wiki?curid=1243690" title="Hans Kudlich">
Hans Kudlich

Hans Kudlich (ur. 23 października 1823 w Úvalnie koło Karniowa, zm. 11 listopada 1917 w Hoboken w stanie New Jersey) – lekarz amerykański, polityk śląski i austriacki, poseł austriackiego parlamentu w latach 1848–1849, współzałożyciel Związku Ślązaków Austriackich, uczestnik Wiosny Ludów.
Życiorys.
W latach 1840–1845 studiował prawo i filozofię na Uniwersytecie Wiedeńskim. Podczas rewolucyjnych walk w 1848 roku dowodził Legionem Studenckim. Jego ojciec literat Josef Herman Kudlich współtworzył wówczas wszechniemiecki komitet wyborczy. Hans Kudlich został najmłodszym posłem austriackiego parlamentu (Reichstag) w Kroměřížu. Za sprawą jego wniosku 31 sierpnia 1848 parlament ten zniósł poddaństwo chłopów i pańszczyznę na terytorium monarchii Habsburgów. Nieco wcześniej, 22 kwietnia 1848, Hans Kudlich wraz z posłem austriackiego parlamentu (Reichstag) i liderem śląskiej burżuazji Franzem Heinem – wiceburmistrzem Opawy i zastępcą okręgu cieszyńskiego w Parlamencie Frankfurckim – Johannem Demelem, utworzyli w Wiedniu ponadpartyjny Związek Ślązaków Austriackich. Organizacja ta postulowała zjednoczenie austriackiego i pruskiego Śląska jako jednego z państw Związku Niemieckiego, postrzegała słowiańskich i germańskich Ślązaków jako jednolitą narodowość oraz doprowadziła do wyłączenia Śląska Austriackiego z guberni morawskiej jako samodzielnego kraju koronnego z własnym Sejmem Krajowym. W roku 1849 Hans Kudlich przebywał w Niemczech, gdzie współtworzył prowizoryczne rządy rewolucyjne. Na fali kontrrewolucji wyjechał do Szwajcarii, gdzie w roku 1853 ukończył studia medyczne. Następnie pod wpływem ostrzeżeń austriackich dyplomatów w Szwajcarii wyemigrował do Stanów Zjednoczonych, gdzie praktykował w zawodzie lekarza oraz zaangażował się w walkę o zniesienie niewolnictwa.
W 1866 roku został amestionowany w Austrii. Od 1871 roku często podróżował w rodzinne strony. Prowadził działalność publicystyczną występując przeciw polityce gabinetu hrabiego Eduarda von Taaffe zmierzającej do równouprawnienia języka czeskiego z niemieckim.
Wieże widokowe Kudlicha.
Imię Hansa Kudlicha nosiła przed II wojną światową wieża widokowa Diana, zlokalizowana w Karlowych Warach.
Obecnie jego imię nosi wieża widokowa (czes. rozhledna) w jego rodzinnej miejscowości – Úvalnie.

</doc>
<doc id="1243691" url="https://pl.wikipedia.org/wiki?curid=1243691" title="Magnetyczny dichroizm kołowy">
Magnetyczny dichroizm kołowy

Magnetyczny dichroizm kołowy, MCD, jest to zjawisko różnicowej absorpcji promieniowania elektromagnetycznego spolaryzowanego kołowo w prawo i w lewo przez próbkę (niekoniecznie chiralną) umieszczoną w polu magnetycznym. Efekt ten jest zbliżony w praktyce do zwykłego dichroizmu kołowego, choć różni się znacznie naturą fizyczną. 
W praktyce, najczęściej wykorzystuje się magnetyczny dichroizm kołowy w zakresie promieniowania rentgenowskiego ("X-ray magnetic circular dichroism", XMCD), który stosuje się do charakterystyki metali przejściowych i ich stopów. Pewne zastosowanie ma również magnetyczny dichroizm kołowy w zakresie promieniowania UV/VIS, który między innymi znajduje zastosowanie w badaniu zawartości tryptofanu w białkach.
Zjawiskiem pokrewnym do magnetycznego dichroizmu kołowego jest efekt Faradaya, czyli skręcalność optyczna indukowana polem magnetycznym.

</doc>
<doc id="1243693" url="https://pl.wikipedia.org/wiki?curid=1243693" title="Czeszków">
Czeszków

Czeszków (niem. "Tscheschendorf") – kolonia w Polsce położone w województwie dolnośląskim, w powiecie złotoryjskim, w gminie Złotoryja.
W latach 1975–1998 miejscowość należała administracyjnie do województwa legnickiego.

</doc>
<doc id="1243695" url="https://pl.wikipedia.org/wiki?curid=1243695" title="Meczet w Malmö">
Meczet w Malmö

Meczet w Malmö – jeden z głównych meczetów w Szwecji. Został otwarty w 1984 roku jako pierwszy meczet w Skandynawii. Obok meczetu wybudowano centrum islamskie wraz ze szkołą i biblioteką, co służy dla ok. 55000 muzułmanów całego regionu Skanii.
Głośnym echem w świecie odbiły się ataki na meczet i trzykrotne próby jego podpalenia. 28 kwietnia 2003 w wyniku podpalenia meczet oraz przylegające budynki zostały poważnie uszkodzone. Późniejsze podpalenia z 18 września 2005 oraz 21 października 2005 zostały szybko ugaszone nie wyrządzając większych szkód.
Malmö jest obecnie największym skupiskiem muzułmanów w Szwecji.

</doc>
<doc id="1243696" url="https://pl.wikipedia.org/wiki?curid=1243696" title="Avalski toranj">
Avalski toranj

Avalski toranj, także Avala TV Tower (cyr. Авалски торањ) – mierząca 205 metrów wieża telekomunikacyjna na górze Avala w okolicy Belgradu (Serbia). Zniszczona w czasie nalotów NATO w czasie wojny kosowskiej w kwietniu 1999. Zrekonstruowana w okresie 2006–2009.

</doc>
<doc id="1243697" url="https://pl.wikipedia.org/wiki?curid=1243697" title="Nierozłączka czarnogłowa">
Nierozłączka czarnogłowa

Nierozłączka czarnogłowa ("Agapornis personatus") – gatunek małego ptaka z rodziny papug wschodnich (Psittaculidae) zamieszkujący Tanzanię. Nie jest zagrożona wyginięciem. Często spotykana w hodowli jako ptak ozdobny.

</doc>
<doc id="1243698" url="https://pl.wikipedia.org/wiki?curid=1243698" title="Owczarki (województwo dolnośląskie)">
Owczarki (województwo dolnośląskie)

Owczarki – dawna osada w Polsce położona w województwie dolnośląskim, w powiecie złotoryjskim, w gminie Złotoryja.
W latach 1975–1998 miejscowość należała administracyjnie do województwa legnickiego.
Od 2009 formalnie włączona do wsi Lubiatów.
Zobacz też: Owczarki

</doc>
<doc id="1243701" url="https://pl.wikipedia.org/wiki?curid=1243701" title="Zespół NARP">
Zespół NARP

Neurogenna miopatia z ataksją i zwyrodnieniem barwnikowym siatkówki, zespół NARP (ang. neurogenic myopathy, ataxia, retinitis pigmentosa, NARP syndrome) – bardzo rzadka choroba mitochondrialna spowodowana mutacją punktową w mitochondrialnym DNA w genie "MTATP6" (OMIM*516060) kodującym podjednostkę 6 mitochondrialnej syntazy ATP. Zespół NARP dziedziczy się w linii matczynej, jak inne choroby mitochondrialne. Chorobę opisali Holt i wsp. w 1990 roku.
Objawy i przebieg.
Choroba ujawnia się najczęściej w wieku dorosłym, rzadko u dzieci.
Objawami są:

</doc>
<doc id="1243705" url="https://pl.wikipedia.org/wiki?curid=1243705" title="Kotlina Pliešovská">
Kotlina Pliešovská

Kotlina Pliešovská – jednostka geomorfologiczna w Wewnętrznych Karpatach Zachodnich na Słowacji, zaliczana do łańcucha Rudaw Słowackich.
Niewielka kotlina rozciągnięta jest w kierunku północ-południe na długości ok. 17 km, a jej maksymalna szerokość nie przekracza 7 km. Od wschodu ogranicza ją grupa górska Jaworia, od południa – Pogórze Krupińskie, od zachodu Góry Szczawnickie, zaś od północy Góry Kremnickie. Przez północną część kotliny płynie Hron. Najwyższym punktem kotliny jest wzgórze Hrádok (540 m n.p.m.), zaś najniższym lustro Hronu (270 m n.p.m.). W kotlinie leżą miejscowości: Babiná, Bacúrov, Breziny, Budča, Bzovská Lehôtka, Dobrá Niva, Dubové, Ostrá Lúka, Pliešovce, Podzámčok i Sása.

</doc>
<doc id="1243708" url="https://pl.wikipedia.org/wiki?curid=1243708" title="Michael Havers">
Michael Havers

Robert Michael Oldfield Havers, baron Havers (ur. 10 marca 1923, zm. 1 kwietnia 1992) – brytyjski prawnik i polityk, członek Partii Konserwatywnej, minister w rządzie Margaret Thatcher.
Życiorys.
Pochodził z hrabstwa Suffolk. Był synem sir Cecila Haversa, sędziego Wysokiego Sądu Sprawiedliwości, i Enid Snelling. Jego siostrą była Elizabeth Butler-Sloss, przewodnicząca Izby Rodzinnej Wysokiego Sądu Sprawiedliwości. Wykształcenie odebrał w Corpus Christi College na Uniwersytecie Cambridge. Następnie służył w Ochotniczej Rezerwie Royal Navy, gdzie dosłużył się stopnia porucznika. W 1948 r. rozpoczął praktykę adwokacką. W 1964 r. został Radcą Królowej. W 1972 r. otrzymał tytuł szlachecki.
W latach 1970-1987 zasiadał w Izbie Gmin jako reprezentant okręgu Wimbledon. W latach 1972-1974 był Radcą Generalnym Anglii i Walii. W latach 1979-1987 pełnił funkcję prokuratora generalnego. Na tych stanowiskach prowadzi sprawę dwóch zamachów bombowych dokonanych przez IRA (IRA dokonała również ataku bombowego na jego dom w Wimbledonie w 1981 r. Havers z rodziną przebywał wówczas w Hiszpanii). Jako prokurator generalny był oskarżycielem m.in. Petera Sutcliffe'a, zwanego też „Rozpruwaczem z Yorkshire” ("Yorkshire Ripper"), oskarżonego o zamordowanie 13 kobiet (1981), oraz Hugh Hambledona, kanadyjskiego ekonomisty, oskarżoneg o przekazywanie KGB danych NATO (1982).
Po wyborach parlamentarnych 1987 r. został w czerwcu kreowany parem dożywotnim jako baron Havers i zasiadł w Izbie Lordów. Otrzymał również stanowisko lorda kanclerza. Z tego stanowiska zrezygnował już w październiku 1987 r. z powodu złego stanu zdrowia. Zmarł w 1992 r.
Lord Havers ożenił się z Carol Elizabeth Lay w 1949 r. Miał z nią dwóch synów - Philipa, adwokata i Radcę Królowej, oraz Nigela, aktora.

</doc>
<doc id="1243710" url="https://pl.wikipedia.org/wiki?curid=1243710" title="Twierdzenie wirialne">
Twierdzenie wirialne



</doc>
<doc id="1243712" url="https://pl.wikipedia.org/wiki?curid=1243712" title="NACE">
NACE

NACE (, statystyczna klasyfikacja działalności gospodarczych w Unii Europejskiej) – klasyfikacja zbudowana z szeregu liter i cyfr odpowiadających pięciu poziomom klasyfikacji.
Pierwsze cztery poziomy są wspólne dla wszystkich krajów Unii Europejskiej. Jednocześnie dopuszcza się zróżnicowanie piątego poziomu klasyfikacji w poszczególnych krajach w celu lepszego dostosowania klasyfikacji do lokalnych warunków.
W związku z dużym tempem zmian zachodzących we wszystkich obszarach gospodarki oraz szybkim rozwojem nowych dziedzin, szczególnie tych związanych z usługami i technologiami informacyjnymi i komunikacyjnymi, następują zmiany międzynarodowych klasyfikacji. I tak klasyfikację powstałą w roku 1990 przyjęło się nazywać "NACE Revision 1.1" (Rev.1.1), natomiast uaktualnienie obowiązujące od 1 stycznia 2008 "NACE Revision 2" (Rev.2).
Powiązania NACE z klasyfikacjami międzynarodowymi i polskimi.
Na NACE i PKD jest oparta Polska Klasyfikacja Wyrobów i Usług.

</doc>
<doc id="1243714" url="https://pl.wikipedia.org/wiki?curid=1243714" title="Cukrzenie">
Cukrzenie



</doc>
<doc id="1243717" url="https://pl.wikipedia.org/wiki?curid=1243717" title="Zespół Pearsona">
Zespół Pearsona

Zespół Pearsona, zespół szpikowo-trzustkowy Pearsona (ang. Pearson pancreas-marrow syndrome) – rzadka choroba mitochondrialna spowodowana delecjami w mitochondrialnym DNA. Zespół został opisany przez Hugh A. Pearsona i wsp. w 1979 roku.
Objawy i przebieg.
Objawy zespołu Pearsona przypominają zespół Shwachmana-Diamonda. Są to:
Zazwyczaj prowadzi do śmierci w niemowlęctwie. U pacjentów którzy przeżyją w wieku dojrzewania mogą wystąpić objawy zespołu Kearnsa-Sayre’a.

</doc>
<doc id="1243719" url="https://pl.wikipedia.org/wiki?curid=1243719" title="Okręg wyborczy Wimbledon">
Okręg wyborczy Wimbledon

Okręg wyborczy Wimbledon powstał w 1885 i wysyła do brytyjskiej Izby Gmin jednego deputowanego. Okręg obejmuje London Borough of Merton.

</doc>
<doc id="1243724" url="https://pl.wikipedia.org/wiki?curid=1243724" title="Radiostacja R-350M">
Radiostacja R-350M

Radiostacja R-350M – eksploatowana w wojskach Układu Warszawskiego nadawczo-odbiorcza simpleksowa radiostacja krótkofalowa małej mocy, skonstruowana w ZSRR. Pracowała tylko z modulacją amplitudy.
Warunki pracy.
Konstrukcja radiostacji zapewniała bryzgoszczelność i pyłoszczelność oraz możliwość pracy w trudnych warunkach klimatycznych i mechanicznych. Urządzenie przystosowane było do pracy w temperaturze od -40 °C do +50 °C i wilgotności względnej do 98%.
Przeznaczenie.
Radiostacja R-350M była przeznaczona dla Grup Specjalnych (rozpoznanie i dywersja na tyłach nieprzyjaciela – w Polsce: 48, 56, 62 kompanie specjalne oraz 1 Batalion Szturmowy) oraz dla wywiadu agenturalnego. Radia przeznaczone dla służby agenturalnej miały opisy płyty czołowej w języku angielskim, w odróżnieniu od sprzętu dla grup specjalnych gdzie spotykało się radiostacje z opisami po angielsku i po rosyjsku (cyrylica).
Zasadniczym trybem pracy radiostacji była tzw. szybka telegrafia – umożliwiała szybkie nadanie (w bardzo krótkim czasie, uniemożliwiającym namierzenie nadajnika) wcześniej przygotowanego telegramu. Kodowanie telegramu odbywało się przez naperforowanie meldunku na ówcześnie standardowym filmie fotograficznym. Telegram składał się z 5-znakowych grup cyfrowych. Odbiór takiego szyfro-telegramu realizowany był przy użyciu specjalnego sprzętu; nagranie odtwarzano ze znacznie mniejszą prędkością, służył do tego magnetofon płytowy z płynną regulacją obrotów.
Możliwość odbioru takich wiadomości miała m.in. specjalna wersja radiostacji średniej mocy R-102RR2 lub R-118R.
Możliwości pracy.
Wybór zakresu nadajnika dokonywany był przez wymianę modułu zawierającego elementy indukcyjne i pojemnościowe dopasowane do danego pasma częstotliwości.

</doc>
<doc id="1243726" url="https://pl.wikipedia.org/wiki?curid=1243726" title="Cerkiew św. Mikołaja w Rzeżycy">
Cerkiew św. Mikołaja w Rzeżycy

Cerkiew św. Mikołaja w Rzeżycy () – molenna staroobrzędowców wybudowana w połowie XIX wieku znajdująca się w Rzeżycy przy J. Siņicina ielā 4.

</doc>
<doc id="1243727" url="https://pl.wikipedia.org/wiki?curid=1243727" title="RWD-9">
RWD-9

RWD-9 – polski samolot sportowy, rozwinięcie konstrukcji RWD-6, zwycięzca zawodów Challenge 1934.
Historia.
Samolot RWD-9 projektowano jako rozwinięcie RWD-6, z myślą o starcie w zawodach Challange w 1934 roku. Wymogi konkursu spowodowały, że nowa konstrukcja była projektowana jako maszyna czteromiejscowa o mocniejszym silniku. Z racji dostępności amerykańskiego silnika Menasco o mocy 195 kW (265 KM) prototyp został w niego wyposażony. Budowę prototypu sfinansowało Ministerstwo Komunikacji, był gotowy już 8 października 1932 r. Jego oblotu na lotnisku mokotowskim dokonał 4 grudnia pilot doświadczalny RWD Kazimierz Chorzewski. Do systematycznych prób przystąpiono od 4 stycznia 1933 r., zakończono je 16 lutego. Prototyp miał jeszcze skrzydło bez klap a lotki bezszczelinowe. Samolot, jego osiągi i właściwości pilotażowe, został oceniony przez pilota-oblatywacza bardzo wysoko. Drugi egzemplarz, z silnikiem Walter, oblatano 4 stycznia 1933 r. 
Komitet im. Żwirki i Wigury zamówił 6 egzemplarzy samolotu (każdy był wyceniony na 25 000 zł). Środki na budowę samolotów zostały pozyskane w drodze publicznych składek. Drugi egzemplarz samolotu, noszący oznaczenie RWD-9W i wyposażony w silnik gwiazdowy Walter Bora, został oblatany 22 stycznia 1934 r. W lutym ruszyła produkcja seryjna, Doświadczalne Warsztaty Lotnicze przystąpiły do budowy 8 egzemplarzy samolotu. Sześć było przeznaczonych dla ekipy polskiej Challange a dwa dla czechosłowackiej. 4 egz. w wersji RWD-9S posiadała prototypowe polskie silniki gwiazdowe z reduktorem Skoda GR-760 o mocy 213 kW (290 KM) konstrukcji inż. Stanisława Nowkuńskiego, a 4 kolejne egzemplarze w wersji RWD-9W z czechosłowackimi silnikami Walter Bora o mocy 162 kW (220 KM). Samoloty miały malowane na burtach nazwy oznaczające darczyńców, którzy przyczynili się do ich budowy. 
Innowacyjnymi rozwiązaniami w RWD-9 były: zastosowanie interceptorów sprzężonych z lotkami (dla poprawy sterowności poprzecznej na małych prędkościach), szczelinowe klapy również sprzężone z lotkami i slotami (dla obniżenia prędkości minimalnej), sprawny system składania skrzydła (czas jedynie 44 sekundy), podwozie z amortyzacją o dużym skoku i skutecznymi hamulcami (dla skrócenia dobiegu).
Samolot RWD-9S nr. rej. SP-DRD z nr. konkursowym 71, załoga kpt. Jerzy Bajan i mech. Gustaw Pokrzywka zajęła na Challange’u w 1934 I miejsce. II miejsce także należało do Polaków – samolot SP-DRC pilotowała załoga Stanisław Płonczyński i Stanisław Ziętek. Kolejne miejsca zajęte przez RWD-9S na tych zawodach to 7 (Jan Buczyński i i Wiktor Rogalski) i 15 (Henryk Skrzypiński i Michał Lorenz), ponadto RWD-9W w barwach Czechosłowacji zajął 8 miejsce (pilot Jan Anderle i Jan Bina).
RWD-9 15 września 1935 r. wziął udział w III Międzynarodowym Meetingu Lotniczym na lotnisku mokotowskim w Warszawie. Samolot wziął udział w współzawodnictwie w krótkim lądowaniu pomiędzy pilotowanym przez Kazimierza Chorzewskiego RWD-9 a wiatrakowcem Cierva C.30 pilotowanym przez Bolesława Stachonia. RWD-9 przegrał jedynie o kilka metrów. W samolocie SP-DRC, w katastrofie nad Zatoką Gdańską zginęli lecący jako pasażerowie gen. Gustaw Orlicz-Dreszer oraz ppłk. i zawodnik piłkarskiej Polonii Warszawa, Stefan Loth z pilotem, kpt. Aleksandrem Łagiewskim w wyniku zawadzenia podwoziem samolotu o taflę wody. Przyczyny wypadku pozostały niezbadanie do końca, konstruktorzy nie zostali dopuszczeni do oględzin wraku.
Konstrukcja.
Jednosilnikowy, czteroosobowy samolot sportowy w układzie zastrzałowego górnopłata
Kadłub o konstrukcji kratownicowej wykonanej z rur chromomolibdenowych. Wzmocniony szkieletem z listw drewnianych, kryty płótnem. Miejsca załogi umieszczone w parach, przednie fotele wyposażone w sterownice. Tablica przyrządów wyposażona w prędkościomierz, wysokościomierz, dwie busole, zegar, zakrętomierz, chyłomierz, wariometr, obrotomierz, manometr oleju, termometr oleju i paliwomierz. Podwójne drzwi z prawej strony kadłuba, pojedyncze z prawej. Przód kadłuba, w okolicach silnika, kryty blachą aluminiową. W dolnej części kadłuba był umieszczony bagażnik. Za silnikiem był umieszczony zbiornik paliwa. 
Płat dwudzielny, dwudźwigarowy o obrysie prostokątnym z zaokrąglonymi końcówkami. Do pierwszego dźwigara kryty sklejką, dalej płótnem. Usztywniony dwoma zastrzałami w układzie V. Płat wyposażony w klapy i trójdzielne sloty. Klapy sprzężone ze szczelinowymi lotkami. Wyposażony w mechanizm składania skrzydeł poprzez obrót wokół osi tylnego okucia skrzydłowego po wcześniejszym ustawieniu klap nad powierzchnią płata. Sloty opuszczały się samoczynnie przy zadanej prędkości minimalnej, co powodowało automatyczne wypuszczenie klap.
Usterzenie wolnonośne, krzyżowe. Stateczniki kryte sklejką, stery płótnem. Statecznik przestawialny w locie.
Podwozie trójpunktowe z płozą ogonową. Koła główne z amortyzatorami olejowo-powietrznymi i hamulcami Bendix, płoza z amortyzatorem olejowo-powietrznym.
Napęd – w samolocie zastosowano trzy równe typy silników mocowanych do kadłuba łożem spawanym z rur stalowych. Prototyp został oblatany z sześciocylindrowym silnikiem rzędowym Menasco Buccaneer B-6S-3 osiągającym moc startową 265 KM przy 2500 obr./min. Silnik miał masę 193 kg i napędzał dwułopatowe drewniane śmigło o stałym skoku firmy Szomański. Cztery egzemplarze, oznaczone jako RWD-9S, otrzymały dziewięciocylindrowy silnik gwiazdowy Skoda GR-760. Osiągał moc nominalną 260 KM przy 3000 obr./min oraz moc starową 290 KM przy 3300 obr./min. Masa silnika wynosiła 155 kg a jego średnica 0,97 m. Silnik był osłonięty pierścieniem Townenda, napędzał dwułopatowe, przestawialne śmigło VDM Sieger RS. Cztery inne egzemplarze, oznaczone jako RWD-9W, otrzymały dziewięciocylindrowy silnik gwiazdowy Walter Bora 1 ze sprężarką. Osiągał moc nominalną 200 KM przy 2100 obr./min oraz moc startową 220 KM przy 2300 obr./min. Miał masę 166 kg i średnicę 1,14 m. Napędzał dwułopatowe, przestawialne na ziemi, śmigło Letov.

</doc>
<doc id="1243731" url="https://pl.wikipedia.org/wiki?curid=1243731" title="Demokratyczni Republikanie (Włochy)">
Demokratyczni Republikanie (Włochy)

Demokratyczni Republikanie (wł. "Repubblicani Democratici", RD) – włoska partia polityczna o profilu centrowym i liberalnym, działająca w latach 2004–2007.
Formację założyli działacze Włoskiej Partii Republikańskiej sprzeciwiający się koncepcjom ponownego wejścia tego ugrupowania do wspierającej Silvia Berlusconiego koalicji Dom Wolności. Nowa partia przystąpiła do koalicji wyborczej Unia, podejmując w jej ramach bliską współpracę z Włochami Wartości. W wyborach parlamentarnych w 2006 lider RD Giuseppe Ossorio uzyskał mandat posła do Izby Deputowanych.
W 2007 Demokratyczni Republikanie zrezygnowali z dalszej współpracy z IdV, przystępując do Partii Demokratycznej i zachowując pewną odrębność organizacyjną. W 2010 zdecydowali się jednak powrócić do Włoskiej Partii Republikańskiej.

</doc>
<doc id="1243734" url="https://pl.wikipedia.org/wiki?curid=1243734" title="Csóványos">
Csóványos

Csóványos (939 m n.p.m.) – najwyższy szczyt gór Börzsöny. Zbudowany z andezytów, stanowi fragment dawnej, zerodowanej kaldery wulkanicznej.
Szczyt udostępniony jest kilkoma szlakami turystycznymi. Na szczycie wieża widokowa.

</doc>
<doc id="1243735" url="https://pl.wikipedia.org/wiki?curid=1243735" title="Polowanie na piranię">
Polowanie na piranię



</doc>
<doc id="1243736" url="https://pl.wikipedia.org/wiki?curid=1243736" title="Zespół Kearnsa-Sayre’a">
Zespół Kearnsa-Sayre’a

Zespół Kearnsa-Sayre’a (ang. Kearns-Sayre syndrome, KSS) – choroba mitochondrialna spowodowana delecjami w mitochondrialnym DNA. Zespół opisali wspólnie Thomas P. Kearns i George Pomeroy Sayre w 1958 roku.
Objawy i przebieg.
Zespół charakteryzuje triada objawów:
Innymi objawami i nieprawidłowościami stwierdzanymi u pacjentów z KSS są:
Nie stwierdza się osłabienia kończyn. KSS nie jest dziedziczny.
Leczenie.
Leczenie jest objawowe. Ptozę powieki koryguje się chirurgicznie; zaburzenia przewodnictwa mogą wymagać wszczepienia rozrusznika. Mimo braku jednoznacznych wyników badań co do skuteczności suplementacji witamin i koenzymów, zaleca się podawanie koenzymu Q10, witaminy C, witaminy K, ryboflawiny i tiaminy.

</doc>
<doc id="1243738" url="https://pl.wikipedia.org/wiki?curid=1243738" title="Niszczyciele rakietowe typu Audace">
Niszczyciele rakietowe typu Audace

Niszczyciele rakietowe typu "Audace" – seria dwóch włoskich niszczycieli rakietowych, w służbie w latach 1972–2006.
Główne uzbrojenie okrętów stanowiła pojedyncza wyrzutnia amerykańskich pocisków przeciwlotniczych średniego zasięgu SM-1MR i początkowo dwie automatyczne armaty uniwersalne kalibru 127 mm, cztery armaty przeciwlotnicze 76 mm i wyrzutnie torped. Przenosiły one ponadto do dwóch śmigłowców. Po modernizacji na przełomie lat 80. i 90. otrzymały zamiast jednej armaty 127 mm dodatkową wyrzutnię pocisków przeciwlotniczych krótkiego zasięgu Aspide oraz wyrzutnie pocisków przeciwokrętowych Teseo Mk 2.
Historia.
Okręty typu "Audace" były drugim typem opracowanych we Włoszech niszczycieli rakietowych, po okrętach typu "Impavido" powstałych w latach 50. Decyzję o budowie nowego typu okrętów podjęto w kwietniu 1966 roku, zlecając ją dwóm stoczniom. Stępki pod ich budowę położono w 1968 roku. Okręty były przeznaczone przede wszystkim do zwalczania samolotów i okrętów podwodnych. Ulepszeniem w stosunku do "Impavido", oprócz nowszych systemów uzbrojenia i wyposażenia elektronicznego, było wprowadzenie hangaru dla dwóch śmigłowców pokładowych. Poza amerykańskimi pociskami przeciwlotniczymi i torpedami, pozostałe uzbrojenie i większość wyposażenia było produkcji włoskiej.
Jako pierwszy zbudowano „Audace”, budowany w stoczni Cantieri Navali e Riuniti del Tirreno (późn. Fincantieri) w Riva Trigoso, wcielony do służby 16 listopada 1972 roku. Drugi okręt, „Ardito”, zbudowano w stoczni Italcantieri w Castellammare di Stabia i wszedł do służby 5 grudnia tego samego roku. Pomimo że „Ardito” otrzymał niższy znak taktyczny, to typ określany jest jako "Audace", od wcześniej zaczętego okrętu, który jako pierwszy wszedł do służby.
Opis.
Okręty miały harmonijną, uznawaną za ładną sylwetkę. Gładkopokładowy kadłub miał wyraźny wznios pokładu na ostro wysuniętym dziobie. Początkowo okręty miały odrębną nadbudówkę dziobową i rufową, później zabudowano śródokręcie niskim łącznikiem, łącząc nadbudówki w jeden kompleks, ciągnący się na większości długości okrętu. Przez pierwszy okres służby elementem wyróżniającym ich sylwetkę, nietypowym już dla okrętów tego okresu, były dwie wieże dział 127 mm w superpozycji na pokładzie dziobowym i na piętrze nadbudówki dziobowej. Kształt wież tych dział był charakterystyczny dla włoskich okrętów, z nachylonymi płaskimi ścianami i pochyłym dachem. W toku modernizacji zastąpiono drugą wieżę przez kontenerową wyrzutnię pocisków przeciwlotniczych Aspide. Dość szeroka i wysoka nadbudówka dziobowa, o kształcie zbliżonym do prostopadłościanu, z zakrytym mostkiem, stanowiła razem z wbudowanym w jej tylną część kominem, podstawę dla anten urządzeń elektronicznych. Komin miał wyloty spalin na boki i był połączony z głównym masztem.
W obniżeniu za nadbudówką dziobową zainstalowano po modernizacji pojemnikowe wyrzutnie dla pocisków woda-woda Teseo, skierowane na burty. Dalej znajdował się kompleks nadbudówki rufowej, z drugim kominem, z dalszymi antenami na nim. Następnie na dachu nadbudówki znajdowały się dwa radary SPG-51C kierowania pocisków przeciwlotniczych Tartar/Standard, a dalej wyrzutnia tych pocisków. Nadbudówka kończyła się podniesionym hangarem dla śmigłowców, których prostokątne lądowisko zajmowało cały pokład rufowy.
Napęd okrętów jest w dość konserwatywnym układzie, w postaci dwóch turbin parowych o łącznej mocy 73 000 KM, zasilanych z 4 kotłów Foster-Wheeler. Okręty mają dwie śruby i dwa stery. Mogły rozwijać maksymalną prędkość 33 węzły. Zasięg wynosił 4000 mil morskich przy prędkości 25 węzłów.
Uzbrojenie pierwotne.
Pierwotnie jedynym uzbrojeniem rakietowym okrętów była jednoprowadnicowa wyrzutnia Mk 13 Mod. 4 przeciwlotniczych pocisków rakietowych RIM-66 Standard SM-1MR na dachu nadbudówki rufowej. Zapas rakiet wynosił 40 pocisków. Uzbrojenie to służyło do walki z samolotami na średnich dystansach. Zwalczanie samolotów na bliższych odległościach, a także okrętów, zapewniało wyjątkowo silne jak na niszczyciele tego okresu uzbrojenie artyleryjskie. Tworzyły je dwie pojedyncze armaty uniwersalne 127 mm OTO Melara Compact L/54 w wieżach na dziobie umieszczonych w superpozycji oraz czterech armat przeciwlotniczych 76 mm OTO Melara Compact L/63 w wieżach na śródokręciu, po dwie na burtach. Wszystkie armaty były szybkostrzelne. Uzbrojenie to jednak miało niedogodności w postaci ograniczonego pola ostrzału w kierunku rufy, a pojedynczy system Standard nie mógł odeprzeć zmasowanych ataków.
Drugim głównym zadaniem okrętów było zwalczanie okrętów podwodnych, do czego służyły na dużych odległościach przede wszystkim śmigłowce pokładowe. Okręty miały duże możliwości w tym zakresie jak na niszczyciele tej wielkości, mogąc zabierać w hangarze dwa śmigłowce Agusta-Bell AB-212 lub jeden cięższy SH-3 Sea King. Na mniejszych dystansach do tego celu służyły cztery nieruchome wyrzutnie ciężkich torped 533 mm, kierowanych przewodowo, umieszczone nietypowo w pawęży rufowej, skierowane do tyłu. Wystrzeliwano z nich włoskie torpedy naprowadzane przewodowo Whitehead A-184 o zasięgu około 15 km, które jako ładunek bojowy przenosiły samonaprowadzające się lekkie torpedy Mk 46. Mogły one służyć także przeciw celom nawodnym. Zestaw uzbrojenia przeciwpodwodnego uzupełniały dwie potrójne wyrzutnie ILAS-3 kalibru 324 mm dla lekkich torped przeciw okrętom podwodnym Mk 44 lub Mk 46, umieszczone na pokładzie na burtach na śródokręciu.
Modernizacja.
Pod koniec lat 80. okręty zmodernizowano w celu zwiększenia ich możliwości bojowych, posiłkując się rozwiązaniami opracowanymi dla nowych niszczycieli typu "Durand de La Penne". W marcu 1988 roku ukończono modernizację „Ardito”, a w 1991 roku „Audace”.
Zwiększono możliwości przeciwlotnicze okrętów przez zamianę drugiej wieży dział 127 mm na kontenerową ośmioprowadnicową wyrzutnię Selenia Albatros dla pocisków przeciwlotniczych krótkiego zasięgu Aspide. Przy tym, zdemontowane wieże zostały wykorzystane dla niszczycieli typu "Durand de La Penne". Wszystkie cztery armaty 76 mm Compact na „Audace” i jedną na „Ardito” wymieniono na nowszy model OTO Melara 76 mm Super Rapid, o szybkostrzelności zwiększonej z 85 do 120 strz/min (z wymiany pozostałych armat, planowanej na 1994 rok, zrezygnowano).
Okręty zyskały możliwość zwalczania okrętów na dalekich dystansach przez zainstalowanie podstaw dla czterech podwójnych kontenerowych wyrzutni pocisków woda-woda Teseo Mk 2, o zasięgu do 185 km. Zrezygnowano natomiast z rufowych wyrzutni torped 533 mm, demontując je. Z okrętów mogły ponadto operować nowsze śmigłowce AW 101 Merlin. Zmodernizowano ponadto wyposażenie elektroniczne.
Dane.
Uzbrojenie pierwotne
Uzbrojenie po modernizacji
Wyposażenie elektroniczne

</doc>
<doc id="1243739" url="https://pl.wikipedia.org/wiki?curid=1243739" title="Despised Icon">
Despised Icon

Despised Icon - kanadyjski zespół deathcore'owy z Montrealu.
Zespół powstał na początku 2002, w jego skład weszli członkowie Neuraxis, In Dying Days czy Heaven's Cry. W tym samym roku ukazała się pierwsza płyta Despised Icon "Consumed by Your Poison".
Zespół zakończył działalność w grudniu 2010 koncertem w Quebec w Kanadzie.

</doc>
<doc id="1243740" url="https://pl.wikipedia.org/wiki?curid=1243740" title="Wielopartyjność">
Wielopartyjność



</doc>
<doc id="1243742" url="https://pl.wikipedia.org/wiki?curid=1243742" title="Leyti N’Diaye">
Leyti N’Diaye

Leyti N’Diaye (ur. 19 sierpnia 1985 w Dakarze) – senegalski piłkarz występujący na pozycji obrońcy. Obecnie gra w Olympique Marsylia.
Kariera klubowa.
Ten senegalski obrońca rozpoczynał karierę w klubie CS Louhans-Cuiseaux. Gdy jego klub spadł z 3 ligi przeniósł się w wieku 17 lat do Olympique Marsylia. Jego dobrze zapowiadającą się karierę zahamowały dwie poważne kontuzje kolana. W styczniu 2006 został wypożyczony do US Créteil, gdzie zagrał w 9 spotkaniach. Po czasie spędzony w Créteil, został ponownie wypożyczony, tym razem do RC Strasbourg, jednak nigdy nie wystąpił tam w pierwszym zespole. Kolejne kontuzje kolana oraz więzadeł krzyżowych spowodowały, że grywał tylko w zespole rezerw. Sezon 2007/08 rozpoczął w rezerwach OM, jednak od kiedy do klubu przyszedł Eric Gerets Leyti częściej pojawiał się na ławce rezerwowych, w efekcie wystąpił tylko w 3 spotkaniach ligowych. Następnie został wypożyczony do AC Ajaccio.

</doc>
<doc id="1243743" url="https://pl.wikipedia.org/wiki?curid=1243743" title="Koponiusz">
Koponiusz

Koponiusz, łac. "Coponius" – pierwszy rzymski namiestnik ("prefekt") prowincji Judei, w latach od 6 do 9 n.e.
Został mianowany przez Oktawiana Augusta po pozbawieniu urzędu etnarchy Judei Archelaosa, który był synem Heroda Wielkiego. Koponiusz był rzymskim rycerzem (ekwitą) który miał pełnią władzę administracyjną i sądową, włącznie z prawem kary śmierci. Jednocześnie August wysłał Kwiryniusza do Syrii by przeprowadził spis majątków i sprzedał mienie pozostałe po Archelaosie. Wtedy to właśnie Juda Galilejczyk po raz drugi podniósł bunt, wcześniej zaraz po śmierci Heroda Wielkiego. Za namiestnictwa Koponiusza grupa Samarytan sprofanowała Świątynię Jerozolimską wrzucając ludzkie kości do świętej strefy. Prawdopodobnie w związku z tym wydarzeniem jedne z bram świątyni noszą nazwę „bram Koponiusza”. Zakończywszy sprawowanie urzędu, wrócił do Rzymu. Do naszych czasów zachowały się jego monety wybijane w Judei.

</doc>
<doc id="1243744" url="https://pl.wikipedia.org/wiki?curid=1243744" title="Marta Ścisłowicz">
Marta Ścisłowicz

Marta Ścisłowicz (ur. 2 maja 1984 w Tychach) – polska aktorka filmowa, telewizyjna i teatralna.
Jest absolwentką I Liceum Ogólnokształcące im. Leona Kruczkowskiego w Tychach. W 2007 ukończyła studia na wydziale aktorskim Państwowej Wyższej Szkoły Teatralnej we Wrocławiu. W latach 2007–2012 występowała na deskach Teatru Polskiego im. Hieronima Konieczki w Bydgoszczy. Obecnie współpracuje z Teatrem im. Żeromskiego w Kielcach i Teatrem Starym w Krakowie.
Życie prywatne.
Jest związana z Piotrem Żurawskim.
Wywiady telewizyjne.
Marta Ścisłowicz o nowej roli ("Prosto w serce")
Marta Ścisłowicz o serialowej postaci ("Linia życia")
Najciekawsze spotkania dla miłośników teatru (Warszawskie Spotkania Teatralne)

</doc>
<doc id="1243745" url="https://pl.wikipedia.org/wiki?curid=1243745" title="Kryl północny">
Kryl północny

Kryl północny ("Meganyctiphanes norvegica") – średnio duży gatunek szczętek, występujący w całym regionie północnego Atlantyku. Tam jest najważniejszym rodzajem pokarmu wielu gatunków zwierząt, m.in. fiszbinowców, różnych gatunków ryb i ptaków morskich. Jest jedynym przedstawicielem monotypowego rodzaju "Meganyctiphanes". 
Systematyka.
Gatunek został opisany po raz pierwszy przez Michaela Sarsa w 1856. Ernest William Lyons Holt oraz Walter Medley Tattersall określili go w 1905 jako jedyny gatunek rodzaju "Meganyctiphanes".
Nazwa "Meganyctiphanes" pochodzi z greki klasycznej i oznacza „duże nocne światło”. Odnosi się to do zdolności szczętki do iluminacji w mrocznych głębiach oceanów za pomocą fotoforów. Przymiotnik "norvegica" odnosi się natomiast do jednego z obszarów występowania, mianowicie wód u wybrzeży Norwegii. Polska nazwa jest przetłumaczeniem nazwy angielskiej "Northern krill".
Budowa.
Kryl północny osiąga wielkość do 30 mm, według FAO do 40 mm. 
Występowanie.
Jego zasięg obejmuje rozległe przestrzenie północnego Atlantyku, od subpolarnych akwenów otaczających Grenlandię, Islandię i Norwegię, po umiarkowanie ciepłe wody na wysokości przylądka Hatteras (Karolina Północna) na zachodzie i Morza Śródziemnego na wschodzie. Występuje m.in. w północnej części Morza Północnego sięgając po cieśninę Kattegat. Brak tego gatunku w Bałtyku.
Ekologia.
Gatunek jest ważnym ogniwem łańcucha pokarmowego w północnym Atlantyku. Odżywia się zooplanktonem, z którego faworyzuje widłonogi. Te powodują czerwone zafarbowanie jego systemu pokarmowego, widocznego przez przezroczysty egzoszkielet. Z drugiej strony kryl ten jest jednym z głównych rodzajów pożywienia fiszbinowców, ryb, np. dorsza atlantyckiego i ptaków, np. burzykowatych.
Zachowanie.
W poszukiwaniu pożywienia, jak i chroniąc się przed drapieżnikami, kryl północny odbywa wertykalne wędrówki schodząc w głębiny podczas dnia i wypływając w wyższe warstwy wody podczas nocy. 
Podobnie jak inne gatunki szczętek kryl północny linieje po tym, jak wyrośnie z za małych egzoszkieletów. Linienia następują w okresie od 9 do 28 dni, w zależności od temperatury wody. Częściej następują przy temperaturach do 15 °C, rzadziej przy temperaturach od 2,5 °C.
Połowy.
Gatunek jest poławiany komercyjnie w Zatoce Świętego Wawrzyńca.

</doc>
<doc id="1243747" url="https://pl.wikipedia.org/wiki?curid=1243747" title="Koenzym Q10">
Koenzym Q10



</doc>
<doc id="1243749" url="https://pl.wikipedia.org/wiki?curid=1243749" title="Kościół Przemienienia Pańskiego we Wrzosowie">
Kościół Przemienienia Pańskiego we Wrzosowie

Kościół pw. Przemienienia Pańskiego we Wrzosowie – zabytkowy kościół we wsi Wrzosowo w województwie zachodniopomorskim.
Kościół pochodzi z XIII wieku; został mocno przebudowany na przełomie XV i XVI wieku, natomiast w wieku XIX został poddany powszechnie wówczas przeprowadzanym pracom restauracyjnym. Zachował jednak cechy gotyckie niektórych elementów swej architektonicznej bryły.
Jest to świątynia murowana z cegły i kamienia polnego, tynkowana. Całkowita długość kościoła wynosi 23 m zaś szerokość 11,1 m.
Cechy architektoniczne.
Jest to świątynia jednonawowa, na rzucie prostokąta, z wydzielonym prezbiterium – zakończonym trójbocznie (z otworami okiennymi zakończonymi ostrym łukiem). Od strony północnej dobudowana została niższa, prostokątna przybudówka, w której mieści się zakrystia. 
Od strony zachodniej usytuowana jest prostokątna, trzykondygnacyjna wieża. Jej elewacje szczytowe znajdują się od strony północnej i południowej. Elementami podziału architektonicznego ścian wieży są symetryczne blendy, otwory okienne i małe otwory o formie otworów strzelniczych.
Dach kościoła nad nawą jest dwuspadowy, nad prezbiterium trójspadowy. Nad zakrystią i wieżą dwuspadowy. Wszystkie połacie dachowe pokryte dachówką karpiówką (nad wieżą krycie podwójne, nad nawą i prezbiterium pojedyncze).
Ściany nawy i prezbiterium kościoła opinają przypory na niskich cokołach. Pomiędzy przyporami znajdują się duże, prostokątne otwory okienne, zakończone ostrym łukiem. Jedynie w prezbiterium jest wnęka okienna. Otwory okienne nawy są bez uskoków przy dolnej krawędzi. Ponad nimi znajduje się okno okrągłe. Wejście główne do kościoła usytuowane jest w portalu zachodnim wieży. Portal ma kształt prostokąta z czterema uskokami. Zamknięty jest ostrołukowym trójliściem. Portal boczny znajduje się we wschodnim przęśle nawy od strony południowej. Ma kształt prostokąta z podwójnym uskokiem (zamknięty półkoliście). Otwór drzwiowy do zakrystii (prostokątny) jest umieszczony w elewacji wschodniej.
Wnętrze kościoła.
Wnętrze kościoła stanowi wieża oraz czteroprzęsłowa nawa, zakrystia i prezbiterium. Dolna kondygnacja wieży, nawa, prezbiterium oraz przybudówka przykryte są stropem. W nawie, wieży i zakrystii posadzki wykonane są z terakoty. W ścianie południowej znajduje się ostrołukowy portal (wejście na wieżę). Arkada zakrystii zabudowana jest ścianką drewnianą z przeszkloną górą. W zachodniej części nawy umiejscowiono drewniany, wsparty na kwadratowych słupach, chór muzyczny z organami. Drzwi główne do kościoła są prostokątne z dekoracją maswerkową wpisaną w łuk ostry. Drzwi łączące wieżę z nawą są prostokątne, zamknięte ostrym, łukiem a drzwi w portalu bocznym – prostokątne, zamknięte łukiem półpełnym i ozdobione dekoracją maswerkową.
Zabytki.
Z dawnych dzieł sztuki niewiele zostało, ponieważ kościół podczas wojen XVII w. był wielokrotnie plądrowany. W 1883 roku wybudowano nowe organy z miejscem dla chóru. 
Do bezcennych zabytków sztuki sakralnej, stanowiących od wieków wyposażenie tego kościoła i zachowanych do dziś, należą: chrzcielnica z drzewa dębowego z 1634 roku, drewniana barokowa ambona z figurami przedstawiającymi Apostołów (aktualnie przeniesiona do kościoła w Mierzynie).

</doc>
<doc id="1243752" url="https://pl.wikipedia.org/wiki?curid=1243752" title="Meganyctiphanes norvegica">
Meganyctiphanes norvegica



</doc>
<doc id="1243753" url="https://pl.wikipedia.org/wiki?curid=1243753" title="Kalifowie Maroka">
Kalifowie Maroka



</doc>
<doc id="1243754" url="https://pl.wikipedia.org/wiki?curid=1243754" title="Standard Industrial Classification">
Standard Industrial Classification

SIC () – klasyfikacja działalności gospodarczej, stworzona przez rząd Stanów Zjednoczonych. Powstał w latach trzydziestych XX wieku. Opiera się na czterocyfrowym kodzie. Od roku 1997 został zastąpiony przez NAICS, obowiązujący we wszystkich krajach Ameryki Północnej. Niektóre agencje rządowe USA np. United States Securities and Exchange Commission nadal stosuje system SIC.

</doc>
<doc id="1243755" url="https://pl.wikipedia.org/wiki?curid=1243755" title="Kienesa w Poniewieżu">
Kienesa w Poniewieżu

Kienesa w Poniewieżu – drewniana bóżnica znajdująca się w Poniewieżu na Litwie przy ulicy Sadowej.
Historia.
Na krótko przed wybuchem II wojny światowej została poszerzona i podwyższona. Tuż obok przy ulicy Ramygalos 66 mieścił się ośrodek kulturalny lokalnej społeczności karaimów. W międzywojniu w kienesie pracowało dwóch hazzanów oraz jeden szamasz – nadzorca majątku kienesy i pobliskiego cmentarza.
W 1956 została przejęta przez państwo, a w 1970 zburzona. W latach 90. lokalne władze postawiły kamień upamiętniający świątynię w językach karaimskim i litewskim. 

</doc>
<doc id="1243757" url="https://pl.wikipedia.org/wiki?curid=1243757" title="SIC">
SIC



</doc>
<doc id="1243758" url="https://pl.wikipedia.org/wiki?curid=1243758" title="Easy Band All Stars">
Easy Band All Stars

Easy Band All Stars – zespół powstały w 1996 r. w Warszawie.
W początkowym okresie najczęściej występujący muzycy to: gitarzysta - Sebastian Skalski (znany również jako DJ i producent Sebastian Skalski (DJ Seb), basista - Filip Jurczyszyn oraz perkusista - Bartek Ważny "Ważniak". Klawisze obsługiwał początkowo Michał "Misiek" Marecki (później m.in. Sidney Polak i T.Love), ale opuścił grupę, a jego miejsce zajął Piotr Zabrodzki (Mista Pita). Z czasem skład powiększył się o sekcję dętą w składzie: Tomek Stąpor - puzon, Alicja Wołyńczyk - alt i Marcin Ołówek - trąbka. Po krótkiej i owocnej współpracy Sekcja opuściła zespół, aby stać się podporą innej warszawskiej formacji Transmisja. W ich miejsce z EBAS związani byli różni muzycy m.in. puzoniści: Grzegorz Turczyński i Darek "Struś" Plichta, saksofoniści - Marcin Gańko, Karol Gołowacz oraz trębacze: Dominik Trębski i Kuba Zborowski. Na drodze muzycznych poszukiwań EBAS "wcieliło" w swe szeregi amerykańskiego rapera MC Apex oraz wokalistów rodem z Somalii Abba Mohadin Shaira oraz Elmi Abdiego. W kwietniu 2000 ukazała się płyta zespołu "E.B.A.S", wieńcząca czteroletnią działalność i zamykająca okres współpracy z Mc Apex, Abba Mohadin i Elmi Abdi. Na płycie oprócz większości ww. muzyków zagrał Mikołaj "Mikus" Wielecki, obecnie lider zespołu Ritmodelia i ceniony muzyk sesyjny. 
W późniejszym okresie do grupy dołączyła nowa grupa wokalistów: Oskar Iwaniuk, Iza Kowalewska (obecnie m.in. Muzykoterapia), Olga Stopińska, Aga Skrzypek znana szerzej jako Aga Zaryan oraz klawiszowiec Michał "Fox" Król. Brzmienie zespołu zmieniło się wówczas z garażowo-korzennego na klubowe. EBAS stale koncertował, jednocześnie myśląc o kolejnej płycie, niestety nagrania zarejestrowane w tym okresie nie zostały nigdy skończone, ani wydane. Kilka utworów z płyty "Easy Band All Stars" zostało umieszczone na składankach dołączanych do pisma "Machina". Z czasem grupa uległa praktycznemu rozkładowi. Poszczególni członkowie zaangażowali się w nowe projekty, a część pod nazwą Easy Band sporadycznie występowała w warszawskich klubach, by zaprzestać tej działalności ok. roku 2005.

</doc>
<doc id="1243761" url="https://pl.wikipedia.org/wiki?curid=1243761" title="Muhammad I (Marynidzi)">
Muhammad I (Marynidzi)

Muhammad I ibn Abdulhak (arab. محمد بن عبد الحق = "", zm. 1244) – szejk berberskiego klanu Marynidów, syn szejka Abdulhaka I. Objął przywództwo nad klanem po swoim bracie Usmanie w 1240 roku. 
Kiedy almohadzki kalif Maroka Abd al-Wahid II próbował złamać potęgę coraz silniejszych Marynidów, Muhammad I odpowiedział atakiem na Meknes. W 1244 roku został jednak zabity. Przywództwo nad klanem objął wówczas jego brat Abu Jahja Abu Bakr, któremu udało się dokończyć dzieła Muhammada I i wynieść Marynidów na sułtański tron Maroka.

</doc>
<doc id="1243763" url="https://pl.wikipedia.org/wiki?curid=1243763" title="Komedia polityczna">
Komedia polityczna



</doc>
<doc id="1243764" url="https://pl.wikipedia.org/wiki?curid=1243764" title="NAICS">
NAICS

NAICS (, statystyczna klasyfikacja działalności gospodarczych w Ameryce Północnej) – system klasyfikacji działalności powstały w 1997 roku mający zastąpić obowiązujący wówczas Standard Industrial Classification - SIC i ujednolicić klasyfikację dla całej Ameryki Północnej dostosowując go jednocześnie do międzynarodowej klasyfikacji ISIC stworzonej przez ONZ. W praktyce niektóre agencje rządowe USA np. United States Securities and Exchange Commission nadal stosuje system SIC.
System składa się z sześciocyfrowego, pięciopoziomowego kodu, gdzie cztery kody są zgodne z systemami międzynarodowymi (ISIC i NACE), natomiast poziom piąty - odpowiada specyfice gospodarki amerykańskiej.
Klasyfikacja NAICS ewoluuje wraz ze zmianami w gospodarce i w roku 2002 powstała nowa wersja (rewizja) systemu.

</doc>
<doc id="1243766" url="https://pl.wikipedia.org/wiki?curid=1243766" title="Zapalenie plazmakomórkowe żołędzi Zoon">
Zapalenie plazmakomórkowe żołędzi Zoon



</doc>
<doc id="1243767" url="https://pl.wikipedia.org/wiki?curid=1243767" title="Theodor Haase">
Theodor Haase

Theodor Haase (ur. 14 lipca 1834 we Lwowie, zm. 27 marca 1909 roku w Cieszynie) – niemiecki polityk i pastor ewangelicki, członek Rady Miasta Bielsko od 1859, senior śląskich ewangelików od 1865, czołowy działacz Niemieckiej Partii Postępowej na Śląsku Austriackim, związany z nurtem Związku Ślązaków Austriackich, poseł Śląskiego Sejmu Krajowego od 1876, deputowany austriackiej Rady Państwa od 1879, morawsko-śląski superintendent Kościoła ewangelicko-augsburskiego od roku 1882, członek Izby Panów austriackiej Rady Państwa od 1905.
Biografia i działalność.
Był synem ewangelickiego superintendenta Galicji i Bukowiny Adolfa Theodora. Od 1859 roku był pastorem i radcą miejskim w Bielsku, od roku 1865 seniorem śląskich ewangelików. Był również wydawcą pisma „Neuprotestantische Blätter”. W roku 1876 przeniósł się do Cieszyna, gdzie zdobył mandat posła Śląskiego Sejmu Krajowego. Należał, obok burmistrza Cieszyna – Jana Demela, Rudolfa Bukowskiego – radcy prawnego Komory Cieszyńskiej i posła śląskiego Śląskiego Sejmu Krajowego, bielskiego fabrykanta Gustawa Josephy’ego, jednym z liderów Niemieckiej Partii Postępowej (Deutsche Fortschrittpartei) na Śląsku Austriackim. Związani oni byli z nurtem Związku Ślązaków Austriackich, którego współzałożycielem był burmistrz Jan Demel. Od roku 1867 Leopold Otto polski pastor z Kongresówki, szerzył tu idee polskie na łamach „Zwiastuna Ewangelickiego”. W opozycji od 7 października 1877 roku, ks. dr Teodor (Theodor) Haase wydawał polskojęzyczny, ewangelicki tygodnik „Nowy Czas. Tygodnik polityczny”, zaliczany przez polskich badaczy w poczet tzw. „prasy ślązakowskiej”. "Rysy osobowości Haasego znalazły odbicie na łamach „Nowego Czasu”. Pismo to dystansowało się od „Silesii” […] można było [na jego łamach] spotkać nawet tendencje propolskie i antyniemieckie. Od sierpnia 1885 roku dotychczasowy charakter pisma uległ zmianie […] Poprzez nawoływanie do „zgody narodów i ludów” – w tym także Polaków i Niemców – poprzez piętnowanie polskich stronnictw narodowych za nacjonalizm, pismo chciało osłabić siłę oddziaływania tych ugrupowań […] i starało się o wytworzenie uczuciowego związku z monarchią habsburską". W roku 1895 „Nowy Czas” napisał: "Lud nasz bardziej zbliżony jest do ludu niemieckiego, z którym sąsiaduje na zachód niż do ludu polskiego w Galicji. […] Ta mieszana, śląska narodowość jest koniecznym wynikiem rozwoju historycznego, jaki lud nasz przechodził; przed kilkoma wiekami został odłączony od Polski, przeszedł pod wiele lepsze rządy niemieckie i zachowując język pierwotny, nabył przez zetknięcie z wysoką cywilizacją niemiecką owych właściwości, którymi góruje nad ludem, zostającym ciągle pod rządami polskimi". W opozycji do „Nowego Czasu” polską agitacją wśród ewangelików zajmował się „Dziennik Cieszyński”, związany z Polskim Stronnictwem Narodowym utworzonym w Cieszynie przez dr Jana Michejdę. Stronnicy Związku Ślązaków Austriackich i czytelnicy, związanego z nim „Nowego Czasu” byli nazywani „ruchem ślązakowskim”. Orientacja ta osiągnęła znaczny rozmach na terenie powiatów sądowych: frydeckiego, strumieńskiego i skoczowskiego. Szwagier Haasego – Franciszek Obraczaj, jako reprezentant „śląskiego stronnictwa postępowego” (prekursora Śląskiej Partii Ludowej) w latach 1878-1884 był posłem Śląskiego Sejmu Krajowego z okręgu pozamiejskiego Frydek-Bogumin, równolegle reprezentował też cały Śląsk Cieszyński na forum austriackiej Rady Państwa. W 1879 roku pastor Theodor Haase został wybrany również deputowanym wiedeńskiej Rady Państwa z okręgu miejskiego Cieszyn – Strumień – Skoczów – Jabłonków. Tam od roku 1905 dożywotnio zasiadał w Izbie Panów. W roku 1882 został podniesiony do godności morawsko-śląskiego superintendenta kościoła ewangelicko-augsburskiego. Teodor (Theodor) Haase posługiwał się też językiem polskim, wydał dwie staropolskie postylle (Grzegorza z Żarnowca i Mikołaja Reja). W pełni popierał prawo Ślązaków do konfesyjnej polszczyzny, lecz równie zdecydowanie zwalczał ugrupowania polskie. Polski historyk Józef Chlebowczyk zaliczył Haasego do „najwybitniejszych indywidualności Śląska Austriackiego pod koniec XIX wieku”.
Zmarł w 1909 r. i został pochowany na nowym cmentarzu ewangelickim w Bielsku.
Kontrowersje.
Polscy narodowcy zarzucali Haasemu niemiecki nacjonalizm i germanizację Ślązaków. Zarzuty te skomentowała redakcja „Nowego Czasu”, kilkanaście lat po śmierci swego założyciela: "Doktorowi Haasemu był nacjonalizm zupełnie obcym. Do tego był zanadto żarliwym staroliberałem austriackim, który znał i nade wszystko stawiał austriackość. Młodsi teologowie narodowo-niemieccy […] uskarżali się nieraz nawet na nieprzychylność Haasego. Tendencji germanizacyjnych nie można mu więc na żaden wypadek zarzucić. Nacjonalistów polskich, ale też nie kochał. Dlaczego zyskał ten człowiek taką popularność u ludu naszego na Śląsku? Zapewne […] dlatego, że duch jego był niby spokrewniony z duchem ludu ewangelicko-śląskiego […] musi to każdemu dać dużo do myślenia, że wystąpienie w r. 1905 skoczowskiego kierownika szkolnego p. Józefa Kożdonia z hasłami ślązakowskimi, które zaczął głosić przez założony przez siebie tygodnik „Ślązak”, tak szybko zyskały rozgłos i wzięcie […] u ludu śląskiego"

</doc>
<doc id="1243770" url="https://pl.wikipedia.org/wiki?curid=1243770" title="Planet Waves">
Planet Waves

Planet Waves – 14. studyjny album Boba Dylana nagrany w czerwcu i listopadzie 1973 oraz wydany w styczniu 1974.
Historia i charakter albumu.
Chociaż od "New Morning" upłynęły trzy lata, to Dylan właściwie prawie nic wtedy nie komponował (z wyjątkiem muzyki do filmu). W czerwcu 1973 nagrał swoją nową piosenkę „Forever Young”. Jak sam twierdził, napisał ją jeszcze w Tucson w stanie Arizona, czyli w 1972 r., bo wtedy przebywał w tym stanie.
Inne utwory zostały napisane na miesiąc przed listopadowymi sesjami do albumu.
Latem 1973 r. Robbie Robertson (który zamieszkał w Kalifornii w pobliżu domu Dylana), reszta The Band i Dylan zaczęli rozmowy na temat przygotowania tournée. Wszyscy byli chętni i do października wszystkie stadiony zostały przez nich zarezerwowane. Na początku listopada Dylan i The Band rozpoczęli nagrania do nowego albumu.
Sesje z 1 i 2 listopada były poświęcone zgraniu się, sprawdzeniu nagłośnienia i eksperymentowaniu w celu poznania studia. Na tych sesjach nie był obecny Levon Helm. Jednak spróbowano około ośmiu utworów, z których co najmniej trzy okazały się być bardzo dobrze wykonane: „Nobody 'Cept You”, „Never Say Goodbye” i wersja „The House of the Rising Sun” w aranżacji na cały zespół.
Dwie następne sesje dostarczyły na album aż pięć utworów, a następne – pozostałe utwory.
Ostatecznie nagrano album na zaledwie 8 sesjach, z tego dwie ostatnie poświęcone były tylko miksowaniu.
Sesje nagraniowe.
1. Forever Young; Nobody 'Cept You; 2. Never Say Goodbye.
1. Instrumentalny; 2. Never Say Goodbye; 3. Never Say Goodbye; 4. Never Say Goodbye; 5. Never Say Goodbye; 6. Never Say Goodbye; 7. Never Say Goodbye; 8. Never Say Goodbye; 9. March Around the Dinner Table (instrumentalny); 10. Dinner (instrumentalny?); 11. Fortepianowy utwór Gartha (instrumentalny?); 12. Crosswind Jamboree (instrumentalny); 13. House of the Risin' Sun; 14. House of the Risin' Sun; 15. Nobody 'Cept You; 16. Crosswind Jamboree (instrumentalny); 17. Forever Young.
1. You Angel You; 2. Going, Going, Gone; 3. Forever Young.
1. On a Night Like This; 2. On a Night Like This; 3. On a Night Like This; 4. On a Night Like This (powolny); 5. On a Night Like This; 6. On a Night Like This; 7. On a Night Like This (szybki); 8. Hazel; 9. Hazel; 10. Hazel; 11. Hazel; 12. Hazel; 13. Krótki jam; 14. Hazel; 15. Hazel; 16. Hazel; 17. Tough Mama; 18. Tough Mama; 19. Tough Mama; 20. Tough Mama; 21. Tough Mama; 22. Tough Mama; 23. Tough Mama; 24. Something There Is About You; 25. Something There Is About You; 26. Something There Is About You.
1. Going, Going, Gone; 2. Going, Going, Gone; 3. Going, Going, Gone; 4. On a Night Like This; 5. On a Night Like This; 6. On a Night Like This; 7. Forever Young; 8. Forever Young; 9. Forever Young; 10. Forever Young; 11. Forever Young.
1. Wedding Song; 2. Adalita; 3. Adalita; 4. Forever Young.
Brak jakichkolwiek danych. Być może The Band zgłosił się tylko po wypłatę za poprzednie sesje nagraniowe.
1. Forever Young; 2. Forever Young; 3. Forever Young; 4. Forever Young; 5. Forever Young; 6. Dirge.

</doc>
<doc id="1243772" url="https://pl.wikipedia.org/wiki?curid=1243772" title="Kastaniety (album)">
Kastaniety (album)

Kastaniety – debiutancki album polskiej grupy muzycznej K.A.S.T.A., wydany został w 17 sierpnia 2002 roku nakładem Blend Records. Nagrania dotarły do 17. miejsca listy OLiS.
Pochodząca z albumu piosenka „Peryferie” znalazła się na 59. miejscu listy 120 najważniejszych polskich utworów hip-hopowych według serwisu T-Mobile Music.

</doc>
<doc id="1243773" url="https://pl.wikipedia.org/wiki?curid=1243773" title="Pseudomystus siamensis">
Pseudomystus siamensis

Pseudomystus siamensis – gatunek słodkowodnej ryby sumokształtnej z rodziny bagrowatych (Bagridae). Występuje w dorzeczach Mekongu, Maeklongu i Chao Phraya (Menam) oraz w rzekach półwyspiarskiej części Tajlandii. Dorasta do 15 cm długości standardowej. Żyje do 4 lat. Z natury spokojna, żeruje w nocy lub gdy jest bardzo głodna. Nie lubi światła, w dzień chowa się w kryjówkach lub pod innymi rybami. Ubarwienie czarne z jasnymi, pionowymi paskami nieregularnego kształtu. Kolor pasków jest uzależniony od wieku ryby.

</doc>
<doc id="1243774" url="https://pl.wikipedia.org/wiki?curid=1243774" title="K.A.S.T.A. Skład">
K.A.S.T.A. Skład



</doc>
<doc id="1243779" url="https://pl.wikipedia.org/wiki?curid=1243779" title="Kamal">
Kamal

Kamal – przyrząd używany w nawigacji do określania szerokości geograficznej, poprzez określenie wysokości Gwiazdy Polarnej nad horyzontem. Stosowany był głównie w świecie arabskim. 
Składa się z małej deseczki z otworem, przez który przewleczony jest sznurek z węzłami. Jeden koniec sznurka trzyma się w zębach, drugi naciąga ręką mniej więcej w poziomie. Następnie przesuwa się deseczkę tak, aby dolna krawędź pokryła się z horyzontem, a górna z ciałem niebieskim (najczęściej Gwiazdą Polarną). Pozycja deseczki pozwala odczytać wysokość gwiazdy nad horyzontem, co umożliwia określenie szerokości geograficznej.

</doc>
<doc id="1243855" url="https://pl.wikipedia.org/wiki?curid=1243855" title="Ajman Abu Fajed">
Ajman Abu Fajed

Ajman Abu Fajed (ur. 1965, zm. 15 lutego 2008) – palestyński terrorysta, przywódca Palestyńskiego Islamskiego Dżihadu. 
Zginął 15 lutego 2008 r., podczas eksplozji wewnątrz dwupiętrowego domu w Gazie, poza Fajedem zginęło sześć innych osób, a rannych zostało około czterdziestu. Dom w którym doszło do wybuchu uległ całkowitemu zniszczeniu, a sąsiednie budynki zostały poważnie uszkodzone. Świadkowie nie są zgodni co do przyczyn wybuchu, według jednych doszło do wybuchu bomby, według innych był to izraelski nalot. Rzecznik armii izraelskiej kategorycznie zaprzeczył jakoby wybuch spowodowany był nalotem samolotów izraelskich na Gazę. 

</doc>
<doc id="1243860" url="https://pl.wikipedia.org/wiki?curid=1243860" title="Wojska wewnętrzne">
Wojska wewnętrzne

Wojska wewnętrzne – formacje wojskowe albo paramilitarne bezpieczeństwa wewnętrznego wywodzące się z okresu Cesarstwa Rosyjskiego. Nazwa ta jest lub była stosowana do określenia różnych formacji w ZSRR, późniejszej Rosji i republikach poradzieckich, a także w kilku innych krajach, w tym Polsce.
Polska.
Formacja Wojsk Wewnętrznych była powołana we wrześniu 1944 roku przez Resort Bezpieczeństwa Publicznego PKWN przeznaczona do działań przeciwko zbrojnemu podziemiu i do ochrony ważnych obiektów państwowych jak mosty , drogi, kolej , zakłady pracy.
W 1945 Wojska Wewnętrzne weszły w skład powołanego Korpusu Bezpieczeństwa Wewnętrznego (podległego do 1954 Ministerstwu Bezpieczeństwa Publicznego, później Ministerstwu Spraw Wewnętrznych), przekształconego w 1966 w podległe MON Wojska Obrony Wewnętrznej. Obecnie w Polsce rolę wojsk wewnętrznych pełnią Wojska Obrony Terytorialnej powołane do życia 1 stycznia 2017 r. Misją Terytorialsów jest obrona i wspieranie lokalnych społeczności. W czasie pokoju to m.in. przeciwdziałanie skutkom klęsk żywiołowych oraz prowadzenie działań ratowniczych w sytuacjach kryzysowych. W czasie wojny WOT ma za zadnie wspierać wojska  operacyjne w strefie działań bezpośrednich .Do czasu osiągnięcia gotowości do działania Wojska Obrony Terytorialnej są podporządkowane obecnie bezpośrednio ministrowi obrony narodowej. Docelowo formacja będzie w podległości szefa Sztabu Generalnego WP, podobnie jak inne rodzaje sił zbrojnych .
ZSRR.
W ZSRR były to paramilitarne oddziały bezpieczeństwa wewnętrznego ZSRR. Grały znaczącą rolę w państwie. Były podporządkowane NKWD, a następnie KGB. M.in. 64 Dywizja Wojsk Wewnętrznych NKWD zabezpieczała i nadzorowała utwardzanie władzy komunistycznej w Polsce po 1944 (fałszowanie wyborów i referendum). Jednostki tego typu nadal funkcjonują w Rosji oraz Białorusi.

</doc>
<doc id="1243861" url="https://pl.wikipedia.org/wiki?curid=1243861" title="The Lion And the Cobra">
The Lion And the Cobra



</doc>
<doc id="1243870" url="https://pl.wikipedia.org/wiki?curid=1243870" title="Japoński system finansowy">
Japoński system finansowy

Japoński system finansowy - w głównej mierze, jak większość systemów innych państw rozwiniętych, opiera się na systemie banków komercyjnych; specjalnych rządowych instytucjach finansowych, które inwestują w wiele sektorów krajowego przemysłu; przedsiębiorstwach pośredniczących handlem papierami wartościowymi; rynku kapitałowym oraz pieniężnym. 

</doc>
<doc id="1243877" url="https://pl.wikipedia.org/wiki?curid=1243877" title="Wojciech Sobecki">
Wojciech Sobecki

Wojciech Piotr Sobecki (ur. 1960 w Toruniu, zm. 12 lutego 2008) – polski poeta, członek Związku Literatów Polskich.
Artysta zmagał się z białaczką.

</doc>
<doc id="1243878" url="https://pl.wikipedia.org/wiki?curid=1243878" title="Live At The Hollywood Bowl">
Live At The Hollywood Bowl



</doc>
<doc id="1243883" url="https://pl.wikipedia.org/wiki?curid=1243883" title="Jezioro Okunie (województwo zachodniopomorskie)">
Jezioro Okunie (województwo zachodniopomorskie)

Jezioro Okunie – jezioro w Polsce na Pojezierzu Ińskim na południowym skraju Ińskiego Parku Krajobrazowego, ok. 6 km na południowy zachód od Ińska i ok. 2 km na północ od wsi Grabnica. Z jeziora wypływa rzeka Krępa.

</doc>
<doc id="1243884" url="https://pl.wikipedia.org/wiki?curid=1243884" title="Ernst Barlach">
Ernst Barlach

Ernst Barlach (ur. 2 stycznia 1870 w Wedel, Holsztyn, zm. 24 października 1938 w Rostocku, choć inne źródła podają Güstrow) – niemiecki rzeźbiarz, malarz, pisarz i poeta; ekspresjonista tworzący także w stylu secesji.
Życie i twórczość.
Był synem lekarza. Studiował w Hamburgu, Dreźnie i Paryżu. W 1906 odbył podróż do Rosji, a później również do Włoch, do Florencji. Od 1910 mieszkał w Güstrow w Meklemburgii. Podróże te ukształtowały go ostatecznie jako artystę. Zainspirowany rosyjską sztuką ludową i średniowieczną rzeźbą w drewnie tworzył proste w formie rzeźby figuralne, wyrażające ludzkie tęsknoty.
Pierwszą indywidualną wystawę miał w 1917 roku w Galerii Cassiera w Berlinie.
Za swoją działalność artystyczną, jeszcze w okresie Republiki Weimarskiej, został uhonorowany członkostwem w Pruskiej Akademii Nauk i orderem Pour le Mérite.
Jego twórczość została potępiona przez reżim nazistowski – artysta został zaliczony do przedstawicieli tzw. sztuki zdegenerowanej, odebrano mu wcześniejsze godności i odznaczenia oraz prawo do wykonywania zawodu, a jego dzieła zostały w większości zniszczone.

</doc>
<doc id="1243885" url="https://pl.wikipedia.org/wiki?curid=1243885" title="Living On My Own">
Living On My Own



</doc>
<doc id="1243886" url="https://pl.wikipedia.org/wiki?curid=1243886" title="Hjalmar Bergman">
Hjalmar Bergman

Hjalmar Fredrik Elgérus Bergman (ur. 19 listopada 1883 w Örebro, zm. 1 stycznia 1931 w Berlinie) – szwedzki pisarz.
Studiował na Uniwersytecie w Uppsali. W latach (1909–1911) przebywał w Rzymie (1923–1924) w Kalifornii. Uznawany za odnowiciela powieści mieszczańskiej w literaturze szwedzkiej.

</doc>
<doc id="1243889" url="https://pl.wikipedia.org/wiki?curid=1243889" title="Czas Bez Skarg">
Czas Bez Skarg



</doc>
<doc id="1243890" url="https://pl.wikipedia.org/wiki?curid=1243890" title="Droga Bez Odwrotu">
Droga Bez Odwrotu



</doc>
<doc id="1243892" url="https://pl.wikipedia.org/wiki?curid=1243892" title="Stal Zemsty">
Stal Zemsty



</doc>
<doc id="1243894" url="https://pl.wikipedia.org/wiki?curid=1243894" title="Henry Becque">
Henry Becque

Henry Becque (ur. 18 kwietnia 1837 w Paryżu, zm. 12 maja 1899) – francuski dramatopisarz.
Uczęszczał do Lycée Condorcet. W 1867 r. napisał libretto do opery Victorina de Joncières’a pt. "Sardanapale". Niedługo potem został krytykiem teatralnym w magazynie "Le Peuple", a w 1868 napisał swój pierwszy dramat pt. "L’enfant prodigue". Służył w armii podczas wojny francusko-pruskiej (1870–1871). Dwukrotnie kandydował do Akademii Francuskiej. Odznaczony Legią Honorową w klasie Oficera.
Nie chciał identyfikować się z żadnym nurtem literackim, zapamiętany został jednak jako pionier naturalizmu w teatrze. Jego najsłynniejszymi utworami są "Kruki" (1882) oraz "Paryżanka" (1885). Inne dzieła: "Michel Pauper" (1870), "La navette" (1878), "Les honnêtes femmes" (1880), "Le départ" (1897).

</doc>
<doc id="1243897" url="https://pl.wikipedia.org/wiki?curid=1243897" title="Klina (rzeka)">
Klina (rzeka)

Klina (serb. Клина) – rzeka w Kosowie, lewy dopływ Białego Drinu.
Długość rzeki wynosi 62 km, a powierzchnia dorzecza 393 km².

</doc>
<doc id="1243898" url="https://pl.wikipedia.org/wiki?curid=1243898" title="Ogień Ostatniej Bitwy">
Ogień Ostatniej Bitwy



</doc>
<doc id="1243903" url="https://pl.wikipedia.org/wiki?curid=1243903" title="Gmina Fowler (Ohio)">
Gmina Fowler (Ohio)

Gmina Fowler (ang. "Fowler Township") - gmina w USA, w stanie Ohio, w hrabstwie Trumbull. Według danych z 2000 roku gmina miała 2733 mieszkańców.

</doc>
<doc id="1243911" url="https://pl.wikipedia.org/wiki?curid=1243911" title="Kamera Pogłosowa">
Kamera Pogłosowa



</doc>
<doc id="1243912" url="https://pl.wikipedia.org/wiki?curid=1243912" title="Deklaracja polsko-niemiecka o niestosowaniu przemocy z 26 stycznia 1934">
Deklaracja polsko-niemiecka o niestosowaniu przemocy z 26 stycznia 1934

Deklaracja polsko-niemiecka o niestosowaniu przemocy (zwana też niesłusznie deklaracją o nieagresji) − podpisana 26 stycznia 1934 w Berlinie przez Józefa Lipskiego i Konstantina von Neuratha; doprowadziła do czasowej normalizacji i poprawy stosunków polsko-niemieckich w latach 1934–1939.
Historia.
Deklaracja została podpisana, gdy Józef Piłsudski nabrał przekonania, że Francja jest coraz słabszym sojusznikiem Polski (zob. sojusz polsko-francuski) i Polska musi sama unormować stosunki z Niemcami. Bezpośrednio potwierdziła to odmowa Francji przyjęcia tajnej propozycji wojny prewencyjnej przeciw Niemcom w obronie postanowień traktatu wersalskiego, wysuniętej przez Piłsudskiego w 1933. Piłsudski nie docenił Adolfa Hitlera, którego uważał za racjonalnego, normalnego polityka. Ze strony Niemiec motywem układu była właśnie chęć niedopuszczenia do takiej akcji zbrojnej przeciw Niemcom w czasie, gdy były jeszcze niedozbrojone. Hitler w tym okresie próbował ponadto skłonić Polskę do sojuszu z Niemcami wymierzonego w ZSRR.
Z uwagi na stanowisko III Rzeszy dokument nie miał formy traktatu, lecz nienazwanej umowy międzynarodowej, ratyfikowanej przez Prezydenta RP Ignacego Mościckiego i promulgowanej w Dzienniku Ustaw RP. Wbrew krążącym pogłoskom (lansowanym zwłaszcza przez prasę francuską i sowiecką) dokument nie zawierał tajnych klauzul rozszerzających jego treść.
Deklaracja w ustępie 3 uznawała zawarte wcześniej porozumienia z innymi państwami za obowiązujące.
Jednym z następstw tego paktu była wspólna „Deklaracja Rządów Polski i Niemiec o traktowaniu ich uznanych mniejszości narodowych”, ogłoszona 5 listopada 1937 w Berlinie i Warszawie z powodu upływu terminu Konwencji z 1922.
7 marca 1934 zakończona została też polsko-niemiecka wojna celna.
Wiosną 1939 w prasie polskiej informowano, że pakt „został jednostronnie wypowiedziany przez kanclerza Hitlera w piątek dnia 28 kwietnia 1939”.
6 kwietnia 1939 minister spraw zagranicznych Józef Beck podpisał w Londynie dwustronne porozumienie polsko-brytyjskie o gwarancjach wzajemnej pomocy wojskowej na wypadek agresji niemieckiej. W tydzień później do tych gwarancji przyłączyła się Francja. 28 kwietnia Hitler przemawiając w Reichstagu uznał umowy Polski z Wielką Brytanią i Francją za pogwałcenie polsko-niemieckiej deklaracji o nieagresji i za jej „anulowanie przez Polskę” (to samo według kanclerza dotyczyć miało brytyjsko-niemieckiego Traktatu o ograniczeniu zbrojeń na morzu z 18 czerwca 1935 „zerwanego z winy Wielkiej Brytanii”), co zostało przyjęte jako jednostronne zerwanie tego porozumienia przez III Rzeszę. Polska strona podkreślała sprzeczność takiego posunięcia z tekstem Deklaracji normującym to następująco:
"Deklaracja pozostanie w mocy w ciągu okresu dziesięciu lat, licząc od dnia wymiany dokumentów ratyfikacyjnych. W razie, jeżeli żaden z Rządów nie wymówi jej na sześć miesięcy przed upływem tego okresu czasu, zachowa ona w dalszym ciągu moc; potem jednak każdy Rząd będzie mógł ją wymówić w każdym czasie z terminem sześciomiesięcznym."
Tym samym układ ten obowiązywał nadal i został (wraz z paktem antywojennym, o którym jest wzmianka w tekście deklaracji oraz polsko-niemiecką konwencją o arbitrażu zawartą w Londynie w 1925) złamany przez napaść na Polskę 1 września 1939.

</doc>
<doc id="1243915" url="https://pl.wikipedia.org/wiki?curid=1243915" title="Kompleks Hotelowy Arłamów">
Kompleks Hotelowy Arłamów

Państwo arłamowskie (nazywane też "księstwem arłamowskim") – popularna nazwa utworzonego pod koniec lat 60. XX wieku Ośrodka Wypoczynkowego Urzędu Rady Ministrów w Arłamowie oznaczonego w czasach PRL kryptonimem "W-2" (kryptonim "W-1" nosił ośrodek w Łańsku). Ośrodek został rozbudowany w latach 70. XX wieku pod kierownictwem ówczesnego premiera Piotra Jaroszewicza i stał się jego ulubionym miejscem wypoczynku. Państwo arłamowskie upadło w wyniku transformacji systemowej w Polsce w 1989 r.
Historia.
Projekt budowy ośrodka powstał na początku lat sześćdziesiątych XX wieku za czasów sekretarzowania Władysława Gomułki, a jego organizatorami byli premier Józef Cyrankiewicz i ówczesny poseł tej ziemi Piotr Jaroszewicz.
Teren ośrodka obejmował obszar o powierzchni około 30 000 hektarów i w jego skład wchodziły następujące wsie: Arłamów, Borysławka, Sopotnik, Paportno, Trójca, Łomna, Krajna, Jamna Górna, Jamna Dolna, Grąziowa, Kwaszenina, Trzcianiec położone obecnie we wschodniej części województwa podkarpackiego. Tereny te były zupełnie niezamieszkane wskutek powojennego wysiedlenia ludności ukraińskiej do ZSRR, a następnie Akcji „Wisła”. Obszar o 120-kilometrowej długości granic ogrodzono. W wysokie ogrodzenie wkomponowane były przejścia dla zwierząt, tak skonstruowane, by dało się przejść tylko w kierunku do środka. Wewnątrz ogrodzonego terenu znalazł się także rezerwat Turnica. Wszystkie drogi dojazdowe zamknięte były stalowymi szlabanami i strzeżone przez uzbrojone patrole wojskowe, gdyż teren Ośrodka był ochraniany i obsługiwany przez Nadwiślańskie Jednostki Wojskowe Ministerstwa Spraw Wewnętrznych stacjonujące w Grąziowej, Kwaszeninie, Trójcy i Trzciańcu.
W czasie działania Ośrodka zniszczono i zaorano prawie wszystkie cmentarze. Zlikwidowano prawie wszystkie znajdujące się na jego terenie cerkwie. Tylko cerkiew z Grąziowej przeniesiono w 1968 do Muzeum Budownictwa Ludowego w Sanoku.
Hotel wraz z budynkami pomocniczymi wzniesiono we wschodniej części wsi Jamna Górna na zboczach góry „Arłamów”. Natomiast w Trójcy zbudowano domki w stylu pseudotatrzańskim. Powstało także lotnisko dla rządowych samolotów w Krajnej oraz kilka wojskowych gospodarstw rolnych. Arłamowski Państwowy Ośrodek Hodowlany powstał w Kwaszeninie w 1973 w celu zaopatrywania w żywność bazy hotelowej. W 1983 przekształcono go w Wojskowe Gospodarstwo Rolne, istniejące do 1992. W 1987 hodowało ono 4,5 tys. sztuk bydła w tym około 200 krów mlecznych, ponad 1,5 tys. owiec i tysiąc sztuk trzody chlewnej.
Ośrodek był miejscem polowań, na które Edward Gierek zapraszał zaprzyjaźnionych przywódców innych krajów. W ośrodku gościli m.in.: sekretarz generalny KPZR Leonid Breżniew, premier ZSRR Aleksiej Kosygin, minister spraw zagranicznych ZSRR Andriej Gromyko, przywódca NRD Erich Honecker, prezydent Jugosławii Josip Broz Tito, ostatni szach Iranu Mohammad Reza Pahlawi, król Belgii Baldwin I Koburg, prezydent Francji Valéry Giscard d’Estaing, premier Bawarii Franz Josef Strauß. Do zapewnienia bezpieczeństwa w ośrodku była przewidziana JW Nr 2667.
W okresie stanu wojennego przebywał tu od maja do listopada 1982 internowany Lech Wałęsa.
W 1989 ośrodek rządowy uległ likwidacji. Prawie całe wyposażenie kompleksu hotelowego wywieziono do ośrodka w Trójcy, będącego nadal w gestii Urzędu Rady Ministrów. Główny budynek ośrodka w 1991 został przekazany na rzecz gminy Ustrzyki Dolne.

</doc>
<doc id="1243917" url="https://pl.wikipedia.org/wiki?curid=1243917" title="Herb Baborowa">
Herb Baborowa

Herb Baborowa – jeden z symboli miasta Baborów i gminy Baborów w postaci herbu.
Wygląd i symbolika.
Herb przedstawia w żółtej (złotej) tarczy herbowej dwie postacie kobiet, obydwie z białymi chustami na głowach i nimbmi wokół głowy. Postać po stronie heraldycznie prawej odziana w czerwoną suknię i błękitny płaszcz, postać z lewej w błękitną suknię i czerwony płaszcz. 
Jest to scena nawiedzenia św. Elżbiety przez Najświętszą Marię Pannę. Kobiety podają sobie prawe ręce, Maria lewą przytrzymuje na piersi płaszcz, Elżbieta wznosi lewą dłoń ku górze.
Historia.
Godło herbowe związane jest z niegdysiejszą przynależnością Baborowa do klasztoru dominikanek z Raciborza. Wzór herbu oparty jest na wizerunku z odcisku pieczęci miejskiej datowanej na 1644.

</doc>
<doc id="1243919" url="https://pl.wikipedia.org/wiki?curid=1243919" title="Jezioro Wiechowskie">
Jezioro Wiechowskie

Jezioro Wiechowskie – niewielkie jezioro w Polsce na Pojezierzu Ińskim na rzece Krępie. Swoją nazwę bierze od leżącej nad nim wsi Wiechowo. Administracyjnie leży na obszarze gminy Marianowo w powiecie stargardzkim w województwie zachodniopomorskim. Powierzchnia jeziora wynosi 19,17 ha.
Według typologii rybackiej jest jeziorem linowo-szczupakowym. 
W pobliżu rzeka tworzy większe Jezioro Marianowskie.

</doc>
<doc id="1243924" url="https://pl.wikipedia.org/wiki?curid=1243924" title="Jan Kudlich">
Jan Kudlich



</doc>
<doc id="1243927" url="https://pl.wikipedia.org/wiki?curid=1243927" title="Jezioro Czarne (Marki)">
Jezioro Czarne (Marki)

Jezioro Czarne, Kruczek – płytkie jezioro borowinowe położone w Markach, blisko granicy z Zielonką, w powiecie wołomińskim województwa mazowieckiego, o powierzchni prawie 3 ha. Przy wschodnim krańcu jeziora przebiega trasa drogi wojewódzkiej nr 631.
W 1990 r. jego powierzchnia wynosiła około 8 ha, lecz obecnie zbiornik ten ulega systematycznemu wysychaniu, oraz naturalnej sukcesji w kierunku torfowiska wysokiego. Sądząc po topografii terenu osiąga prawdopodobnie głębokość najwyżej kilku metrów. Jego śródleśne położenie i dopływ dużych ilości substancji humusowych decydują o dystroficznym charakterze jeziora. Cechuje się ono żółtobrunatną barwą wód i ograniczoną przezroczystością, a także znacznym zakwaszeniem środowiska oraz słabym natlenieniem. Efektem takiego stanu jest ubogi skład jakościowy i ilościowy organizmów żyjących w jeziorze. Makrofity występują tu rzadko i w małych ilościach.
Podczas II wojny światowej nad jeziorem zostali rozstrzelani przez hitlerowców mieszkańcy okolicznych miejscowości, co upamiętnia pomnik. 28 maja 2008 roku na jeziorze realizowany był odcinek programu Magazynek w którym przedstawiany był pojazd Schwimmwagen.
Na jeziorze realizowano jedną ze scen filmu "Generał Nil" Ryszarda Bugajskiego.

</doc>
<doc id="1243931" url="https://pl.wikipedia.org/wiki?curid=1243931" title="Melampyrum arvense">
Melampyrum arvense



</doc>
<doc id="1243935" url="https://pl.wikipedia.org/wiki?curid=1243935" title="Franciszek Hein">
Franciszek Hein



</doc>
<doc id="1243936" url="https://pl.wikipedia.org/wiki?curid=1243936" title="Ośrodek Wypoczynkowy Urzędu Rady Ministrów w Arłamowie">
Ośrodek Wypoczynkowy Urzędu Rady Ministrów w Arłamowie



</doc>
<doc id="1243944" url="https://pl.wikipedia.org/wiki?curid=1243944" title="Junik">
Junik

Junik (serb. – cyrylica Јуник, alb. Junik albo Juniku) – miasto i gmina w zachodnim Kosowie (region Peć), zamieszkane przez Albańczyków. Liczy 10 000 mieszkańców. Burmistrzem miasta jest Tahir Isufaj.

</doc>
<doc id="1243949" url="https://pl.wikipedia.org/wiki?curid=1243949" title="Brezovica (Kosowo)">
Brezovica (Kosowo)

Brezovica (serb. – cyrylica Брезовица, alb. Brezovicë lub Brezovica) – miejscowość położona w południowym Kosowie (Gnjilane, gmina Štrpce) na wysokości od 900 m do 2,5 km nad poziomem morza. W latach 1995-2006 wchodziła w skład Serbii i Czarnogóry, a od 2006 roku w skład Serbii. Po 17 lutego 2008 Brezovica znalazła się w granicach Kosowa, które jednostronnie ogłosiło niepodległość.
Miejscowość pełni głównie funkcję kurortu narciarskiego. Znajdują się tu trasy slalomu, zjazdu, slalomu giganta i supergiganta. Mogą one pomieścić koło 50 tysięcy narciarzy.

</doc>
<doc id="1243953" url="https://pl.wikipedia.org/wiki?curid=1243953" title="Siódemka z Cambridge">
Siódemka z Cambridge

Siódemka z Cambridge – siedmiu studentów z Uniwersytetu Cambridge, którzy w 1885 roku zdecydowali się pojechać do Chin jako misjonarze. Byli to:
Przyjęci do Chińskiej Misji Kontynentalnej przez Hudsona Taylora, znacząco pomogli zwiększyć wpływ tej organizacji.

</doc>
<doc id="1243954" url="https://pl.wikipedia.org/wiki?curid=1243954" title="Pepperl+Fuchs">
Pepperl+Fuchs

Pepperl+Fuchs - międzynarodowy koncern przemysłowy produkujący czujniki oraz moduły dla automatyki przemysłowej, założony w roku 1945 z siedzibą główną w Mannheim - Niemcy.

</doc>
<doc id="1243955" url="https://pl.wikipedia.org/wiki?curid=1243955" title="USS Charles F. Adams">
USS Charles F. Adams



</doc>
<doc id="1243956" url="https://pl.wikipedia.org/wiki?curid=1243956" title="USS Charles F. Adams (DD-952)">
USS Charles F. Adams (DD-952)



</doc>
<doc id="1243959" url="https://pl.wikipedia.org/wiki?curid=1243959" title="Piotr Kaliciński">
Piotr Kaliciński

Piotr Jerzy Kaliciński (ur. 7 marca 1955 w Krakowie) – polski chirurg i transplantolog dziecięcy, profesor nauk medycznych, profesor zwyczajny Instytutu „Pomnik – Centrum Zdrowia Dziecka” w Warszawie.
Życiorys.
Jest synem profesora Zygmunta Henryka Kalicińskiego, również specjalisty chirurgii dziecięcej. Jego starszy brat, Zygmunt Kaliciński, specjalizował się w kardiochirurgii. Piotr Kaliciński został absolwentem warszawskiego Liceum Ogólnokształcącego im. Hugona Kołłątaja. W okresie nauki w szkole średniej był również piłkarzem grającym w kadrze juniorów Gwardia Warszawa.
W 1980 ukończył studia na Akademii Medycznej w Warszawie. Pracę doktorską obronił w 1985. Stopień doktora habilitowanego otrzymał w 1997 (w oparciu o rozprawę zatytułowaną "Ocena współczesnych sposobów rozpoznawania oraz porównanie wyników operacji Rehbeina i zmodyfikowanej operacji Duhamela w leczeniu radykalnym choroby Hirschsprunga u dzieci"). W 2002 otrzymał tytuł profesora nauk medycznych. Od 1980 zawodowo związany z Instytutem „Pomnik – Centrum Zdrowia Dziecka” w Warszawie, kolejno jako stażysta, młodszy asystent (1980–1983), asystent (1983–1988), starszy asystent (1988–1991), adiunkt (1992–1996), docent (1997–1998). W 1999 został kierownikiem Kliniki Chirurgii Dziecięcej i Transplantacji Narządów, w 2002 otrzymał stanowisko profesora. W 2004 objął także kierownictwo Katedry Ratownictwa Medycznego Uniwersytetu Rzeszowskiego.
Wykonał m.in. pierwsze udane przeszczepienie wątroby (1990), pierwsze przeszczepienie części wątroby od żywego dawcy (1999), pierwsze jednoczasowe przeszczepienie wątroby i nerki (2001), pierwsze przeszczepienie wątroby i jelita (2002).
W 2006 został przewodniczącym Krajowej Rady Transplantacyjnej przy ministrze zdrowia, a w 2008 krajowym konsultantem w zakresie chirurgii dziecięcej.
W 1996 odznaczony Krzyżem Kawalerskim Orderu Odrodzenia Polski.

</doc>
<doc id="1243960" url="https://pl.wikipedia.org/wiki?curid=1243960" title="James Bowie">
James Bowie

James Bowie, Jim Bowie (ur. 10 kwietnia 1796, zm. 6 marca 1836) − amerykański pionier i żołnierz, legendarny bohater rewolucji teksańskiej, zabity w bitwie o Alamo.
Bowie urodził się w hrabstwie Logan, Kentucky (USA), był dziewiątym dzieckiem Johna Bowiego i Elve Ap-Catesby Jones. Jego ojciec walczył w rewolucji amerykańskiej.

</doc>
<doc id="1243963" url="https://pl.wikipedia.org/wiki?curid=1243963" title="Tuczno (wieś w województwie kujawsko-pomorskim)">
Tuczno (wieś w województwie kujawsko-pomorskim)

Tuczno – wieś w Polsce, położona w województwie kujawsko-pomorskim, w powiecie inowrocławskim, w gminie Złotniki Kujawskie.
Podział administracyjny.
W latach 1975–1998 miejscowość administracyjnie należała do województwa bydgoskiego. Miejscowość jest siedzibą sołectwa o nazwie "Tuczno-Wieś", dla odróżnienia od położonej w tej samej gminie osady Tuczno.
Demografia.
Według danych Urzędu Gminy Złotniki Kujawskie (XII 2013 r.) wieś liczyła 1480 mieszkańców.
Zabytki.
Według rejestru zabytków NID na listę zabytków wpisane są:
Kościół parafialny św. Piotra i Pawła zbudowano w latach 1889−91 według planów architekta Alexis Langer z Wrocławia. Jest to ceglana budowla neogotycka z frontową wieża.

</doc>
<doc id="1243965" url="https://pl.wikipedia.org/wiki?curid=1243965" title="Okręgowy związek piłki nożnej">
Okręgowy związek piłki nożnej



</doc>
<doc id="1243966" url="https://pl.wikipedia.org/wiki?curid=1243966" title="Horror Channel">
Horror Channel

Horror Channel (wcześniej "The Horror Channel" i "Zone Horror") – anglojęzyczny kanał filmowy, emitujący filmy gatunku horror. Swój program nadaje 24 godziny. 
Kanał ten jest dostępny jako FTA, co oznacza, że jest niekodowany oraz dostępny bezpłatnie na brytyjskiej platformie Sky Digital. W Polsce można go odbierać z satelity Eurobird 1 (28.5 stopnia E).

</doc>
<doc id="1243970" url="https://pl.wikipedia.org/wiki?curid=1243970" title="Bracia Karamazow (film 1958)">
Bracia Karamazow (film 1958)

Bracia Karamazow – amerykański film obyczajowy z 1958 roku na podstawie powieści Fiodora Dostojewskiego.

</doc>
<doc id="1243971" url="https://pl.wikipedia.org/wiki?curid=1243971" title="Sfeçël">
Sfeçël

Sfeçël (serb. Svećnje) – wioska położona w zachodnim Kosowie na obszarze Podujeva (region Prisztina).

</doc>
<doc id="1243972" url="https://pl.wikipedia.org/wiki?curid=1243972" title="Bronimierz Mały">
Bronimierz Mały

Bronimierz Mały – dawna wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.
Nazwę zniesiono z 2023 r.

</doc>
<doc id="1243976" url="https://pl.wikipedia.org/wiki?curid=1243976" title="Pustka (film 1971)">
Pustka (film 1971)

Pustka - amerykański dramat z 1971 roku na podstawie powieści Paula Fox.

</doc>
<doc id="1243977" url="https://pl.wikipedia.org/wiki?curid=1243977" title="Będzitowskie Huby">
Będzitowskie Huby

Będzitowskie Huby – osada w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 osada administracyjnie należała do województwa bydgoskiego.

</doc>
<doc id="1243979" url="https://pl.wikipedia.org/wiki?curid=1243979" title="Orobanche alsatica">
Orobanche alsatica



</doc>
<doc id="1243981" url="https://pl.wikipedia.org/wiki?curid=1243981" title="Honor kawalerzysty">
Honor kawalerzysty

Honor kawalerzysty (ang. "In Pursuit of Honor") – amerykański western z 1995 roku.

</doc>
<doc id="1243985" url="https://pl.wikipedia.org/wiki?curid=1243985" title="Moja Ameryka">
Moja Ameryka

Moja Ameryka – amerykański film sensacyjny z 1992 roku oparty na faktach.

</doc>
<doc id="1243986" url="https://pl.wikipedia.org/wiki?curid=1243986" title="Nisko Osiedle">
Nisko Osiedle

Nisko Osiedle – przystanek kolejowy w Nisku, w województwie podkarpackim, w Polsce. Powstał w roku 1989 w pobliżu nowo powstających osiedli mieszkaniowych przy ul. 1000-lecia.
W roku 2017 przystanek obsługiwał 10–19 pasażerów na dobę.

</doc>
<doc id="1243988" url="https://pl.wikipedia.org/wiki?curid=1243988" title="Ucieczka Logana (film)">
Ucieczka Logana (film)

Ucieczka Logana – amerykański film fantastycznonaukowy z 1976 roku w reżyserii Michaela Andersona na podstawie powieści Williama F. Nolana i George’a Claytona Johnsona. Film zdobył Oscara za efekty specjalne oraz był nominowany w dwóch innych kategoriach (zdjęcia, scenografia). Scenariusz był nominowany do nagrody Nebula.
"Ucieczka Logana" była pierwszym filmem zrealizowanym w technice Dolby Stereo.
Film jest dystopią, opowiadającą o społeczeństwie zamkniętym pod kopułą, w świecie niezbyt odległej przyszłości. Społeczeństwem tym rządzą surowe reguły – po 30 roku życia każdy jego członek udaje się na przymusową „reinkarnację”. Jeden ze strażników, pilnujących porządku, tytułowy Logan 5, odkrywa, że owa reinkarnacja jest w istocie zabijaniem nadliczbowych jednostek. Poruszony tym, ucieka, zabierając ze sobą piękną Jessicę 6.

</doc>
<doc id="1243989" url="https://pl.wikipedia.org/wiki?curid=1243989" title="Ignacewo (województwo kujawsko-pomorskie)">
Ignacewo (województwo kujawsko-pomorskie)

Ignacewo – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.

</doc>
<doc id="1243991" url="https://pl.wikipedia.org/wiki?curid=1243991" title="Rządz">
Rządz



</doc>
<doc id="1243994" url="https://pl.wikipedia.org/wiki?curid=1243994" title="Chwała (film 1989)">
Chwała (film 1989)

Chwała (w Polsce znany także jako "Sława" i "Na polu chwały") – amerykański film wojenny z 1989 roku, powstały na podstawie listów Roberta Goulda Shawa oraz książek "Lay This Laurel" Lincolna Kirsteina i "One Gallant Rush" Petera Burcharda.

</doc>
<doc id="1243996" url="https://pl.wikipedia.org/wiki?curid=1243996" title="Ania z Zielonego Wzgórza (film 1985)">
Ania z Zielonego Wzgórza (film 1985)

Ania z Zielonego Wzgórza (ang. "Anne of Green Gables") – telewizyjny film fabularny z 1985 roku, oparty na powieści "Ania z Zielonego Wzgórza" Lucy Maud Montgomery.
Jego kontynuację stanowią filmy: ' ("Anne of Green Gables: The Sequel") z 1987 roku i ' ("Anne of Green Gables: The Continuing Story") z 2000 roku.

</doc>
<doc id="1243997" url="https://pl.wikipedia.org/wiki?curid=1243997" title="Jezioro Brzezianek">
Jezioro Brzezianek



</doc>
<doc id="1243998" url="https://pl.wikipedia.org/wiki?curid=1243998" title="Jezioro Chądzie">
Jezioro Chądzie



</doc>
<doc id="1244000" url="https://pl.wikipedia.org/wiki?curid=1244000" title="Jezioro Czerwonko">
Jezioro Czerwonko



</doc>
<doc id="1244001" url="https://pl.wikipedia.org/wiki?curid=1244001" title="Port lotniczy Libreville">
Port lotniczy Libreville

Port lotniczy Libreville (IATA: LBV, ICAO: FOOL) – międzynarodowy port lotniczy położony w Libreville. Jest największym portem lotniczym w Gabonie. Lotnisko było hubem linii lotniczych Air Gabon do marca 2006 roku.

</doc>
<doc id="1244002" url="https://pl.wikipedia.org/wiki?curid=1244002" title="Jezioro Czyżon">
Jezioro Czyżon



</doc>
<doc id="1244004" url="https://pl.wikipedia.org/wiki?curid=1244004" title="Jezioro Drzęczno">
Jezioro Drzęczno



</doc>
<doc id="1244008" url="https://pl.wikipedia.org/wiki?curid=1244008" title="Meganyctiphanes">
Meganyctiphanes

Meganyctiphanes – monotypowy rodzaj szczętek, do którego zaliczany jest wyłącznie występujący w północnym Atlantyku gatunek:
Rodzaj opisali w 1905 jako pierwsi Ernest William Lyons Holt oraz Walter Medley Tattersall. Nazwa "Meganyctiphanes" pochodzi z greki klasycznej i oznacza "duże nocne światło". Odnosi się ona do zdolności zwierząt tego jak i innych rodzajów szczętek do iluminacji w mrocznych głębiach oceanów za pomocą fotoforów.

</doc>
<doc id="1244010" url="https://pl.wikipedia.org/wiki?curid=1244010" title="Bar Zachodzącego Słońca">
Bar Zachodzącego Słońca

Bar Zachodzącego Słońca – amerykański thriller z 1993 roku.
Opis fabuły.
Los Angeles. Bar "Sunset Grill" prowadzi Anita (Alexandra Paul), była żona policjanta Rydera Harta (Peter Weller), który teraz jest prywatnym detektywem. Kobieta jest związana z porucznikiem wydziału zabójstw Jeffem Carruthersem (Michael Anderson Jr.). Ryder jest jednak stałym bywalcem lokalu byłej żony. Obwiniając się o samobójstwo teścia, powoli popada w alkoholizm. Jeff pomaga Ryderowi, gdy ten wchodzi w konflikt z prawem. Wkrótce Anita zostaje zamordowana. Mężczyźni łączą siły, by odnaleźć zabójców. Podejrzewają między innymi pracującego w barze imigranta. Naprowadzi on ich na zupełnie nowy trop.

</doc>
<doc id="1244014" url="https://pl.wikipedia.org/wiki?curid=1244014" title="Polubić czy poślubić">
Polubić czy poślubić

Polubić czy poślubić (ang. "Fools Rush In") – amerykańska komedia romantyczna z 1997 roku w reżyserii Andy’ego Tennanta, wyprodukowana przez wytwórnię Columbia Pictures. Główne role w filmie zagrali Matthew Perry i Salma Hayek.
W Stanach Zjednoczonych premiera filmu miała miejsce 14 lutego 1997.
Fabuła.
Akcja filmu rozgrywa się w Las Vegas. Alex Whitman (Matthew Perry) spędza noc z poznaną w barze Meksykanką Isabel Fuentes (Salma Hayek). Nazajutrz kobieta znika. Zjawia się trzy miesiące później, aby oznajmić, że jest w ciąży. Isabel chce sama wychować dziecko, ale prosi, żeby kochanek spotkał się z jej rodziną.
Produkcja.
Zdjęcia do filmu kręcono w Columbia River Gorge (Oregon), Parku Narodowym Wielkiego Kanionu (Arizona), Henderson, Lake Mead National Recreation Area, Las Vegas (Nevada), Santa Fe i Taos (Nowy Meksyk) w Stanach Zjednoczonych oraz w Toronto (Ontario) w Kanadzie. Okres zdjęciowy trwał od 19 kwietnia do 20 czerwca 1996 roku.
Odbiór.
Film "Polubić czy poślubić" spotkał się z negatywną reakcją krytyków. W serwisie Rotten Tomatoes, 33% z dwudziestu siedmiu recenzji filmu jest negatywne (średnia ocen wyniosła 4,8 na 10). Na portalu Metacritic średnia ocen z 17 recenzji wyniosła 37 punktów na 100.

</doc>
<doc id="1244017" url="https://pl.wikipedia.org/wiki?curid=1244017" title="Aleksandyr Cankow">
Aleksandyr Cankow

Aleksandyr Cołow Cankow (bułg. "Александър Цолов Цанков"; ur. 29 czerwca 1879 w Orjachowie, zm. 27 lipca 1959 w Buenos Aires) – bułgarski ekonomista, polityk i publicysta, profesor, członek rzeczywisty Bułgarskiej Akademii Nauk. Lider Porozumienia Demokratycznego (1923–1926) oraz pronazistowskiego Narodowego Ruchu Socjalnego (1932–1934). Deputowany do Zwyczajnego Zgromadzenia Narodowego 21. (1923–1927), 22. (1927–1931), 23. (1931–1934), 24. (1938–1939) i 25. (1940–1944) kadencji, Przewodniczący Zgromadzenia Narodowego 21. i 22. kadencji. Po zamachu stanu 9 czerwca 1923 premier Carstwa Bułgarii (1923–1926).
Życiorys.
Wykształcenie i praca naukowa.
Wykształcenie średnie uzyskał w gimnazjum w Ruse, następnie studiował prawo w Uniwersytecie Sofijskim im. św. Klemensa z Ochrydy (1901-1904) oraz ekonomię polityczną w Monachium, we Wrocławiu i w Berlinie (1904–1907). Po powrocie do ojczyzny pracował jako urzędnik w Bułgarskim Banku Narodowym oraz w Ministerstwie Handlu i Rolnictwa. W latach 1911–1923 wykładał ekonomię polityczną w Uniwersytecie Sofijskim. Od 1911 był członkiem Bułgarskiej Akademii Nauk, tytuł członka rzeczywistego uzyskał w 1935.
Początek kariery politycznej.
Działalność polityczną zapoczątkował podczas studiów wstępując do Bułgarskiej Robotniczej Partii Socjaldemokratycznej, którą jednak opuścił w 1907. Po objęciu w 1919 władzy przez Bułgarski Ludowy Związek Chłopski, na czele którego stał Aleksandyr Stambolijski, zaangażował się w działalność opozycyjną. 14 października 1921 współtworzył organizację Porozumienie Narodowe skupiającą bezpartyjnych przedstawicieli bułgarskiej inteligencji, oficerów, bankierów i przemysłowców. Celem ugrupowania było odsunięcie od władzy ludowców, których rządy w międzyczasie przybrały charakter autorytarny. W 1923 działacze Porozumienia Narodowego nawiązali współpracę ze Związkiem Wojskowym i Wewnętrzną Macedońską Organizacją Rewolucyjną i wzięli udział w zamachu stanu przeprowadzonym 9 czerwca tego samego roku. Po przewrocie Cankow stanął na czele nowego rządu, a w sierpniu 1923 także na czele prorządowej koalicji Porozumienie Demokratyczne, w skład której oprócz Porozumienia Narodowego weszły Partia Demokratyczna, Partia Radykalno-Demokratyczna i Zjednoczona Partia Narodowo-Postępowa.
Polityka rządu Cankowa.
Wkrótce po przewrocie rząd Cankowa musiał stawić czoła spontanicznemu buntowi zwolenników Stambolijskiego, ludności wiejskiej oraz niektórych działaczy Bułgarskiej Partii Komunistycznej (wąscy socjaliści) nazywanemu niekiedy powstaniem czerwcowym (bułg. "юнско въстание"). W przeciągu kilku dni armia krwawo stłumiła powstanie, a ludowców i komunistów dosięgły represje. Sam Stambolijski dostał się do niewoli i 14 czerwca 1923 został brutalnie zamordowany.
We wrześniu 1923 komuniści i ludowcy zorganizowali kolejne zbrojne wystąpienie przeciwko rządowi. Głównym celem powstania wrześniowego było obalenie reżimu Cankowa i ustanowienie władzy robotniczo-chłopskiej.
W odpowiedzi na bunt rząd skierował do walki regularną armię, siły policyjne oraz organizacje paramilitarne. Powstanie pochłonęło kilka tysięcy ofiar i zostało stłumione jeszcze przed końcem września. Wkrótce po rozgromieniu powstańców gabinet Cankowa nasilił represje przeciwko komunistom i ludowcom. W styczniu 1924 uchwalono Ustawę o Ochronie Państwa (bułg. "Закон за защита на държавата"), na mocy której Najwyższy Sąd Kasacyjny zdelegalizował Bułgarską Partię Komunistyczną i powiązane z nią organizacje robotnicze. Po antyrządowym zamachu w cerkwi „Święta Nedziela” w Sofii, zorganizowanym 16 kwietnia 1925 przez radykalnie nastawionych działaczy komunistycznych, reżim Cankowa odpowiedział serią masowych egzekucji przeciwników politycznych oraz ograniczeniem swobód obywatelskich. Zabójstwa dokonywane przez wojskowych, policję i organizacje paramilitarne współpracujące z rządem nazywano „białym terrorem”, zaś do Cankowa przylgnęło określenie „krwawy profesor”. Wśród ofiar białego terroru znaleźli się sympatyzujący z komunistami przedstawiciele bułgarskiej inteligencji i sztuki, jak np. Geo Milew, Sergej Rumianew, Christo Jasenow i Josif Herbst. W odpowiedzi na represje komuniści, ludowcy i anarchiści tworzyli zbrojne oddziały, które napadały działaczy rządowych.
Polityka gabinetu Cankowa doprowadziła do częściowej izolacji Carstwa Bułgarii na arenie międzynarodowej. Sąsiadujące z nim kraje bałkańskie obawiały się jego dążeń rewanżystycznych i rewizji traktatu z Neuilly-sur-Seine z 1919, na mocy którego Bułgaria utraciła 11% terytorium. By tym dążeniom przeciwdziałać Jugosławia zgromadziła swoją armię w pobliżu granicy z Carstwem, a także wspierała politycznych przeciwników Cankowa. Niezadowolenie z rządów Porozumienia Demokratycznego wyrażały także Wielka Brytania i Francja, których banki odmawiały udzielania Bułgarii kredytów. Jedynym krajem, który poparł gabinet Cankowa, były Włochy rządzone przez Mussoliniego.
Mimo napiętej sytuacji politycznej i eskalacji przemocy w kraju, rząd Cankowa zdołał przeprowadzić ważne reformy gospodarcze, które dopomogły w przezwyciężeniu powojennego kryzysu. Osiągnięciem gabinetu było ustabilizowanie waluty narodowej, ożywienie produkcji dzięki skutecznej polityce protekcjonizmu, utworzenie funduszu bezrobocia i systemu odszkodowań z tytułu wypadków przy pracy i chorób zawodowych, ustanowienie zasad prawa pracy i udostępnienie kredytów na rzecz walki z problemami żywnościowymi i mieszkaniowymi. Pod wpływem nacisków opinii międzynarodowej, a także umiarkowanych frakcji Porozumienia Demokratycznego, na początku 1926 Cankow został zmuszony do ustąpienia ze stanowisk premiera i lidera partii. Na czele gabinetu stanął Andrej Lapczew, w którego trzecim rządzie (1930-1931) Cankow pełnił funkcję ministra oświaty.
Na czele Narodowego Ruchu Socjalnego.
Po przegranych przez Porozumienie Demokratyczne wyborach do Zgromadzenia Narodowego 23. kadencji Cankow wystąpił z niego i w 1932 utworzył Narodowy Ruch Socjalny. Ugrupowanie początkowo wzorowało się na włoskim ruchu faszystowskim, jednak po objęciu władzy w Niemczech przez Hitlera zorientowało się ku narodowemu socjalizmowi. Podstawowym celem partii było ustanowienie dyktatury. Wzrost popularności Narodowego Ruchu w latach 1933–1934, którego przejawem był sukces partii w wyborach samorządowych, utwierdził Cankowa w przekonaniu o możliwości siłowego przejęcia władzy w państwie. Wspierani przez część armii działacze ugrupowania zaplanowali na 20 maja 1934 „Marsz na Sofię” – zamach stanu, którego scenariusz miał przypominać dokonany przez zwolenników Mussoliniego w 1922 „Marsz na Rzym”. Zamiaru nie udało się zrealizować, gdyż 19 maja 1934 Koło Polityczne „Zweno” i Związek Wojskowy przeprowadziły własny zamach stanu i ustanowiły rządy autorytarne. Wkrótce potem nowo utworzony gabinet Kimona Georgiewa wydał dekret o delegalizacji wszystkich partii politycznych i Narodowy Ruch Socjalny zmuszony był kontynuować swoją działalność w podziemiu. Mimo iż część jego działaczy i sympatyków podjęła współpracę z rządem, sam Cankow nie został do niej dopuszczony z powodu sprzeciwu cara Borysa III, który obawiał się jego dyktatorskich dążeń.
Na emigracji.
2 września 1944 premierem Bułgarii został działacz Bułgarskiego Ludowego Związku Chłopskiego, Konstantin Murawiew. Wkrótce potem Cankow opuścił ojczyznę i udał się do Wiednia, gdzie zapoczątkował formowanie popieranego przez hitlerowców rządu na uchodźstwie. Gabinet postawił sobie za cel agitację na rzecz utworzenia armii wyzwoleńczej, która miała odsunąć komunistów od sprawowania władzy w Bułgarii. Działania rządu na uchodźstwie nie przyniosły znaczących rezultatów. W listopadzie 1944 sformowano Bułgarski Pułk Grenadierów SS, który w ostatnich dniach wojny wziął udział w krótkotrwałych walkach z Armią Czerwoną. Tworzący go ochotnicy, podobnie jak ministrowie w gabinecie Cankowa, pozostali na emigracji, unikając w ten sposób represji ze strony komunistów.
Wkrótce po zakończeniu II wojny światowej Cankow oddał się w ręce armii amerykańskiej, która go internowała. W 1945 Sąd Ludowy, powołany przez bułgarskich komunistów w celu osądzenia winnych uczestnictwa Bułgarii w wojnie po stronie koalicji hitlerowskiej, wydał na niego zaocznie wyrok śmierci. W 1996 Sąd Najwyższy uchylił wyrok Sądu Ludowego, dopatrując się poważnych naruszeń w przebiegu procesu. Po 1944 Cankow nie powrócił już do ojczyzny. W 1949 wyjechał do Argentyny, gdzie pozostał do śmierci. Przez ostatnie lata życia pisał pamiętniki.
Sprawowane funkcje.
Aleksandyr Cankow zajmował następujące stanowiska w rządach Carstwa Bułgarii (w porządku chronologicznym):
Publikacje.
Jest autorem kilkudziesięciu książek i publikacji naukowych, takich jak:

</doc>
<doc id="1244018" url="https://pl.wikipedia.org/wiki?curid=1244018" title="Porachunki (film 1973)">
Porachunki (film 1973)

Porachunki (ang. "The Outfit") – amerykański thriller z 1973 roku na podstawie powieści Donalda E. Westlake’a.

</doc>
<doc id="1244023" url="https://pl.wikipedia.org/wiki?curid=1244023" title="Najwyższa stawka">
Najwyższa stawka

Najwyższa stawka – amerykański dramat obyczajowy z 1982 roku.
Nagrody i nominacje.
Złote Globy 1982
Nagrody BAFTA 1982

</doc>
<doc id="1244026" url="https://pl.wikipedia.org/wiki?curid=1244026" title="Czermień">
Czermień



</doc>
<doc id="1244027" url="https://pl.wikipedia.org/wiki?curid=1244027" title="Porachunki">
Porachunki



</doc>
<doc id="1244030" url="https://pl.wikipedia.org/wiki?curid=1244030" title="Śliska sprawa">
Śliska sprawa

Śliska sprawa () – amerykańska komedia kryminalna z 1973 roku. Film otrzymał jedną nominację od Amerykańskiej Gildii Scenarzystów za najlepszy scenariusz oryginalnej komedii W.D. Richter.

</doc>
<doc id="1244038" url="https://pl.wikipedia.org/wiki?curid=1244038" title="Przejrzeć Harry’ego">
Przejrzeć Harry’ego

Przejrzeć Harry’ego (ang. "Deconstructing Harry") – amerykańska komedia filmowa z 1997 roku.
Główne role.
i inni

</doc>
<doc id="1244041" url="https://pl.wikipedia.org/wiki?curid=1244041" title="Blue Wings">
Blue Wings

Blue Wings – niemiecka linia lotnicza działająca w latach 2002–2010, z siedzibą w Düsseldorfie. Głównym węzłem był Port lotniczy Düsseldorf.

</doc>
<doc id="1244046" url="https://pl.wikipedia.org/wiki?curid=1244046" title="Bob Roberts">
Bob Roberts

Bob Roberts – amerykańsko-brytyjska tragikomedia z 1992 roku. Debiut reżyserski Tima Robbinsa.
Nagrody i nominacje.
Złote Globy 1992

</doc>
<doc id="1244051" url="https://pl.wikipedia.org/wiki?curid=1244051" title="Onett">
Onett



</doc>
<doc id="1244053" url="https://pl.wikipedia.org/wiki?curid=1244053" title="Koagulopatia">
Koagulopatia

Koagulopatia – termin medyczny używany w stosunku do zaburzeń krzepnięcia krwi.
Przyczyny:

</doc>
<doc id="1244057" url="https://pl.wikipedia.org/wiki?curid=1244057" title="Przed egzekucją">
Przed egzekucją

Przed egzekucją () – amerykańsko-brytyjski film obyczajowy z 1995 roku, na podstawie powieści amerykańskiej zakonnicy, siostry Helen Prejean.
Nagrody i nominacje.
Oscary za rok 1995
Złote Globy 1995
MFF w Berlinie 1995

</doc>
<doc id="1244060" url="https://pl.wikipedia.org/wiki?curid=1244060" title="Sébastien Maté">
Sébastien Maté

Sébastien Maté (ur. 19 września 1972 w Mont-de-Marsan) francuski bramkarz, aktualnie grający w Olympique Marsylia.
Kariera klubowa.
Mate rozpoczynał karierę w francuskim drugoligowcu z Saint-Brieuc. Zaledwie po jednym sezonie przeniósł się do AS Cherbourg, gdzie rozegrał 33 spotkania. Kolejny sezon, to kolejna przeprowadzka, tym razem do Limoges Foot 87 w którym zaliczył 31 meczów. Kolejne przygody z Stade Lavallois i Amiens SC nie były dla Maté zbyt udane. Przez 3 lata zagrał zaledwie 1 mecz ligowy. Na dłużej związał się dopiero z podparyskim Entente SSG. W ciągu 4,5 roku bronił w 118 spotkaniach. Od początku 2007 roku występuje w Olympique Marsylia, jednak bez większych szans na debiut w pierwszej lidze. Jego kontrakt z klubem z Marsylii kończy się 30 czerwca 2008.
Jest on także reprezentantem Francji w piłce nożnej plażowej. Uczestniczył w Mistrzostwach Świata 2007 i 2008.

</doc>
<doc id="1244061" url="https://pl.wikipedia.org/wiki?curid=1244061" title="Irena Lasota">
Irena Lasota

Irena Lasota (ur. 25 lipca 1945 we Francji jako Irene Hirszowicz) – polska filozof, publicystka, wydawca, działacz społeczny i polityczny, prezes i współdyrektor Instytutu na rzecz Demokracji w Europie Wschodniej ("Institute for Democracy in Eastern Europe"). Jej aktywność datuje się od wydarzeń Marca 1968, czyli ogólnopolskich wystąpień młodzieży akademickiej przeciwko reżimowi komunistycznemu. Wkrótce po Marcu Lasota wyemigrowała do Francji, a następnie do Stanów Zjednoczonych. Jest komentatorem polskich i amerykańskich spraw bieżących i pozostaje silnym zwolennikiem wolności słowa i demokratycznych instytucji.
Siostra Jeana-Pierre’a Lasoty.
Życiorys.
Dzieciństwo i młodość.
Urodziła się we Francji wkrótce po zakończeniu II wojny światowej w Europie. W 1948 r. przeniosła się wraz z rodzicami do Polski. Rodzina zmieniła wtedy nazwisko z Hirszowicz na Lasota. W 1958 dołączyła do Hufca Walterowskiego, młodzieżowej organizacji reaktywowanej w 1956, w dobie postalinowskiej, pod egidą Związku Harcerstwa Polskiego. Hufcem dowodził Jacek Kuroń. Hufiec stał się matecznikiem wielu późniejszych liderów demokratycznej opozycji w komunistycznej Polsce, włącznie z Andrzejem Sewerynem i Adamem Michnikiem.
Aktywność polityczna w Polsce.
W latach 1962–1968 Lasota studiowała filozofię na Uniwersytecie Warszawskim. W 1964 założyła wespół z innymi studentami grupę dyskusyjną. Znaleźli się w niej: Teresa Bogucka, Maciej Czechowski, Józef Dajczgewand, i Wiktor Górecki. Służyła również celom samokształceniowym w obrębie nauk społecznych. Rozprowadzano na niej kopie paryskiej „Kultury” oraz tworzono fundusz pomocowy na wypadek represji rządowych. Członkowie uczestniczyli w spotkaniach Związku Młodzieży Socjalistycznej (ZMS), którego Lasota była przez trzy miesiące w 1964 członkiem. Lasota dystansowała się ideologicznie od innej grupy wywodzącej się z Hufca, której przewodził Adam Michnik. Jacek Kuroń tak komentował to ochłodzenie relacji: „zgodnie z zasadami, które przedstawiła im Irena, stawiali sobie za cel skupienie młodzieży zamieszkałej w akademikach, młodzieży z prowincji, ze środowisk robotniczych, chłopskich. […] Zarzucali Adamowi [Michnikowi] i jego przyjaciołom elitaryzm, zamykanie się w swoim własnym kręgu, salonie – jak mówili” („Wiara i wina”, NOWA, Warszawa, 1990).
Między 1966 a 1967 uczestniczyła w polemikach na forum otwartych spotkań ZMS. W tym samym czasie podjęła współpracę z Antonim Zambrowskim i udzielała mu wsparcia w dystrybucji nielegalnych publikacji, np. tłumaczeń zakazanych utworów politologicznych. W 1967 i w następnych latach, opracowywała i kolportowała na Uniwersytecie Warszawskim polityczne oświadczenia. Pracowała jako asystentka redaktora w wydawnictwie „Wiedza Powszechna”.
Od stycznia 1968 uczestniczyła w działaniach, które skutkowały w Polsce kryzysem marcowym i falą protestów studenckich. 30 stycznia 1968 w Warszawie odbyła się demonstracja przeciwko cenzurze i usunięciu sztuki „Dziady” w reżyserii Kazimierza Dejmka z repertuaru Teatru Narodowego. Pierwotnie sztukę grano w cztery wieczory w tygodniu, po czym Dejmek został zmuszony, by ograniczyć jej częstotliwość do jednej tygodniowo, młodzieży szkolnej nie sprzedawać więcej niż 100 biletów po cenach normalnych oraz odnotowywać reakcje publiczności. Mimo szykan ze strony ZMS i Służb Bezpieczeństwa, poddana inwigilacji i konfiskatom, Lasota zdołała sfinalizować liczącą 3145 podpisów petycję, którą przesłała do Marszałka Sejmu 16 lutego. Odczytując rezolucję podczas wiecu w dniu 8 marca, zażądała przywrócenia na uczelnię Michnika i Henryka Szlajfera, którzy zostali wydaleni z uniwersytetu oraz zaprzestania wszystkich innych akcji represjonujących studentów.
Lasota następnie spotkała się wraz z delegacją studentów z zastępcą rektora. Niebawem została aresztowana i stanęła przed kolegium ds. wykroczeń, które wymierzyło jej karę dwóch miesięcy pozbawienia wolności za „deptanie zabłoconymi butami po ławce publicznej”. Została zwolniona w sierpniu 1968, lecz wkrótce stanęła przed sądem. W kwietniu 1969 otrzymała nowy wyrok, tym razem półtora roku więzienia za przynależność do nielegalnej organizacji. Równocześnie, we współpracy z Jakubem Karpińskim, Grażyną Kuroniową, Andrzejem Zabłudowskim, gromadziła informacje na temat toczących się śledztw dotyczących podsądnych oskarżanych o udział w „wydarzeniach marcowych”, które miały trafić na Zachód.
Życie i działalność za granicą.
Lasota została wydalona z uczelni i w 1970 opuściła Polskę z jej ówczesnym mężem Zabłudowskim. Pod pretekstem wyjazdu do Izraela para wyjechała się do Francji, a następnie, tego samego roku, wyemigrowała do Stanów Zjednoczonych. Tam kontynuowała studia, kończąc w 1972 Temple University w Filadelfii z dyplomem nauczyciela edukacji specjalnej. przez następne 9 lat, do 1982 pracowała jako dziecięcy terapeuta. W 1975 podjęła studia na Uniwersytecie Columbia i ukończyła je w 1979 z dyplomem absolwenta nauk politycznych, w specjalizacji „międzynarodowy komunizm”. Pozwoliło jej to wystąpić z cyklem wykładów na uniwersytetach Fordham i Yale, prowadzonych w latach 1980–1981.
Wciąż była aktywna politycznie, recenzując i włączając się w wydarzenia rozgrywające się w Polsce. Mimo wpisania na listę osób niepożądanych w PRL, odwiedziła Polskę czterokrotnie, w 1975, 1977, 1979 i 1984, przywożąc zakazane publikacje i kolportując je wśród znajomych. Na Zachodzie zwracała uwagę tamtejszych mediów na wydarzenia w Polsce, zarazem je tłumacząc i dostarczając informacji. Pisała do „New Daily” w Nowym Jorku i współpracowała z londyńskim „Aneksem”. W 1975 została publicystką i stałym współpracownikiem Radia Wolna Europa i BBC. Od 1976 utrzymywała relacje z amerykańską centralą związkową AFL-CIO, której, jako główny konsultant Rady Dyrektorów, dostarczała informacji o prześladowaniach robotników w Polsce. W 1977 Lasota organizowała apel amerykańskich intelektualistów w obronie aresztowanych członków Komitetu Obrony Robotników. W tym samym roku założyła, wspólnie z Roberte Sharletem i Ireną Grudzińską, Grupę Koordynacyjną Amnesty International na Europę Wschodnią.
Od 1981 była wydawcą wielu publikacji, w tym "Committee in Support of Solidarity Reports", "Solidarity Bulletin" i "Uncaptive Mind". Pisała artykuły, które ukazywały się na łamach prasy „podziemnej” w Polsce. W 1981 Lasota, wspólnie z Erikiem Chenowethem, Karpińskim i Jerzym Warmanem, założyła w Nowym Jorku Committee in Support of Solidarity. Komitet był aktywny politycznie, organizował demonstracje, m.in. w siedzibie ONZ w Nowym Jorku w 1982. Podczas sesji poświęconej problemowi rozbrojenia, Lasota i Chenoweth zdołali przeszmuglować i rozwinąć przed Andriejem Gromyką baner, następującej treści: „Rozbroić Breżniewa, rozbroić Jaruzelskiego”. Zostali następnie usunięci z budynku przez ochronę. Komitet sprawnie pozyskiwał fundusze, dzięki którym nabywał i gromadził materiały i sprzęt dla organizacji wolnościowych w Polsce, w tym magnetofony, tranzystorowe odbiorniki radiowe, farbę drukarską, sprzęt do sitodruku, które, z pomocą setek opozycyjnych działaczy, szmuglowano między Polską, USA i Francją. Przykładem zdolności pozyskiwania funduszy był koncert skrzypaczki Wandy Wiłkomirskiej, zorganizowany w Nowym Jorku. Uzbierano 8300 USD na rzecz polskiej opozycji.
W 1984 komitet rozszerzył swą działalność, wkrótce przeobrażając się w Instytut for Democracy in Eastern Europe (IDEE). Organizacja rozszerzyła swą działalność o materialne wsparcie dla ruchów opozycyjnych w Czechosłowacji i na Węgrzech. IDEE otrzymywał donacje z amerykańskich fundacji wspierających niezależne inicjatywy w tych krajach. W listopadzie 1989 co najmniej 194 periodyki i „podziemne” akcje otrzymały 143 760 USD pomocy, przekazanych na rachunek wielu kompozytorów, artystów i poetów. Pełny raport na ten temat został opublikowany przez Lasotę w „Kulturze” (nr 4/1990). IDEE przekazało ponadto ponad 250 tys. USD do Konsorcjum Wydawnictw Niezależnych, wraz z dodatkowymi sumami na rzecz Regionalnego Komitetu Wykonawczego NSZZ „Solidarność” Mazowsze, Niezależnego Zrzeszenia Studentów i Pomarańczowej Alternatywy. W 1986 dysponowała sumą 200 tys. USD od fundacji George’a Sorosa na małe stypendia między 500 a 1000 USD. Stypendium otrzymało 177 osób, które odbyły podróże studyjne do Londynu i Paryża. W zamyśle trafiało do osób, które miały stać się późniejszą naukową i polityczną elitą.
W 1985 Lasota przeniosła się do Paryża. Stamtąd, z pomocą drugiego męża Jakuba Karpińskiego, kontynuowała wysyłkę tysięcy książek do Polski. Wspólnie w latach 1985–1991 publikowali serię wydawniczą „Konfrontacje”, składającą się z tłumaczonych na język polski badań nad działaniami antykomunistycznej opozycji. Seria zawierała 14 tomów, często wznawianych w niezależnych wydawnictwa, m.in. w „PoMost” czy „Res Publica”. Od czasu upadku komunizmu w Europie Wschodniej po 1989 Lasota koncentrowała się na pomocy finansowej i organizacyjnej na rzecz niezależnych inicjatyw w byłym Związku Sowieckim. W 1992 otworzyła fundację IDEE w Polsce.

</doc>
<doc id="1244062" url="https://pl.wikipedia.org/wiki?curid=1244062" title="Miłostki">
Miłostki

Miłostki – izraelska komedia erotyczna z 1981, trzeci film z serii Lody na patyku.
Ścieżka dźwiękowa.
W filmie wykorzystano następujące utwory:

</doc>
<doc id="1244063" url="https://pl.wikipedia.org/wiki?curid=1244063" title="Darryl James Thompson">
Darryl James Thompson

Darryl James Thompson (ur. 2 maja 1985 w Raleigh) – amerykański koszykarz, w sezonie 2007/2008 występował w DBE w zespole AZS Koszalin, a w sezonie 2010/2011 reprezentował barwy Anwilu Włocławek. 
D.J ma zaledwie 173 cm wzrostu, ale imponuje szybkością oraz bardzo dobrym rzutem za 3 punkty.
Życiorys.
Zawodnik o wzroście 173 cm, występuje na pozycji rozgrywającego. W latach 2003-2007 grał w reprezentacji Appalachian State University w Boone (Karolina Północna) w rozgrywkach National Collegiate Athletic Association. W 2007 roku podpisał kontrakt z AZS Koszalin. W trakcie sezonu grał średnio 35 minut, notując 15 punktów, 4 asysty, 2 zbiórki na mecz. Zagrał w Meczu Gwiazd PLK 2008 (zdobył 18 punktów, był to najlepiej punktujący zawodnik drużyny Północy). W 2008 roku w przeniósł się do greckiego AEK Ateny. W stołecznym zespole notował średnio 10,5 punktu oraz 3,2 asysty. Na sezon 2009/10 podpisał kontrakt z zespołem tureckiej ekstraklasy - Antalya Buyuksehir Belediye. Amerykanin był tam podstawowym rozgrywającym. W 2010 roku wrócił do Polski, podpisał kontrakt z Anwilem Włocławek.
W 2011 roku ponownie podpisał kontrakt w Grecji, tym razem w zespole Ilysiakos Ateny. W 2012 roku związał się z francuską drużuną STB Le Havre.

</doc>
<doc id="1244064" url="https://pl.wikipedia.org/wiki?curid=1244064" title="Jeff Andonuts">
Jeff Andonuts



</doc>
<doc id="1244066" url="https://pl.wikipedia.org/wiki?curid=1244066" title="If You Were A Sailboat">
If You Were A Sailboat



</doc>
<doc id="1244067" url="https://pl.wikipedia.org/wiki?curid=1244067" title="Durian właściwy">
Durian właściwy

Durian właściwy ("Durio zibethinus" Murray), nazywany także zybuczkowcem właściwym – gatunek rośliny z rodziny ślazowatych "Malvaceae", umieszczany w różnych systemach także w wełniakowatych ("Bombacaceae") i "Durionaceae". Pochodzi z Indonezji, ale uprawiany jest także w większości krajów Azji Południowo-Wschodniej. 
Zastosowanie.
Biorąc pod uwagę jego wielkość, a przede wszystkim wyjątkowy smak, nazywany jest także „królem owoców”.

</doc>
<doc id="1244068" url="https://pl.wikipedia.org/wiki?curid=1244068" title="Gracz (film 1992)">
Gracz (film 1992)

Gracz – amerykańska tragikomedia z 1992 roku na podstawie powieści Michaela Tolkina pod tym samym tytułem. Film jest satyrą na Hollywood.
Obsada.
i inni

</doc>
<doc id="1244070" url="https://pl.wikipedia.org/wiki?curid=1244070" title="Durio zibethinus">
Durio zibethinus



</doc>
<doc id="1244073" url="https://pl.wikipedia.org/wiki?curid=1244073" title="Yoon Kyung-shin">
Yoon Kyung-shin

Yoon Kyung-shin (ur. 7 czerwca 1973 roku w Seulu) – piłkarz ręczny Korei Południowej. Obecnie jest zawodnikiem Doosan Werksteam. Występuje na pozycji prawego rozgrywającego.
W 2001 roku został wybrany najlepszym piłkarzem ręcznym na świecie.
W 2012 r. został wybrany chorążym reprezentacji Korei Południowej na Igrzyskach Olimpijskich w Londynie.

</doc>
<doc id="1244076" url="https://pl.wikipedia.org/wiki?curid=1244076" title="Crooklyn">
Crooklyn

Crooklyn - amerykańska tragikomedia z 1994 roku.

</doc>
<doc id="1244077" url="https://pl.wikipedia.org/wiki?curid=1244077" title="Butla tlenowa">
Butla tlenowa



</doc>
<doc id="1244080" url="https://pl.wikipedia.org/wiki?curid=1244080" title="Plan B (film 2001)">
Plan B (film 2001)

Plan B – amerykańsko-duńska komedia kryminalna z 2001 roku.

</doc>
<doc id="1244081" url="https://pl.wikipedia.org/wiki?curid=1244081" title="Godło Kosowa">
Godło Kosowa



</doc>
<doc id="1244082" url="https://pl.wikipedia.org/wiki?curid=1244082" title="Sebastien Mate">
Sebastien Mate



</doc>
<doc id="1244083" url="https://pl.wikipedia.org/wiki?curid=1244083" title="Bentheuphausia amblyops">
Bentheuphausia amblyops

Bentheuphausia amblyops – średniej wielkości gatunek szczętek (Euphausiacea), jedyny w monotypowym rodzaju Bentheuphausia, który jest również jedynym w monotypowej rodzinie szczętek Bentheuphausiidae. Wszystkie inne znane gatunki kryla (85 gatunków) są sklasyfikowane w rodzinie Euphausiidae.
Gatunek opisał po raz pierwszy w 1883 Georg Ossian Sars, nazywając go najpierw "Thysanopoda amblyops". W 1885 opisał dla tego gatunku nowy rodzaj Bentheuphausia.
"B. amblyops" występuje we wszystkich oceanach świata: w północnym Atlantyku na południe od 40° N szerokości geograficznej, w Oceanie Indyjskim jak i w Oceanie Spokojnym. Jego habitat to głębokie batypelagialne wody od 1000 do 4000 m p.p.m. 
Uważany jest za najprymitywniejszy gatunek szczętek. Odróżnia się od innych gatunków z rodziny Euphausiidae kilkoma cechami morfologicznymi, np. brakiem fotoforów, dlatego też nie jest zdolny do bioluminescencji. Inna różnica to nieprzystosowanie pierwszej pary pleopodów do kopulacji. Również oczy "B. amblyopsa" są mniejsze od oczu gatunków Euphausiidae.
Dorosłe osobniki osiągają wielkość od 40 do 50 mm.

</doc>
<doc id="1244084" url="https://pl.wikipedia.org/wiki?curid=1244084" title="Køge (stacja kolejowa)">
Køge (stacja kolejowa)

Køge – stacja kolejowa w Køge, na Zelandii, w Danii. Znajdują się tu 3 perony.

</doc>
<doc id="1244085" url="https://pl.wikipedia.org/wiki?curid=1244085" title="Pociąg do historii">
Pociąg do historii

Pociąg do historii – projekt wystawy multimedialnej ulokowanej w wagonach historycznego składu kolejowego ciągniętego przez lokomotywę parową (parowóz Ok1-359 z 1918 r.). Celem ekspozycji jest prezentacja kamieni milowych w powojennych losach Ziemi Odzyskanych. Wystawa została zorganizowana przez Ośrodek "Pamięć i Przyszłość".
Historyczny i kulturowy dorobek społeczności tych terenów ukazany został za pomocą nowoczesnych i ciekawych form, jak np. prezentacje multimedialne, gra komputerowa, quiz, zabytkowe eksponaty, kopie autentycznych dokumentów, prasy i plakatów z danego okresu itp. Skład pociągu stanowi pięć wagonów ekspozycyjnych, wagon – punkt zbierania świadectw i pamiątek oraz dwa wagony techniczne.
Pociąg przyjeżdża do wybranych miejscowości na okres kilku dni. Podczas tego postoju wystawa jest otwarta dla zwiedzających, którzy mogą również uczestniczyć w towarzyszącym jej programie edukacyjnym i kulturalnym (np. lekcje żywej historii dla szkół, pokazy filmów, wieczory wspomnień dla okolicznej ludności).
Do specjalnie przystosowanego wagonu można również przynosić i skanować własne pamiątki (zdjęcia, dokumenty itp.), które następnie trafią do archiwum Ośrodka "Pamięć i Przyszłość". W 2007 roku zorganizowanie wystawy było priorytetem działalności Ośrodka.
Pilotażowy kurs podróżującej wystawy.
W roku 2007 pociąg wyruszył w pilotażowy kurs do trzech miejscowości: Malczyc, Jelcza-Laskowic oraz Wałbrzycha.
W dniach 27–31 października 2007 wystawa odwiedziła Malczyce; w ciągu pięciu dni zwiedziło ją około 4000 osób, z czego 1500 osób to dzieci z okolicznych szkół gminnych i powiatowych. Oprócz uroczystego sobotniego otwarcia, w którym uczestniczyli przedstawiciele lokalnych władz, w niedzielę na dworcu PKP odbył się festyn z udziałem 12 regionalnych zespołów. Frekwencja podczas pokazów "Kina Pociąg" każdego dnia wynosiła ponad 60 osób.
W dniach 3–7 listopada 2007 "Pociąg do historii" został zaprezentowany w Jelczu-Laskowicach. W ciągu pięciu dni zwiedziło go 3000 osób, w tym 1700 osób to dzieci z okolicznych szkół. Odbył się także pokaz filmów.
W dniach 11–14 listopada wystawa była otwarta dla zwiedzających w Wałbrzychu. Frekwencja wynosiła 2000 osób, w tym 1000 to uczniowie okolicznych szkół. Niższa frekwencja w tym przypadku wynikała z ciężkich warunków pogodowych – w Wałbrzychu spadło 15 cm śniegu.
W dniach 28–29 listopada 2007 r. wystawa dostępna była dla wrocławskich zwiedzających. Na uroczystość otwarcia przybyło kilkadziesiąt osób, a podczas 2 dni ekspozycję zobaczyło około 1500 zwiedzających.
19-23 kwietnia 2008 Bolesławiec

</doc>
<doc id="1244090" url="https://pl.wikipedia.org/wiki?curid=1244090" title="Fotofory">
Fotofory



</doc>
<doc id="1244091" url="https://pl.wikipedia.org/wiki?curid=1244091" title="Ślepy tor (film 2000)">
Ślepy tor (film 2000)

Ślepy tor (tytuł oryg. "The Yards") – amerykański film fabularny (dramat kryminalny) z 2000 roku.
Opis fabuły.
Leo Handler wychodzi na wolność po odsiedzeniu w więzieniu wyroku za przestępstwo, którego nie popełnił. Postanawia zacząć życie od nowa. Wraca w rodzinne strony i podejmuje pracę u wuja Franka. Odnawia też znajomość ze swoim starym przyjacielem. Nie podejrzewa, że w ten sposób naraża się na powrót do koszmarnej przeszłości.

</doc>
<doc id="1244095" url="https://pl.wikipedia.org/wiki?curid=1244095" title="Ustrych (jezioro)">
Ustrych (jezioro)

Ustrych (dawniej niem. "Ustrich") – jezioro na Pojezierzu Olsztyńskim, położone w woj. warmińsko-mazurskim, w powiecie olsztyńskim, w gminie Stawiguda, o powierzchni 93,1 ha (według innych źródeł 98,6 ha).
Pierwotna nazwa - "Estrich" (z języka pruskiego). Tak samo nazywała się osada nad Łyną, poniżej jeziora (zobacz Sójka).
Krajobraz.
Jezioro otoczone jest wysokimi zalesionymi brzegami. Przepływa przez nie rzeka Łyna. Ustrych znajduje się w obrębie rezerwatu „Las Warmiński”.

</doc>
<doc id="1244096" url="https://pl.wikipedia.org/wiki?curid=1244096" title="Powrót do Bataan">
Powrót do Bataan

Powrót do Bataan – amerykański dramat wojenny z 1945 roku na podstawie opowiadania Williama Gordona i Eneasa MacKenziego.

</doc>
<doc id="1244098" url="https://pl.wikipedia.org/wiki?curid=1244098" title="Order Zasługi Czerwonego Krzyża (Serbia)">
Order Zasługi Czerwonego Krzyża (Serbia)

Order Zasługi Czerwonego Krzyża () – uznane przez państwo odznaczenie serbskiej organizacji Czerwonego Krzyża, nadawane w latach 1877–1921.
Historia i insygnia.
Serbski Czerwony Krzyż został założony 6 lutego 1876 r. przez doktora Vladana Đorđjewicia. W tym samym roku powstało odznaczenie, które zostało uznane przez serbskie Ministerstwo Wojny 7 kwietnia (19 starego stylu) 1877. W roku 1885 Czerwony Krzyż posiadał już ponad 100 lokalnych oddziałów, a w czasie wojny serbsko-bułgarskiej roku 1886 dysponował 45 szpitalami, 37 lazaretami polowymi i pociągiem szpitalnym. W roku 1918 miał 30 tys. członków. W roku 1921 serbski Czerwony Krzyż został włączony do nowego Towarzystwa Czerwonego Krzyża SHS i odznaczenie przestano nadawać.
Krzyż Zasługi SCK to emaliowany obustronnie na czerwono (przy 1. i 2. stopniu odznaczenia) krzyż grecki z kwadratową plakietką u zbiegu ramion. Za czasów Księstwa Serbii w środku awersu krzyża znajdował się herb Księstwa – biały krzyż serbski w czerwonym polu, ukoronowany mitrą książęcą, po obwołaniu Serbii królestwem (1882) wymieniony na dwugłowego ukoronowanego orła serbskiego z godłem Czerwonego Krzyża na piersi. W środku rewersu odznaczenia umieszczona była data „1876”. Zawieszką była do 1882 mitra książęca, po tym roku korona królewska. Odznaczenie nadawano w trzech stopniach jako Krzyż Złoty, Srebrny i Brązowy. Oznaka 3. stopnia nie była emaliowana.
Odznaczenie noszono na beżowej wstędze na lewej piersi.

</doc>
<doc id="1244099" url="https://pl.wikipedia.org/wiki?curid=1244099" title="Godło Republiki Kosowa">
Godło Republiki Kosowa



</doc>
<doc id="1244101" url="https://pl.wikipedia.org/wiki?curid=1244101" title="W moich snach">
W moich snach

W moich snach () – amerykański film fabularny (thriller) z 1999 roku, powstały na podstawie powieści Bari Wood.
Opis fabuły.
Gospodynia domowa Claire (Annette Bening) zamężna z pilotem Paulem Cooperem (Aidan Quinn) mają małą córkę Rebeccę, która jest powodem ich radości. Kiedy obcy porywa ich dziecko, Claire w snach widzi człowieka, jednak detektyw Jack Kay (Paul Guilfoyle) nie zwraca na to uwagi. Jednak kiedy Rebecca znika podczas zabawy szkolnej, Claire orientuje się, że jej wizje były tak naprawdę przeczuciem, a ona sama jest połączona z porywaczem poprzez sny. Kobieta doznaje depresji nerwowej i próbuje popełnić samobójstwo. Jej psycholog, dr Silverman wysyła ją do zakładu psychiatrycznego i wkrótce orientuje się ona, że następną ofiarą będzie jej mąż. Wkrótce zabójca trafia do tego samego szpitala.
Zdjęcia.
Zdjęcia do filmu realizowane były na terenie Meksyku oraz amerykańskich stanów: Massachusetts, Kalifornia, New Hampshire, Karolina Północna i Tennessee.

</doc>
<doc id="1244103" url="https://pl.wikipedia.org/wiki?curid=1244103" title="Gddy">
Gddy



</doc>
<doc id="1244105" url="https://pl.wikipedia.org/wiki?curid=1244105" title="Bloemfontein (stacja kolejowa)">
Bloemfontein (stacja kolejowa)

Bloemfentein – stacja kolejowa w Bloemfontein, w prowincji Wolne Państwo, w Republice Południowej Afryki. Znajdują się tu 4 perony.

</doc>
<doc id="1244107" url="https://pl.wikipedia.org/wiki?curid=1244107" title="Miller Anderson">
Miller Anderson

Miller Anderson (ur. 12 kwietnia 1945 w Houston, Renfrewshire, Szkocja) – brytyjski kompozytor, gitarzysta i wokalista bluesowy. 
Życiorys.
Znany przede wszystkim jako członek Keef Hartley Band i Spencer Davis Group, ale także ze współpracy z T-Rex, Savoy Brown, Chicken Shack i Jonem Lordem. Wielokrotnie koncertował także z Pete'em Yorkiem oraz Ianem Paice'em. Podczas koncertów z zaprzyjaźnionymi muzykami często wykonywał własne utwory, np. "Temp 'Em Up Solid" (podczas trasy z Yorkiem i Paice'em w grudniu 2001 r.) i "Fog On The Highway" (podczas trasy z Lordem w lutym 2005 r.). We wrześniu 1999 r. Anderson wziął także udział w koncertach Deep Purple z okazji 30. rocznicy Concerto For Group &amp; Orchestra, a następnie w 2000 r. odbył z grupą trasę koncertową po Europie. Do dzisiaj występuje w europejskiej wersji zespołu Spencer Davis Group, a od 2006 r. współtworzy także The British Blues Quintet.

</doc>
<doc id="1244110" url="https://pl.wikipedia.org/wiki?curid=1244110" title="Gmina związkowa Bad Breisig">
Gmina związkowa Bad Breisig

Gmina związkowa Bad Breisig (niem. "Verbandsgemeinde Bad Breisig") – gmina związkowa w Niemczech, w kraju związkowym Nadrenia-Palatynat, w powiecie Ahrweiler. Siedziba gminy związkowej znajduje się w mieście Bad Breisig. 
Podział administracyjny.
Gmina związkowa zrzesza cztery gminy, w tym jedną gminę miejską "(Stadt)" oraz trzy gminy wiejskie:

</doc>
<doc id="1244111" url="https://pl.wikipedia.org/wiki?curid=1244111" title="Sława (film)">
Sława (film)

Sława (ang. "Fame") – amerykański film muzyczny z 1980 roku w reżyserii Alana Parkera, nagrodzony dwoma Oscarami oraz nagrodą BAFTA.
Opis fabuły.
Film opowiada o grupie młodzieży uczęszczających do słynnego nowojorskiego liceum dla uczniów ze szczególnymi uzdolnieniami scenicznymi. Pokazuje ich perypetie od ostrej selekcji poprzedzającej przyjęcie do szkoły, aż po jej ukończenie.
Nagrody.
Oscary za rok 1980
Złote Globy 1980
Nagrody BAFTA 1980
Produkcja.
Film został wyprodukowany przez wytwórnię Metro-Goldwyn-Mayer. W 1986 w ramach sprzedaży części swojej filmoteki, straciła ona prawa do dystrybucji samego filmu (ich właścicielem jest dziś koncern Time Warner), zachowała natomiast możliwość dysponowania znakiem towarowym, co przynosi jej m.in. dochody z innych produkcji opartych na motywach filmu (patrz niżej). Akcja dzieje się w autentycznej nowojorskiej szkole dla uzdolnionej młodzieży - High School of Performing Arts - jednak władze szkoły odmówiły zgody na realizację zdjęć na jej terenie. Budynek szkoły "zagrał" z zewnątrz gmach dawnego kościoła, znajdujący się dokładnie naprzeciwko prawdziwej placówki. Sceny we wnętrzach realizowano w specjalnie zaadaptowanym dawnym budynku szkolnym w Harlemie.
Powiązania.
Fabuła filmu stała się kanwą dla dwóch seriali telewizyjnych, musicalu oraz programu telewizyjnego typu "talent show". W 2009 zrealizowano remake filmu, pod tytułem "Fame".

</doc>
<doc id="1244112" url="https://pl.wikipedia.org/wiki?curid=1244112" title="Jan Szczypka">
Jan Szczypka

Jan Szczypka (ur. 11 lutego 1962 roku w Jordanowie) – polski rzeźbiarz, profesor gdańskiej ASP.
Życiorys.
Ukończył w 1982 roku, Państwowe Liceum Sztuk Plastycznych im. Antoniego Kenara w Zakopanem. Studia na Wydziale Rzeźby w Państwowej Wyższej Szkole Sztuk Plastycznych (ASP) w Gdańsku; dyplom (1987) w pracowni prof. Janiny Stefanowicz-Schmidt. 
Pracuje na Wydziale Rzeźby Akademii Sztuk Pięknych w Gdańsku; w pracowni Medalierstwa i Małych Form Rzeźbiarskich. W latach 2000-2007 wspólnie z organizacją Alabama Art Casting z USA, zorganizował VII edycji Międzynarodowych Warsztatów Odlewniczych w ASP w Gdańsku.
Twórca wielu medali i statuetek dla pomorskich instytucji.
Pomniki w Polsce.
Uczestnik kilkudziesięciu wystaw i konkursów w kraju i za granicą m.in.

</doc>
<doc id="1244113" url="https://pl.wikipedia.org/wiki?curid=1244113" title="Pistolet Vektor CP-1">
Pistolet Vektor CP-1

Vektor CP-1 – południowoafrykański pistolet samopowtarzalny. Produkowany od 1996 przez firmę Lyttelton Ingenieurswerke (LIW). Broń zaprojektowana na rynek cywilny, przeznaczona do przenoszenia w ukryciu. W związku z tym pistoletowi nadano oryginalne, opływowe kształty. Nietypowy kształt sprawia, że zarys broni nie jest widoczny pod ubraniem, a brak ostrych krawędzi czy wystających manipulatorów zabezpiecza przed zahaczeniem o ubranie przy wydobywaniu broni. Broń wycofana z produkcji w 2000 roku.
CP-1 działa na zasadzie odrzutu zamka półswobodnego z opóźnionym otwarciem. Otwarcie zamka opóźnia ciśnienie gazów prochowych przedostających się po strzale do komory gazowej znajdującej się pod lufą. Kanał gazowy znajduje się tuż za komorą nabojową. Ciśnienie w komorze gazowej zaczyna spadać dopiero po opuszczeniu lufy przez pocisk. Dopiero wtedy zamek jest odrzucany do tyłu i następuje ekstrakcja łuski.
Broń wyposażona jest w kurkowy mechanizm uderzeniowy z kurkiem wewnętrznym i mechanizm spustowy bez samonapinania. Po zabezpieczeniu może być bezpiecznie przenoszona z kurkiem napiętym i nabojem w lufie. Pistolet ma dwa bezpieczniki przed strzałami przypadkowymi. Pierwszym jest bezpiecznik nastawny umieszczony w przedniej części kabłąka osłony spustu. Odbezpieczenie polega na pchnięciu suwaka bezpiecznika do przodu. Drugim bezpiecznikiem jest automatyczny bezpiecznik spustowy znajdujący się na spuście. Jego wyłączenie następuje w chwili prawidłowego ściągnięcia spustu.
CP-1 może być zasilany z magazynków o pojemności 12 lub 13 naboi, przyrządy celownicze mechaniczne, składają się z muszki i szczerbinki.

</doc>
<doc id="1244115" url="https://pl.wikipedia.org/wiki?curid=1244115" title="Kürten">
Kürten

Kürten – gmina w Niemczech, w kraju związkowym Nadrenia Północna-Westfalia, w rejencji Kolonia, położona we wschodniej części powiatu Rheinisch-Bergischer Kreis, ok. 30 km na północny wschód od Kolonii.
Geografia.
Gmina leży w zachodniej części Niemiec. Kilkadziesiąt kilometrów od Zagłębia Ruhry, w pobliżu takich miast jak: Kolonia, Leverkusen i Gummersbach.
Współpraca.
Miejscowość partnerska:

</doc>
<doc id="1244117" url="https://pl.wikipedia.org/wiki?curid=1244117" title="Hans Krüger (oficer Gestapo)">
Hans Krüger (oficer Gestapo)

Hans Krüger (ur. 1 lipca 1909 w Poznaniu, zm. 8 lutego 1988 w Wasserburg (Bodensee)) – niemiecki zbrodniarz wojenny, SS-Hauptsturmführer, jeden ze sprawców zbrodni mordu profesorów lwowskich i mordu w Stanisławowie na inteligencji polskiej.
Życiorys.
Jako 16-latek, w 1925 wstąpił do Stahlhelmu, a w 1929 do SA, gdzie został mianowany Sturmführerem. Rok później został członkiem NSDAP. Jako zawodowy SA-Führer brał udział w aresztowaniu i osadzaniu działaczy SPD i KPD w obozie koncentracyjnym w Oranienburgu. Wkrótce na własne życzenie przeszedł do Gestapo – tajnej policji państwowej III Rzeszy.
II wojna światowa.
Po kampanii wrześniowej został organizatorem i pierwszym komendantem niemieckiej szkoły policyjnej w Rabce. W 1940 został oddelegowany do berlińskiej szkoły Sicherheitspolizei, a w 1941 Reinhard Heydrich odkomenderował go do okupowanej Polski. Przebywał krótko w Krakowie, po ataku Niemiec na ZSRR we Lwowie a na początku sierpnia 1941 został skierowany do Stanisławowa, gdzie był szefem Sicherheitspolizei i SD.
Przydzielony do grupy operacyjnej Geheime Feldpolizei w składzie Einsatzkommando zur besonderen Verwendung pod komendą SS-Brigadeführera Eberharda Schöngartha uczestniczył w aresztowaniach i egzekucji profesorów lwowskich wyższych uczelni. Następnie został szefem Gestapo w Stanisławowie, tam przeprowadził aresztowanie, a następnie wymordowanie około 250 Polaków, reprezentujących prawie wszystkich znajdujących się wówczas w mieście inteligentów polskich. Oprócz tej jednorazowej akcji prowadził też liczne egzekucje w późniejszym czasie. Znany był też z rabowania rzeczy aresztowanych. Kierował akcją wymordowania Żydów stanisławowskich. Odwołany karnie i zdegradowany, gdy do Berlina doszedł raport Waltera Kutschmanna, że ujawnił aresztowanej Karolinie Lanckorońskiej informację o mordzie na profesorach lwowskich i swój w nim udział.
Okres powojenny.
W 1945 r. został ujęty przez Holendrów, nierozpoznany jednak wyszedł na wolność. Udało się go złapać dopiero w 1962 r. Do tego czasu był zamożnym kupcem w Lüdinghausen i kandydował do parlamentu w Nadrenii Północnej-Westfalii.
W 1967 odbył się proces Krügera, oskarżonego o ludobójstwo wobec Żydów stanisławowskich. Pomimo podważania przez prokuratora niemieckiego wiarygodności świadków oskarżających Krügera został on skazany na dożywocie, jednak tylko za mordy na Żydach, gdyż niemiecki sąd nie zgodził się rozpatrywać mordów na Polakach. Niemieckie władze odmówiły też żądaniom strony polskiej, by przekazać Krügera na proces do Polski lub przeprowadzić proces w Niemczech.
W 1986 został zwolniony z więzienia.

</doc>
<doc id="1244119" url="https://pl.wikipedia.org/wiki?curid=1244119" title="Piętno Minnesoty">
Piętno Minnesoty

Piętno Minnesoty (ang. "Feeling Minnesota") – amerykańska komedia romantyczna z 1996 roku w reżyserii Stevena Baigelmana.

</doc>
<doc id="1244120" url="https://pl.wikipedia.org/wiki?curid=1244120" title="Jeszcze mnie polubicie">
Jeszcze mnie polubicie

Jeszcze mnie polubicie (ang. "How to be popular") jest to powieść Meg Cabot, autorki między innymi Pamiętnika Księżniczki. Wydana po raz pierwszy w 2006 roku, w Polsce w roku 2007 przez wydawnictwo Amber.
Opis fabuły.
Akcja powieści rozgrywa się w Bloomville. Główna bohaterka, Amy Landry jest osobą niepopularną, wręcz nielubianą. Jej zła towarzyska passa rozpoczęła się jeszcze w gimnazjum, kiedy przez przypadek wylała napój na spódnicę Lauren, jednej z najbardziej popularnych dziewczyn w szkole. Lauren w zemście wymyśliła powiedzenie "ale z ciebie Amy Landr"y. Od tej pory każdemu, komu przytrafiała się gafa był nazywany imieniem głównej bohaterki. Amy ma dwoje przyjaciół: Beccę i Jasona, którzy także są nielubiani. Zawsze wspierają Amy, jednak ta chce zmienić swoją pozycję towarzyską, z pomocą książki zawierającej rady jak zostać osobą popularną. Aby zaistnieć w towarzystwie Amy zmienia swój wizerunek i organizuje zbiórkę pieniędzy na wycieczkę maturzystów. Aukcja talentów przynosi wysokie zyski i popularność. Jednak niektórzy popularni uczniowie poczuli się zagrożeni i próbują uratować swoją pozycję przez organizację imprezy w obserwatorium astronomicznym dziadka Amy (fakt ten miał być zatajony przed nim). Bohaterka ma wybór: albo ośmieszyć się przed całą szkołą i postawić się Lauren i jej koleżankom lub zezwolić na imprezę, której skutkiem na pewno będzie zniszczenie obserwatorium. Prócz tego w fabule przeplatają się wątki miłości Amy, perypetie przyjaciół i rodziny głównej bohaterki, wydarzenia w księgarni rodziców Amy oraz ślub dziadka Amy i Kitty (babci Jasona).

</doc>
<doc id="1244122" url="https://pl.wikipedia.org/wiki?curid=1244122" title="Verbandsgemeinde Brohltal">
Verbandsgemeinde Brohltal

Verbandsgemeinde Brohltal – gmina związkowa w Niemczech, w kraju związkowym Nadrenia-Palatynat, w powiecie Ahrweiler. Siedziba gminy związkowej znajduje się w miejscowości Niederzissen.
Podział administracyjny.
Gmina związkowa zrzesza 17 gmin:

</doc>
<doc id="1244124" url="https://pl.wikipedia.org/wiki?curid=1244124" title="Górki Kostrzeszyńskie">
Górki Kostrzeszyńskie

Górki Kostrzeszyńskie – przysiółek wsi Kostrzeszyn w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244125" url="https://pl.wikipedia.org/wiki?curid=1244125" title="Pascal Nouma">
Pascal Nouma

Pascal Nouma (ur. 6 stycznia 1972 w Epinay-sur-Seine) – francuski piłkarz grający na pozycji napastnika.
Życiorys.
Piłkarską karierę Nouma rozpoczynał w stołecznym klubie Paris Saint-Germain. Występował zarówno w drużynach młodzieżowych, jak i rezerwach, a w 1989 roku włączono go do kadry pierwszej drużyny. 4 lutego 1990 zadebiutował w Ligue 1 w przegranym 0:2 wyjazdowym spotkaniu z Lille OSC. W 1991 roku z juniorami PSG wygrał Coupe Gambardella. W latach 1989-1992 zaliczył w PSG tylko 19 spotkań będąc rezerwowym dla takich zawodników jak Zlatko Vujović, Safet Sušić czy Amara Simba. Latem 1992 Nouma został wypożyczony do Lille, gdzie spędził jeden sezon i zdobył swoje pierwsze dwa gole w rozgrywkach pierwszej ligi. Natomiast sezon 1993/1994 spędził na wypożyczeniu w SM Caen. Zdobył 7 goli i przyczynił się utrzymania drużyny w Ligue 1.
Latem 1994 Nouma powrócił na Parc des Princes. Grał już w większej liczbie meczów jak poprzednio, a jego rola ograniczała się do pierwszego dublera dla pary napastników David Ginola - George Weah, a w sezonie 1995/1996 - Julio Cesar Dely Valdes - Patrice Loko. W obu sezonach zaliczał po 5 trafień w Ligue 1. W 1995 roku zdobył zarówno Puchar Francji, jak i Puchar Ligi Francuskiej, a w 1996 - wicemistrzostwo Francji oraz Puchar Zdobywców Pucharów (1:0 w finale z Rapidem Wiedeń).
Latem 1996 Nouma odszedł do RC Strasbourg. W swoim pierwszym sezonie na Stade de la Meinau zdobył 14 goli, co było jego najlepszym dorobkiem strzeleckim w Ligue 1. Na koniec sezonu zdobył też swój drugi w karierze Puchar Ligi. Natomiast w sezonie 1997/1998 uzyskał 8 trafień. Po sezonie podpisał kontrakt z RC Lens, dla którego strzelał po 6 bramek na sezon (w sezonie 1999/2000 zdobył też 6 w Pucharze UEFA. W 1999 roku wywalczył kolejny Puchar Ligi.
W 2000 roku Nouma przeszedł do tureckiego Beşiktaşu JK. Stworzył bramkostrzelny atak z Ahmetem Dursunem i Nihatem Kahvecim. Z 18 golami był najskuteczniejszym graczem zespołu, a także jednym z najlepszych strzelców w lidze. Po sezonie odszedł do Olympique Marsylia, ale nie był to dla niego udany okres - zaliczył jedynie 11 meczów i zdobył tylko jedną bramkę. Po sezonie wrócił do Beşiktaşu, z którym wywalczył mistrzostwo Turcji. W 2003 roku wyjechał do katarskiego Al-Khor, a piłkarską karierę kończył w szkockim Livingston FC.

</doc>
<doc id="1244127" url="https://pl.wikipedia.org/wiki?curid=1244127" title="Perry Lopez">
Perry Lopez

Perry Lopez, właściwie Julio César Lopez (ur. 22 lipca 1931 w Nowym Jorku, zm. 14 lutego 2008 w Los Angeles w Kalifornii) – amerykański aktor pochodzenia portorykańskiego.
Odtwórca roli porucznika Lou Escobar w filmie Romana Polańskiego "Chinatown" (1974). Na początku lat 50. występował na nowojorskiej scenie. Grał w filmach klasy B, westernach i serialach takich jak "Star Trek" czy "Aniołki Charliego". Zmarł na raka płuca w wieku 78 lat.

</doc>
<doc id="1244128" url="https://pl.wikipedia.org/wiki?curid=1244128" title="Firenze Rifredi">
Firenze Rifredi

Firenze Rifredi (włoski: "Stazione di Firenze Rifredi") – stacja kolejowa we Florencji, w regionie Toskania, we Włoszech. Znajduje się tu 6 peronów.

</doc>
<doc id="1244129" url="https://pl.wikipedia.org/wiki?curid=1244129" title="Bat 21">
Bat 21

Bat 21 – amerykański film wojenny z 1988 roku na podstawie powieści William C. Andersona.

</doc>
<doc id="1244131" url="https://pl.wikipedia.org/wiki?curid=1244131" title="Odrzywół (Kostrzeszyn)">
Odrzywół (Kostrzeszyn)

Odrzywół – przysiółek wsi Kostrzeszyn w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należała do województwa kieleckiego.

</doc>
<doc id="1244132" url="https://pl.wikipedia.org/wiki?curid=1244132" title="Psy 4 de la Rime">
Psy 4 de la Rime

Psy 4 de la Rime – francuska grupa hip-hopowa pochodząca z Marsylii.
Zespół założony został w 1995 pod nazwą KDB (Kid Dog Black). W jej skład wchodzą pochodzący z Komorów MC: Soprano (Saïd M'Roubaba), Segnor Alonzo (Kassim Djae), Don Vincenzo (Illiassa Issilame) oraz DJ pochodzenia marokańskiego Sya Styles (Rachid Aït Baar). Debiutowali u boku takich zespołów jak Sages Poètes de la Rue czy Fonky Family. Przed 1998 ich kawałki znalazły się na soundtrackach do filmów Zonzon oraz Comme un aimant. 2001 rok to kawałki na składance Sad Hill Impact wydanej przez Kheopsa, Dj'a legendarnej grupy IAM.
Ich debiut płytowy nastąpił w 2002. Ich pierwszy krążek nazywał się Block Party. Znajdowały się na nim takie kawałki jak Le Son des Bandits, Block Party, La Vengeance aux Deux Visages czy Sale Bête. Został on nagrodzony złotą płytą.
Enfants de la lune, drugie LP wyszło w założonej przez Soprano wytwórni Street Skillz w 2005. Na krążku gościnnie pojawiła się m.in. Ana Torroja z hiszpańskiej grupy Mecano w kawałku Enfants de la lune, natomiast kawałek Au Front został nagrany na samplu z filmu Avalon Kenji Kawai. Płyta również uzyskała status złotej. 
26 maja 2008 wyszedł trzeci album grupy "Cités d'Or". 

</doc>
<doc id="1244134" url="https://pl.wikipedia.org/wiki?curid=1244134" title="Graby (Złota)">
Graby (Złota)

Graby – przysiółek wsi Złota w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244135" url="https://pl.wikipedia.org/wiki?curid=1244135" title="Trutowisko">
Trutowisko

Trutowisko – izolowany naturalny obszar geograficzny (wyspa, dolina itp.) o promieniu co najmniej 10 km, na którym występuje jedna linia trutni (pnie ojcowskie). Tworzenie i utrzymymanie trutowisk umożliwia kontrolowane parowanie się matek pszczelich w celu zachowania czystości podgatunku (rasy) lub linii pszczoły miodnej lub tworzenia kontrolowanych krzyżówek.
Zobacz też.
Trutowisko Hamerla

</doc>
<doc id="1244136" url="https://pl.wikipedia.org/wiki?curid=1244136" title="Kolonie Pełczyskie">
Kolonie Pełczyskie

Kolonie Pełczyskie – przysiółek wsi Złota w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244137" url="https://pl.wikipedia.org/wiki?curid=1244137" title="Lubowiec">
Lubowiec

Lubowiec – przysiółek wsi Złota w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244138" url="https://pl.wikipedia.org/wiki?curid=1244138" title="Towarzystwo Ubezpieczeń i Reasekuracji Warta">
Towarzystwo Ubezpieczeń i Reasekuracji Warta



</doc>
<doc id="1244139" url="https://pl.wikipedia.org/wiki?curid=1244139" title="Korce">
Korce

Korce – przysiółek wsi Kostrzeszyn w Polsce, położony w województwie świętokrzyskim, w powiecie pińczowskim, w gminie Złota
W latach 1975–1998 przysiółek administracyjnie należał do województwa kieleckiego.

</doc>
<doc id="1244140" url="https://pl.wikipedia.org/wiki?curid=1244140" title="Baranowicze Centralne">
Baranowicze Centralne

Baranowicze Centralne (biał. "Баранавічы-Цэнтральныя") – stacja kolejowa w Baranowiczach, na paneuropejskim korytarzu transportowym Berlin–Niżny Nowogród.
Historia.
Stacja powstała w XIX w. na drodze żelaznej moskiewsko-brzeskiej pomiędzy stacjami Pogorzelce i Leśna. Początkowo nosiła nazwę "Baranowicze".

</doc>
<doc id="1244141" url="https://pl.wikipedia.org/wiki?curid=1244141" title="Rui Patrício">
Rui Patrício

Rui Pedro dos Santos Patrício (wym. ; ur. 15 lutego 1988 w Leirii) – portugalski piłkarz, występujący na pozycji bramkarza we włoskim klubie AS Roma oraz w reprezentacji Portugalii.
Kariera klubowa.
Sporting.
Rui Patrício urodził się w dzielnicy Leirii Marrazes. Tam od najmłodszych lat grał w piłkę nożną, po czym został wypatrzony przez skautów Sportingu CP i trafił do szkółki juniorów tego zespołu. Grał tam na pozycji napastnika i nic nie wskazywało na to, że w przyszłości portugalski zawodnik zdecyduje się występować jako bramkarz. Dzięki dobrym występom w drużynie juniorów w 2006 roku Rui Patrício rozpoczął grę w podstawowym składzie Sportingu. Początkowo pełnił tam rolę rezerwowego, a po raz pierwszy w bramce pojawił się 19 listopada w spotkaniu dziesiątej kolejki ligi portugalskiej przeciwko Marítimo Funchal. Na piętnaście minut przed zakończeniem tego spotkania Portugalczyk obronił rzut karny wykonywany przez rywali. Tamten sezon klub z Estádio José Alvalade zakończył na drugim miejscu w ligowej tabeli, mając zaledwie punkt straty do FC Porto. Rui Patrício pozostał w drużynie „Lwów” na kolejny rok. Jak się później okazało wychowanek Sportingu wygrał rywalizację o miejsce w podstawowym składzie ze starszym o pięć lat serbskim bramkarzem Vladimirem Stojkovicem. Udało mu się także zadebiutować w rozgrywkach Ligi Mistrzów, kiedy to 27 listopada 2007 roku wystąpił w pojedynku z Manchesterem United.
W dniu 24 października 2016 roku, Patrício był jednym z 30 zawodników nominowanych do nagrody Ballon d'Or, wraz z portugalskimi kolegami Pepe i Cristiano Ronaldo. 18 lutego 2017 roku rozegrał 400 spotkanie w barwach Sportingu, zostając zawodnikiem meczu.
W dniu 15 maja 2018 roku Patrício wraz z kilkoma kolegami z drużyny, w tym sztabem szkoleniowym, doznał lekkich obrażeń po ataku około 50 kibiców Sportingu po tym, jak drużyna zajęła trzecie miejsce w lidze i straciła szanse na kwalifikacje do Lidze Mistrzów. Pomimo tych wydarzeń, bramkarz i reszta zespołu zgodzili się zagrać w finale Pucharu Portugalii zaplanowanym na następny weekend.
Wolverhampton Wanderers.
1 czerwca 2018 roku angielska drużyna Wolverhampton poinformowała, że Patricio został nowym bramkarzem beniaminka. Transakcja została zakończona w dniu 18 czerwca, a zawodnik związał się czteroletnią umową.
AS Roma.
14 lipca 2021 roku przeszedł do włoskiego klubu AS Roma podpisując trzyletni kontrakt.
Kariera reprezentacyjna.
29 stycznia 2008 roku Luiz Felipe Scolari powołał Rui Patrício do reprezentacji Portugalii na towarzyski mecz z Włochami, a następnie znalazł się w kadrze na Euro 2008. Na mistrzostwach Portugalczycy dotarli do ćwierćfinału, w którym przegrali z Niemcami 3:2. Zadebiutował w kadrze 17 listopada 2010 w meczu z Hiszpanią. Obecnie jest pierwszym bramkarzem reprezentacji z którą na Euro 2012 zdobył brązowy medal (III-IV miejsce) i został mistrzem Europy na Euro 2016. Znalazł się w kadrze na Mistrzostwa Świata w 2018 roku, gdzie pełnił funkcję podstawowego golkipera.

</doc>
<doc id="1244143" url="https://pl.wikipedia.org/wiki?curid=1244143" title="Łobodzie">
Łobodzie

Łobodzie – przysiółek wsi Biskupice w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244144" url="https://pl.wikipedia.org/wiki?curid=1244144" title="Żabiniec (Biskupice)">
Żabiniec (Biskupice)

Żabiniec – przysiółek wsi Biskupice w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244146" url="https://pl.wikipedia.org/wiki?curid=1244146" title="Saeed al-Ghamdi">
Saeed al-Ghamdi

Saeed al-Ghamdi (arab. سعيد الغامدي; ur. 21 listopada 1979 w prowincji Al-Baha, zm. 11 września 2001 w Shanksville) – saudyjski terrorysta, zamachowiec samobójca. 
Był jednym z czterech porywaczy samolotu linii United Airlines (lot 93), który w czasie zamachów z 11 września 2001 r. w wyniku buntu pasażerów rozbił się w lasach nieopodal Shanksville w Pensylwanii, nie docierając do celu. Wraz z Ahmedem al-Namim był odpowiedzialny za uśmiercenie pilotów. Po wykonaniu tego zadania wspólnie z al-Namim i Ziadem Jarrahem (który od teraz pilotował samolot) zabarykadował się w kokpicie. O godzinie 9.59. wspólnie z al-Namim odpierał bunt pasażerów samolotu, przytrzymując drzwi kokpitu. W końcu gdy drzwi zostały zniszczone al-Ghamdi i al-Nami, wiedząc, że pasażerowie zaraz wedrą się do kabiny pilotów krzyknęli do Jarraha, aby ten rozbił samolot o ziemię. O godzinie 10.03 UA93 z prędkością około 930 km/h rozbił się o ziemię na terenie nieczynnej kopalni węgla gminy Somerset w Pensylwanii koło Stonycreek Township i Shanksville. Na miejscu katastrofy powstał krater głęboki na 115 stóp (35 metrów). Nikt nie przeżył – 40 osób uznano za zamordowane, a 4 za zmarłych śmiercią samobójczą.

</doc>
<doc id="1244147" url="https://pl.wikipedia.org/wiki?curid=1244147" title="Gmina związkowa Altenkirchen (Westerwald)">
Gmina związkowa Altenkirchen (Westerwald)

Gmina związkowa Altenkirchen (Westerwald) (niem. "Verbandsgemeinde Altenkirchen (Westerwald)") – dawna gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajdowała się w mieście Altenkirchen (Westerwald). 1 stycznia 2020 gmina związkowa została połączona z gminą związkową Flammersfeld tworząc nową gminę związkową Altenkirchen-Flammersfeld.
Podział administracyjny.
Gmina związkowa zrzeszała 42 gminy, w tym jedną gminę miejską "(Stadt)" oraz 41 gmin wiejskich:

</doc>
<doc id="1244151" url="https://pl.wikipedia.org/wiki?curid=1244151" title="Emaus (miejscowość biblijna)">
Emaus (miejscowość biblijna)

Emaus (łac.: Emmaus, gr.: Εμμαυς, heb: אַמַּאוּס Amaus lub: עַמְוַאס Amvas) – wioska w Izraelu, według Biblii oddalona 60 stadiów (stadionów) (około 11 km) od Jerozolimy.
Opis wydarzenia biblijnego.
W dniu zmartwychwstania Jezusa do Emaus szli dwaj jego uczniowie, rozgoryczeni śmiercią swojego nauczyciela. W czasie drogi przyłączył się do nich Jezus, który z początku nie został rozpoznany, i który w czasie wspólnej wędrówki przedstawił wykładnię proroctw mesjańskich. Po dotarciu na miejsce, do Emaus, w czasie wspólnego posiłku, Jezus został rozpoznany przez uczniów, gdy łamał dla nich chleb, i wówczas zniknął.
Określenie miejsca.
Nie ma pewności co do dokładnej lokalizacji wioski. Tradycja, poparta opiniami Orygenesa, Euzebiusza z Cezarei, św. Hieronima, Ado z Vienne, Teofana Wyznawcy i Sozomenosa lokalizowała tę biblijną miejscowość na terenie rzymskiego miasta Emaus Nikopolis połóżonego w odległości ok. 30 km od Jerozolimy. Emaus bywa także utożsamiana z Al-Kubajba (Al-Qubaybah, El Qubeibeh), 11 km na północny zachód od Jerozolimy, przy dawnym trakcie rzymskim. Biblijne spotkanie uczniów z Jezusem upamiętnia tutaj Bazylika św. Kleofasa, stanowiąca sanktuarium franciszkanów z Kustodii Ziemi Świętej.
Z kolei krzyżowcy utożsamiali Emaus z Kirjat Je’arim (dzisiejszym Abu Ghausz), gdzie w 1143 zbudowali klasztor, reaktywowany w 1900 jako Opactwo benedyktyńskie w Abu Ghausz.

</doc>
<doc id="1244154" url="https://pl.wikipedia.org/wiki?curid=1244154" title="Liepāja (stacja kolejowa)">
Liepāja (stacja kolejowa)

Liepāja – stacja kolejowa w Lipawie, na Łotwie. Znajdują się tu 2 perony.
Historia.
Stacja powstała w 1871 jako stacja początkowa Kolei Libawsko-Romieńskiej.

</doc>
<doc id="1244155" url="https://pl.wikipedia.org/wiki?curid=1244155" title="Manfred Uglorz">
Manfred Uglorz

Manfred Karol Uglorz (ur. 12 listopada 1940 w Łaziskach Średnich) – duchowny Kościoła Ewangelicko-Augsburskiego w RP, profesor nauk teologicznych, biblista. Zajmuje się teologią systematyczną, etyką i antropologią filozoficzną.
Młodość, wykształcenie i służba kościelna.
Urodził się jako syn Jana Uglo­rza i Elfrydy z domu Twardzik. W 1958 rozpoczął studia na Wydziale Teologicznym w Sekcji Ewangelickiej Chrześcijańskiej Akademii Teologicznej w Warszawie. Studia ukończył w 1962 i na podstawie pracy pt. "Geneza i życie prazboru w Jerozolimie" oraz zdanego egzaminu magisterskiego otrzymał stopień magistra teologii ewangelickiej.
30 września 1962 został przez ks. bpa prof. Andrzeja Wantułę ordynowany w kościele św. Jana w Mikołowie na księdza Kościoła Ewangelicko-Augsburskiego. Pracę w Kościele rozpoczął jako wikariusz parafii ewangelicko-augsburskiej w Jaworzu. 4 lutego 1968 został wybrany przez Zgromadzenie Parafialne Parafii Ewangelicko-Augsburskiej w Starym Bielsku na proboszcza tej parafii. W 1992 zrezygnował ze stanowiska proboszcza parafii ewangelicko-augsburskiej w Starym Bielsku. 1 września 1992 objął stanowisko redaktora Wydawnictw Książkowych, a od 1 października 1993 także dyrektora do spraw Wydawnictwa w Ośrodku Wydawniczym „Augustana” w Bielsku-Białej. 30 września 1997 zrezygnował z wszystkich funkcji w Wydawnictwie „Augustana” i skupił się na pracy naukowo-dydaktycznej.
W latach 1992-1995 był prezesem IX Synodu Kościoła Ewangelicko-Augsburskiego w RP oraz przez wiele lat członkiem Kościelnej Komisji Egzaminacyjnej.
Działalność naukowo-dydaktyczna.
1 października 1979 został przyjęty do pracy w ChAT w charakterze asystenta w Katedrze Wiedzy Nowotestamentowej i Języka Greckiego. Stopień doktora teologii w zakresie teologii biblijnej otrzymał 25 kwietnia 1984. 1 października 1984 został mianowany adiunktem w tej katedrze. 22 marca 1988 na podstawie pracy pt. "Obecność Boga w chrystologicznej refleksji ewangelisty Jana" i dorobku naukowego uzyskał stopień doktora habilitowanego nauk teologicznych w zakresie teologii ewangelickiej. 1 marca 1989 został docentem, a 1 października 1996 objął stanowisko profesora nadzwyczajnego w ChAT. Od 1 października 1997 pracował również na Uniwersytecie Śląskim w Katowicach (Filia w Cie­szynie, Wydział Etnologii i Nauk o Edukacji Uniwersytetu Śląskiego w Katowicach) w Instytucie Nauk Społecznych i o Kulturze, w Zakładzie Filozofii. 1 września 2001 został przeniesiony na Wydział Teologiczny Uniwersytetu Śląskiego w Katowicach. Od 1 października 2004 powrócił do pracy w Filii Cieszyńskiej Uniwersytetu Śląskiego w Katowicach i od tego dnia był prodziekanem do spraw nauki. 20 czerwca 2000 r. Prezydent RP nadał mu tytuł naukowy profesora nauk teologicznych. 1 lipca 2003 został mianowany na stanowisko profesora zwyczajnego w Uniwersytecie Śląskim w Katowicach. Z pracy na Uniwersytecie Śląskim w Katowicach zrezygnował 30 września 2008. Z dniem 31 stycznia 2012 przestał pracować w ChAT i przeszedł na emeryturę. Był dziekanem Wydziału Nauk Humanistycznych i Społecznych Wyższej Szkoły Administracji w Bielsku-Białej. Od 1 października 2014 roku do 31 sierpnia 2019 roku był rektorem Wyższej Szkoły Administracji w Bielsku-Białej. 
Od 1992 był przez dwie kadencje członkiem Komitetu Etyki w Nauce Polskiej Akademii Nauk. Także od 1992 członkiem Komitetu Etyki Lekarskiej Polskiej Akademii Umiejętności. 22 maja 2003 został wybrany w skład Komitetu Nauk Teologicznych PAN na 3-letnią kadencję.
Wyróżnienia.
W 2017 otrzymał nagrodę „Śląski Szmaragd”. Senat ChAT nadał mu w 2017 Medal za Zasługi dla Chrześcijańskiej Akademii Teologicznej w Warszawie.
Życie prywatne.
Zamieszkały w Jasienicy. Żonaty z Anną z domu Gansel, mają jednego syna − Marka, księdza i doktora habilitowanego teologii. Jest hodowcą gołębi rasowych.

</doc>
<doc id="1244156" url="https://pl.wikipedia.org/wiki?curid=1244156" title="Gmina związkowa Betzdorf">
Gmina związkowa Betzdorf

Gmina związkowa Betzdorf (niem. "Verbandsgemeinde Betzdorf") – dawna gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajdowała się w mieście Betzdorf.
Podział administracyjny.
Gmina związkowa zrzeszała pięć gmin, w tym jedną gminę miejską "(Stadt)" oraz cztery gminy wiejskie:
1 stycznia 2017 gmina związkowa została połączona z gminą związkową Gebhardshain tworząc nową gminę związkową Betzdorf-Gebhardshain.

</doc>
<doc id="1244158" url="https://pl.wikipedia.org/wiki?curid=1244158" title="Grand Prix Norwegii na Żużlu 2003">
Grand Prix Norwegii na Żużlu 2003

Wyniki Grand Prix Norwegii 2003, dziewiątej, ostatniej eliminacji Mistrzostw Świata Grand Prix w sezonie 2004.
Były to trzecie zawody o Wielką Nagrodę Norwegii. Od 2005 zawody w Norwegii nie są rozgrywane.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Jonas Kylmakorpi i Lars Gunnestad). Kontuzjowanych Krzysztofa Cegielskiego i Lukáša Drymla zastąpili zawodnicy kwalifikowanej rezerwy: Peter Karlsson oraz Ronni Pedersen. W nawiasach podano numery stałe.
Wyniki.
Klasyfikacja generalna SGP 2003

</doc>
<doc id="1244159" url="https://pl.wikipedia.org/wiki?curid=1244159" title="Archilutnia">
Archilutnia



</doc>
<doc id="1244160" url="https://pl.wikipedia.org/wiki?curid=1244160" title="Ana Batinić">
Ana Batinić

Ana Batinić (ur. 13 września 1983 w Bačkiej Palance) – serbska piłkarka ręczna, reprezentantka kraju. Obecnie występuje w duńskiej Toms Ligaen, w drużynie Aalborg DH. Gra na pozycji prawej rozgrywającej.
Kariera.
Sukcesy

</doc>
<doc id="1244161" url="https://pl.wikipedia.org/wiki?curid=1244161" title="Belfast City Hospital">
Belfast City Hospital

Belfast City Hospital – przystanek kolejowy w Belfascie, w Irlandii Północnej. Znajdują się tu 2 perony.

</doc>
<doc id="1244168" url="https://pl.wikipedia.org/wiki?curid=1244168" title="Betzdorf">
Betzdorf

Luksemburg:
Niemcy:
Inne:

</doc>
<doc id="1244169" url="https://pl.wikipedia.org/wiki?curid=1244169" title="Codex Euricianus">
Codex Euricianus

Codex Euricianus (łac. "Kodeks Euryka") – pierwszy zbiór prawa zwyczajowego Wizygotów, najstarszy z zachowanych spisów praw szczepowych germańskich, określanych ogólną nazwą "Leges Barbarorum." Wydany około 475 przez króla Euryka, wpływ na jego kształt miało prawo rzymskie. W późniejszych czasach był wielokrotnie nowelizowany.
Został wydany dla ludności gockiej, ale z przekazów źródłowych wynika, że mógł on być stosowany także wobec ludności rzymskiej. Narzucanie Rzymianom obcego prawa jednak się nie powiodło. Kodeks Euryka wprowadzał do prawa Gotów rzymskie konstrukcje prawne, takie jak np. testament, podatek od darowizny, oprocentowaną pożyczkę czy użycie dokumentu w praktyce sądowej. Sporo przepisów dotyczyło niewolników.

</doc>
<doc id="1244171" url="https://pl.wikipedia.org/wiki?curid=1244171" title="Slagelse FH">
Slagelse FH

Slagelse DT (pełna nazwa: "Slagelse Dream Team") – duński klub piłki ręcznej kobiet. Założony w 1997 roku w Slagelse. Od sezonu 2012/13 w klubie występuje Polka - Malwina Leśkiewicz.

</doc>
<doc id="1244173" url="https://pl.wikipedia.org/wiki?curid=1244173" title="Almere Parkwijk">
Almere Parkwijk

Almere Parkwijk - stacja kolejowa w Almere, w prowincji Flevoland, w Holandii. Znajdują się tu dwa perony.

</doc>
<doc id="1244175" url="https://pl.wikipedia.org/wiki?curid=1244175" title="EBIB">
EBIB

EBIB – Elektroniczna Biblioteka – portal bibliotekarzy i pracowników informacji – strona internetowa przeznaczona dla osób pracujących w bibliotekach czy ośrodkach informacji, studentów i pracowników bibliotekoznawstwa oraz zainteresowanych problematyką bibliotekoznawczą.
Działa od 1999 roku, tworzony jest przez bibliotekarzy wolontariuszy z całego kraju z różnych bibliotek zarówno akademickich, publicznych, jak i innych. W ramach portalu utworzono wiele serwisów informacyjnych (praca, konferencje, czasopisma, baza bibliotek, granty dla bibliotek itp.), czasopismo fachowe "Biuletyn EBIB" czy dział publikacji zwartych.
Platforma jest popularna w środowisku bibliotekarzy, wchodzi do niej ponad 50% czynnych zawodowo bibliotekarzy. Szczególnie na pierwszą stronę, gdzie codziennie dodawane są newsy ważne dla bibliotekarzy i ich pracy (webinaria, kursy, rocznice, wydarzenia, biogramy, granty, rządowe decyzje i inne). 
Zespół redakcyjny powstał w roku 1997 jako grupa niezrzeszona, potem między rokiem 2001 a 2010 EBIB działał w strukturach Stowarzyszenia Bibliotekarzy Polskich jako Komisja Wydawnictw Elektronicznych, budwał pierwsze serwis elektroniczny tego stowarzyszenia i odpowiadał za elektroniczne formy komunikacji. W latach 90. i na początku tego wieku było to nie lada wyzwanie technologiczne.
W roku 2010 zespół zdecydował się powrócić do samodzielnego działania w tym celu założył Stowarzyszenie EBIB, którego głównym celem jest tworzenie serwisu i czasopisma dla bibliotekarzy a tym samym wspomaganie rozwoju zawodowego, wpływanie na zmiany i unowocześnianie bibliotek. Poza zmianami organizacyjnymi portal uzyskał nową szatę graficzną i technologię, wzbogacił komunikację z czytelnikami o EBIBlog i profil na Facebooku.
Przez wiele lat zespół stworzył nie tylko serwisy informacyjne ale także Otwartą Platformę Edukacyjną - z kursami e-learningowymi na Moodle, czasopismo, wydawnictwa konferencyjne, bazę bibliotek polskich, słownik polsko-angielski terminologii bibliotecznej, portal "Uwolnij Naukę" promujący otwartą edukację i naukę i inne. Pracował z wieloma organizacjami bibliotecznymi w Polsce i za granicami kraju, takimi jak : SBP, LIBER, IFLA, EBLIDA, EIFL a także z Koalicją Otwartej Edukacji.
Największą popularnością serwisu cieszy czasopismo fachowe "Biuletyn EBIB," który wydaje rocznie kilka numerów poświęconych współczesnym bibliotekom i ich problemom. Dorobek tego czasopisma wynosi 196 numerów (dane z marca 2021), piszą dla niego bibliotekarze z Polski i zagranicy, redagują go nie tylko bibliotekarze zespołu EBIB, ale i osoby chętne z kraju, które są fachowcami z jakiejś dziedziny i chcą pełnić rolę redaktorów pomocniczych.
Sporo publikacji zawiera także dział Materiały Konferencyjne EBIB, w którym znajdują się prezentacje ze spotkań krajowych organizowanych zarówno ze Stowarzyszeniem EBIB, jak i przez inne instytucje.
Stowarzyszenie EBIB bierze udział w wielu debatach i dyskusjach środowiskowych, promuje bibliotekarzy i biblioteki oraz jest patronem spotkań branżowych

</doc>
<doc id="1244176" url="https://pl.wikipedia.org/wiki?curid=1244176" title="Maria Bortnowska">
Maria Bortnowska

Maria Józefa Bortnowska (ur. 1894, zm. 25 stycznia 1972) – działaczka Polskiego Czerwonego Krzyża, żołnierz Armii Krajowej, więźniarka m.in. obozu koncentracyjnego Ravensbrück.
Życiorys.
W roku 1919 wzięła udział w pracach Biura Informacyjnego, będącego wówczas sekcją Towarzystwa „Sanitariusz Polski”, które zostało przejęte przez Polski Czerwony Krzyż. W latach 30. była kierowniczką referatu Zarządu Głównego Polskiego Czerwonego Krzyża. 
W czasie II wojny światowej była żołnierzem Wojskowej Służby Kobiet Armii Krajowej. W latach 1939–1942 i 1945–1947 kierowała w Warszawie Biurem Informacyjnym Polskiego Czerwonego Krzyża. Była organizatorką pomocy ofiarom i jeńcom, rejestracji strat, łączenia rodzin, ekshumacji. Ponieważ wbrew niemieckim zarządzeniom pomagała także Żydom oraz polskim jeńcom wojennym – 23 października 1942 została aresztowana przez Gestapo i uwięziona na Pawiaku. Następnie 23 czerwca 1943 została wywieziona do więzienia Praesidium Gestapo przy Alexanderplatz w Berlinie, a w sierpniu 1943 wysłano ją do Ravensbrück (numer obozowy 20519), gdzie przebywała do wyzwolenia obozu w 1945 (opuściła go z ostatnim transportem Polek w lipcu 1945). Działała tam w polskich organizacjach podziemnych. 
Po powrocie do Polski podjęła pracę w Biurze Informacyjnym PCK. 4 marca 1947 została aresztowana przez Urząd Bezpieczeństwa pod fałszywym zarzutem współpracy z Niemcami i skazana na 3 lata więzienia. Inspiracją do procesu był fakt, iż Bortnowska w czasie wojny zbierała dane o sowieckim wykonawstwie zbrodni w Katyniu i przekazywała je przez Armię Krajową władzom polskim na emigracji. 5 czerwca 1948 po interwencjach byłych więźniarek z Ravensbrück została zwolniona z więzienia. Podjęła pracę w Naczelnej Organizacji Technicznej, skąd odeszła na emeryturę. Po 1956 roku zrehabilitowana.
Maria Bortnowska pochowana jest w grobowcu rodzinnym na cmentarzu Powązkowskim w Warszawie (kwatera 208-1-27,28).

</doc>
<doc id="1244177" url="https://pl.wikipedia.org/wiki?curid=1244177" title="Iga (miasto)">
Iga (miasto)

 – miasto w Japonii, w prefekturze Mie, w środkowej części wyspy Honsiu.
Położenie.
Miasto leży w północno-zachodniej części prefektury Mie nad rzeką Kizu.
Sąsiaduje z Nabari, Tsu i Kameyamą w prefekturze Mie oraz Kōką w prefekturze Shiga i Narą w prefekturze Nara.
Historia.
Miasto Iga jest powszechnie określane jako Iga Ueno (伊賀上野), aby uniknąć pomyłek z innymi miejscami o nazwie Ueno. Zostało utworzone w 2004 roku z połączenia miasta Ueno i pięciu okolicznych miast i wsi (Iga, Ayama, Shimagahara i Aoyama oraz wsi Ōyamada). Nazwa miasta pochodzi od dawnej prowincji Iga, która obejmowała część dzisiejszej prefektury Mie. Miasto rozwinęło się w okresie Edo jako miasto zamkowe wokół zamku Iga-Ueno. 
W okresie Sengoku region ten był jednym z centrów "ninjutsu". Powstała tu i działała Iga-ryū, jedna z wiodących szkół tej sztuki walki. Wiąże się z nią działalność Hanzō Hattori.
Małe, ale dobrze urządzone Iga Ninja Museum (忍者博物館, "Ninja Hakubutsukan") pozwala zapoznać się kompleksowo z życiem i działalnością tajnych wojowników z przeszłości. Ich odtworzona siedziba prezentuje w swoim wnętrzu obrotowe ściany, drzwi pułapki i ukryte przedziały. W salach wystawowych znajdują się narzędzia, kostiumy i broń. Zwiedzający są informowani o sposobie życia i technikach stosowanych przez ninja. Odbywają się także pokazy ich sprawności i możliwości w walce.
Miasto Iga jest znane także jako miejsce urodzenia poety haiku Bashō Matsuo. Mieszkał w nim do 29 roku życia.

</doc>
<doc id="1244178" url="https://pl.wikipedia.org/wiki?curid=1244178" title="Młynek (Probołowice)">
Młynek (Probołowice)

Młynek – przysiółek wsi Probołowice w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244179" url="https://pl.wikipedia.org/wiki?curid=1244179" title="Jaz Coleman">
Jaz Coleman

Jaz Coleman, właśc. Jeremy Coleman (ur. 26 lutego 1960 w Cheltenham) – muzyk, kompozytor, piosenkarz, autor piosenek i producent. Lider post-punkowo-metalowo-industrialnego zespołu Killing Joke. Ma podwójne obywatelstwo: brytyjskie i nowozelandzkie.
Biografia i życie prywatne.
Coleman urodził się w Cheltenham w Anglii. Jego ojciec był Anglikiem a matka Hinduską pochodzenia bengalskiego, oboje byli nauczycielami. W wieku sześciu lat podjął naukę gry na skrzypcach i na pianinie. Występował także w chórach kościelnych w Anglii. W 1982 roku rozpoczął studia w Anglii z zakresu kompozycji, po pięciu latach kontynuował naukę w Mińsku i w Lipsku. W 1989 podjął studia z zakresu muzyki arabskiej w Konserwatorium Kairskim. Jak twierdzi, studiował także bankowość w Szwajcarii. Mieszka w Nowej Zelandii. Był dwukrotnie żonaty. Ma trzy córki o imionach: Jade, Tabitha i Odessa. Jego o dwa lata starszy brat, Piers Coleman, jest profesorem fizyki teoretycznej pracującym na Rutgers University.
27 września 2010, Jaz Coleman został odznaczony francuskim Orderem Sztuki i Literatury ("Ordre des Arts et des Lettres") w randze Kawalera, w uznaniu za jego wkład w muzykę współczesną.
Jest fanem takich grup jak System of a Down, natomiast jest wrogiem muzyki brit-pop, którą uważa za regresję.
Działalność artystyczna.
Killing Joke.
W 1979 roku założył razem z perkusistą Paulem Fergusonem zespół Killing Joke. Zwerbowali do zespołu także gitarzystę Geordiego Walkera i basistę Martina Glovera (alias Youth). Pierwszy singel nagrali w październiku 1979 roku, a cały album ukazał się w 1980. Coleman został wokalistą i klawiszowcem zespołu. Grupa szybko stała się pionierem post-punkowej stylistki, która w późniejszym okresie wpłynęła na rozwój industrialu i metalu. Na wizerunek grupy nałożyły się kontrowersyjne poglądy społeczne i polityczne Colemana, oraz jego zainteresowanie teoriami spiskowymi i okultyzmem. Z powodu tego zainteresowania opuścił Anglię na początku 1982 roku i udał się na Islandię. Po tym wydarzeniu zespół wystąpił w telewizji bez Jaza, którego miejsce zajął manekin. Niedługo później grupa również udała się na Islandię, tym samym dołączając do wokalisty.
Kariera solowa.
Po swoim wyjeździe na Islandię, który miał miejsce w 1982 roku, Jaz Coleman zaczął współpracę z nowofalowym zespołem Þeyr. Po zmianach personalnych w Þeyr, w 1983 roku założył heavymetalowy zespół "Iceland", którego nazwa została później zmieniona na Niceland. Grupa ta stworzyła pięć utworów, z czego nagrała jedynie trzy. Owe utwory nie zostały opublikowane do dziś. Problemy Jaza z alkoholem spowodowały, że reszta członków Niceland zaczęła sama pisać utwory, a sam Jaz dołączył do grupy Vonbrigði, która grała przez dwa miesiące, czyli do czasu powrotu Jaza Colemana do Wielkiej Brytanii.
Coleman studiował i grał muzykę z różnych obszarów kulturowych. Jego pasją jest m.in. kultura ludowa Czech i kultura maoryska. Wspólnie z czeską grupą Čechomor nagrał album "Proměny" (2001) zadedykowany Czechom. Jeden z jego projektów związanych z Maorysami to "Druga Symfonia na głos maoryski i orkiestrę" (ang. "Second Symphony for Māori Voice and Orchestra"). Był zaangażowany w dodanie jednego wersu w języku maoryskim do hymnu Nowej Zelandii, zaśpiewanego przez sopranistkę i aktywistkę (pół Europejkę, pół Maoryskę) Hinewehi Mohi w czasie meczu na Pucharu Świata w rugby w 1999 roku. Coleman i Hinewehi Mohi, utworzyli również projekt Oceania, który zaowocował dwoma albumami: "Oceania" (1999) i "Oceania II" (2002).
Wspólnie z Anne Dudley skomponował muzykę do albumu składającego się z instrumentalnych aranżacji muzyki bliskowschodniej: "Songs From the Victorious City" (1990). Album został zadedykowany Kairowi. Współpracował z grupą The Mission przy albumie "Masque" (1991). Od 1995 roku realizuje albumy z symfoniczną muzyką rockową. "Us and Them: Symphonic Pink Floyd" (1995), ' (1997) i ' (1998) były napisane i wyprodukowane przez Colemana razem z Peterem Scholesem, który dyrygował orkiestrą Filharmonii Londyńskiej. Wspólnie z Nigelem Kennedym zajął się aranżacją piosenek zespołu The Doors – w nagraniach uczestniczyła także Praska Orkiestra Symfoniczna a album wydano pod tytułem "" w 2000 roku. Coleman zajął się produkcją muzyczną albumu "East Meets East" (2003) Nigela Kennedy'ego i grupy Kroke. Pracował także z Nowozelandzką Orkiestrą Symfoniczną, z którą nagrał swoją "Symfonię Nr 1 Idavoll", z Filharmonią w Auckland i jako kompozytor-rezydent z Praską Orkiestrą Symfoniczną. Pracował także przy albumach: "Halim" (1997) Natachy Atlas oraz "Harem" (2003) Sary Brightman.
Wraz z Laurence'em Gardnerem, jest autorem oratorium "Bloodline of the Holy Grail". Muzykę skomponował Coleman, natomiast Gardner napisał libretto. Dzieło to przedstawiało wesele w Kanie po ślubie Jezusa i Marii Magdaleny. Światowa premiera miała miejsce w Vilar Floral Hall w Royal Opera House, Covent Garden, 9 grudnia 2001 roku.
Contemporary Youth Orchestra wykonała na koncercie 8 czerwca 2001 utwory ze wspomnianego wyżej albumu "Riders on the Storm: The Doors Concerto", a 9 czerwca 2002 i 8 czerwca 2007 roku utwory z "Kashmir: Symphonic Led Zeppelin".
Film.
W 2002 roku Coleman, razem z Jaromírem Nohavicą i czeską grupą folkową Čechomor zagrał w wielokrotnie nagradzanym filmie Petra Zelenki "Rok diabła" (cz. "Rok ďábla"). Jest także współreżyserem (para)dokumentu o nim samym i grupie Killing Joke, zatytułowanego "The Death and Resurrection Show", którego światowa premiera odbyła się 12 czerwca 2013 w The Academy Cinema w Auckland. Film bazuje na książce "Letters from Cythera" autorstwa Jaza Colemana, która ukazała się w 2013 roku. Tytuł zapożyczony jest od tytułu piosenki otwierającej album "Killing Joke" z 2003 roku.
Nieprawdziwe informacje.
W wywiadzie udzielonym magazynowi "Word Magazine" (październik 2008) Coleman przyznał, że nieprawdą jest, iż w październiku 2006 roku został on kompozytorem-rezydentem w Unii Europejskiej. Nie istnieje nawet takie stanowisko.

</doc>
<doc id="1244180" url="https://pl.wikipedia.org/wiki?curid=1244180" title="100BASE-TX">
100BASE-TX



</doc>
<doc id="1244181" url="https://pl.wikipedia.org/wiki?curid=1244181" title="Wyprawa kijowska 1920">
Wyprawa kijowska 1920



</doc>
<doc id="1244183" url="https://pl.wikipedia.org/wiki?curid=1244183" title="100base-tx">
100base-tx



</doc>
<doc id="1244184" url="https://pl.wikipedia.org/wiki?curid=1244184" title="Ƽ">
Ƽ

 (minuskuła: ) – jest to litera alfabetu łacińskiego używana w języku zhuang od 1957 do 1986 r. do reprezentowania piątego tonu (IPA: ). W 1986 r. została zastąpiona literą Q.
Litera jest przebudowaną cyfrą 5.

</doc>
<doc id="1244189" url="https://pl.wikipedia.org/wiki?curid=1244189" title="Emilija Turej">
Emilija Turej

Emilija Chałsberijewna Turej (ros. "Эмилия Халсбериевна Турей") (ur. 6 października 1984 roku w Astrachaniu), rosyjska piłkarka ręczna, reprezentantka kraju. Obecnie występuje w Lidze ABF, w drużynie Itxako Reyno de Navarra. Gra na pozycji lewoskrzydłowej. Dwukrotnie zdobyła mistrzostwo Świata: w 2007 we Francji oraz w 2009 r. w Chinach.
Podczas Igrzysk Olimpijskich 2008 w Pekinie zdobyła wicemistrzostwo olimpijskie.
Turej została odznaczona tytułem Zasłużonego Mistrza Sportu. 2 sierpnia 2009 r. Emilija została odznaczona Orderem Za Zasługi dla Ojczyzny II klasy.

</doc>
<doc id="1244190" url="https://pl.wikipedia.org/wiki?curid=1244190" title="Koen Daerden">
Koen Daerden

Koen Daerden (ur. 8 marca 1982 w Tongeren) – piłkarz belgijski grający na pozycji lewego pomocnika.
Kariera klubowa.
Daerden jest synem Josa Daerdena, byłego piłkarza. Koen wychował się w klubie KSK Tongeren, wywodzącego się z jego rodzinnej miejscowości. W 2000 roku trafił on do pierwszoligowego Racingu Genk. Oprócz debiutu zaliczył jeszcze jedno spotkanie w belgijskiej ekstraklasie, a także nieznacznie przyczynił się do zdobycia Pucharu Belgii (4:1 w finale ze Standardem Liège). W sezonie 2000/2001 był już podstawowym zawodnikiem zespołu, a w 2001/2002 wywalczył swój pierwszy w karierze tytuł mistrzowski. W kolejnych sezonach nie osiągał większych sukcesów, dopiero w 2005 roku, gdy zajął z Racingiem 3. pozycję w Jupiler League. Przez 7 sezonów rozegrał dla Genk 162 mecze ligowe i zdobył 26 goli.
W lipcu 2006 Daerden przeszedł do Club Brugge za 4 miliony euro. Z Brugge zajął dopiero 6. pozycję w lidze, a w drużynie rywalizował o miejsce w składzie z Jonathanem Blondelem. W Brugge spędził 3,5 roku i rozegrał 47 spotkań, w których strzelił 6 goli.
Na początku 2010 roku Daerden został zawodnikiem Standardu Liège. W 2011 roku został wypożyczony do Sint-Truidense VV. Karierę kończył w 2013 w MVV Maastricht.
Kariera reprezentacyjna.
W reprezentacji Belgii Daerden zadebiutował 21 sierpnia 2002 w zremisowanym 1:1 towarzyskim meczu z Polską. W latach 2002–2007 rozegrał 10 meczów w kadrze Belgii i strzelił w niej 3 gole.

</doc>
<doc id="1244194" url="https://pl.wikipedia.org/wiki?curid=1244194" title="Hiekkaharju (stacja kolejowa)">
Hiekkaharju (stacja kolejowa)

Hiekkaharju – stacja kolejowa w Vantaa, w dzielnicy Hiekkaharju, w prowincji Finlandia Południowa, w Finlandii, w odległości 17 km na północ od dworca centralnego w Helsinkach. Znajduje się tu 1 peron.

</doc>
<doc id="1244195" url="https://pl.wikipedia.org/wiki?curid=1244195" title="Jurko Tjutjunnyk">
Jurko Tjutjunnyk



</doc>
<doc id="1244197" url="https://pl.wikipedia.org/wiki?curid=1244197" title="∩">
∩



</doc>
<doc id="1244198" url="https://pl.wikipedia.org/wiki?curid=1244198" title="∪">
∪



</doc>
<doc id="1244202" url="https://pl.wikipedia.org/wiki?curid=1244202" title="Gmina związkowa Daaden">
Gmina związkowa Daaden

Gmina związkowa Daaden (niem. "Verbandsgemeinde Daaden") – dawna gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajdowała się w miejscowości Daaden.
1 lipca 2014 do gminy związkowej przyłączono miasto Herdorf i nazwę jej zmieniono na Herdorf-Daaden. Tym samym gminę związkową rozwiązano.
Podział administracyjny.
Gmina związkowa zrzeszała dziewięć gmin wiejskich:

</doc>
<doc id="1244204" url="https://pl.wikipedia.org/wiki?curid=1244204" title="Polina Wjachirewa">
Polina Wjachirewa



</doc>
<doc id="1244205" url="https://pl.wikipedia.org/wiki?curid=1244205" title="Polipirole">
Polipirole



</doc>
<doc id="1244206" url="https://pl.wikipedia.org/wiki?curid=1244206" title="Ułła (rzeka)">
Ułła (rzeka)

Ułła (t. Uła, Wuła, Ulanka, Wulanka; błr. Ула, Вула, Вульянка, Ульянка; ros. Улла) – rzeka w północnej Białorusi (obwód witebski), lewy dopływ Dźwiny w zlewisku Morza Bałtyckiego. Długość – 123 km, powierzchnia zlewni – 4090 km², średni przepływ u ujścia – 25,4 m³/s, spadek - 30,2 m, nachylenie – 0,4‰.
Wypływa z Jeziora Lepelskiego w miasteczku Lepel i płynie na wschód przez Pojezierze Lepelskie. Koło miasteczka Czaśniki raptownie skręca na północ, spływa na Równinę Połocką i uchodzi do Dźwiny we wsi Ułła. Duży przybór wiosenny - zwykle 4,6 m nad zwykłym poziomem, maksymalnie 7,3 m. 
Podczas wojny litewsko-rosyjskiej 1558-1570 nad Ułłą wojska litewskie dwukrotnie pokonały wojska rosyjskie: w 1564 roku pod wodzą Mikołaja Radziwiłła Rudego i Grzegorza Chodkiewicza, oraz w 1567 pod dowództwem Romana Sanguszki.

</doc>
<doc id="1244207" url="https://pl.wikipedia.org/wiki?curid=1244207" title="Gmina związkowa Flammersfeld">
Gmina związkowa Flammersfeld

Gmina związkowa Flammersfeld (niem. "Verbandsgemeinde Flammersfeld") – dawna gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajdowała się w miejscowości Flammersfeld. 1 stycznia 2020 gmina związkowa została połączona z gminą związkową Altenkirchen (Westerwald) tworząc nową gminę związkową Altenkirchen-Flammersfeld.
Podział administracyjny.
Gmina związkowa zrzeszała 25 gmin wiejskich:

</doc>
<doc id="1244208" url="https://pl.wikipedia.org/wiki?curid=1244208" title="Wełniakowe">
Wełniakowe

Wełniakowe ("Bombacoideae" Burnett) – podrodzina roślin w obrębie ślazowatych w jednych systemach klasyfikacyjnych lub samodzielna rodzina wełniakowate ("Bombacaceae") w innych. Zalicza się tu 16 do 28 rodzajów (w zależności od ujęcia systematycznego) obejmujących 90–200 gatunków. Rośliny tu zaliczane preferują suche lasy w strefie międzyzwrotnikowej. Mają okazałe kwiaty. Wolne działki kielicha i płatki korony osadzone są na rozszerzonym dnie kwiatowym tworzącym szeroki kubek. Charakterystycznymi przedstawicielami rodziny są tzw. drzewa butelkowe o napęczniałych pniach z miękiszem wodnym (np. baobab afrykański "Adansonia digitata").
Systematyka.
Takson w randze podrodziny stanowi grupę siostrzaną dla podrodziny ślazowych "Malvoideae". W stosunku do dawniejszych podziałów (np. system Cronquista z 1981, system Reveala z 1993) APweb wyłącza rodzaj durian "Durio" wraz z większością przedstawicieli niegdysiejszego plemienia "Durioneae" w odrębną podrodzinę ślazowatych – "Helicteroideae".
Podział na rodzaje według GRIN
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Malvineae" Rchb., rodzina wełniakowate ("Bombacaceae" Kunth in Malvac., Büttner., Tiliac.: 5. 20 Apr 1822, nom. cons.).

</doc>
<doc id="1244211" url="https://pl.wikipedia.org/wiki?curid=1244211" title="Sławomir Augustyniak">
Sławomir Augustyniak

Sławomir Augustyniak (ur. 15 sierpnia 1969 roku w Łodzi) – polski siatkarz, potem trener.
Karierę siatkarską rozpoczynał w Resursie Łódź. Potem reprezentował barwy Chrobrego Głogów i Legii Warszawa, a zakończył w 2000 roku w Skrze Bełchatów.
Z warszawską drużyną zdobył Puchar Polski w 1995 roku oraz wywalczył srebrny medal mistrzostw kraju w sezonie 1995/1996.
Pracę szkoleniową rozpoczął w Skrze Bełchatów. Od 2000 roku trenuje jej rezerwowy zespół, który pod jego kierownictwem awansował na zaplecze ekstraklasy.

</doc>
<doc id="1244212" url="https://pl.wikipedia.org/wiki?curid=1244212" title="Łagiew">
Łagiew

Łagiew (niem. "Lägel, Legel", łac. "lagēna", gr. "lagynos", "λάγυνος") – naczynie do przechowywania i transportowania wody, napojów i innych płynów. 
Było to przede wszystkim naczynie podróżne, którego cechą mogła być też określona pojemność. Wykonywano je z drewna, skóry, kruszcu, miedzi lub gliny.
W języku prasłowiańskim istniały również formy słowne "lagy" i "lagъve" określające takie naczynia. Fakt, że określenie "łagiew" występuje w wielu językach słowiańskich, podważa panujące przekonanie, że słowo to zapożyczone zostało z języka niemieckiego.
Łagiew, stągiew, baryłka, flasza, dzban, bukłak – naczynia te po łacinie określano słowami "lagoena" i "lagena". Rzemieślnik wytwarzający łagwie zwał się "łagiewnikiem"; synonimem tej nazwy w dokumentach staropolskich pisanych po łacinie były pochodne od nazwy naczynia słowa: "lagoenarius", "lagenarius", "lagoenator", "lagenator".

</doc>
<doc id="1244214" url="https://pl.wikipedia.org/wiki?curid=1244214" title="Durio">
Durio



</doc>
<doc id="1244215" url="https://pl.wikipedia.org/wiki?curid=1244215" title="Gmina związkowa Gebhardshain">
Gmina związkowa Gebhardshain

Gmina związkowa Gebhardshain (niem. "Verbandsgemeinde Gebhardshain") – dawna gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajdowała się w miejscowości Gebhardshain.
Podział administracyjny.
Gmina związkowa zrzeszała dwanaście gmin wiejskich:
1 stycznia 2017 gmina związkowa została połączona z gminą związkową Betzdorf tworząc nową gminę związkową Betzdorf-Gebhardshain.

</doc>
<doc id="1244217" url="https://pl.wikipedia.org/wiki?curid=1244217" title="Gare de Versailles-Chantiers">
Gare de Versailles-Chantiers

Gare de Versailles-Chantiers – stacja kolejowa w Wersalu, w regionie Île-de-France, we Francji. Znajdują się tu 4 perony.

</doc>
<doc id="1244218" url="https://pl.wikipedia.org/wiki?curid=1244218" title="Olbrych">
Olbrych

Olbrych – przysiółek wsi Pełczyska w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należała do województwa kieleckiego.

</doc>
<doc id="1244219" url="https://pl.wikipedia.org/wiki?curid=1244219" title="Zamek w Ząbkowicach Śląskich">
Zamek w Ząbkowicach Śląskich

Zamek w Ząbkowicach Śląskich – renesansowa budowla obronna w Ząbkowicach Śląskich w województwie dolnośląskim, wzniesiona w latach 1522–1532 na miejscu gotyckiego zamku obronnego. Obecnie są to zachowane ruiny udostępnione do zwiedzania.
Historia.
Pierwotny zamek gotycki został zbudowany w XIV wieku. Najstarsze zapiski o warowni w Ząbkowicach pochodzą z 1321 r.. W 1335 przetrwał oblężenie czeskich wojsk, jednak już w następnym roku został zastawiony Luksemburgom przez Bolka II, a ostatecznie sprzedany wraz z miastem przez syna Bolka – Mikołaja Małego. W czasie wojen husyckich został zniszczony, po czym już przez nowych właścicieli zmodernizowany i umocniony. W połowie XV stulecia stał się własnością synów króla czeskiego Jerzego z Podiebradów. Zaatakowany przez mieszczan wrocławskich, świdnickich i nyskich został w 1468 uszkodzony. W 1489 oblegany był przez króla węgierskiego Macieja Korwina. Zdobyty po kilkumiesięcznym oblężeniu, dopiero po sprowadzeniu ciężkiego działa ze Świdnicy, pozostał jednak w jego posiadaniu tylko do roku 1490.
W latach 1522 (lub 1524)–1532 Karol I, książę ziębicki, rozebrał częściowo pozostałe mury i zbudował zamek w stylu renesansowym. Nowa rezydencja zawierała w sobie pozostałości starej warowni, co można zaobserwować na południowej ścianie zrujnowanego obecnie zamku. Wybrzuszenie na tej ścianie stanowi linię murów dawnej gotyckiej budowli. Projektantem tego obiektu z dobrze zamaskowanym systemem obronnym był znany już wówczas czeski architekt i budowniczy Benedykt Rejt. Dalszą rozbudowę zamku przerwały śmierć Rejta (w 1534 lub 1536 r.) oraz zaczynający się kryzys finansowy Podiebradów.
W 1646 r., w końcowym okresie wojny trzydziestoletniej, zniszczeniu uległy basteje i niektóre partie mieszkalne. Wprawdzie na początku XVIII w. poważnej, ale niedokończonej odbudowy dokonał książę H. J. Auersperg, ale po oblężeniach, szturmach i zniszczeniach w następnych wiekach zamek został ostatecznie opuszczony w 1728. Stan jego jeszcze pogorszył pożar z 1784 roku, po którym obiekt popadł w ruinę.
W okresie międzywojennym na zamku działało muzeum regionalne i schronisko turystyczne.
Po II wojnie światowej pierwsze, niewielkie prace zabezpieczające w ruinach przeprowadzono w latach 1958-1961. W grudniu 2013 r. zakończył się II etap prac remontowych, obejmujących zabezpieczenie korony murów skrzydła wschodniego i południowego oraz zabezpieczenie południowo-wschodniej bastei. Obecnie jest utrzymywany i konserwowany jako tzw. trwała ruina.
Architektura.
Zamek jest budowlą o czterech dwupiętrowych skrzydłach, ustawionych w regularny czworobok. Obronę murów można było prowadzić flankowym ostrzałem dzięki dwóm narożnym, trójkondygnacyjnym bastejom umiejscowionym po przekątnej. Pomieszczenia mieszkalne, oświetlone zewnętrznymi oknami, znajdowały się na wyższych piętrach. Szczyty murów miały dekoracyjną attykę, która osłaniała posterunki straży, a jej okienka były strzelnicami. Nad głównym wjazdem na dziedziniec, od wschodniej strony, była umieszczona tarcza herbowa fundatora zamku, a poza tym nie było tam żadnych dekoracji. Surowy portal z ciosanego kamienia zakończony ostrołukiem nawiązywał do gotyku. Nad bramą wznosiła się wysoka wieża zakończona attyką. Obok znajdowała się nieco węższa furtka dla pieszych. Nad wejściem umieszczono dodatkowe stanowisko straży z otworem strzelniczym. Oprócz wieży bramnej była jeszcze mała kolista wieżyczka po północno-wschodniej stronie murów. Przy książęcym, wschodnim skrzydle na dziedzińcu zamku zachowały się ślady renesansowych krużganków, obok wawelskich i brzeskich najwcześniejszych na terenie Polski.

</doc>
<doc id="1244220" url="https://pl.wikipedia.org/wiki?curid=1244220" title="Gmina związkowa Hamm (Sieg)">
Gmina związkowa Hamm (Sieg)

Gmina związkowa Hamm (Sieg) (niem. "Verbandsgemeinde Hamm (Sieg)") – gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajduje się w miejscowości Hamm (Sieg). Przez obszar gminy płynie rzeka Sieg
Podział administracyjny.
Gmina związkowa zrzesza dwanaście gmin wiejskich:

</doc>
<doc id="1244221" url="https://pl.wikipedia.org/wiki?curid=1244221" title="Jezioro Kozielnia">
Jezioro Kozielnia



</doc>
<doc id="1244222" url="https://pl.wikipedia.org/wiki?curid=1244222" title="Okręg Damodar">
Okręg Damodar

Okręg Damodar – położony nad rzeką Damodar na pograniczu stanów Bengal Zachodni i Bihar największy okręg górniczo-przemysłowy Indii. Nazywany niekiedy "indyjskim Zagłębiem Ruhry", rozwój zawdzięcza złożom węgla kamiennego, rud żelaza i metali uszlachetniających oraz miedzi, miki i boksytów. Skupia większość zakładów indyjskiej karbochemii i produkcji żelaza i stali, a także przemysłu metalowego, obrabiarkowego i środków transportu.
Wydobyciem węgla kamiennego w tym okręgu zajmuje się ponad 300 kopalń, dostarczając około 50% wydobycia tego surowca w całych Indiach. 
Największymi miastami są Ranigańdź i Bokaro.

</doc>
<doc id="1244223" url="https://pl.wikipedia.org/wiki?curid=1244223" title="Jezioro Małe Prusionki">
Jezioro Małe Prusionki



</doc>
<doc id="1244224" url="https://pl.wikipedia.org/wiki?curid=1244224" title="Jezioro Przywłoczno">
Jezioro Przywłoczno



</doc>
<doc id="1244226" url="https://pl.wikipedia.org/wiki?curid=1244226" title="Wymysłów (Pełczyska)">
Wymysłów (Pełczyska)

Wymysłów – przysiółek wsi Pełczyska w Polsce, położony w województwie świętokrzyskim, w powiecie pińczowskim, w gminie Złota.
W latach 1975–1998 przysiółek administracyjnie należał do województwa kieleckiego.

</doc>
<doc id="1244227" url="https://pl.wikipedia.org/wiki?curid=1244227" title="Jezioro Płociczno Duże">
Jezioro Płociczno Duże



</doc>
<doc id="1244229" url="https://pl.wikipedia.org/wiki?curid=1244229" title="Jezioro Płociczno Małe">
Jezioro Płociczno Małe



</doc>
<doc id="1244231" url="https://pl.wikipedia.org/wiki?curid=1244231" title="Józef Kajetan Janowski">
Józef Kajetan Janowski

Józef Kajetan Janowski (ur. 17 marca 1832 w Warszawie, zm. 24 czerwca 1914 we Lwowie) – architekt, sekretarz stanu Rządu Narodowego w powstaniu styczniowym.
Życiorys.
Uczeń Szkoły Sztuk Pięknych w Warszawie. Uczęszczał na zajęcia do Henryka Marconiego i Pawła Bolesława Podczaszyńskiego. W 1859 uzyskał patent budowniczego I klasy. Tam też należał do tzw. koła Kaplińskiego. Bywał na zebraniach u Narcyzy Żmichowskiej i Narcyza Jankowskiego. W okresie manifestacji patriotycznych był konstablem.
W lipcu 1862 został okręgowym organizacji czerwonych w wydziale III miasta Warszawy. Z poręczenia Oskara Awejdy wszedł do Komitetu Centralnego Narodowego. Głosował za podjęciem walki zbrojnej z chwilą ogłoszenia branki i za powierzeniem dyktatury Ludwikowi Mierosławskiemu. 22 stycznia 1863 wraz z innymi członkami Tymczasowego Rządu Narodowego wyjechał do Kutna. Przybył do obozu Mariana Langiewicza, gdzie 12 lutego był świadkiem bitwy pod Świętym Krzyżem. 23 lutego powrócił do Warszawy. W marcu wraz z Agatonem Gillerem udał się do Krakowa dla prowadzenia negocjacji z Ludwikiem Mierosławskim i Marianem Langiewiczem. W kwietniu pozostał w rządzie przechylającym się na stronę białych. W końcu maja odsunięty od steru przez zamachowców czerwonych. Po kilku dniach Franciszek Dobrowolski przywrócił go do składu rządu, powierzając mu wydział wojny. W czerwcowym rządzie Karola Majewskiego został sekretarzem stanu tj. łącznika pomiędzy rządem a podległymi mu wydziałami. We wrześniu ustąpił z rządu, powierzając władzę czerwonym. Wkrótce przyjął z ich nominacji stanowisko dyrektora wydziału spraw wewnętrznych.
Był jednym z najbliższych współpracowników dyktatora Romualda Traugutta. Po jego aresztowaniu opuścił Warszawę. W maju 1864 wziął udział w spotkaniu dygnitarzy powstańczych w Dreźnie, gdzie podpisał tzw. memoriał 7 obywateli postulujący nowe, bardziej stanowcze metody walki.
Osiadł w Paryżu, gdzie działał w Komisji Długu Publicznego. Należał do Zjednoczenia Emigracji Polskiej. W 1865 objął posadę konduktora robót w Kompanii Zachodnich Dróg Żelaznych. W 1869 został naczelnym architektem spółki budującej kanał Rodan-Morze Śródziemne.
W 1871 przybył do Lwowa, gdzie bezskutecznie starał się o posadę architekta Wydziału Krajowego. Osiadł w Poznańskiem. W 1874 wydalony przez policję pruską, wyjechał do Lwowa. W 1881 otrzymał poddaństwo austriackie. W latach 1879–1884 był jednym z dyrektorów Towarzystwa Przemysłowego we Lwowie. Jako docent Politechniki Lwowskiej wykładał w latach 1889–1902 encyklopedię budownictwa. W 1894 był gospodarzem pawilonu architektury na Wystawie Krajowej we Lwowie. W 1887 został prezesem zorganizowanego przez siebie Towarzystwa Weteranów.
Inicjował i współredagował w latach 1888–1894 pięciotomowe "Wydawnictwo materiałów do historii powstania 1863-64". W latach 1889–1894 był członkiem zarządu Muzeum w Raperswilu.
Zmarł jako ostatni członek Rządu Narodowego. Pochowany w grobowcu rodzinnym na Cmentarzu Łyczakowskim we Lwowie.

</doc>
<doc id="1244232" url="https://pl.wikipedia.org/wiki?curid=1244232" title="⊂">
⊂



</doc>
<doc id="1244234" url="https://pl.wikipedia.org/wiki?curid=1244234" title="Gra przeglądarkowa">
Gra przeglądarkowa

Gra przeglądarkowa (ang. "Browser Based Game" – gra oparta na przeglądarce) – potoczna nazwa gier, do których uruchomienia niezbędna jest przeglądarka internetowa. Gry te mogą wymagać od użytkownika zainstalowania dodatkowych programów – np. wtyczki Adobe Flash Player lub wirtualnej maszyny Javy. Niektóre gry przeglądarkowe wymagają też ich wcześniejszego zainstalowania na dysku twardym (np. "Quake Live").
Część gier przeglądarkowych nie wymaga instalacji żadnego dodatkowego oprogramowania (np. "OGame").
Po 2010 roku popularne są gry przeglądarkowe napisane w innych formatach niż Flash, takie jak HTML5, WebGL i WebAssembly. Przykładami tego typu gier są Slither.io oraz Agar.io.

</doc>
<doc id="1244235" url="https://pl.wikipedia.org/wiki?curid=1244235" title="⊆">
⊆



</doc>
<doc id="1244236" url="https://pl.wikipedia.org/wiki?curid=1244236" title="Gmina związkowa Kirchen (Sieg)">
Gmina związkowa Kirchen (Sieg)

Gmina związkowa Kirchen (Sieg) (niem. "Verbandsgemeinde Kirchen (Sieg)") – gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajduje się w mieście Kirchen (Sieg).
Podział administracyjny.
Gmina związkowa zrzesza sześć gmin, w tym jedną gminę miejską "(Stadt)" oraz pięć gmin wiejskich:

</doc>
<doc id="1244237" url="https://pl.wikipedia.org/wiki?curid=1244237" title="⊃">
⊃



</doc>
<doc id="1244241" url="https://pl.wikipedia.org/wiki?curid=1244241" title="Rapperswil (stacja kolejowa)">
Rapperswil (stacja kolejowa)

Rapperswil – stacja kolejowa w Rapperswil, w kantonie St. Gallen, w Szwajcarii. Znajdują się tu 4 perony.

</doc>
<doc id="1244242" url="https://pl.wikipedia.org/wiki?curid=1244242" title="≈">
≈



</doc>
<doc id="1244244" url="https://pl.wikipedia.org/wiki?curid=1244244" title="Czarne (Jelenia Góra)">
Czarne (Jelenia Góra)

Czarne – część miasta Jelenia Góra. 
Czarne położone jest w południowej części miasta, blisko odcinka drogi wojewódzkiej nr 367 przebiegającego przez ulicę Sudecką w Jeleniej Górze. Dojeżdżają do niego linie autobusowe nr 1 i 16 z MZK Jelenia Góra. Przepływa przez nie potok Pijawnik.
Pierwsza wzmianka o tej dzielnicy pojawiła się w 1305 roku. W latach 1305 – 1973 podmiejska wieś przez długi czas nosząca nazwę Czarny Strumień (niem. Schwarzbach). Dawna wieś to obecnie ulica Czarnoleska.
Zabytki.
Do wojewódzkiego rejestru zabytków wpisany jest:
dwór Czarne, ul. Strumykowa 2, z 1559 r., przebudowany w XVII-XIX wieku.

</doc>
<doc id="1244245" url="https://pl.wikipedia.org/wiki?curid=1244245" title="Czarna eskadra">
Czarna eskadra

Czarna eskadra – amerykański film wojenny z 1995 roku oparty na kanwie prawdziwej historii 332 Grupy Myśliwskiej Sił Powietrznych Armii Stanów Zjednoczonych.
Fabuła.
Nawet w czasie II wojny światowej w Ameryce panuje rasizm. Armia Stanów Zjednoczonych nie chce dopuścić czarnych do jej szeregów. Władze godzą się jednak na eksperyment i przyjmują grupę czarnych na próbę. Film pokazuje nam zmagania czarnych z rasistowskimi dowódcami w czasie ich szkolenia, więzy przyjaźni łączące czarnych braci, śmierć kompanów. W późniejszej części filmu widzimy ich operacje wojskowe oraz sukces czarnych pilotów, którzy zasłużyli sobie na szacunek i odznaczenia.

</doc>
<doc id="1244247" url="https://pl.wikipedia.org/wiki?curid=1244247" title="Gmina związkowa Wissen">
Gmina związkowa Wissen

Gmina związkowa Wissen (niem. "Verbandsgemeinde Wissen") − gmina związkowa w Niemczech, w kraju związkowym Nadrenia-Palatynat, w powiecie Altenkirchen. Siedziba gminy związkowej znajduje się w mieście Wissen.
Podział administracyjny.
Gmina związkowa zrzesza sześć gmin, w tym jedną gminę miejską "(Stadt)" oraz pięć gmin wiejskich:

</doc>
<doc id="1244250" url="https://pl.wikipedia.org/wiki?curid=1244250" title="Trójkąt szyjny">
Trójkąt szyjny

Trójkąt szyjny – w anatomii wyróżniona z powodów praktycznych część szyi, zgodnie z nazwą – kształtu trójkątnego. Zwykle mówi się o 2 dużych trójkątach, bocznym, i przednim, leżącym przyśrodkowo, które z kolei dzielą się na mniejsze.

</doc>
<doc id="1244251" url="https://pl.wikipedia.org/wiki?curid=1244251" title="Gdzie jesteś, Amando?">
Gdzie jesteś, Amando?

Gdzie jesteś, Amando? () – amerykański film fabularny (dramat kryminalny) z 2007 roku w reżyserii Bena Afflecka (debiut reżyserski), nakręcony na podstawie powieści Dennisa Lehane’a.
Fabuła.
Fabuła filmu przedstawia historię poszukiwań zaginionej dziewczynki Amandy prowadzonych przez zatrudnionych przez rodzinę prywatnych detektywów Patricka Kenzie i jego partnerkę Angelę Gennaro.
Zdjęcia.
Zdjęcia do filmu realizowane były na terenach amerykańskich stanów Massachusetts i Kalifornia.

</doc>
<doc id="1244252" url="https://pl.wikipedia.org/wiki?curid=1244252" title="Witten-Annen Nord">
Witten-Annen Nord

Witten-Annen Nord – przystanek kolejowy w Witten, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1244257" url="https://pl.wikipedia.org/wiki?curid=1244257" title="Wissen (miasto)">
Wissen (miasto)

Wissen – miasto w Niemczech, w kraju związkowym Nadrenia-Palatynat, w powiecie Altenkirchen, siedziba władz gminy związkowej Wissen.

</doc>
<doc id="1244258" url="https://pl.wikipedia.org/wiki?curid=1244258" title="Nocek Alkatoe">
Nocek Alkatoe

Nocek Alkatoe ("Myotis alcathoe") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisali w 2001 roku niemieccy zoolodzy Otto von Helversen i Klaus-Gerhard Heller nadając mu nazwę "Myotis alcathoe". Holotyp został złapany w sieci nad małym strumieniem Fournikos Potamos, w pobliżu wioski Klisto (), w Eurytanii, w Grecji. Podgatunek "circassicus" po raz pierwszy zgodnie z zasadami nazewnictwa binominalnego opisał czesko-rosyjski zespół zoologów (Czesi Petr Benda, Peter Vallo oraz Rosjanin Suren Gazarjan) nadając mu nazwę "Myotis alcathoe circassicus". Okaz typowy pochodził z jaskini Bolszaja Fanagorijskaja na wysokości 340 m n.p.m., 11 km na zachodni południowy zachód od Fanagorijskoje, (), w Kraju Krasnodarskim, w Rosji. 
"Myotis alcathoe" należy do podrodzaju "Myotis" i grupa gatunkowej "alcathoe". "M. alcathoe" i "M. hyrcanicus" stanowią grupę siostrzaną i wydają się tworzyć podstawowy klad wobec reszty podrodzaju "Myotis". Autorzy "Illustrated Checklist of the Mammals of the World" rozpoznają dwa podgatunków. 
Zasięg występowania.
Nocek Alkatoe występuje w Eurazji zamieszkując w zależności od podgatunku:
Morfologia.
Długość ciała (bez ogona) 39–44 mm, długość ogona 36–37 mm, długość ucha 11,4–13,4 mm, długość tylnej stopy 5,1–5,8 mm, długość przedramienia 29,7–34,6 mm; masa ciała 3,5–5,5 g. Ciało pokryte krótkim, jedwabistym futrem. Grzbiet ciała brązowy, brzuch jaśniejszy, niemal biały. Krótkie uszy z nożowatymi koziołkami. Pyszczek jasnobrązowy lub wręcz cielisty, znacznie jaśniejszy niż u blisko spokrewnionego nocka wąsatka. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 52 (Grecja).
Ekologia.
Siedlisko.
W Polsce stwierdzany głównie w lasach liściastych i mieszanych w sąsiedztwie cieków wodnych.
Ochrona.
W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="1244260" url="https://pl.wikipedia.org/wiki?curid=1244260" title="Polonia Miłoszyce">
Polonia Miłoszyce



</doc>
<doc id="1244262" url="https://pl.wikipedia.org/wiki?curid=1244262" title="Herdorf">
Herdorf

Herdorf – miasto w Niemczech, w kraju związkowym Nadrenia-Palatynat, w powiecie Altenkirchen, wchodzi w skład gminy związkowej Herdorf-Daaden. 
1 lipca 2014 miasto przyłączono do gminy związkowej Daaden, której nazwę zmieniono na Herdorf-Daaden.

</doc>
<doc id="1244263" url="https://pl.wikipedia.org/wiki?curid=1244263" title="Adansonia digitata">
Adansonia digitata



</doc>
<doc id="1244264" url="https://pl.wikipedia.org/wiki?curid=1244264" title="Kastatomy">
Kastatomy

Kastatomy – studyjny album polskiej grupy muzycznej K.A.S.T.A., wydany został w 29 listopada 2003 roku nakładem Blend Records. Album składa się z 2 płyt. Nagrania dotarły do 35. miejsca listy OLiS.

</doc>
<doc id="1244265" url="https://pl.wikipedia.org/wiki?curid=1244265" title="Psy wojny (film 1981)">
Psy wojny (film 1981)

Psy wojny – amerykańsko-brytyjski film sensacyjny z 1981 roku na podstawie powieści Fredericka Forsytha pod tym samym tytułem.
Fabuła.
Jamie Shannon jest najemnikiem. Gdy powraca z misji w Ameryce Południowej, nowy pracodawca proponuje mu 15 000 dolarów za przygotowanie misji w małej republice Zangaro. Udając ornitologa o nazwisku Keith Brown, Jamie stara się zdobyć informacje o kraju i jego przywódcy, generale Kimbie, szalonym i krwiożerczym tyranie. Zadenuncjowany, zostaje aresztowany, poddany torturom. W więzieniu spotyka doktora Okoye, niegdyś kandydata na prezydenta, ogłoszonego wrogiem kraju podobnie jak trzeci kandydat, pułkownik Bobi. Jamie zostaje wydalony z Zangaro. Jego pracodawca, gdy dowiaduje się, że handel z Kimbą jest niemożliwy, zleca Jamiemu przeprowadzenie zamachu stanu. W trakcie przygotowań Jamie odkrywa powód: zleceniodawca chce uczynić prezydentem pułkownika Bobiego i zagwarantować pewnej amerykańskiej spółce wyłączność na eksploatację złóż platyny.

</doc>
<doc id="1244266" url="https://pl.wikipedia.org/wiki?curid=1244266" title="Werder (Havel) (stacja kolejowa)">
Werder (Havel) (stacja kolejowa)

Werder (Havel) – stacja kolejowa w Werder (Havel) w Niemczech, w kraju związkowym Brandenburgia. Znajdują się tu 3 perony.

</doc>
<doc id="1244267" url="https://pl.wikipedia.org/wiki?curid=1244267" title="Trójkąt przedni szyi">
Trójkąt przedni szyi

Trójkąt przedni szyi ("Trigonum colli anterius") – jeden z dwóch głównych trójkątów szyi.

</doc>
<doc id="1244269" url="https://pl.wikipedia.org/wiki?curid=1244269" title="Puchar UEFA w Futsalu">
Puchar UEFA w Futsalu



</doc>
<doc id="1244272" url="https://pl.wikipedia.org/wiki?curid=1244272" title="Betzdorf (Niemcy)">
Betzdorf (Niemcy)

Betzdorf – miasto w Niemczech, w kraju związkowym Nadrenia-Palatynat, w powiecie Altenkirchen, siedziba władz gminy związkowej Betzdorf-Gebhardshain. Do 31 grudnia 2016 siedziba władz gminy związkowej Betzdorf.

</doc>
<doc id="1244273" url="https://pl.wikipedia.org/wiki?curid=1244273" title="Gry przeglądarkowe">
Gry przeglądarkowe



</doc>
<doc id="1244278" url="https://pl.wikipedia.org/wiki?curid=1244278" title="Dolní Lukavice">
Dolní Lukavice

Dolní Lukavice – miejscowość i gmina (obec) w Czechach, w kraju pilzneńskim, w powiecie Pilzno Południe. W 2022 roku liczyła 1060 mieszkańców.
W miejscowości znajduje się zamek barokowy hrabiów Morzin, w którym kapelmistrzami byli kompozytorzy Johann Friedrich Fasch (ok. 1720) i Joseph Haydn (1758–1760), który skomponował tu pierwszą symfonię.

</doc>
<doc id="1244279" url="https://pl.wikipedia.org/wiki?curid=1244279" title="Zawód pan młody">
Zawód pan młody

Zawód pan młody – amerykańska komedia romantyczna z 1991 roku.

</doc>
<doc id="1244282" url="https://pl.wikipedia.org/wiki?curid=1244282" title="Sanktuarium Wniebowzięcia Najświętszej Maryi Panny w Rzeszowie-Zalesiu">
Sanktuarium Wniebowzięcia Najświętszej Maryi Panny w Rzeszowie-Zalesiu



</doc>
<doc id="1244285" url="https://pl.wikipedia.org/wiki?curid=1244285" title="Hakan Yakin">
Hakan Yakin



</doc>
<doc id="1244286" url="https://pl.wikipedia.org/wiki?curid=1244286" title="Trójkąt boczny szyi">
Trójkąt boczny szyi

Trójkąt boczny szyi (łac. "trigonum colli laterale") – jeden z dwóch głównych trójkątów szyi.

</doc>
<doc id="1244287" url="https://pl.wikipedia.org/wiki?curid=1244287" title="Tolerancyjni partnerzy">
Tolerancyjni partnerzy

Tolerancyjni partnerzy - amerykański thriller z 1992 roku.

</doc>
<doc id="1244289" url="https://pl.wikipedia.org/wiki?curid=1244289" title="Casino, Inc.">
Casino, Inc.

Casino, Inc. – ekonomiczna gra komputerowa wydana w 2003 roku na platformę Windows. Wydawcą była firma Konami.

</doc>
<doc id="1244296" url="https://pl.wikipedia.org/wiki?curid=1244296" title="Zjednoczenie Emigracji Polskiej (1837–1846)">
Zjednoczenie Emigracji Polskiej (1837–1846)

Zjednoczenie Emigracji Polskiej – organizacja polityczna założona w połowie 1837, kierowana przez Joachima Lelewela, centrowa pomiędzy Towarzystwem Demokratycznym Polskim a Hotelem Lambert. Weszła do niej m.in. część członków Młodej Polski. Później zasiliło ją kilku byłych działaczy Ludu Polskiego. Zjednoczenie Emigracji Polskiej zgłosiło akces do manifestu krakowskiego 1846, a większość członków m.in. Joachim Lelewel, Stanisław Worcell, Tadeusz Krępowiecki wstąpiła do TDP. Mniejszość członków ZEP opowiedziała się za Hotelem Lambert.

</doc>
<doc id="1244301" url="https://pl.wikipedia.org/wiki?curid=1244301" title="Trójkąt podżuchwowy">
Trójkąt podżuchwowy

Trójkąt podżuchwowy ("trigonum submandibulare") – jeden z trójkątów szyi, obustronnie leżący w górnej partii trójkąta przedniego szyi. Ograniczony przez oba brzuśce mięśnia dwubrzuścowego i dolny brzeg żuchwy. W jego obrębie wyróżnić można trójkąt tętnicy językowej i trójkąt Béclarda.
Ograniczenia.
Dno trójkąta z przodu tworzy mięsień żuchwowo-gnykowy, w tylnej części zaś mięsień gnykowo-językowy.

</doc>
<doc id="1244302" url="https://pl.wikipedia.org/wiki?curid=1244302" title="Przodem do tyłu">
Przodem do tyłu

Przodem do tyłu – amerykańska komedia z 1997 roku.

</doc>
<doc id="1244303" url="https://pl.wikipedia.org/wiki?curid=1244303" title="Gare de Beauvais">
Gare de Beauvais

Gare de Beauvais – stacja kolejowa w Beauvais, w regionie Hauts-de-France, we Francji. Znajdują się tu 3 perony.Stacja jest zamykana o godzinie 23.30 i otwierana o 6 rano każdego dnia. 

</doc>
<doc id="1244312" url="https://pl.wikipedia.org/wiki?curid=1244312" title="Adansonia gregorii">
Adansonia gregorii



</doc>
<doc id="1244314" url="https://pl.wikipedia.org/wiki?curid=1244314" title="Trójkąt tętnicy szyjnej">
Trójkąt tętnicy szyjnej

Trójkąt tętnicy szyjnej ("trigonum caroticum") – jeden z trójkątów szyi, które obejmuje trójkąt przedni szyi.
Ograniczenia.
Przykryty blaszką powierzchowną powięzi szyi.
Zawartość.
Na obszarze tego trójkąta tętnica szyjna wspólna dzieli się na wewnętrzną i zewnętrzną.

</doc>
<doc id="1244315" url="https://pl.wikipedia.org/wiki?curid=1244315" title="Dzikie plemię">
Dzikie plemię

Dzikie plemię – amerykańsko-kanadyjski dramat obyczajowy z 2005 roku na podstawie powieści Dirka Wittenborna.

</doc>
<doc id="1244320" url="https://pl.wikipedia.org/wiki?curid=1244320" title="Trójkąt tarczowy">
Trójkąt tarczowy

Trójkąt tarczowy ("trigonum thyroideum") lub inaczej trójkąt mięśniowy lub trójkąt łopatkowo-tchawiczy – jeden z trójkątów szyi, które obejmuje trójkąt przedni szyi.

</doc>
<doc id="1244321" url="https://pl.wikipedia.org/wiki?curid=1244321" title="Życie jak dom">
Życie jak dom

Życie jak dom - amerykańska tragikomedia z 2001 roku.
Nagrody i nominacje.
Złote Globy 2001

</doc>
<doc id="1244323" url="https://pl.wikipedia.org/wiki?curid=1244323" title="Trójkąt łopatkowo-obojczykowy">
Trójkąt łopatkowo-obojczykowy

Trójkąt łopatkowo-obojczykowy ("trigonum omoclaviculare") – trójkąt szyjny zawierający się wewnątrz trójkąta bocznego szyi. Leży poniżej trójkąta łopatkowo-czworobocznego i wypełnia dno dołu nadobojczykowego większego.
Ograniczenia.
Przykryty blaszką powierzchowną i przedtchawiczą powięzi szyi.

</doc>
<doc id="1244324" url="https://pl.wikipedia.org/wiki?curid=1244324" title="Hermann von Wissmann">
Hermann von Wissmann

Hermann von Wissmann (ur. 4 września 1853 we Frankfurcie nad Odrą, zm. 15 czerwca 1905 w Weißenbach bei Liezen) – niemiecki badacz Afryki, w latach 1888-1891 komisarz, a w latach 1895-1896 – gubernator Niemieckiej Afryki Wschodniej.
Życiorys.
Do gimnazjum uczęszczał w Erfurcie, następnie – po pruskiej szkole kadetów – został w 1873 chorążym, a w 1874 uzyskał szlify oficerskie i stopień porucznika. W tym samym roku podjął w Rostocku studia geograficzno-etnologiczne.
W 1880 towarzyszył w wyprawie innemu niemieckiemu badaczowi Afryki, Paulowi Pogge, przez dżunglę nad rzeką Kongo. Pogge i Wissmann rozdzielili się we wschodniej części dorzecza rzeki. Wissmann skierował się dalej na wschód, w kierunku Oceanu Indyjskiego, badając po drodze tereny wschodniej Afryki. W latach 1881-1882 współdziałał z Carlem Petersem w Niemieckiej Spółce Wschodnioafrykańskiej, która później stała się najważniejszym narzędziem w kolonizowaniu terenów wschodniej Afryki dla niemieckiego cesarstwa. W latach 1883-1885 pozostawał w służbie króla Leopolda Belgijskiego, dla którego badał Afrykę Centralną (późniejsze Kongo Belgijskie). Dowodził także wyprawą idącą na odsiecz Eminowi Paszy.
8 lutego 1888 został mianowany komisarzem Rzeszy na obszar Niemieckiej Afryki Wschodniej (dzisiejsza Tanzania). Odwołany w 1891, po czterech latach (26 kwietnia 1895) mianowany został nowym gubernatorem tej kolonii, a półtora roku później, 3 grudnia 1896 ustąpił ze stanowiska i z przyczyn zdrowotnych powrócił do Niemiec. W 1897 został obrany prezydentem niemieckiego towarzystwa geograficznego. Zginął tragicznie w 1905, postrzelony z własnej broni podczas polowania.

</doc>
<doc id="1244325" url="https://pl.wikipedia.org/wiki?curid=1244325" title="Altenkirchen (Westerwald)">
Altenkirchen (Westerwald)

Altenkirchen (Westerwald) – miasto powiatowe w Niemczech, w kraju związkowym Nadrenia-Palatynat, siedziba powiatu Altenkirchen oraz gminy związkowej Altenkirchen-Flammersfeld. Do 31 grudnia 2019 siedziba gminy związkowej Altenkirchen (Westerwald).
Sport.
W mieście rozgrywany jest kobiecy turniej tenisowy, pod nazwą "Ak ladies Open", zaliczany do rozgrywek rangi ITF, z pulą nagród 25 000 $.

</doc>
<doc id="1244326" url="https://pl.wikipedia.org/wiki?curid=1244326" title="Wybory (film)">
Wybory (film)

Wybory – amerykańska komedia z 1999 roku na podstawie powieści Toma Perrotty.
Nagrody i nominacje.
Oscary za rok 1999
Złote Globy 1999
Nagroda Satelita 1999

</doc>
<doc id="1244327" url="https://pl.wikipedia.org/wiki?curid=1244327" title="Trójkąt łopatkowo-czworoboczny">
Trójkąt łopatkowo-czworoboczny

Trójkąt łopatkowo-czworoboczny ("trigonum omotrapezoideum") – jeden z trójkątów szyjnych objętych przez trójkąt boczny szyi. Leży powyżej trójkąta łopatkowo-obojczykowego.
Ograniczenia.
Dno trójkąta tworzy:
Przykryty blaszką powierzchowną powięzi szyi.

</doc>
<doc id="1244328" url="https://pl.wikipedia.org/wiki?curid=1244328" title="Michael Nader">
Michael Nader

Michael Robert „Mike” Nader (ur. 19 lutego 1945 w Saint Louis, zm. 23 sierpnia 2021 w San Francisco) – amerykański aktor. Występował w roli Farnswortha „Dexa” Dextera w operze mydlanej ABC "Dynastia" ("Dynasty").
Życiorys.
Wczesne lata.
Urodził się w Saint Louis w stanie Missouri w rodzinie pochodzenia libańskiego jako syn Minnette Glogovac i Johna Weldona Nadera. Miał siostrę Stephanie. Był bratankiem aktora George’a Nadera. Jego rodzice rozstali się kilka miesięcy po jego urodzeniu. Kiedy miał cztery lata rodzina przeprowadziła się do Beverly Hills, gdzie uczęszczał do Vista Grammar School i Beverly Hills High School. W wieku sześciu lat został potrącony przez pijanego kierowcę, co pozostawiło mu widoczną bliznę na twarzy. W latach 1957-1960 był surferem na plaży w Malibu. Dorabiał także jako model. W wieku 16 lat był jednym z trzech młodych surferów, którzy pojawili się na zdjęciu w magazynie „Life” z września 1961 z George’em Jonesem, rozpowszechniając artykuł „Szaleni, szczęśliwi surferzy: sposób na życie na falach” ("The Mad, Happy Surfers: A Way of Life on the Wavetops"). W 1963 ukończył Palisades Charter High School.
Kariera.
Występował w teatrze regionalnym na Hawajach. W połowie lat 60. rozpoczął swoją karierę ekranową od udziału w filmach, których akcja miała miejsce na plaży u boku Frankiego Avalona i Annette Funicello: "Beach Party" (1963), "Muscle Beach Party" (1964), "Bikini Beach" (1964), "Przyjęcie" ("Pajama Party", 1964), "Ski Party" (1965), "Plażowe bingo" ("Beach Blanket Bingo", 1965) i "How to Stuff a Wild Bikini" (1965). Po opuszczeniu Santa Monica City College w Los Angeles, grał rolę Tye’a McCoola w sztuce Tennessee Williamsa "Vieux Carré" w Beverly Hills Playhouse w Beverly Hills. Pojawił się także w sitcomie ABC "Gidget" (1965) z Sally Field oraz w melodramacie muzycznym fantasy "Zaginiony horyzont" ("Lost Horizon", 1973) z Liv Ullmann i Michaelem Yorkiem.
Studiował aktorstwo w prestiżowym Actors Studio and Herbert Berghof Studio w Nowym Jorku, występował w sztukach na scenie off-Broadwayu. W 1973 wystąpił na nowojorskiej scenie Theatre of the Riverside Church w podwójnej roli jako Sterling Hayden i Jerome Robbins w przedstawieniu "Teraz jesteś lub czy kiedykolwiek byłeś?" ("Are You Now or Have You Ever Been ...?"), a w 1975 w nowojorskim Love-Death Plays of William Inge / Billy Munk Theatre w roli Rona w spektaklu "Przebudzenie" ("The Wake"). Został obsadzony w roli Kevina Thompsona w operze mydlanej CBS "As the World Turns" (1976-1978).
Trafił do obsady opery mydlanej NBC "Naga istota" ("Bare Essence", 1983) jako Alexi Theopolis. Sławę międzynarodową zawdzięcza kreacji Farnswortha „Dexa” Dextera, trzeciego męża Alexis Colby (Joan Collins) w operze mydlanej ABC "Dynastia" ("Dynasty", 1983-1989), za którą w 1990 był nominowany do Soap Opera Digest Awards dla najlepszego aktora w serialu dramatycznym. W listopadzie 1984 znalazł się na okładce magazynu „TV Guide” z Joan Collins.
W telewizyjnym dramacie wojenno–przygodowym NBC "Wielka ucieczka 2: Nieopowiedziana historia" ("The Great Escape II: The Untold Story", 1988) z Christopherem Reeve’em zagrał nazistowskiego oficera Burchhardta. W miniserialu NBC "Uśmiechy losu" ("Lucky Chances", 1988) na podstawie powieści Jackie Collins wystąpił jako Enzio Bonnatti, dawny sprzymierzeniec rodziny Santangelo, przyjaciel, który zdradził zaufanie i którym zawładnęła chciwość. W 1990 grał w sztuce "Modlitwa za moją córkę" ("A Prayer for My Daughter"). W operze mydlanej ABC "Wszystkie moje dzieci" ("All My Children", 1991-1999, 2000-2001) wcielił się w rolę dziarskiego węgierskiego hrabiego Dimitriego Maricka, przez pewien czas męża Eriki Kane (Susan Lucci), za którą w 1998 zdobył nominację do Soap Opera Digest Awards jako najlepszy czarny charakter. Zrezygnowano z jego udziału, gdy został aresztowany za posiadanie narkotyków i spekulowano, czy jest nosicielem wirusa HIV.
Życie prywatne.
Był trzykrotnie żonaty. Od lipca 1984 do 1990 jego żoną była Robin Weiss, z którą ma córkę Lindsay (ur. 21 lipca 1984 w Los Angeles. 20 marca 1992 poślubił Beth Windsor, rozwiedli się w 2012. W 2012 związał się z Jodi Lister, z którą się ożenił 16 września 2014.
W 1997 został aresztowany za prowadzenie samochodu pod wpływem alkoholu.
Śmierć.
Zmarł 23 sierpnia 2021 w wieku 76 lat w swoim domu, dziesięć dni po zdiagnozowaniu nieuleczalnej postaci raka.

</doc>
<doc id="1244331" url="https://pl.wikipedia.org/wiki?curid=1244331" title="RWD-16 bis">
RWD-16 bis

RWD-16 bis – polski samolot turystyczno-sportowy z wytwórni DWL w Warszawie, konstrukcji inż. Andrzeja Anczutina i współpracującego z nim inż. Tadeusza Chylińskiego, oparty na konstrukcji RWD-16. Wersją rozwojową samolotu był RWD-21.
Historia.
W oparciu o eksperymentalny RWD-16 powstała na przełomie lat 1937/1938 konstrukcja taniego samolotu dla turystyki lotniczej, która dzięki kolejnym polskim zwycięstwom w zawodach Challange zaczęła zyskiwać na popularności. W nowej konstrukcji postawiono na dobre własności pilotażowe, większą prędkość oraz wyższy komfort kabiny. Z założenia miał to być też samolot tani – z silnikiem jego cena miała nie przekroczyć 17 000 zł. Prace nad nową konstrukcją przeciągały się w czasie, zespół konstrukcyjny pracował nad nią dwa lata.
Prototyp, o znakach rejestracyjnych SP-BNM, oblatany został pod koniec czerwca 1938 roku na Okęciu przez Eugeniusza Przysieckiego. Próby wykazały niewystarczającą sterowność kierunkową samolotu, co wymusiło zmianę kształtu statecznika pionowego. Już w listopadzie tego samego roku powstał drugi egzemplarz o nr. rej. SP-BPC, o nieco zmienionym kształcie okien kabiny. Obydwa egzemplarze napędzane były silnikiem Avia 3 o mocy 44 kW (60 KM), w egzemplarzach seryjnych montowano silniki Walter Mikron II o tej samej mocy. 
Latem 1938 roku inż. Andrzej Anczutin i Tadeusz Chyliński dostosowali RWD-16 bis do zabudowy mocniejszego silnika Cirrus Minor o mocy 66 kW (90 KM). Płatowiec ten otrzymał nowe oznaczenie RWD-21.
RWD-16 bis został publicznie zaprezentowany na Okęciu 14 stycznia 1939 roku, samolot pokazano w locie oraz na ziemi. Nowa konstrukcja wzbudziła zainteresowanie Ligi Obrony Powietrznej i Przeciwgazowej. Instytut Techniczny Lotnictwa pod koniec stycznia wydał pozytywną opinię o samolocie co spowodowało zamówienie przez LOPP w DWL 20 egzemplarzy tego samolotu. Przyszli właściciele mieli zagwarantowane duże zniżki przy zakupie samolotu. Cena samolotu z silnikiem wynosiła 18 000 zł, ale LOPP sprzedawał go za 9500 zł. Stanowiło to równowartość dwóch samochodów Fiat. Właściciel samolotu bezpłatnie wypożyczał od LOPP silnik, otrzymywał 20% rabatu na płatowiec a reszta płatności była rozłożona na korzystne raty. Osoby nieposiadające licencji pilota mogły bezpłatnie odbyć kurs pilotażu. Oceniano, że żywotność płatowca wynosi ok. 1500 godzin nalotu, co 500 godzin konieczny był przegląd. Koszt godziny lotu szacowano na 38 zł, a przelotu na odcinku 100 km na 26 zł. Oceniano, że podróżowanie RWD-16 bis jest ekonomiczniejsze niż podróżowanie samochodem.
Samolot (korzystne warunki zakupu) wzbudził duże zainteresowanie wśród nabywców. Zamówienia na RWD-16 bis złożyła dr inż. Jadwiga Pitulanka z Aeroklubu Krakowskiego, dr Świętosław Baley z Dubna, H. Hoffman z Warszawy, łódzki przemysłowiec Andrzej Sobczyk oraz właściciel majątku Stemplew Jerzy Gerlicz. Jerzy Gerlicz w momencie wybuchu II wojny światowej, jako ppor. rez. pil. udał się na wojnę swoim samolotem. Był dowódcą 5 plutonu łącznikowego Armii Karpaty.
Nieznana jest dokładna liczba wyprodukowanych samolotów, najprawdopodobniej żaden z nich nie został ewakuowany w momencie wybuchu II wojny światowej we wrześniu 1939 roku.
Konstrukcja.
Dwumiejscowy samolot sportowo-turystyczny o konstrukcji drewnianej w układzie wolnonośnego dolnopłata.
Kadłub o przekroju prostokątnym, konstrukcji półskorupowej z pracującym pokryciem z sklejki brzozowej. Osłona silnika była wykonana z blachy aluminiowej. Kabina załogi, z miejscami obok siebie, była oddzielona od silnika przegrodą ogniową z blachy stalowej. Wejście do kabiny było możliwe z obu stron. Załoga zajmowała miejsca na wspólnej, niedzielonej kanapie. Tablica przyrządów, rozdwojony drążek sterowy i dwie pary pedałów umożliwiały pilotowanie samolotu przez każdego z członków załogi. Za miejscem załogi był umiejscowiony bagażnik, dostępny podczas lotu. Statecznik pionowy stanowił integralną część kadłuba. 
Płat jednoczęściowy o obrysie trapezowym, dwudźwigarowy, kryty sklejką do pierwszego dźwigara, pozostała część płótnem. Wyposażony w lotki szczelinowe i klapy, napęd lotek linkowo-popychaczowy. W płacie, pod kanapą załogi, mieścił się zbiornik paliwa. 
Usterzenie poziome dwudzielne, wolnonośne, jednodźwigarowe, o konstrukcji drewnianej. Stateczniki kryte sklejką a stery płótnem. Napęd sterów linkowy. 
Podwozie stałe, trójpunktowe z płozą ogonową wykonaną ze stali resorowej. Podwozie główne jednogoleniowe z kołami Dunlop o wymiarach 415 x 155 mm, wyposażone w hamulce i amortyzowane amortyzatorami olejowo-powietrznymi polskiej firmy Avia. Koła osłonięte oprofilowanymi owiewkami z blachy duraluminiowej. 
Napęd prototypów stanowił czterocylindrowy, rzędowy, odwrócony, chłodzony powietrzem polski silnik Avia 3, do napędu samolotów seryjnych przewidziano silnik Walter Mikron II. Obydwa silniki miały moc 60 KM. 

</doc>
<doc id="1244332" url="https://pl.wikipedia.org/wiki?curid=1244332" title="Ochroma lagopus">
Ochroma lagopus



</doc>
<doc id="1244333" url="https://pl.wikipedia.org/wiki?curid=1244333" title="Krzyżowy ogień (film 1947)">
Krzyżowy ogień (film 1947)

Krzyżowy ogień – amerykański dramat kryminalny z 1947 roku na podstawie powieści Richarda Brooksa.
Nagrody i nominacje.
Oscary za rok 1947

</doc>
<doc id="1244335" url="https://pl.wikipedia.org/wiki?curid=1244335" title="Murat Yakın">
Murat Yakın

Murat Yakın (ur. 15 września 1974 w Bazylei) – szwajcarski trener oraz piłkarz grający na pozycji środkowego obrońcy lub defensywnego pomocnika, brat Hakana Yakına. Obecnie pełni funkcję selekcjonera reprezentacji Szwajcarii.
Kariera klubowa.
Yakın urodził się w Bazylei w rodzinie tureckiej. Wraz z bratem Hakanem rozpoczął treningi w Concordii Basel, jednak już w wieku 18 lat przeszedł do pierwszoligowego Grasshopper Club. Wtedy też zadebiutował w jego barwach w ekstraklasie, a już rok później stał się członkiem podstawowego składu. W 1994 roku zdobył Puchar Szwajcarii, a w 1995 roku drugi raz został mistrzem kraju. W tym samym roku zadebiutował w rozgrywkach grupowych Ligi Mistrzów i przyczynił się do zdobycia kolejnego tytułu mistrzowskiego przez GZ. Przez 5 sezonów Vega rozegrał dla Grasshoppers 101 ligowych spotkań i zdobył w nich 17 bramek.
W 1997 roku Murat wyjechał do Niemiec i został zawodnikiem VfB Stuttgart. Na początku sezonu dotarł do finału Pucharu Ligi Niemieckiej, a Bundeslidze zadebiutował 1 sierpnia w zremisowanym 1:1 spotkaniu z TSV 1860 Monachium. W VfB zaliczył 23 spotkania i strzelił 2 gole oraz zajął 4. miejsce w lidze. Dotarł też do finału Pucharu Zdobywców Pucharów, w którym wystąpił przez 90 minut, ale niemiecki klub uległ 0:1 angielskiej Chelsea F.C.
W 1998 roku Yakın znów zmienił barwy klubowe i przeszedł do tureckiego Fenerbahçe SK. W 1999 roku zajął z nim 4. miejsce w Superlidze, a w rundzie jesiennej sezonu 1999/2000 zaliczył tylko 3 spotkania ligowe i na wiosnę był już piłkarzem FC Basel. W klubie z rodzinnego miasta spędził tylko pół roku by latem powrócić do Bundesligi. Został zawodnikiem 1. FC Kaiserslautern, ale pobyt w tym klubie był dla Murata nieudany i na wiosnę 2001 znów był zawodnikiem FC Basel. W 2002 roku wywalczył dublet, w 2003 roku Puchar Szwajcarii, a w latach 2004–2005 dwukrotnie z rzędu zostawał mistrzem Szwajcarii. W sezonie 2005/2006 zaliczył tylko jedno spotkanie i zdecydował się zakończyć karierę z powodu kontuzji.
Kariera reprezentacyjna.
W reprezentacji Szwajcarii Yakın zadebiutował 6 września 1994 roku w wygranym 1:0 towarzyskim spotkaniu z ZEA. W 2004 roku został powołany przez Jakoba Kuhna do kadry na Mistrzostwa Europy w Portugalii. Tam wystąpił we wszystkich trzech grupowych meczach Helwetów: zremisowanym 0:0 z Chorwacją i przegranych 0:3 z Anglią oraz 1:3 z Francją. Karierę reprezentacyjną zakończył w tym samym roku. Ogółem w kadrze A wystąpił 49 razy i zdobył 4 bramki.

</doc>
<doc id="1244336" url="https://pl.wikipedia.org/wiki?curid=1244336" title="Murat Yakin">
Murat Yakin



</doc>
<doc id="1244338" url="https://pl.wikipedia.org/wiki?curid=1244338" title="Eliezer ben-Yehuda">
Eliezer ben-Yehuda



</doc>
<doc id="1244340" url="https://pl.wikipedia.org/wiki?curid=1244340" title="Fundamentalizm islamski">
Fundamentalizm islamski



</doc>
<doc id="1244342" url="https://pl.wikipedia.org/wiki?curid=1244342" title="Niewinny człowiek">
Niewinny człowiek

Niewinny człowiek − amerykański thriller z 1989 roku.

</doc>
<doc id="1244345" url="https://pl.wikipedia.org/wiki?curid=1244345" title="Kirchen (Sieg)">
Kirchen (Sieg)

Kirchen (Sieg) – miasto w Niemczech, w kraju związkowym Nadrenia-Palatynat, w powiecie Altenkirchen, siedziba władz gminy związkowej Kirchen (Sieg).
Polityka.
W radzie miejskiej zasiada 24 radnych: CDU 14, SPD 6, FDP 2, Zieloni 2.
Miasto dzieli się na następujące dzielnice: Freusburg, Herkersdorf, Katzenbach, Kirchen, Offhausen, Wehbach i Wingendorf.
Demografia.
Liczby mieszkańców:

</doc>
<doc id="1244348" url="https://pl.wikipedia.org/wiki?curid=1244348" title="Podwodne życie ze Steve’em Zissou">
Podwodne życie ze Steve’em Zissou

Podwodne życie ze Steve’em Zissou (ang. "The Life Aquatic with Steve Zissou") – amerykańska komedia przygodowa z 2004 roku w reżyserii Wesa Andersona.

</doc>
<doc id="1244349" url="https://pl.wikipedia.org/wiki?curid=1244349" title="Larry Graham">
Larry Graham

Larry Graham (ur. 14 sierpnia 1946 w Beaumont, Teksas) – amerykański wokalista, muzyk, kompozytor i producent. Najbardziej znany jest z roli basisty zarówno w popularnej i wpływowej psychodelicznej soulowo/funkowej formacji "Sly &amp; the Family Stone" i jako założyciel i frontman "Graham Central Station". Przypisuje mu się wynalezienie techniki slapu, która radykalnie rozszerzyła tonalną paletę basu, chociaż sam odnosi się do techniki jako „Thumpin i Pluckin”.
Życiorys.
Larry Graham urodził się w roku 1946 w muzykalnej rodzinie w Beaumont w Teksasie. Matka była pianistką w chórze kościelnym, a ojciec gitarzystą jazzowym. Wkrótce potem przeniósł się z rodzicami do Oakland w Kalifornii. W wieku 5 lat nauczył się stepowania. Dwa lata później pod kierunkiem babci rozpoczął naukę gry na pianinie. W wieku 11 lat dostał od ojca gitarę oraz wzmacniacz. Później nauczył się również grać na perkusji, na klarnecie i saksofonie. W wieku 13 lat, miał własny rockandrollowy zespół o nazwie "The Five Riffy". W wieku 15 lat, rozpoczął karierę gitarzysty z zespołem "Dell Graham Trio", do którego należała też pianistka (mama) i perkusista. Zespół ten grał głównie w klubach. Później wraz z matką stworzyli duet. W celu uzupełnienia braku perkusisty, grał na gitarze basowej, z charakterystycznym dla niego stylem. W 1966 roku zaproponowano mu rolę basisty w sławnym zespole funkowym "Sly &amp; the Family Stone", w którym grał w latach 1967–1972. 
Jest uznawany za pioniera techniki klangu na elektrycznym basie, w części, by dodać perkusyjnych i rytmicznych elementów w liniach basowych kiedy w zespole brakowało perkusisty; uderzenia kciuka używał, by naśladować bęben basowy, a szarpnięcia wskazującego bądź środkowego by naśladować werbel. Ten styl stał się synonimem nowoczesnego funka. Klang łączy perkusyjny atak kciukiem niższych strun z agresywnym wyszarpywaniem wyższych strun, często w rytmicznej alternacji. Klang składa się w dużej części z dźwięków stłumionych (albo nut „duchów”) do normalnych nut, co potęguje wrażenia rytmiczne.
Ta technika gry na basie zwana także slapem stała się stylem, który później był wykorzystywany przez takich artystów jak Les Claypool, Bootsy Collins, Louis Johnson, King Mark, Flea, Victor Lemonte Wooten, Marcus Miller, Stanley Clarke, John Norwood Fisher, P - Nut, Danny McCormack, Matt Noveskey i Dirk Lance.
W roku 1969 wystąpił na Festiwalu w Woodstock. Później grał m.in. na Isle of Wight Festival i na dużych festiwalach muzycznych w Niemczech Zachodnich.
W 1970 roku Larry Graham pracował z Betty Davis, byłą drugą żoną legendy jazzu Milesa Davisa. Zespół "Betty Davis" składał się z członków "Tower of Power" i "Pointer Sisters", nagrywając trzy albumy uznane przez krytyków, ale nie odnoszące komercyjnego sukcesu. Następnie założył własną grupę muzyczną o nazwie "Central Station Graham".
W 1973 roku poznał stewardesę Tinę, której matka zaczęła studiować Biblię ze Świadkami Jehowy. W lipcu 1974 roku był pierwszy raz na kongresie Świadków Jehowy pod hasłem „Boskie zamierzenie” w Oakland Coliseum. Przełomowymi wydarzeniami w jego życiu było też uczestniczenie w zebraniach zborowych w Salach Królestwa w różnych częściach świata i odwiedzenie w lutym 1975 roku Biura Głównego Świadków Jehowy.
W lipcu 1975 roku Larry Graham, jego żona Tina (jej siostry Denise i Shelia i matka) zostali ochrzczeni jako Świadkowie Jehowy na kongresie pod hasłem „Boskie zwierzchnictwo” w Oakland Coliseum (wkrótce również jego matka i babcia). Okładka albumu Grahama "Mirror" („Lustro”) z 1976 roku przedstawia, stojące naprzeciw siebie, jak w lustrzanym odbiciu dwa rzędy osób: z jednej strony mężczyźni i kobiety z bujnymi fryzurami afro, opaskami na włosach i w tego typu "swobodnych" strojach (pierwszy w rzędzie Larry Graham), a naprzeciw nich rząd tych samych osób, już inaczej wyglądających – mężczyźni w garniturach i krawatach, z przystrzyżonymi włosami, a kobiety ubrane elegancko, choć nie wyzywająco. Utwór "Forever" został poświęcony nadziei zobaczenia swego zmartwychwstałego ojca w czasie przyszłego raju na ziemi. Okładka albumu jak i tekst tego utworu odzwierciedlają jego wierzenia jako Świadka Jehowy.
W 1979 roku przeniósł się do Los Angeles i założył własne studio nagrań. We wczesnych latach 80. XX wieku Graham nagrał pięć solowych albumów i miał kilka hitów. Jego największym przebojem było „One in Million, You”, który zajął 9 pozycję na liście „Billbord” w 1980 roku.
W 1982 roku urodziła mu się córka Latia, został też starszym zboru i pionierem.
Jego głoszenie przyniosło rezultaty: Świadkiem Jehowy został Prince i inni muzycy.

</doc>
<doc id="1244352" url="https://pl.wikipedia.org/wiki?curid=1244352" title="Jaworzyna (1047 m)">
Jaworzyna (1047 m)

Jaworzyna (1047 m) – szczyt w Beskidzie Żywieckim, pomiędzy Przełęczą Półgórską (809 m), a Przełęczą Głuchaczki (830 m). Grzbietem tym przebiega granica polsko-słowacka oraz Wielki Europejski Dział Wodny. Administracyjnie położony jest na granicy gminy Jeleśnia w powiecie żywieckim.
Południowo-wschodnie, całkowicie zalesione stoki Jaworzyny opadają do słowackiej doliny rzeki Polhoranka (Półgórzanka). Natomiast na polską stronę od Jaworzyny odbiegają dwa grzbiety oddzielone doliną potoku Przyborowiec. Jest to północno-zachodni grzbiet Cudzikówki i grzbiet zachodni, niżej rozgałęziający się na dalsze dwa grzbiety (Przyborowca i Wierchu Jabłonki). Obecnie również po polskiej stronie partie grzbietowe Jaworzyny są zalesione, na dawniejszych jednak mapach zaznaczone są tutaj duże polany i pola uprawne, obecnie już w większości zarosłe lasem.
Szlaki turystyczne.
Przez grzbiet po stronie polskiej przebiega czerwony szlak turystyczny prowadzący wzdłuż granicy z przełęczy Glinne przez Beskid Korbielowski, Beskid Krzyżowski na Mędralową i dalej Babią Górę, stanowiący fragment Głównego Szlaku Beskidzkiego. Po stronie słowackiej przez grzbiet przebiega niebieski szlak turystyczny z przełęczy Glinne na Mędralową i dalej Babią Górę. Przez zbocza poniżej szczytu przebiega czarny szlak turystyczny z Korbielowa przez Krzyżówki na Magurkę. Przez grzbiet prowadzi również Transbeskidzki Szlak Konny.

</doc>
<doc id="1244354" url="https://pl.wikipedia.org/wiki?curid=1244354" title="Lasówka kasztanowata">
Lasówka kasztanowata

Lasówka kasztanowata ("Setophaga castanea") – gatunek małego, wędrownego ptaka z rodziny lasówek (Parulidae). Monotypowy (nie wyróżnia się podgatunków).
Morfologia.
Długość ciała 12,5–15 cm. Rozpiętość skrzydeł 20–22 cm. Masa ciała 10–17 g.
Kasztanowate ciemię, maska czarna, płowa plama na szyi; gardło, górna część piersi oraz boki są kasztanowate. Wierzch ciała zielonkawoszary, w czarne kreski. Na skrzydłach widoczne 2 białe paski; biel również występuje na skrajnych sterówkach. Dolna część piersi, brzuch oraz pokrywy podogonowe płowe. Samica jest podobna do samca, jednak plamy kasztanowate są mniejsze i bledsze, a płowa plama na szyi jest niewyraźna. Młode ptaki i dorosłe na jesień zmieniają ubarwienie piór na wierzchu ciała na szare z ciemnymi kreskami; od spodu są płowe; na bokach ślady kasztanowatej barwy, nogi ciemne.
Zasięg, środowisko.
Borealne lasy iglaste Ameryki Północnej (południowa i południowo-wschodnia Kanada, północno-wschodnie USA). Zimę spędza w Ameryce Centralnej i północno-zachodniej części Ameryki Południowej, w wilgotnych lasach nizinnych, zarówno pierwotnych, jak i wtórnych.
Status.
IUCN uznaje lasówkę kasztanowatą za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 9,9 milionów dorosłych osobników. Trend liczebności populacji jest lekko spadkowy.

</doc>
<doc id="1244355" url="https://pl.wikipedia.org/wiki?curid=1244355" title="Ghost in the Machine (mixtape)">
Ghost in the Machine (mixtape)

Ghost in the Machine to wydany 17 kwietnia 2006 roku mixtape Stylesa P, amerykańskiego rapera z grup The Lox, D-Block i Ruff Ryders. Wystąpili na nim gościnnie D-Block.

</doc>
<doc id="1244356" url="https://pl.wikipedia.org/wiki?curid=1244356" title="Dorwać Cartera">
Dorwać Cartera

Dorwać Cartera – amerykański film sensacyjny z 2000 roku na podstawie powieści Teda Lewisa "Jack's Return Home". Film jest remakiem brytyjskiego kryminału "Dopaść Cartera" z 1971 roku z Michaelem Caine’em.
Główne role.
i inni.

</doc>
<doc id="1244357" url="https://pl.wikipedia.org/wiki?curid=1244357" title="Cedar Point (park rozrywki)">
Cedar Point (park rozrywki)

Cedar Point – jeden z największych parków rozrywki w USA (powierzchnia 1,47 km², 15 kolejek górskich, w tym 5 w kategorii hyper coaster lub wyższych), położony nad jeziorem Erie. Otwarty w 1870 roku w mieście Sandusky, w północnym Ohio. Wielokrotny laureat nagród "Golden Ticket Awards" dla najlepszego parku rozrywki na świecie wręczanych przez branżowy miesięcznik Amusement Today. Na terenie kompleksu znajduje się również park wodny "Soak City", pole kempingowe, hotel, tory gokartowe i pola do gry w minigolfa.
Kolejki górskie.
Czynne.
W roku 2022 w parku Cedar Point znajdowało się 15 czynnych kolejek górskich:
Nieczynne.
Na rok 2022 w parku nieczynna do odwołania pozostaje 1 kolejka górska:
W budowie.
W roku 2022 w parku trwała budowa 1 nowej kolejki górskiej:
Zlikwidowane.
Z 34 kolejek górskich wybudowanych w historii parku Cedar Point 18 zostało zlikwidowanych:

</doc>
<doc id="1244360" url="https://pl.wikipedia.org/wiki?curid=1244360" title="Ghost in the Shell (mixtape)">
Ghost in the Shell (mixtape)

Ghost in the Shell – mixtape wydany wiosną 2005 roku przez Stylesa P, amerykańskiego rapera z grup The Lox, D-Block i Ruff Ryders. Wystąpili na nim gościnnie D-Block.

</doc>
<doc id="1244361" url="https://pl.wikipedia.org/wiki?curid=1244361" title="Czego nie widać">
Czego nie widać

Czego nie widać – amerykańska komedia z 1992 roku na podstawie sztuki Michaela Frayna.

</doc>
<doc id="1244365" url="https://pl.wikipedia.org/wiki?curid=1244365" title="Wilsonka mała">
Wilsonka mała

Wilsonka mała ("Cardellina pusilla") – gatunek małego, wędrownego ptaka z rodziny lasówek (Parulidae). Występuje wyłącznie w Ameryce Północnej. Nie jest zagrożony.
Systematyka.
Wyróżniono trzy podgatunki "C. pusilla":
Morfologia.
Długość ciała 11–12,5 cm. Czarna „czapka”, żółte czoło i brew. Wierzch ciała oliwkowozielony, spód żółty. Tęczówki ciemne. Samice oraz młode z wierzchu oliwkowozielone; czoło oraz brew żółte; brak czarnej czapki; spód żółty.
Zasięg, środowisko.
Wilgotne zarośla wzdłuż zadrzewionych strumieni w Kanadzie i USA (w tym na Alasce). Zimę spędza w Meksyku, Ameryce Centralnej i skrajnie południowych USA (skrajnie południowy Teksas i wybrzeże Zatoki Meksykańskiej).
Ekologia.
Często wykonuje okrężne ruchy ogonem i potrząsa skrzydłami jak mysikrólik. Żeruje nisko. Żywi się głównie owadami i ich larwami, czasem zjada pająki i jagody. Na zimowiskach niekiedy spożywa ciałka odżywcze wytwarzane na ogonkach liściowych cekropki oraz pije spadź wytwarzaną przez czerwce.
Wyprowadza zwykle 1 lęg w roku, czasami 2. Gniazdo buduje samica, przeważnie na ziemi, ukryte w mchu lub turzycach, często u podstawy młodego drzewka, krzewu czy gęstej kępki traw. Ptaki z wybrzeży Kalifornii budują swe gniazda w krzewach lub winoroślach do 0,9 m nad ziemią (maksymalnie 1,5 m). W zniesieniu 4–6 jaj, niekiedy 2–7. Wysiadywaniem zajmuje się wyłącznie samica przez 10–13 dni. W gniazdach tego gatunku regularnie składają jaja starzyki. Pisklęta są karmione przez oboje rodziców. Młode opuszczają gniazdo po około 8–13 dniach od wyklucia.
Status.
IUCN uznaje wilsonkę kanadyjską za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 60 milionów dorosłych osobników. Trend liczebności populacji uznawany jest za spadkowy.

</doc>
<doc id="1244371" url="https://pl.wikipedia.org/wiki?curid=1244371" title="Śmiertelna pułapka">
Śmiertelna pułapka

Śmiertelna pułapka () – amerykańska komedia kryminalna z 1982 roku w reżyserii Sidneya Lumeta, na podstawie sztuki Iry Levina.

</doc>
<doc id="1244376" url="https://pl.wikipedia.org/wiki?curid=1244376" title="Mędralowa Zachodnia">
Mędralowa Zachodnia

Mędralowa Zachodnia (1024 m) – szczyt Grupy Mędralowej, która według regionalizacji Polski opracowanej przez Jerzego Kondrackiego należy do Pasma Przedbabiogórskiego w Beskidzie Makowskim. Znajduje się pomiędzy Przełęczą Głuchaczki (830 m) a Mędralową (1169 m), w grzbiecie górskim, którym przebiega granica polsko-słowacka, a także Wielki Europejski Dział Wodny. Południowe stoki Zachodniej Mędralowej opadają do doliny słowackiego potoku Polhoranka, w północno-zachodnim kierunku natomiast, na polską stronę, odbiega od wierzchołka boczny i kręty grzbiet, który poprzez Małą Mędralową, Jaworzynę, Kalików Groń, Miziowy Groń i Czoło opada do doliny rzeki Koszarawa w Przyborowie. Grzbiet ten oddziela należącą do Przyborowa dolinę potoku Przybyłka od należącej do Koszarawy doliny potoku Bystra.
Mędralowa Zachodnia jest całkowicie zalesiona, ale na południowo-zachodnich jej stokach istnieje kilka polan, obecnie już nieużytkowanych i stopniowo zarastających lasem. Na wierzchołku skrzyżowanie trzech szlaków turystycznych.

</doc>
<doc id="1244378" url="https://pl.wikipedia.org/wiki?curid=1244378" title="Ghost Stories (album Stylesa P)">
Ghost Stories (album Stylesa P)

Ghost Stories – mixtape wydany w 2004 roku przez Stylesa P, amerykańskiego rapera z grup The Lox, D-Block i Ruff Ryders. Pojawiły się na nim utwory, w których występowali między innymi Akon i Lil Jon.

</doc>
<doc id="1244379" url="https://pl.wikipedia.org/wiki?curid=1244379" title="Harry i Walter jadą do Nowego Jorku">
Harry i Walter jadą do Nowego Jorku

Harry i Walter jadą do Nowego Jorku - amerykańska komedia kryminalna z 1976 roku w reżyserii Marka Rydella.

</doc>
<doc id="1244381" url="https://pl.wikipedia.org/wiki?curid=1244381" title="Wojciech Bruszewski">
Wojciech Bruszewski

Wojciech Bruszewski (ur. 8 marca 1947 we Wrocławiu, zm. 6 września 2009 w Łodzi) – polski reżyser, operator filmowy, artysta współczesny, artysta multimedialny i wykładowca. Prekursor sztuki wideo w Polsce, działał artystycznie na Amidze 2000. Wprowadził standard kodowania diakrytyków z Polski: AmigaPL.
Życiorys.
Ukończył studia na wydziałach: operatorskim w 1970 i reżyserii w 1975 w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi.
Jako artysta związany był ze sztuką awangardową. Był współzałożycielem i jednym z filarów łódzkiej grupy Warsztat Formy Filmowej. W latach siedemdziesiątych, jako członek Warsztatu, uczestniczył w międzynarodowym ruchu kina strukturalnego. Najważniejszą manifestacją tego ruchu była seria wystaw „Film Jako Film”. Pierwsza edycja miała miejsce w Niemczech (w Kolonii, Stuttgarcie, Essen i Berlinie), a druga w 1978 w Londynie. Członek grupy „Zero-61”.
Od 1981 członek „Internationales Künstler Gremium” w Niemczech W latach 1990–1992 Prezes Konstrukcji w Procesie. Współzałożyciel Stowarzyszenia GUST (Grupy Użytkowników Systemu TeX).
Bruszewski był prekursorem sztuki wideo w Polsce. Jako filmowiec i twórca sztuki wideo brał udział w wystawach artystycznych, np. „documenta 6, documenta 8” w Kassel czy „Presences Polonaises” w Centrum Pompidou w Paryżu.
W 1980 został stypendystą DAAD w Berlinie Zachodnim. Reprezentował tam sztuki wizualne. W tym samym roku polską literaturę reprezentował Kazimierz Brandys, a muzykę współczesną Bogusław Schaeffer.
Autor systemu kodowania polskich znaków AmigaPL, następcy standardu xJP, dla komputerów Amiga i systemu AmigaOS.
W latach 1981–1996 był profesorem w Akademii Sztuk Pięknych w Poznaniu i Uniwersytetu Mikołaja Kopernika w Toruniu. Od 2005 wykładał w Wyższej Szkole Sztuki i Projektowania w Łodzi.
Był mężem Małgorzaty Kamińskiej (producentki programów telewizyjnych) i ojcem Balbiny Bruszewskiej (reżyser).
Linki zewnętrzne.
 

</doc>
<doc id="1244382" url="https://pl.wikipedia.org/wiki?curid=1244382" title="Shamita Shetty">
Shamita Shetty

Shamita Shetty (język tulu: ಶಮಿತಾ ಶೆಟ್ಟಿ, ur. 2 lutego 1979 w Mangaluru w stanie Karnataka, na Malabarskim) – bollywoodzka aktorka, młodsza siostra sławniejszej Shilpa Shetty. Razem zagrały w "Fareb". Dotychczas występowała w rolach drugoplanowych (debiut w "Mohabbatein") i występach tanecznych w piosenkach (najbardziej znane „Sharara Sharara” w "Mere Yaar Ki Shaadi Hai" i Chori Pe Chori” w "Saathiya"). Główną rolę zagrała u boku Emraana Hashmi w dreszczowcu "Zeher".

</doc>
<doc id="1244383" url="https://pl.wikipedia.org/wiki?curid=1244383" title="Wilsonka kanadyjska">
Wilsonka kanadyjska

Wilsonka kanadyjska ("Cardellina canadensis") – gatunek małego, wędrownego ptaka z rodziny lasówek (Parulidae). Nie wyróżnia się podgatunków. Żeruje bardzo aktywnie latając za owadami, rzadko powyżej 3 metrów.
Morfologia.
Długość ciała 12,5–15 cm. Wierzch ciała niebieskoszary; spód żółty. Maska oraz boki szyi czarne, jasna obrączka oczna. Na piersi widoczny naszyjnik z czarnych plamek. Pokrywy podogonowe białe. Samica podobna, jednak maskę ma szarą, a naszyjnik niewyraźny. Młode ptaki podobne do samicy, ale plamki na piersi są nieliczne, grzbiet jest często pokryty oliwkowobrązowym nalotem.
Zasięg, środowisko.
Podszyt w starych lasach środkowej, północno-wschodniej i środkowo-wschodniej części Ameryki Północnej; na południu we wschodnich górach. Zimę spędza w północno-zachodniej Ameryce Południowej (na południe po Peru); nieregularnie zimuje także w Ameryce Centralnej. Na zimowiskach przebywa w lasach z gęstym podszytem, na skrajach lasów, na ocienionych plantacjach kawy i polach z krzewami.
Status.
IUCN uznaje wilsonkę kanadyjską za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 3 miliony dorosłych osobników. Trend liczebności populacji uznawany jest za spadkowy.

</doc>
<doc id="1244386" url="https://pl.wikipedia.org/wiki?curid=1244386" title="Magurka (Kolisty Groń)">
Magurka (Kolisty Groń)

Magurka lub Kolisty Groń (1114 m n.p.m.) – szczyt w Grupie Mędralowej, pomiędzy przełęczą Klekociny (894 m n.p.m.) a Mędralową (1169 m n.p.m.). Potoki spływające z północno-zachodnich stoków są dopływami potoku Bystra, z południowo-wschodnich Czatożanki. Według Jerzego Kondrackiego, autora regionalizacji fizycznogeograficznej Polski, Grupa Mędralowej należy do Beskidu Makowskiego. Na mapach i w przewodnikach bywa jednak zaliczana do Beskidu Żywieckiego. Według autorów przewodnika „Beskid Żywiecki” często używana nazwa Kolisty Groń jest błędna.
Na północno-zachodnich zboczach rozciąga się Hala Kamińskiego, na dolnym końcu której krzyżują się dwa szlaki turystyczne. Hala ciągnie się aż po wierzchołek Magurki. Panorama widokowa jest podobna jak z Hali Mędralowej z tą różnicą, że aby ją oglądnąć w całości, trzeba przejść kawałek z jednej strony wierzchołka na drugi.

</doc>
<doc id="1244387" url="https://pl.wikipedia.org/wiki?curid=1244387" title="Taśma (film)">
Taśma (film)

Taśma - amerykański dramat obyczajowy z 2001 roku na podstawie sztuki Stephena Belbera.
Fabuła.
Dwaj przyjaciele ze szkoły spotykają się po latach. Jon dość niechętnie oderwał się od promowania swojego filmu na lokalnym festiwalu. Vin jest dealerem narkotyków i mimo że lubi Jona nie potrafi darować mu tego, że odbił mu piękną Amy jeszcze w liceum. Obaj spotykają się w motelowym pokoju. Rozmowa zaczyna się dość niewinnie, ale Vin sprowadza ją na mroczną przeszłość. Kluczem do wyjaśnienia dawnej sprawy są zwierzenia jednego z bohaterów, które zostały nagrane na taśmę...

</doc>
<doc id="1244388" url="https://pl.wikipedia.org/wiki?curid=1244388" title="Tulu">
Tulu



</doc>
<doc id="1244390" url="https://pl.wikipedia.org/wiki?curid=1244390" title="Przed wschodem słońca">
Przed wschodem słońca

Przed wschodem słońca – amerykański melodramat z 1995 roku.
Opis fabuły.
W pociągu zmierzającym do Wiednia spotykają się przypadkiem: Francuzka jadąca do Paryża i Amerykanin wracający do Stanów. Rozmowa o wszystkim zaczyna ich coraz bardziej pasjonować. Postanawiają spędzić na rozmowie najbliższych paręnaście godzin, wędrując po Wiedniu.

</doc>
<doc id="1244391" url="https://pl.wikipedia.org/wiki?curid=1244391" title="Przed zachodem słońca">
Przed zachodem słońca

Przed zachodem słońca – amerykański melodramat z 2004 roku. Jest to kontynuacja filmu "Przed wschodem słońca" z 1995 roku.
Opis filmu.
Dziewięć lat temu Jesse i Celine spotkali się przez przypadek w Wiedniu. Mimo że nie znali się wcale, całą noc spędzili na rozmowach o życiu, wartościach, o rzeczach błahych i ważnych. Rozstali się tuż przed świtem, obiecując, że zobaczą się już za 6 miesięcy. Do spotkania jednak nie doszło. Teraz, po upływie tylu lat, ich drogi niespodziewanie przecinają się ponownie w Paryżu, w którym Jesse promuje swoją najnowszą książkę. Na jednym ze spotkań dla czytelników pojawia się Celine. Oboje mają kilka godzin, by uporać się ze swoimi uczuciami, przeszłością i odpowiedzieć na trudne pytanie: Czy znaczą wciąż dla siebie tyle, co dziewięć lat temu?
Nagrody i nominacje.
Oscary za rok 2004

</doc>
<doc id="1244393" url="https://pl.wikipedia.org/wiki?curid=1244393" title="Lasówka złotogłowa">
Lasówka złotogłowa

Lasówka złotogłowa ("Seiurus aurocapilla") – gatunek małego ptaka z rodziny lasówek (Parulidae).
Systematyka.
Wyróżniono trzy podgatunki "S. aurocapilla":
Morfologia.
Długość ciała 14–16,5 cm. Pasek ciemieniowy płowy, obrzeżony ciemnobrązowo. Wierzch ciała oliwkowobrązowy; spód biały; gęste, brązowe kreski na piersi oraz bokach. Wyraźna biała obrączka oczna. Nogi różowe. Samica podobna, nieco jaśniejsza. U młodych widoczne 2 płowe paski na skrzydłach.
Zasięg, środowisko.
Lasy liściaste i mieszane w środkowo-zachodniej, środkowej, północno-wschodniej oraz środkowo-wschodniej części Ameryki Północnej. Zimę spędza od skrajnie południowego Teksasu przez Meksyk po Amerykę Centralną oraz na Florydzie i wyspach Karaibów, sporadycznie w północnej części Ameryki Południowej.
Pożywienie.
Żywi się owadami leśnymi i ich larwami (np. chrząszczami, mrówkami czy muchami) oraz innymi bezkręgowcami. Żeruje głównie na ziemi – w ściółce leśnej, część ofiar zbiera z roślin, rzadko z kory, sporadycznie chwyta je w locie.
Status.
IUCN uznaje lasówkę złotogłową za gatunek najmniejszej troski (LC, "Least Concern") nieprzerwanie od 1988 (stan w 2020). Organizacja Partners in Flight szacuje liczebność populacji na 22 miliony dorosłych osobników. Trend liczebności populacji uznawany jest za stabilny.

</doc>
<doc id="1244407" url="https://pl.wikipedia.org/wiki?curid=1244407" title="Slacker">
Slacker

Slacker – amerykańska tragikomedia z 1991 roku. Jest to zapis jednego dnia z życia mieszkańców Austin w Teksasie. Film opowiada o Generacji X, ludziach unikających odpowiedzialności i obowiązków. Jest to jeden z pierwszych filmów Richarda Linklatera, który w charakterystyczny dla siebie sposób zbudował opowieść na samych pozornie pozbawionych ze sobą związku dialogach.

</doc>
<doc id="1244412" url="https://pl.wikipedia.org/wiki?curid=1244412" title="Bracia Newton">
Bracia Newton

Bracia Newton – amerykański kryminał z 1998 roku na podstawie książki Claude'a Stanusha.
Fabuła.
Lata 20. Czas Wielkiego Kryzysu. Czterej bracia Newton utrzymują się z farmy, ale ledwo wiążą koniec z końcem. Najstarszy z braci Willis stwierdza, że na wsi nie mają żadnej przyszłości i przekonali braci, by zajmowali się napadami na banki. Pozostali przystają na to. Gang przechodzi do historii, kiedy kilka lat później dokonują spektakularnego napadu na pociąg.

</doc>
<doc id="1244413" url="https://pl.wikipedia.org/wiki?curid=1244413" title="Lotnictwo pokładowe">
Lotnictwo pokładowe

Lotnictwo pokładowe – jest rodzajem lotnictwa morskiego, które bazuje na pokładach lotniskowców lub innych okrętów wojennych.

</doc>
<doc id="1244414" url="https://pl.wikipedia.org/wiki?curid=1244414" title="Trefl Piłka Siatkowa SA Gdańsk">
Trefl Piłka Siatkowa SA Gdańsk



</doc>
<doc id="1244417" url="https://pl.wikipedia.org/wiki?curid=1244417" title="Ian McShane">
Ian McShane

Ian David McShane (ur. 29 września 1942 w Blackburn) – brytyjski aktor, reżyser i producent filmowy i telewizyjny, nagrodzony Złotym Globem za rolę Ala Swearengena w serialu HBO "Deadwood".
Życiorys.
Wczesne lata.
Urodził się w Blackburn w hrabstwie Lancashire jako syn Ireny (z domu Cowley) i Harry’ego McShane’a, szkockiego piłkarza Manchesteru United i Hamilton Academical F.C.. Dorastał w Urmston, miasteczku na terenie hrabstwa Wielki Manchester, gdzie uczęszczał do Stretford Grammar School. Ukończył Royal Academy of Dramatic Art (RADA).
Kariera.
Zadebiutował na dużym ekranie w melodramacie "Dziki i skwapliwy" ("The Wild and the Willing", 1962) z udziałem Johna Hurta oraz wystąpił po raz pierwszy na londyńskiej scenie Arts Theatre w przedstawieniu "Dzieci w domu Fred Ginger" ("Infanticide in the House of Fred Ginger", 1962) jako Charley, a potem w spektaklu Tennessee Williamsa "Szklana menażeria" ("The Glass Menagerie", 1965) w roli Toma. Następnie pojawiał się gościnnie w serialach stacji ITV i BBC: "Fotel teatralny" ("Armchair Theatre", 1962, 1966), "Pierwsza noc" ("First Night", 1963) u boku Michaela Caine’a, "Z Cars" (1964), "Czerwona czapka" ("Redcap", 1965), "Ty nie możesz zwyciężać" ("You Can't Win", 1966), "Sztuka tygodnia" ("ITV Play of the Week", 1966), "Środowa sztuka" ("The Wednesday Play", 1966) i "Wuthering Heights" (1967).
W 1967 pojawił się jako Marat na broadwayowskiej scenie Henry Miller's Theatre w sztuce "Obietnica" ("The Promise") z Judi Dench i Ianem McKellenem. Telewidzowie mogli go oglądać na małym ekranie w serialach NBC, ABC i CBS: "Sierżant Anderson" ("Police Woman", 1975) z Angie Dickinson, "Korzenie" ("Roots", 1977), "Jezus z Nazaretu" ("Jesus of Nazareth", 1977) jako Judasz Iskariota, "Marco Polo" (1982) z Kenem Marshallem, "Naga istota" ("Bare Essence", 1983) w roli greckiego milionera Niko Theophilusa, "Anno Domini" ("A.D.", 1985) jako Sejan, "Policjanci z Miami" ("Miami Vice", 1987, 1989), "Wojna i pamięć" ("War and Remembrance", 1988), "Dallas" (1989) jako scenarzysta Don Lockwood oraz filmie telewizyjnym "Grace Kelly" ("The Grace Kelly Story", 1983) w roli Rainiera, księcia Monaco z tytułową rolą Cheryl Ladd.
Grał w serialach również później, m.in. Lovejoya, handlarza antyków, który rozwiązuje tajemnicze zagadki w serialu BBC "Lovejoy" (1986, 1991-94) oraz kreacji zepsutego Ala Swearengena, makiawelicznego właściciela saloonu w stanie Dakota Południowa w serialu HBO "Deadwood" (2004-2006), za którą został uhonorowany nagrodą Złotego Globu i Television Critics Association Award oraz zdobył nominację do nagrody Emmy.
Użyczył swego głosu w filmach "Shrek Trzeci" (2007), "Złoty kompas" (2007), "Kung Fu Panda" (2008) i "Coraline" (2008).
Życie prywatne.
Po nieudanym związku małżeńskim z Suzan Farmer (1965-68) i rozwodzie z Ruth Post (1970-76), z którą ma córkę Kate (ur. 1971) i syna Morgana (ur. 1975), rozpoczął związek z Sylvią Kristel (1977-80), z którą wystąpił w filmie przygodowym "Piąty muszkieter" ("The Fifth Musketeer", 1979). W 1980 roku ożenił się po raz trzeci, z Gwen Humble.

</doc>
<doc id="1244424" url="https://pl.wikipedia.org/wiki?curid=1244424" title="Rejs w nieznane">
Rejs w nieznane

Rejs w nieznane (tytuł oryg. "Swept Away") – brytyjsko-włoski film fabularny (komedia romantyczna) z 2002 roku. Trzeci pełnometrażowy film Guya Ritchiego z Madonną i Adrianem Gianninim, będący nową wersją włoskiego filmu Liny Wertmüller z 1974. Film okazał się klapą reżysera – tak finansową jak i artystyczną, został szybko zdjęty z ekranów kin w USA i otrzymał pięć Złotych Malin.
Treść.
Amber Leighton mieszka w Nowym Jorku, jest żoną bogatego Anthony’ego Leightona. Jest na wakacjach z mężem i przyjaciółmi na jachcie na Morzu Śródziemnym. Na jachcie zachowuje się bardzo pewnie i arogancko, zwłaszcza w stosunku do żeglarza i rybaka Giuseppe Esposito.

</doc>
<doc id="1244427" url="https://pl.wikipedia.org/wiki?curid=1244427" title="Mroźny wiatr">
Mroźny wiatr

Mroźny wiatr (ang. "Wind Chill", 2007) – amerykański horror z 2007 roku, w reżyserii Gregory'a Jacobsa. Premiera filmu miała miejsce 27 kwietnia 2007.

</doc>
<doc id="1244431" url="https://pl.wikipedia.org/wiki?curid=1244431" title="Piłka nożna na Letnich Igrzyskach Olimpijskich 2008">
Piłka nożna na Letnich Igrzyskach Olimpijskich 2008

Turniej piłki nożnej na XXIX Igrzyskach Olimpijskich trwał od 6 do 23 sierpnia 2008 roku. Areną zmagań było pięć miast: Pekin, Szanghaj, Tiencin, Shenyang i Qinhuangdao.
Mężczyźni.
W olimpijskim turnieju piłkarskim mężczyzn wystąpiło 16 zespołów. Do gry dopuszczeni zostali wyłącznie piłkarze, którzy urodzili się po 1 stycznia 1985 roku plus trzech graczy niespełniających tego wymogu.
Kobiety.
W turnieju kobiet wystąpiło 12 zespołów bez limitu wieku dla zawodniczek.
Strzelcy.
5 goli
4 gole
3 gole
2 gole
1 gol
Gole samobójcze

</doc>
<doc id="1244433" url="https://pl.wikipedia.org/wiki?curid=1244433" title="Zdążyć przed północą">
Zdążyć przed północą

Zdążyć przed północą (ang. "Midnight Run") – amerykańska komedia kryminalna z 1988 roku w reżyserii Martina Bresta.

</doc>
<doc id="1244434" url="https://pl.wikipedia.org/wiki?curid=1244434" title="Friedrich Wilhelm Schallwig">
Friedrich Wilhelm Schallwig

Friedrich Wilhelm Schallwig (ur. 22 października 1902 w Boguszowie-Gorcach, zm. 1 września 1977 we Friedrichshafen) – niemiecki nazista, esesman i zbrodniarz wojenny, po 1945 czołowy działacz Związku Wypędzonych.
Ukończył studia prawnicze na Uniwersytecie Wrocławskim w 1930. Od 1 stycznia 1932 członek NSDAP (nr legitymacji 845737), dwa lata później wstąpił do SS. Jako SS-Rottenführer brał udział w walkach z Polską w 1939. Po zajęciu w 1941 krajów nadbałtyckich był oficerem Einsatzgruppen A, działając głównie na Łotwie, gdzie brał udział w masowych mordach, przede wszystkim Żydów. Po wojnie twierdził, że jego Einsatzgruppen nie prowadziło żadnych mordów czy egzekucji, a takich egzekucji na Żydach nawet nie widział. Podobnie zeznawał o swoich przełożonych, w tym o współpracowniku Adolfa Eichmanna Geschkem, z którym od marca 1944 uczestniczył w „rozwiązaniu problemu żydowskiego” na Węgrzech. Awansowany kilka razy, u schyłku wojny osiągnął stopień SS-Sturmbannführera.
Po wojnie był wysokim działaczem Związku Wypędzonych w Badenii-Wirtembergii i władz landowych.

</doc>
<doc id="1244436" url="https://pl.wikipedia.org/wiki?curid=1244436" title="C16">
C16



</doc>
<doc id="1244437" url="https://pl.wikipedia.org/wiki?curid=1244437" title="Ulica Zagórska w Kielcach">
Ulica Zagórska w Kielcach

Ulica Zagórska w Kielcach – jedna z ulic Kielc. Biegnie od skrzyżowaniu z ulicą Stefana Żeromskiego, ulicą Winnicką i Placem Stanisława Moniuszki do Zagórza. Posiada po jednym pasie ruchu w obie strony.
Ulica Zagórska pojawia się w zbliżonym do obecnego kształcie już na mapach starych Kielc w początkach XX wieku. Pod koniec lat 50. rozpoczęto budowę osiedla Zagórska Północ. W 1966 roku przy ulicy Zagórskiej utworzono przychodnię lekarską, a także ośrodek "Praktyczna Pani". Rok później przekazano do użytku lokale handlowe (bloki nr 53 i 60) oraz pocztę. W latach 60. nie istniały jeszcze charakterystyczne dla Kieleckiej Spółdzielni Mieszkaniowej bloki. Wzdłuż ulicy stały wówczas jednorodzinne, parterowe domy.
W latach 80. rozpoczęto realizację inwestycji budynku mieszkalno-usługowego przy ulicy Zagórskiej 36. Przerwano ją i dokończono dopiero w latach 1996-1998. Blok otrzymał pierwszą nagrodę w zorganizowanym przez "Gazetę Wyborczą" konkursie w kategorii domów wielomieszkaniowych. W 2003 roku na odcinku między ulicą Szczecińską a ulicą Głogową wybudowano kanalizację sanitarną. W latach 2001-2002 przeprowadzono remont ulicy na odcinku od ulicy Źródłowej do ulicy Szczecińskiej, natomiast w 2011 roku odcinek od skrzyżowania z ul. Szczecińską aż do kościoła w Zagórzu.
Na ulicy Zagórskiej znajduje się 10 przystanków Komunikacji Miejskiej w Kielcach. Kursuje nią sześć linii autobusowych. Ponadto, za skrzyżowaniem z ulicami Cedzyńską i Głogowską znajduje się pętla autobusowa, na której zatrzymują się linie 14, 21, 28 i 112.

</doc>
<doc id="1244442" url="https://pl.wikipedia.org/wiki?curid=1244442" title="Maska (film 1985)">
Maska (film 1985)

Maska (ang. "Mask") – amerykański dramat obyczajowy z 1985 roku, w reżyserii Petera Bogdanovicha. W Polsce wyświetlany także pod tytułem "Maska lwa".
Opis fabuły.
Główny bohater – Rocky jest inteligentnym i wrażliwym młodym człowiekiem. Jego problemem jest bardzo zdeformowana twarz (skutek rzadkiej choroby), która nadaje jego obliczu wygląd maski. Jego matka – Rusty stara się zrobić wszystko, aby jej dziecko miało udane dzieciństwo oraz podobne szanse na przyszłość jak jego rówieśnicy.
Nagrody i nominacje.
Oscary za rok 1985
Złote Globy 1985
Nagrody BAFTA 1985
Festiwal Filmowy w Cannes 1985

</doc>
<doc id="1244444" url="https://pl.wikipedia.org/wiki?curid=1244444" title="Tabu (aktorka)">
Tabu (aktorka)

Tabu (hindi: तब्बू, ur. jako Tabassum Hashmi Khan (तबस्सुम हाश्मी) 4 listopada 1970 w Hajdarabadzie w stanie Andhra Pradesh, Indie) – nagrodzona wieloma nagrodami indyjska aktorka grająca w filmach w języku tamilskim, telugu, malajalam, hindi i angielskim.
Pochodzi z muzułmańskiej rodziny profesorów i nauczycieli. Jej rodzice rozwiedli się wkrótce po jej narodzinach. W 1983 przeprowadziła się z Hajdarabadu do Mumbaju. Jest siostrzenicą aktorki Shabana Azmi i młodszą siostrą aktorki Farha Naaz. Ma domy w Mumbaju i Hajdarabadzie.

</doc>
<doc id="1244452" url="https://pl.wikipedia.org/wiki?curid=1244452" title="Świat Rocannona">
Świat Rocannona

Świat Rocannona (tyt. oryg. ang. "Rocannon's World") – amerykańska powieść science fiction z elementami fantasy, debiut Ursuli K. Le Guin. Powieść wchodząca w skład cyklu Ekumeny, została opublikowana w 1966 przez wydawnictwo Ace Books. Polską edycję wydał Amber w 1990 w tłumaczeniu Lecha Jęczmyka i Danuty Górskiej. "Świat Rocannona" tworzy trylogię z powieściami: "Planeta wygnania" i "Miasto złudzeń".
Fabuła.
Powieść opisuje schyłek istnienia Ligi Wszystkich Światów. Bohaterem jest kosmoetnograf, którego statek zostaje zniszczony przez wrogów Ligi. Rocannon angażuje mieszkańców planety, wybierając się z nimi na awanturniczą wyprawę w celu zniszczenia bazy agresorów. Podczas niej odkrywa w sobie dar telepatii. Używając ansibla, wzywa nadświetlne automatyczne krążowniki kosmiczne, które niszczą bazę wroga. Sam dożywa swoich dni na planecie, która zostaje potem nazwana jego imieniem.

</doc>
<doc id="1244455" url="https://pl.wikipedia.org/wiki?curid=1244455" title="Kazimierz Marian Wyszyński">
Kazimierz Marian Wyszyński

Kazimierz Marian Wyszyński (ur. 23 sierpnia 1890 w Lublinie, zm. 3 stycznia 1935 w Berlinie) – polski dyplomata i oficer kawalerii, „beliniak”, chargé d’affaires w Moskwie.
Życiorys.
Syn Aleksandra i Zofii Michaliny z Gałeckich. Od 1910 do 1914 studiował historię na Uniwersytecie Jagiellońskim, należał Związku Młodzieży Polskiej „Zet”. Był autorem broszury "„Kujmy broń”", którą uznano za manifest Polskiej Organizacji Wojskowej.
W czasie I wojny światowej służył w szwadronie ułanów Władysława Beliny-Prażmowskiego, a następnie w 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dostatecznym. Posiadał wówczas stopień ułana. Latem tego roku, po kryzysie przysięgowym, został internowany w Szczypiornie.
W 1918 roku był jednym z założycieli Związku Patriotycznego. Zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów rezerwy kawalerii. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas w grupie oficerów „reklamowanych na 12 miesięcy”.
Od 1 stycznia 1920 roku był radcą Ministerstwa Spraw Zagranicznych w VI stopniu służbowym. Od 1 lutego 1923 roku był radcą poselstwa II klasy w Poselstwie RP w Moskwie. Od 27 czerwca 1924 roku do 1 stycznia 1925 roku kierował tą placówką jako "chargé d'affaires", po odwołaniu Ludwika Darowskiego, a przed nominacją Stanisława Kętrzyńskiego. 1 stycznia 1925 roku został mianowany radcą poselstwa I klasy w V stopniu służbowym. Od 1 lutego 1927 roku przebywał na urlopie bezpłatnym. Od 1 października 1927 roku był radcą Poselstwa RP w Berlinie. Tam zmarł. Został pochowany na cmentarzu katolickim przy ul. Lipowej w Lublinie.

</doc>
<doc id="1244460" url="https://pl.wikipedia.org/wiki?curid=1244460" title="Hans Krüger (polityk)">
Hans Krüger (polityk)

Hans Krüger (ur. 6 lipca 1902 w Szczecinku, zm. 3 listopada 1971 w Bonn) – niemiecki polityk NSDAP, zbrodniarz nazistowski, po 1945 przewodniczący Związku Wypędzonych, polityk CDU, poseł Bundestagu i federalny minister ds. wypędzonych. 
Życiorys.
W 1922 ukończył studia prawnicze i nauk politycznych, następnie pracował jako sędzia w sądach w niemieckim Stargardzie (od 1937) i podczas okupacji w Chojnicach (do 1943). W 1923 wstąpił do NSDAP i w 1923 wziął udział w hitlerowskim puczu monachijskim (według ankiety personalnej). 17 października 1939 mianowany na stanowisko Orstgruppenleiter NSDAP w okupowanych Chojnicach nadzorował działania administracji miasta i był sędzią miejscowego sądu. Odznaczony Złotym Krzyżem Zasługi Wojennej. Od 1943 powołany do Wehrmachtu. Po 1945 organizował w RFN Związek Wypędzonych, którego był przewodniczącym od 1959 do 1964. Od 1957 do 1965 był posłem Bundestagu, a w latach 1963–1964 ministrem federalnym ds. wypędzonych.
Oskarżenia.
Wydał bardzo liczne wyroki śmierci wobec Polaków za takie czyny, jak np. zbicie okna w domu Niemca, bójkę, przypadkową katastrofę kolejową. Według zeznań świadków Krüger stał ponadto na czele specjalnej komisji, która jesienią 1939 r. zatwierdzała listy Polaków, rozstrzeliwanych następnie bez sądu w chojnickiej „Dolinie Śmierci”. W Polsce rozpoczęto kompletowanie aktu oskarżenia przeciwko Krügerowi w 1964. Pod wpływem opublikowanych w prasie („Der Spiegel”) oskarżeń wobec Krügera kanclerz federalny Ludwig Erhard odwołał go ze stanowiska. Jednak prokuratura niemiecka odmówiła wszczęcia procesu ze względu na brak dowodów winy.

</doc>
<doc id="1244469" url="https://pl.wikipedia.org/wiki?curid=1244469" title="Planeta wygnania">
Planeta wygnania

Planeta wygnania (tyt. oryg. ang. "planet of Exile") – powieść science fiction z elementami fantasy amerykańskiej pisarki Ursuli K. Le Guin. Powieść, wchodząca w skład cyklu Ekumeny, została opublikowana w 1966 r. przez wydawnictwo Ace Books. Polską edycję wydał Amber w 1990 r., w tłumaczeniu Juliusza P. Szeniawskiego.
Fabuła.
Spadkobiercy kultury ziemskiej od sześciuset ziemskich lat żyją na niegościnnej planecie Werel, po pozostawieniu ich przez macierzysty statek kosmiczny, zaatakowany przez wrogów. Powoli tracą wiedzę swoich przodków, coraz bardziej upodabniając się do inteligentnych, ale nieucywilizowanych tubylców. Zbliżająca się sroga zima, która na tej planecie trwa kilkadziesiąt lat, jednoczy przeciwników przeciwko wspólnemu wrogowi – rasie prymitywnych koczowników.
"Planeta wygnania" tworzy trylogię z powieściami: "Świat Rocannona" i "Miasto złudzeń".

</doc>
<doc id="1244475" url="https://pl.wikipedia.org/wiki?curid=1244475" title="Sudan Anglo-Egipski">
Sudan Anglo-Egipski

Sudan Anglo-Egipski – kondominium brytyjsko–egipskie, istniejące w latach 1899-1956. W 1956 roku uzyskało niepodległość jako państwo Sudan.
Opis.
Sudan Anglo-Egipski położony był w północnej Afryce, na południe od Egiptu. Państwo graniczyło z Włoską Afryką Wschodnią i Morzem Czerwonym na wschodzie, Francuską Afryką Równikową na zachodzie i rozciągało się aż do północnych granic Kenii, Ugandy i Konga Belgijskiego na południu. Stolicą Sudanu, podobnie jak dziś, był Chartum. 
Głównymi towarami produkowanymi w kolonii były guma arabska i bawełna. Liczba ludności wynosiła około 6 milionów, a powierzchnia w przybliżeniu 2 500 000 km².
Kondominium było zarządzane przez generalnego gubernatora. Był on też osobą stanowiącą prawa i przepisy na terenie kolonii. Na terenie państwa używano flag: brytyjskiej i egipskiej.
Historia.
Na mocy konwencji podpisanej w 1899 roku Wielka Brytania i Egipt ogłosiły wspólną władzę nad Sudanem i tym samym stał się on kondominium tych dwóch państw. W praktyce jednak władza Egiptu była jedynie nominalna i przez cały okres istnienia kondominium zarówno rządzący Sudanem generalny gubernator jak i wszyscy wyżsi urzędnicy byli Brytyjczykami, a w okresie pogorszenia się stosunków brytyjsko-egipskich w latach 1924-1936 z Sudanu zostali usunięci wszyscy egipscy urzędnicy i żołnierze. Obawiając się ponownego wybuchu powstania inspirowanego dżihadystycznym islamem, Brytyjczycy popierali wszelkie jego oficjalne formy, jednocześnie prześladując jego mniej ortodoksyjne odłamy. Poza tym utrzymywali politykę niskich podatków oraz mimo oficjalnego sprzeciwu wobec niewolnictwa faktycznie tolerowali jego istnienie. 
Kiedy wybuchła I wojna światowa, Brytyjczycy dokonali w 1916 roku ostatecznej aneksji Sułtanatu Dar Fur, który odrodził się po powstaniu Mahdiego, ponieważ obawiali się współpracy jego władcy z Osmanami. Podbój południowej części Sudanu zakończył się dopiero w roku 1928, kiedy ostatecznie złamano opór Nuerów. W przeciwieństwie do północnej, muzułmańskiej części kraju, na południu językiem urzędowym był angielski, a nie arabski, miejscowi urzędnicy i wojska byli pochodzenia brytyjskiego bądź rodzimego, zaś miejscowe szkolnictwo oparto na chrześcijańskich misjach. Ponadto utrudniano napływ ludności z północy na południe. Skutkiem takiej polityki było pogłębienie różnic pomiędzy północą a południem. 
W dziedzinie gospodarczej obok budowy linii kolejowych, odbudowy Chartumu i budowy portu w Port Sudan, największą inwestycją Brytyjczyków było założenie wielkich plantacji bawełny w regionie Al-Dżaziry. Stały się one główną siłą napędową ekonomii Sudanu, jednak jednocześnie sprawiły, iż stał się on typową "gospodarką monokulturową", uzależnioną od wahań cen jednego surowca na rynkach światowych. Podczas wielkiego kryzysu zysk z plantacji bawełny spadł 4-krotnie, by potem znowu gwałtownie wzrosnąć w latach 1946-1953. Świadectwem pojawienia się w Sudanie ruchu nacjonalistycznego były protesty przeciwko usunięciu Egipcjan w roku 1924 podjęte przez ruch Ligi Białej Chorągwi. 
Sąsiadując z Włoską Afryką Wschodnią Sudan brał bezpośredni udział w II wojnie światowej i w kwietniu 1942 roku Generalny Kongres Absolwentów założony przez Isma'ila al-Azhariego zażądał od rządu brytyjskiego szeregu ustępstw, w tym prawa do samostanowienia Sudanu po wojnie. Żądania te zostały odrzucone, jednak w roku 1943 Brytyjczycy utworzyli w Sudanie zalążek parlamentu. Powstały wówczas dwie partie, Al-Aszikka Al-Azhariego, która opowiadała się za unią z Egiptem, i Umma, przeciwna jej utrzymaniu. 
Wojskowy przewrót w Egipcie w 1952 roku doprowadził do przełamania impasu w rokowaniach egipsko-brytyjskich i w roku 1953 zawarto traktat, zgodnie z którym miało dojść do ewakuacji wojsk egipskich i brytyjskich z Sudanu, a po trzech latach sudańskie zgromadzenie konstytucyjne miało zadecydować o przyszłości kraju. Wybory do sudańskiego parlamentu wygrały ugrupowania proegipskie zjednoczone w ramach Partii Narodowo Unionistycznej i Al-Azhari został premierem, jednocześnie jednak gwałtowne demonstracje przeciwników unii z Egiptem były świadectwem ich siły. Zastępując 800 brytyjskich urzędników kolonialnych jedynie 4 z ich stanowisk oddano przedstawicielom południa, które nie było reprezentowane podczas rozmów w roku 1953. W rezultacie w 1955 roku w Ekwatorii wybuchł bunt, będący początkiem wojny domowej, który jednak przygasł po daniu południowcom obietnicy autonomii. 1 stycznia 1956 roku Sudan proklamował niepodległość.

</doc>
<doc id="1244476" url="https://pl.wikipedia.org/wiki?curid=1244476" title="Bossa Nova Combo">
Bossa Nova Combo

Bossa Nova Combo – polska grupa muzyczna, która powstała dla potrzeb Programu III Polskiego Radia. Z czasem rozszerzyła swoją działalność.
Historia.
Utworzył ją w roku 1962 i prowadził Krzysztof Sadowski. Debiut grupy nastąpił 27 stycznia 1963 w audycji radiowej Mateusza Święcickiego, demonstrującej bossa novę. Był to w ówczesnym czasie zupełnie nowy styl muzyczny.
Założyciel zespołu miał już doświadczenie muzyczne: uczył się gry na fortepianie w Średniej Szkole Muzycznej w Warszawie, a także prowadził grupę Modern Combo oraz współpracował z wieloma zespołami i muzykami jazzowymi.
W pierwszym składzie Bossa Nova Combo grali:
Włodzimierza Kruszyńskiego zastąpił później Alfred Banasiak, a Adama Skorupkę – Jan Byrczek. Do grupy dołączyli też Andrzej Mazurkiewicz, grający na trąbce i Randy Sackey, używający instrumentów perkusyjnych.
Grupa Bossa Nova Combo brała udział w licznych koncertach krajowych (Wrocław, Filharmonia Narodowa w Warszawie) i zagranicznych (Czechosłowacja, ZSRR). W 1963 wystąpiła z Michałem Urbaniakiem na Międzynarodowym Festiwalu Muzyki Jazzowej Jazz Jamboree w Warszawie.
W roku 1966 zespół zakończył swą działalność.

</doc>
<doc id="1244479" url="https://pl.wikipedia.org/wiki?curid=1244479" title="Krajowy Rejestr Długów">
Krajowy Rejestr Długów

Krajowy Rejestr Długów Biuro Informacji Gospodarczej Spółka Akcyjna (KRD BIG S.A.) – pierwsze polskie przedsiębiorstwo z sektora prywatnego działające w formie biura informacji gospodarczej funkcjonujące od 4 sierpnia 2003. Przedsiębiorstwo funkcjonowało jeszcze przed wejściem w życie ustawy o udostępnianiu informacji gospodarczych. Przyjmuje, przechowuje i udostępnia dane na temat sytuacji finansowej firm oraz konsumentów.
Historia.
KRD BIG SA działa od 4 sierpnia 2003 r. Podstawą jego działalności jest Ustawa z dnia 9 kwietnia 2010 r. o udostępnianiu informacji gospodarczych i wymianie danych gospodarczych. Jest jednym z podmiotów powiązanych z marką  Kaczmarski Group – grupy spółek wyspecjalizowanych w zarządzaniu należnościami i świadczeniu usług finansowych zarówno dla przedsiębiorców, jak i dla osób fizycznych.
Od 2008 r. patronuje programowi Rzetelna Firma, przyznającemu certyfikaty o tej samej nazwie. Aby otrzymać certyfikat, przedsiębiorstwo musi przejść pozytywną weryfikację w bazie KRD BIG SA oraz potwierdzić, że akceptuje zasady Kodeksu Etycznego Rzetelnej Firmy  i stosuje się do nich w bieżącej działalności.
Również od 2008 r. KRD BIG SA jest organizatorem gali „Skrzydła KRD”, podczas której nagradza specjalną statuetką firmy, organizacje, jednostki samorządowe i dziennikarzy z całej Polski, którzy w szczególny sposób przyczynili się do propagowania etyki i bezpieczeństwa w obrocie gospodarczym.
KRD BIG SA jest członkiem Związku Przedsiębiorstw Finansowych w Polsce – organizacji skupiającej ponad 100 kluczowych przedsiębiorstw z krajowego rynku finansowego, która jest Członkiem Rady Rozwoju Rynku Finansowego, powołanej do życia przez Ministra Finansów.
Od 2013 r. należy również do Konfederacji Lewiatan – organizacji biznesowej, reprezentującej interesy pracodawców w Polsce i Unii Europejskiej. Ponadto jest członkiem Zachodniej Izby Gospodarczej –  organizacji samorządu gospodarczego, powołanej do ochrony i reprezentowania interesów gospodarczych zrzeszonych w niej podmiotów oraz rozwijania współpracy z samorządami oraz innymi organizacjami.
Eksperci KRD są cenionymi prelegentami podczas konferencji i debat ekonomicznych. Komentują trendy makro i mikro w poszczególnych gałęziach gospodarki oraz prezentują aktualne dane dotyczące zadłużenia branż. Występowali m.in. na Europejskim Kongresie Gospodarczym, Samorządowym Forum Kapitału i Finansów, Kongresie Business without Limits, Kongresie Regulacji Prawnych, Kongresie Zarządzania Wierzytelnościami, April Consumer Credit Days i wielu innych.
Od 2019 r. firma jest też organizatorem jednego z wydarzeń podczas Forum Ekonomicznego w Krynicy.
W 2020 r. KRD BIG SA stworzył autorskie badanie „KoronaBilans MŚP”, prezentujące kondycję małych i średnich firm podczas pandemii koronawirusa. Sprawdzał m.in. ogólną ocenę nastrojów i kondycji MŚP, wpływ koronawirusa na działalność firm oraz deklaracje przedsiębiorców odnośnie do planowanych inwestycji, zatrudnienia czy zainteresowania pomocą finansową ze strony rządu. Uruchomił także platformę, na której umieszcza szczegółowe wyniki tego badania oraz publikuje je szeroko w mediach.
KRD sponsoruje liczne wydarzenia sportowe, kulturalne i gospodarcze. M.in. pierwszoligową koszykarską drużynę Solpark Kleszczów Pabianice, cykl turniejów golfowych KRD Golf Business League, rozgrywki na polu Toya Golf, Festiwal Teatralny „Dialog” czy Letni Festiwal Operowy. Jest także partnerem Gazel Biznesu – rankingu najdynamiczniej rozwijających się małych i średnich firm, publikowanego w Pulsie Biznesu.
Do KRD BIG SA informacje o dłużnikach przekazują:
– banki
– ubezpieczyciele,
– firmy leasingowe,
– firmy pożyczkowe,
– telekomy,
– firmy transportowe,
– firmy z branży nieruchomości,
– podmioty z sektora energetycznego,
– firmy farmaceutyczne,
– firmy spożywcze,
– hurtownie,
– sklepy stacjonarne,
– sklepy internetowe,
– osoby fizyczne posiadające tytuł wykonawczy.
Usługi.
Do rejestrów KRD mogą trafić zarówno osoby prywatne, których zadłużenie przekracza 200 zł, jak i firmy zadłużone na kwotę min. 500 zł. Aby wpis został przyjęty, musi minąć 60 dni od daty wymaganej płatności, w tym 30 dni od chwili poinformowania dłużnika przez wierzyciela, że ten zamierza wpisać go do Krajowego Rejestru Długów.
Informacja o zadłużeniu widnieje w rejestrach Krajowego Rejestru Długów do chwili jego uregulowania. Wierzyciel powinien poinformować KRD o spłacie zobowiązania w ciągu 14 dni od zaistnienia tego faktu, a Rejestr ma 7 dni na zrealizowanie dyspozycji.
Zakres usług KRD obejmuje:
Dłużnik może też zgłosić sprzeciw wobec danych na jego temat, domagając się ich uaktualnienia lub usunięcia w całości.
Współpraca z KRD BIG SA umożliwia zapobieganie powstawaniu zadłużenia w wielu sektorach gospodarki, zwiększa szanse na odzyskanie należności, pozwala utrzymywać długoletnie umowy o współpracy z podwykonawcami i zachować stabilną pozycję finansową. Z usług KRD BIG SA korzystają firmy, samorządy i konsumenci.
Członkostwo.
KRD BIG SA uzyskało certyfikację według normy ISO 9001:2015. Firma jest członkiem Polskiego Związku Pracodawców Instytucji Finansowych zrzeszonych w Konfederacji Lewiatan, Polskiego Związku Zarządzania Wierzytelnościami oraz Związku Przedsiębiorstw Finansowych w Polsce.
Raporty i publikacje.
KRD BIG SA publikuje informacje z własnych baz danych o zadłużeniu poszczególnych sektorów gospodarki, np. branży farmaceutycznej, transportowej, hotelarskiej, motoryzacyjnej, spółek giełdowych, a także grup społecznych, m.in. studentów, emerytów, osób zalegających z płatnością alimentów. Pokazuje wielkość zobowiązań i liczbę dłużników-rekordzistów w swoich kategoriach.
We współpracy z zewnętrznymi ekspertami regularnie przygotowuje także pogłębione raporty analityczne o sytuacji finansowej branż i konsumentów, czy opracowywany cyklicznie od 2009 r. „Portfel należności polskich przedsiębiorstw”, który na bieżąco monitoruje stan należności w polskich przedsiębiorstwach. Raporty te są przytaczane w mediach, a także służą jako materiał merytoryczny w debatach publicznych. Ponadto raporty i dane KRD BIG SA są wykorzystywane w trakcie procesów legislacyjnych przez szereg ministerstw.
Akcje społeczne i edukacyjne.
KRD od początku działalności inicjował różne akcje i kampanie edukacyjne, które miały na celu uświadomienie opinii publicznej i przedsiębiorcom, jak ważna jest spłata zadłużenia i konieczność weryfikacji kontrahentów przed nawiązaniem współpracy. Edukował również w zakresie zrównoważonych zakupów i bezpieczeństwa finansowego. Najważniejsze z nich to:
·       Wielkie Wiosenne Sprzątanie Długów (2004–2015) – kampania społeczna, pozwalająca małym firmom skutecznie i całkowicie bezpłatnie odzyskać pieniądze od dłużników. Towarzyszył jej cykl happeningów organizowanych w największych miastach Polski. Akcja skierowana była do małych i średnich firm, które były najbardziej zagrożone bankructwem z powodu zatorów płatniczych. Każdy przedsiębiorca, który w trakcie trwania kampanii podpisał umowę z KRD, mógł bezpłatnie umieścić w rejestrze dowolną liczbę swoich dłużników. Dzięki tej akcji 51,2 tys. firm odzyskało łącznie 1,6 mld zł od swoich dłużników.
·       „Polka kupuje świadomie” (2011–2012) – w 2011 r. KRD oraz TNS OBOP, opracowały kompleksowy raport dotyczący konsumenckich zwyczajów i nawyków kobiet w Polsce. Wynikało z niego, że Polki są nie tylko oszczędne, ale też z dużą rozwagą podchodzą do kwestii wydatków. Na podstawie raportu stworzono cykl artykułów edukacyjnych o tym, jak rozsądnie robić zakupy. Ambasadorką akcji była dziennikarka telewizyjna Katarzyna Bosacka, znana m.in. z programu "Wiem, co jem i wiem, co kupuję," który od września 2010 prowadziła w telewizji TVN Style.
·       „Bezpieczna w Biznesie” (2012–2013) – cykl spotkań biznesowych w największych miastach Polski zorganizowanych przez KRD dla kobiet prowadzących własną działalność gospodarczą. Na spotkaniach przedsiębiorcze panie dowiadywały się, jak zadbać o bezpieczeństwo finansowe firmy, jak chronić swoje prawa, jednocześnie zachowując dobre relacje z klientem, jak radzić sobie z nierzetelnymi kontrahentami, jak zbudować wizerunek rzetelnej firmy. W gronie zaproszonych ekspertów byli m.in. Bożena Batycka, właścicielka firmy Batycki, Anna Fibak, wiceprezes Polskiego Stowarzyszenia Kobiet Biznesu, Jolanta Radziszewska, właścicielka firmy Batida, Beata Kornet ze Stowarzyszenia Wolna Przedsiębiorczość, Anna Gawęska-Dąbrowska, prezes Ultimo, Patrycja Popławska, właścicielka firmy Clarena, Leszek Mellibruda, psycholog biznesu, Anna Marcinkowska, prawnik, Maciej Kałużniak, ekspert ds. zarządzania należnościami, Piotr Ławacz, trener i psycholog społeczny, Teresa Kamińska, prezes Pomorskiej Specjalnej Strefy Ekonomicznej i inni.
·       „Bezpieczny Debiut” (2012) – program edukacyjny KRD pod patronatem Ministerstwa Gospodarki, który miał pomóc nowo powstałym firmom przetrwać bezpiecznie pierwsze pół roku działalności. Zapewniał wsparcie dla firm startujących w biznesie. Edukował, jakie zagrożenia mogą płynąć ze współpracy z nierzetelnymi kontrahentami, a także chronił początkujących przedsiębiorców przed konsekwencjami relacji z nieuczciwymi uczestnikami rynku. Program skierowany był do firm, które prowadzą działalność nie dłużej niż 6 miesięcy. Oficjalnymi partnerami projektu Bezpieczny Debiut były m.in. Dolnośląska Agencja Rozwoju Regionalnego S.A., StreamSoft, Infor – wydawca Dziennika Gazety Prawnej, a także Rzetelna Firma.
·        „Nie gap się, bo zostaniesz gapowiczem” (2012) – wspólna akcja KRD i Zarządu Transportu Miejskiego w Warszawie oraz Miejskiego Przedsiębiorstwa Komunikacji we Wrocławiu, która miała na celu zachęcanie podróżnych do kasowania biletów. To cykl happeningów pod hasłem „Nie gap się, bo zostaniesz gapowiczem”, które miały wszystkim pokazać ten związek, zgodnie ze znaną zasadą, że lepiej zapobiegać niż karać. Akcja prowadzona była na wybranych liniach autobusowych i tramwajowych. Hostessy rozdawały ulotki i zachęcały do kasowania biletów, towarzyszyli im kontrolerzy, którzy wystawiali wezwania do zapłaty za jazdę bez biletu.
·       Akcja „Wakacje pozytywnych doświadczeń” (2013) – letnia kampania edukacyjna KRD i Dolnośląskiej Izby Turystyki ulokowana na plaży w centrum Wrocławia. Bezpłatne zajęcia na wrocławskim bulwarze im. Xawerego Dunikowskiego, mające na celu edukowanie turystów, jak bez przykrych niespodzianek spędzić wakacje, jak sprawdzić wiarygodność finansową biura podróży, gdzie szukać informacji na temat ich zadłużenia i minimalizować ryzyko wyboru nierzetelnego touroperatora.
Nagrody.
KRD BIG SA i jego usługi są laureatami licznych nagród branżowych, wśród których są m.in. Gazele Biznesu, Finansowa Marka Roku, Diamenty Forbesa, Najlepszy Produkt dla Biznesu, Najlepszy Produkt dla MŚP. Adam Łącki, prezes Zarządu KRD BIG SA, znalazł się w gronie 25 Najlepszych Menedżerów magazynu ekonomicznego Home&amp;Market.
Kontrowersje.
Krajowy Rejestr Długów jest patronatem programu Rzetelnej Firmy – przyznającej certyfikaty o tej samej nazwie. Aby otrzymać certyfikat, przedsiębiorstwo musi przejść pozytywną weryfikację w bazie KRD BIG SA oraz potwierdzić, że akceptuje zasady Programu Etycznego Rzetelnej Firmy i stosuje się do nich w bieżącej działalności. Rzetelna Firma była objęta patronatem Ministerstwa Gospodarki, które jednak wycofało się z niego ze względu na licznie zgłaszane zastrzeżenia dotyczące funkcjonowania programu oraz przedstawienie nieprawidłowych informacji w sprawie zamiaru nieosiągania zysku finansowego z prowadzonego przedsięwzięcia. Jako wątpliwą praktykę ocenia się również pobieranie opłat za certyfikat. Zarówno KRD, jak i Rzetelna Firma zarządzane są przez grupę kapitałową Kaczmarski Group.
Od 2010 roku spółka w ramach tego programu przyznaje również Złote Certyfikaty Rzetelności, które są ważne 30 dni od daty wystawienia.

</doc>
<doc id="1244485" url="https://pl.wikipedia.org/wiki?curid=1244485" title="Jit (film)">
Jit (film)

Jit - komedia romantyczna z 1990 roku produkcji Zimbabwe.

</doc>
<doc id="1244493" url="https://pl.wikipedia.org/wiki?curid=1244493" title="Waad">
Waad



</doc>
<doc id="1244496" url="https://pl.wikipedia.org/wiki?curid=1244496" title="Wielki Waad">
Wielki Waad



</doc>
<doc id="1244497" url="https://pl.wikipedia.org/wiki?curid=1244497" title="Sejm Czterech Ziemstw">
Sejm Czterech Ziemstw



</doc>
<doc id="1244498" url="https://pl.wikipedia.org/wiki?curid=1244498" title="Federico Fazio">
Federico Fazio

Federico Julián Fazio (ur. 17 marca 1987 w Buenos Aires) – argentyński piłkarz występujący na pozycji obrońca we włoskim klubie AS Roma. Były reprezentant Argentyny. Posiada także obywatelstwo włoskie.
Kariera klubowa.
Zaczynał swoją karierę w Ferro Carril Oeste General Pico, przeszedł do Sevilla FC w styczniu 2007, spędzając cały sezon w jej rezerwach, Sevilla Atlético. Do pierwszej drużyny wszedł na stałe w sezonie 2007-2008. Fazio był ważnym członem drużyny argentyńskiej młodzieżówki i wygrał z nią Mistrzostwo Świata U-20 w 2007. 26 sierpnia 2014 roku przeniósł się do Tottenhamu Hotspur, związał się czteroletnim kontraktem z drużyną z White Hart Lane. Tottenhamu Hotspur zapłacił za niego 8 milionów funtów.
Kariera reprezentacyjna.
W 2008 roku został powołany do reprezentacji U-23, prowadzonej przez Sergio Batistę na Igrzyska Olimpijskie w Pekinie, gdzie Argentyna zdobyła złoty medal.

</doc>
<doc id="1244499" url="https://pl.wikipedia.org/wiki?curid=1244499" title="Molins de Rei">
Molins de Rei

 
Molins de Rei – miasto w Hiszpanii, w regionie Katalonii. W 2007 roku liczyło 23 544 mieszkańców.

</doc>
<doc id="1244510" url="https://pl.wikipedia.org/wiki?curid=1244510" title="Herb Azorów">
Herb Azorów

Herb Azorów przedstawia na tarczy w czerwonej bordiurze z 9 złotymi gwiazdami, w polu srebrnym błękitnego jastrzębia z czerwonym uzbrojeniem i językiem. Nad tarczą w klejnocie pół błękitnego orła usianym 9 złotymi gwiazdami. Labry błękitno-srebrne. Trzymaczami są dwa czarne byki ze złotymi obrożami i łańcuchami, trzymającymi dwie chorągwie Zakonu Rycerzy Chrystusa i Ducha Świętego. Pod nimi wstęga z napisem "Antes morrer livres que em paz sujeitos" (polski: "Lepiej umrzeć w wolnym kraju niż żyć w zaborze").
Herb przyjęty został w 1979 r.

</doc>
<doc id="1244512" url="https://pl.wikipedia.org/wiki?curid=1244512" title="Mzabici">
Mzabici

Mzabici - lud afrykański zamieszkujący środkową Algierię. Jest to grupa pochodzenia berberyjskiego. Charakterystyczną cechą ubioru kobiet są długie białe stroje, a twarz osłaniają welonem, przy czym tylko jedno oko jest odkryte. Mężczyźni natomiast noszą szerokie spodnie i długie białe koszule, a na głowę zakładają turban, który ochrania ich przed upałem. Trudnią się przede wszystkim handlem.

</doc>
<doc id="1244515" url="https://pl.wikipedia.org/wiki?curid=1244515" title="Gummersbach">
Gummersbach

Gummersbach – miasto powiatowe w Niemczech, w południowo-wschodniej części kraju związkowego Nadrenia Północna-Westfalia, w rejencji Kolonia, siedziba powiatu Oberbergischer Kreis.
Historia.
Pierwsza wzmianka o miejscowości "Gumeresbraht" pochodzi z roku 1109. W roku 1857 Gummersbach otrzymuje prawa miejskie.
Współpraca.
Miejscowości partnerskie:

</doc>
<doc id="1244517" url="https://pl.wikipedia.org/wiki?curid=1244517" title="Szczur (film)">
Szczur (film)

Szczur – film fabularny z 1995 roku, w reżyserii Jana Łomnickiego, sequel filmu "Wielka wsypa". W głównej roli wystąpił współautor scenariusza Jan Englert.
Treść.
Jarek Bronko popada w finansowe tarapaty. Będąc na skraju bankructwa chwyta się różnych sposobów, by spłacić swych wierzycieli. Na domiar złego popada też w konflikt z rosyjską mafią oraz z UOP–em. W tej beznadziejnej sytuacji schronienie znajduje wśród bezdomnych Dworca Centralnego w Warszawie. Ich przywódca Clochard obdarza Jarka zaufaniem i informuje go, że w sejfie na dworcu schowane są tysiące teczek dawnych współpracowników SB. Jarek zaczyna nimi szantażować obecnych posłów i senatorów.

</doc>
<doc id="1244519" url="https://pl.wikipedia.org/wiki?curid=1244519" title="Jane Rosenthal">
Jane Rosenthal

Jane Rosenthal (ur. w 1956 w Providence) – amerykańska producentka filmowa.

</doc>
<doc id="1244520" url="https://pl.wikipedia.org/wiki?curid=1244520" title="Johann Pol">
Johann Pol

Johann Pol, niem. "Johann Pohl" (ur. 2 poł. XVI w., zm. po 1622) – śląski rzeźbiarz czasów manieryzmu, czynny w Głogowie w latach 1609–1622, jedyny znany z nazwiska rzeźbiarz tego środowiska w tym czasie.
Warsztat Johanna Pola zajmował się głównie tworzeniem portali do dworów szlacheckich, kamienic oraz kościołów. Wykonywał także płyty nagrobne dla reprezentantów śląskiej szlachty północnych terenów Dolnego Śląska. Dzieła Johanna Pola cechuje niezwykłe bogactwo dekoracji ornamentalnej o motywach floralnych oraz zwierzęcych. Ornamentyka pokrywa niemal każdy element dzieła. Wykorzystywał w swoich dziełach motywy groteskowe i niemieckie wzory graficzne. Tworzonego przez niego portale należą do najbogatszych dzieł tego typu czasów manieryzmu w Europie.

</doc>
<doc id="1244521" url="https://pl.wikipedia.org/wiki?curid=1244521" title="Ekumeniusz">
Ekumeniusz

Ekumeniusz – filozof i retor żyjący w pierwszej połowie VI wieku. Był zwolennikiem Sewera z Antiochii. Napisał "Komentarz do Apokalipsy" (12 ksiąg).

</doc>
<doc id="1244522" url="https://pl.wikipedia.org/wiki?curid=1244522" title="Święty Arkadiusz">
Święty Arkadiusz



</doc>
<doc id="1244526" url="https://pl.wikipedia.org/wiki?curid=1244526" title="Hans Ulrich Geschke">
Hans Ulrich Geschke

Hans-Ulrich Geschke (ur. 16 maja 1907 we Frankfurcie nad Odrą, zm. ?) – niemiecki zbrodniarz wojenny, esesman.
Ukończył prawo, studiując na uniwersytecie w Berlinie i Getyndze, członek NSDAP od 1932, członek SS. Od 1934 pracownik Gestapo. W 1939 awansowany na stanowisko szefa Gestapo w Pradze. Od marca 1944 działał na Węgrzech. W 1944 za zasługi, głównie w masowym mordowaniu Żydów węgierskich, otrzymał stopień SS-Oberführer. Po wojnie zaginął. Uznany za zmarłego w 1959.

</doc>
<doc id="1244531" url="https://pl.wikipedia.org/wiki?curid=1244531" title="Walther P38">
Walther P38



</doc>
<doc id="1244533" url="https://pl.wikipedia.org/wiki?curid=1244533" title="Wake Up Dead Man">
Wake Up Dead Man

Wake Up Dead Man to piosenka rockowej grupy U2, pochodząca z jej wydanego w 1997 roku albumu, "Pop". Podobnie, jak "If You Wear That Velvet Dress" piosenka została oryginalnie napisana na płytę "Zooropa", jednak ostatecznie ukazała się dopiero na albumie "Pop".
Piosenka zawiera zarzut wobec Jezusa oraz bezpośredni zwrot do niego, by ten wrócił na Ziemię i naprawił ten świat. Jest ona jedyną, w której grupa otwarcie przeciwstawiła się Bogu. Jest zarazem jednym z nielicznych utworów, które zawierają wulgaryzmy ("I am alone in this world and a fucked-up world it is, too"). 
"Wake Up Dead Man" była grana okazjonalnie podczas koncertów tras PopMart Tour oraz Elevation Tour. Piosenkę można zobaczyć na wydawnictwach wideo i DVD grupy: ', ' i "".
Maria João stworzyła własny cover piosenki, który następnie wydała na swoim albumie "Undercovers" w 2002 roku.

</doc>
<doc id="1244535" url="https://pl.wikipedia.org/wiki?curid=1244535" title="Wielka wsypa">
Wielka wsypa

Wielka wsypa – film fabularny z 1992 roku, w reżyserii Jana Łomnickiego, przedstawiający w sfabularyzowanej formie powstanie i upadek Bezpiecznej Kasy Oszczędności. Sequelem jest film "Szczur".

</doc>
<doc id="1244538" url="https://pl.wikipedia.org/wiki?curid=1244538" title="Voyage Century">
Voyage Century



</doc>
<doc id="1244539" url="https://pl.wikipedia.org/wiki?curid=1244539" title="LWS-1">
LWS-1



</doc>
<doc id="1244551" url="https://pl.wikipedia.org/wiki?curid=1244551" title="Kalapana">
Kalapana

Kalapana – opustoszałe miasto na wyspie Hawaiʻi na Hawajach, zniszczone oraz częściowo spalone przez wybuch wulkanu Kīlauea w 1990 roku, na skutek którego zostało zalane morzem lawy, co spowodowało liczne pożary. Lawa, pochłaniając wszystko na swojej drodze, zdewastowała całe miasto oraz okoliczne miasteczka Kaimū i Kaimū Bay, gdzie obecnie – wraz z popiołami – zalega warstwą przekraczającą 1,5 m. Od czasu wybuchu aż do dni dzisiejszych Kalapana jest nienaruszona i ciągle znajdują się tam ruiny domów, mieszkań oraz budynków publicznych. Zastygła lawa stworzyła nowe pasmo wybrzeża w rejonach, gdzie dotarła aż do morza.
Obecnie dostęp do miasta jest praktycznie niemożliwy, a większość dróg odciętych. Ciągle mieszka tam kilka osób oraz znajduje się zajazd oferujący Bed and Breakfast. Mieszkańcy, którzy pozostali, poruszają się tylko dzięki samochodom z napędem AWD.

</doc>
<doc id="1244554" url="https://pl.wikipedia.org/wiki?curid=1244554" title="Dyskografia Foo Fighters">
Dyskografia Foo Fighters

Dyskografia Foo Fighters – amerykańskiego zespołu rockowego składa się z siedmiu albumów studyjnych, jednego albumu koncertowego, dwóch kompilacji, dwóch minialbumów, czterdziestu jeden singli (w tym dziesięć promocyjnych) oraz pięciu wideo.
Zespół założył w 1995 Dave Grohl (wokal, gitara). Pozostałymi członkami są Taylor Hawkins (perkusja), Nate Mendel (gitara basowa), Chris Shiflett (gitara) oraz Pat Smear (gitara). W 1995 grupa zadebiutowała albumem "Foo Fighters", który zajął 23. miejsce na liście Billboard 200, a także uzyskał status platynowej płyty w USA i Kanadzie oraz złotej płyty w Wielkiej Brytanii. Ich kolejny album, "The Colour and the Shape" (1997), zajął 10. miejsce na liście Billboard 200 oraz uzyskał status platynowej płyty w USA, Australii i Kanadzie. Taki sam status w tych państwach uzyskały albumy "There Is Nothing Left to Lose" (1999) i "One by One" (2002). Na piątym albumie studyjnym, "In Your Honor" (2005), znalazł się singel „Best of You”, który jako pierwszy singel grupy uzyskał status platynowej płyty w USA i w Kanadzie. W 2006 zespół wydał swój pierwszy album koncertowy, "Skin and Bones", który zadebiutował na 21. miejscu Billboard 200, sprzedając się w pierwszym tygodniu w nakładzie 49 000 kopii. Kolejnymi albumami grupy były "Echoes, Silence, Patience &amp; Grace" (2007) oraz "Wasting Light" (2011).
Single.
Single promocyjne.
Poniższe utwory zostały wydane jako single promocyjne – nie są dostępne w sprzedaży detalicznej.

</doc>
<doc id="1244559" url="https://pl.wikipedia.org/wiki?curid=1244559" title="Myotis alcathoe">
Myotis alcathoe



</doc>
<doc id="1244560" url="https://pl.wikipedia.org/wiki?curid=1244560" title="Maria João">
Maria João

Maria João (ur. 27 czerwca 1956 w Lizbonie) to portugalska wokalistka jazzowa. Jest ona często mylona z modelką Maria João, która zasłynęła swym wizerunkiem na okładce "Sports Illustrated Swimsuit Edition" w 1987 roku.
Jest ona znana z łączenia „tradycyjnego” jazzu z elementami muzyki etnicznej, nowoczesnej oraz awangardowej. Podążając za jej wszystkimi wydanymi do tej pory albumami, nie zabrakło na nich elementów innych gatunków, włączając w nie m.in. muzykę elektroniczną i symfoniczną.
W swój twórczości Maria współpracowała z wieloma artystami, wśród których byli Manu Katché, Trilok Gurtu, Wolfgang Muthspiel oraz Kai Eckhardt. Najczęściej jednak tworzyła wraz z pianistą Mário Laginha.

</doc>
<doc id="1244563" url="https://pl.wikipedia.org/wiki?curid=1244563" title="Philip Stanhope (5. hrabia Chesterfield)">
Philip Stanhope (5. hrabia Chesterfield)

Philip Stanhope, 5. hrabia Chesterfield (ur. 10 listopada 1755, zm. 29 sierpnia 1815) – brytyjski polityk i dyplomata. 
Jego ojcem był Arthur Charles Stanhope, a praprapra-dziadkiem Philip Stanhope, 1. hrabia Chesterfield (zm. 1656).
Jego starszy kuzyn i ojciec chrzestny, brytyjski dyplomata, polityk i myśliciel Philip Dormer Stanhope, 4. hrabia Chesterfield adoptował Philipa, który po śmierci wuja (1773) przejął tytuł hrabiego (earla) Chesterfield. Przybrany ojciec zadbał o wychowanie krewnego. Do grona pedagogów należeli m.in.: poeta Cuthbert Shaw (1738-1771), przyjaciel przyrodnika Edwarda Gibbona, Szwajcar Jacques Georges Deyverdun (1734-1789), a także ekonomista Adam Ferguson, profesor filozofii moralnej na uniwersytecie w Edynburgu i duchowny Dr William Dodd (1729–1777). 
Philip Stanhope, 5. hrabia Chesterfield pełnił funkcję brytyjskiego ambasadora w Hiszpanii (1784-1786), Nadzorcy Mennicy Królewskiej - "Master of the Mint" - (1789–1790) i Szefa Poczty "Postmaster General" (1790). W latach 1790-1793 brytyjski ambasador w Turcji.

</doc>
<doc id="1244566" url="https://pl.wikipedia.org/wiki?curid=1244566" title="Iaito">
Iaito



</doc>
<doc id="1244569" url="https://pl.wikipedia.org/wiki?curid=1244569" title="Strumień elektryczny">
Strumień elektryczny



</doc>
<doc id="1244573" url="https://pl.wikipedia.org/wiki?curid=1244573" title="Pistolet Vektor Z88">
Pistolet Vektor Z88

Vektor Z88 – południowoafrykański pistolet samopowtarzalny, bezlicencyjna kopia pistoletu Beretta 92.
Do końca pierwszej połowy lat 80. XX wieku południowoafrykańska policja i siły bezpieczeństwa były uzbrojone w importowane pistolety Star Model B, Walther P38, Beretta 92 oraz produkowane na licencji belgijskiej Browning HP. Poza używaną w niewielkiej liczbie Berettą 92 były to pistolety przestarzałe, wymagające zastąpienia. W 1985 South African Police rozpoczęła poszukiwania następcy użytkowanych pistoletów. Ponieważ RPA była wówczas objęta embargiem na import broni, zakup odpowiedniego pistoletu lub licencji na jego produkcję nie wchodził w grę i konieczne było opracowanie odpowiedniej konstrukcji w kraju.
Zadanie tego podjęli się pracownicy zakładów Lyttelton Ingenieurswerke (LIW). Postanowili oni opracować broń będącą kopią importowanej przed objęciem RPA embargiem Beretty 92. W kwietniu 1986 rozpoczęto na podstawie opracowanej metodami inżynierii odwrotnej dokumentacji technicznej przygotowania do rozpoczęcia produkcji seryjnej nowego pistoletu. Otrzymał on oznaczenie Z88 pochodzące od nazwiska dyrektora LIW T.D. Zeederberga i planowanego roku rozpoczęcia masowej produkcji.
W 1988 gotowe było pierwsze 200 pistoletów Z88. 20 egzemplarzy Z88 poddano intensywnym próbom w czasie których wystrzelono z nich 146 tysięcy naboi. Po zakończeniu testów pistolet trafił do seryjnej produkcji i z czasem stał się podstawową bronią krótką SAP. Seryjne Z88 różnią się od swoich włoskich pierwowzorów kierunkiem żłobkowania przedniej ścianki kabłąka spustowego (pionowe zamiast poziomego), odmiennym kształtem dna magazynka (w Z88 tworzy ono kopytko), kształtem okładek chwytu (brak wgłębienia w tylnej części) oraz oznaczeniami na broni. Początkowo były to oznaczenia LIW, ale po uniezależnieniu się tej firmy od koncernu Armscor broń zaczęto sprzedawać pod marka Vektor. Nabywcami Z88 poza rodzimymi siłami bezpieczeństwa byli użytkownicy cywilni, krajowi i zagraniczni. Konstrukcja Z88 stała się także podstawą dla konstruktorów pistoletu Vektor SP1 przeznaczonego dla South African Defence Forces.
Opis.
Vektor Z88 jest bronią samopowtarzalną. Zasada działania oparta o krótki odrzut lufy. Zamek ryglowany ryglem wahliwym. Mechanizm spustowy z samonapinaniem, z kurkowym mechanizmem uderzeniowym. Kurek zewnętrzny. Bezpiecznik skrzydełkowy na zamku.
Z88 zasilany jest z wymiennego, dwurzędowego magazynka pudełkowego o pojemności 15 naboi, umieszczonego w chwycie. Zaczep magazynka z boku chwytu. U dołu chwytu znajduje się uszko przeznaczone do zaczepienia smyczy.
Lufa gwintowana, przyrządy celownicze mechaniczne (muszka i szczerbinka).

</doc>
<doc id="1244574" url="https://pl.wikipedia.org/wiki?curid=1244574" title="Abierto Mexicano TELCEL 2008 (mężczyźni)">
Abierto Mexicano TELCEL 2008 (mężczyźni)

Abierto Mexicano TELCEL 2008 – tenisowy turniej ATP rangi ATP International Series Gold z cyklu Abierto Mexicano TELCEL rozgrywany w dniach 23 lutego–2 marca 2008 roku w Acapulco na kortach ziemnych o puli nagród 794 000 dolarów amerykańskich.

</doc>
<doc id="1244581" url="https://pl.wikipedia.org/wiki?curid=1244581" title="Nocny kowboj (film)">
Nocny kowboj (film)

Nocny kowboj – amerykański film w reżyserii Johna Schlesingera. Powstał w 1969 roku na podstawie powieści Jamesa Leo Herlihy'ego o tym samym tytule. Obraz został nagrodzony Oscarem w kategorii „najlepszy film” (1969) oraz BAFTĄ w kategorii „najlepszy film” (1970).
Fabuła.
Joe Buck (Jon Voight), młody chłopak z Teksasu, noszący z zamiłowania kowbojskie stroje, rzuca pracę pomywacza i wyrusza autobusem do Nowego Jorku z nadzieją, że zostanie dobrze opłacanym żigolo. Joego wychowywała babcia. W Teksasie związał się z ładną dziewczyną zwaną Szaloną Annie, która trafiła w końcu do szpitala psychiatrycznego po zbiorowym gwałcie.
Joe chce podbić Nowy Jork, lecz po pierwszej nieudanej próbie zarobkowania (musi sam zapłacić, widząc płaczącą kobietę) chce znaleźć agenta, ten oszukuje go i okrada. Nic mu nie wychodzi, nie potrafi znaleźć ani gotowych płacić klientek, ani – w desperacji – klientów. Po wyczerpaniu się pieniędzy traci miejsce zamieszkania w hotelu i zatrzymuje się w budynku przeznaczonym do wyburzenia u poznanego drobnego złodziejaszka i oszusta, utykającego Enrica „Ratso” Rizzo (Dustin Hoffman), którego ojciec był niepiśmiennym pucybutem w metrze nowojorskim. Ratso kaszle i stan jego zdrowia systematycznie się pogarsza.
Radośniejszy moment następuje, gdy ci dwaj trafiają na awangardową imprezę w The Factory w stylu Warhola, gdzie mogą najeść się do syta. Joe ma halucynacje po zażyciu narkotyków. Noc spędza z kobietą, która płaci mu 20 dolarów, mimo jego początkowej impotencji. Potem poleca go przyjaciółkom.
Niestety, właśnie wtedy poważnie już chory Ratso wymusza na Joem wyjazd do Miami na Florydzie, które wyobraża sobie jako raj na ziemi.
Obsada.
i inni

</doc>
<doc id="1244586" url="https://pl.wikipedia.org/wiki?curid=1244586" title="Windows Vista Ultimate">
Windows Vista Ultimate



</doc>
<doc id="1244590" url="https://pl.wikipedia.org/wiki?curid=1244590" title="Nocny kowboj">
Nocny kowboj

Nocny kowboj (ang. "Midnight cowboy") – powieść obyczajowa autorstwa Jamesa Leo Herlihy'ego z 1965 roku.
Treść.
Joe Buck jako dziecko został porzucony przez matkę i wychowywany najpierw przez ciotki, a potem przez babcię, która niezbyt interesowała się jego wychowaniem. Po śmierci babci Joe nie może znaleźć miejsca w życiu. Pod wpływem dramatycznych zdarzeń decyduje się opuścić prowincjonalne miasteczko, w którym dorastał, i udać się do Nowego Jorku. Przybywa tam w stroju kowboja, spodziewając się, że zrobi karierę i majątek jako żigolak. Pobyt w Nowym Jorku przynosi mu jednak nowe klęski i rozczarowania. Na swojej drodze spotyka ludzi równie samotnych i zdemoralizowanych jak on.
Powieść posłużyła jako scenariusz do filmu o tym samym tytule (1969) w reżyserii Johna Schlesingera z Jonem Voightem w roli głównej.

</doc>
<doc id="1244598" url="https://pl.wikipedia.org/wiki?curid=1244598" title="The Pipettes">
The Pipettes

The Pipettes – brytyjski, kobiecy zespół indiepopowy założony w 2003 roku, w Brighton.

</doc>
<doc id="1244601" url="https://pl.wikipedia.org/wiki?curid=1244601" title="Before the Flood">
Before the Flood

Before the Flood – podwójny koncertowy album Boba Dylana i grupy The Band nagrany w styczniu i lutym 1974 r. oraz wydany w czerwcu 1974 r. Był to pierwszy koncertowy album Dylana.
Historia i charakter albumu.
3 stycznia 1974 r. rozpoczęło się długo oczekiwane amerykańskie tournée Boba Dylana z grupą the Band. Trwało ono do 14 lutego i muzycy dali w tym czasie 40 koncertów. Typowy koncert składał się 18 występów Dylana, w tym 5 solowych i akustycznych, oraz 13 z grupą The Band, która sama wykonywała 10 swoich utworów.
Dostępnych było 650 tys. miejsc i bilety rozeszły się natychmiast wysyłkowo, przynosząc 5 mln dolarów. Było to więc wtedy największe wydarzenie w historii rock and rolla.
Koncerty Dylana już kilkakrotnie były profesjonalnie nagrywane z myślą o ewentualnym wydaniu (w jednym wypadku już nawet wydrukowano okładkę), ale do wydania koncertowego albumu nigdy nie dochodziło.
Chociaż wykonanie większości piosenek zdecydowanie różni się od oryginałów, to aranżacja jest właściwie taka sama. Nie dotyczy to oczywiście tych utworów, które pierwotnie były piosenkami akustycznymi.
Krytyk Robert Christgau określił nagrania z tego albumu jako najbardziej energiczne i ogniste w całej historii rocka, kontrastując je z koncertowymi nagraniami The Rolling Stones, nazwanymi przez niego "mechanicznymi lalkami". Kontrastuje to także z wypowiedziami samego Dylana umieszczonymi w broszurce dołączonej do albumu "Biograph", gdzie stwierdza, że byli całkowicie pozbawieni emocji a on „grał rolę”. Dalej mówił, iż wszelkie pochwały za „niewiarygodną energię” występów wywołują w nim chęć zwymiotowania.

</doc>
<doc id="1244604" url="https://pl.wikipedia.org/wiki?curid=1244604" title="Socjalistyczna Autonomiczna Prowincja Kosowa">
Socjalistyczna Autonomiczna Prowincja Kosowa



</doc>
<doc id="1244605" url="https://pl.wikipedia.org/wiki?curid=1244605" title="Pinnacle Studio">
Pinnacle Studio

Pinnacle Studio – program komputerowy do domowej obróbki wideo stworzony przez Pinnacle Systems Inc. Oferuje funkcje dodawania napisów, przejść, efektów dźwiękowych, komentarzy i efektów specjalnych.
Obsługuje większość znanych formatów, wraz z HD. Ma funkcję przechwytywania filmów wideo
Daje możliwość edycji poklatkowej.
Zapisu na płytach DVD/blu-ray.
Program dostępny jest w wersjach m.in. :
Program w polskiej wersji językowej.

</doc>
<doc id="1244608" url="https://pl.wikipedia.org/wiki?curid=1244608" title="Operacja Keelhaul">
Operacja Keelhaul

Operacja Keelhaul była wynikiem porozumień jałtańskich, przewidujących między innymi, że zachodni alianci przekazywać będą władzom Związku Radzieckiego wszystkich jego obywateli: 
W czasie operacji trwającej w latach 1945–1947 Sowietom wydano nie tylko wszystkich byłych obywateli – m.in. kolaborantów rosyjskich takich jak Rosyjska Armia Wyzwoleńcza czy Andriej Własow – ale także ukraińskich i innych, mimo ich próśb o azyl na zachodzie. W ramach operacji doprowadzono m.in. do rozbrojenia uformowanych jednostek wojskowych na terenie Włoch i terenów okupowanych w południowej części III Rzeszy (w Austrii).
Wśród przekazanych Sowietom byli m.in. żołnierze ukraińskiej 14 Dywizji Grenadierów SS, XV Kozackiego Korpusu Kawalerii, Kozackiego Stanu, Kaukaskiego Związku Bojowego SS oraz wysokiej rangi oficerowie: Andriej Szkuro, Piotr Krasnow, Timofiej Domanow i Sułtan Girej-Kłycz. Sowietom przekazywano także obywateli carskiej Rosji, którzy wyemigrowali w trakcie rewolucji i nigdy nie byli obywatelami sowieckimi.
Wielu zwykłych jeńców czy robotników przymusowych zamknięto w łagrach, gdyż Józef Stalin uważał poddanie się za zdradę, a wszystkich, którzy mieli styczność z „Zachodem”, za prawdopodobnie „skażonych” zachodnimi ideałami.
Operacja była uznana za tajną i utrzymywana także w sekrecie na zachodzie do lat 70. XX wieku, przez co Aleksandr Sołżenicyn nazwał ją „ostatnim sekretem drugiej wojny światowej”.
Nazwa operacji pochodzi od angielskiego "keelhaul" – przeciąganie pod kilem.
W 1973 w Stanach Zjednoczonych ukazała się książka poświęcona operacji Keelhaul: "Operation Keelhaul: The Story of Forced Repatriation from 1944 to the Present", napisana przez Juliusa Epsteina i oparta na badaniach amerykańskich dokumentów archiwalnych. Wcześniej, w 1955 elementy operacji opisał i opublikował w Londynie Józef Mackiewicz.

</doc>
<doc id="1244613" url="https://pl.wikipedia.org/wiki?curid=1244613" title="Pleomorphic xanthoastrocytoma">
Pleomorphic xanthoastrocytoma



</doc>
<doc id="1244614" url="https://pl.wikipedia.org/wiki?curid=1244614" title="Waffen-SS Galizien">
Waffen-SS Galizien



</doc>
<doc id="1244615" url="https://pl.wikipedia.org/wiki?curid=1244615" title="Murat Ocak">
Murat Ocak

Murat Ocak (ur. 1 stycznia 1982 w Bafrze) - turecki piłkarz grający od 2014 roku w klubie Aksaraysporze na pozycji lewego obrońcy.
Przed Karşıyaką grał m.in. w Çarşambasporze, Çorumsporze, İstanbul Büyükşehir Belediyespor, Trabzonsporze, MKE Ankaragücü i Çaykur Rizesporze.

</doc>
<doc id="1244618" url="https://pl.wikipedia.org/wiki?curid=1244618" title="Roberto Baronio">
Roberto Baronio

Roberto Baronio (ur. 11 grudnia 1977 w Manerbio) – włoski piłkarz występujący na pozycji środkowego pomocnika. Obecnie nie gra w żadnym klubie.
Kariera klubowa.
Roberto Baronio zawodową karierę rozpoczął w 1994 w Brescii Calcio. Na początku pełnił tam rolę rezerwowego, jednak już w drugim sezonie występów zdołał wywalczyć sobie miejsce w podstawowej jedenastce. Wówczas wystąpił w 28 meczach Serie B i strzelił jednego gola. Zainteresowało się nim rzymskie S.S. Lazio, do którego Baronio trafił latem 1996, kiedy to Włoch miał niespełna 20 lat. Na Stadio Olimpico rozegrał piętnaście spotkań, po czym działacze ekipy „Biancocelestich” zdecydowali się wypożyczyć go do Vicenzy. Tam jednak większą część sezonu pomocnik ten spędził na ławce i barwy popularnych „Biancorossich” reprezentował tylko w trzynastu pojedynkach. Po powrocie do Lazio wystąpił w rozgrywkach Pucharu Zdobywców Pucharów i tym samym zaliczył swój debiut w europejskich pucharach.
Sezon 1999/2000 Baronio spędził na wypożyczeniu w Regginie. Był tam podstawowym zawodnikiem i razem z „Amarantowymi” zajął jedenastą lokatę w tabeli Serie A. Po zakończeniu rozgrywek włoski pomocnik znów powrócił do Lazio, gdzie po raz pierwszy w swojej karierze zagrał w Lidze Mistrzów. W letnim okienku transferowym 2001 Baronio podpisał kontrakt z Fiorentiną, z którą grał w Serie A i Pucharze UEFA. „Fioletowi” z powodu ogromnych problemów finansowych zostali zdegradowani do Serie C2, a większość zawodników opuściło Stadio Artemio Franchi. Wśród nich był również Roberto, który przeniósł się do Perugii. W jedenastce „Grifoni” nie było jednak miejsca dla Włocha, który po zakończeniu sezonu odszedł do Chievo, gdzie mógł liczyć na częstsze występy.
Następnie Baronio po raz drugi w karierze trafił do S.S. Lazio, skąd został wypożyczony do Udinese Calcio, w barwach którego rozegrał dziesięć meczów w lidze i cztery w Pucharze UEFA. W sezonie 2006/2007 Lazio włoski zawodnik wystąpił tylko w jedenastu spotkaniach Lazio, a rok później dostał szansę gry w Lidze Mistrzów, w której ostatni raz pojawił się jeszcze w 2001. 1 września 2008 Barono został wypożyczony do drugoligowej Brescii Calcio. Po zakończeniu rozgrywek powrócił do Lazio. Po sezonie 2009/2010 kontrakt Baronio z Lazio wygasł i Włoch został wolnym zawodnikiem.
Kariera reprezentacyjna.
Baronio ma za sobą występy w młodzieżowych reprezentacjach Włoch. Razem z drużyną do lat 21 wystąpił między innymi na Mistrzostwach Europy 2000, które zakończyły się zwycięstwem zespołu „Azzurrini”. W seniorskiej kadrze Baronio zadebiutował 11 czerwca 2005 w zremisowanym 1:1 spotkaniu przeciwko Ekwadorowi. Jak się później okazało był to jedyny występ wychowanka Brescii w drużynie narodowej. Baronio był również uczestnikiem Igrzysk Olimpijskich w Sydney, jednak nie zagrał na nich w żadnym meczu.

</doc>
<doc id="1244619" url="https://pl.wikipedia.org/wiki?curid=1244619" title="Kłąb rojowy">
Kłąb rojowy



</doc>
<doc id="1244628" url="https://pl.wikipedia.org/wiki?curid=1244628" title="Ilarie Voronca">
Ilarie Voronca

Ilarie Voronca, właściwie Eduard Marcus (ur. 31 grudnia 1903 w Brăila, zm. 8 kwietnia 1946 w Paryżu) – rumuński poeta pochodzenia żydowskiego; przedstawiciel europejskiej awangardy literackiej.

</doc>
<doc id="1244634" url="https://pl.wikipedia.org/wiki?curid=1244634" title="Faustulus">
Faustulus

Faustulus – postać w mitologii rzymskiej. Był pasterzem króla Amuliusa. Znalazł małych Romulusa i Remusa, którzy zostali wyrzuceni w fale rzeki Tyber. Odnalazł ich w norze wilczycy, zabrał ich do swego domu gdzie wraz z żoną Acca Larentia zaadoptował i wychował.
Miał zginąć przypadkową śmiercią, gdy usiłował rozdzielić walczących między sobą Romulusa i Remusa.

</doc>
<doc id="1244635" url="https://pl.wikipedia.org/wiki?curid=1244635" title="Joshua Leonard">
Joshua Leonard

Joshua Granville Leonard (ur. 17 czerwca 1975 w Houston) – amerykański aktor, scenarzysta, reżyser, znany głównie z roli w filmie fabularnym "Blair Witch Project", za którą był nominowany do Blockbuster Entertainment Award.

</doc>
<doc id="1244638" url="https://pl.wikipedia.org/wiki?curid=1244638" title="Bootstrap (statystyka)">
Bootstrap (statystyka)

Bootstrap (pol. "metody samowsporne") – wprowadzone przez Bradleya Efrona metody szacowania rozkładu błędów estymacji, za pomocą wielokrotnego losowania ze zwracaniem z próby. Są przydatne szczególnie, gdy nie jest znana postać rozkładu zmiennej w populacji. Ponieważ bootstrap w podstawowej wersji nie czyni założeń co do rozkładu w populacji, może być zaliczony do metod nieparametrycznych.
Próba bootstrap.
Próbą bootstrap (lub próbą typu bootstrap) nazywamy formula_1-elementową próbę losową formula_2 z rozkładu pewnej ustalonej formula_1-elementowej próby formula_4 z populacji formula_5
Innymi słowy jest to próba powstała przez losowanie ze zwracaniem formula_1 elementów z formula_7
Zasada bootstrap.
Niech formula_8 będzie pewną statystyką, dającą się przedstawić jako funkcja dystrybuanty:
i w przypadku zastosowania do rozkładu empirycznego jej wynikiem jest estymator formula_10
Warunki te spełnia szeroka klasa statystyk.
Zasada bootstrap mówi, że rozkład statystyki
przy ustalonej realizacji formula_13 jest bliski rozkładowi statystyki
czyli rozkładowi błędów estymacji parametru formula_15 w populacji.
Metoda bootstrap.
Zgodnie z zasadą bootstrap w celu oszacowania rozkładu błędów estymacji, należy:
Otrzymany rozkład formula_23 jest przybliżeniem rozkładu błędów estymacji za pomocą statystyki formula_8 zastosowanej do próby formula_1-elementowej parametru formula_15 w populacji.
Liczba formula_16 powinna być możliwie duża (im większa tym dokładniejsze oszacowanie). W literaturze podawane są coraz większe liczby, w miarę jak rosną możliwości obliczeniowe komputerów.
Błąd standardowy typu bootstrap.
Histogram uzyskanego rozkładu błędów można przedstawić na wykresie. Można też obliczyć dla niego rozmaite dalsze statystyki, takie jak błąd standardowy:
gdzie:
Przedziały ufności typu bootstrap.
Najprostszą metodą stworzenia przedziału ufności estymatora za pomocą rozkładu formula_30 jest przybliżenie go rozkładem normalnym. Jest to metoda bardzo prosta, poszukiwany przedział ma postać:
Metoda ta nie zawsze daje się jednak zastosować, gdyż często błąd nie ma rozkładu normalnego. Wymaga ona zatem sprawdzenia normalności rozkładu i arbitralnej decyzji, czy jest on wystarczająco normalny.
Alternatywną metodą jest percentylowy przedział ufności typu bootstrap, który może być stosowany przy dowolnej postaci rozkładu błędów:
gdzie formula_33 to kwantyl rzędu formula_34 z rozkładu formula_35
Jeszcze inna metoda postuluje najpierw wykonanie studentyzacji rozkładu przed wyliczeniem przedziału percentylowego. To, która metoda daje najdokładniejsze wyniki, zależy od typu rozkładu w populacji (w szczególności obecności obserwacji odstających) oraz założonej metody oceny dokładności.
Testowanie hipotez metodą bootstrap.
Metoda bootstrap jest też używana do weryfikacji hipotez statystycznych, o ile da się tę weryfikację sprowadzić do badania błędu estymacji za pomocą statystyki spełniającej warunki bootstrapu.
Na przykład gdy hipotezą zerową jest wartość oczekiwana w populacji formula_36 a w próbie uzyskaliśmy średnią formula_37 wówczas wartość formula_38 jest prawdopodobieństwem, że średnia z próby będzie się różniła od średniej w populacji o co najmniej formula_39 Prawdopodobieństwo to można oszacować, losując próby bootstrap z formula_40 i sprawdzając w jakim odsetku losowań średnia wykracza poza przedział formula_41
Odmiany metody.
Istnieje wiele odmian bootstrapu. W jednej z nich próby bootstrap nie są losowane bezpośrednio z próby formula_42 lecz z rozkładu podobnego do rozkładu formula_42 z wygładzoną dystrybuantą.
Istnieją też bardziej skomplikowane procedury bootstrapu dla próbkowania bez zwracania, problemów obejmujących dwie próby, regresji, szeregów czasowych, próbkowania hierarchicznego i innych problemów statystycznych.
Odmiana bootstrapu zwana bagging jest stosowana przy konstruowaniu modeli klasyfikacyjnych i regresyjnych, ograniczając zjawisko przeuczenia (Breiman 1984).

</doc>
<doc id="1244639" url="https://pl.wikipedia.org/wiki?curid=1244639" title="Aktywne sieci optyczne">
Aktywne sieci optyczne

Aktywne sieci optyczne opierają się zazwyczaj na urządzeniach dystrybujących sygnał, takich jak rutery, przełączniki czy multipleksery. Sygnał opuszczający punkt centralny kierowany jest wyłącznie do użytkownika, do którego jest adresowany.
Najbardziej powszechne aktywne sieci optyczne nazywane są aktywnym Ethernetem. Aktywny Ethernet używa optycznych przełączników do rozsyłania sygnału, łącząc punkty dystrybucyjne i końcowe w jedną, gigantyczną komutowaną sieć Ethernet. Sieci takie są tożsame sieciom akademickim, czy rozwiązaniom biznesowym, z tą różnicą, ze ich celem jest połączenie domów, czy budynków do punktów centralnych, a nie drukarek ze stacjami roboczymi na terenie kampusu.
Każdy punkt dystrybucyjny może obsłużyć do 1000 użytkowników, choć najczęstszym rozwiązaniem jest przyłączenie około 400-500 klientów.
Standard IEEE 802.3ah pozwala na przesyłanie danych z prędkością 100 Mbps w pełnym dupleksie.

</doc>
<doc id="1244645" url="https://pl.wikipedia.org/wiki?curid=1244645" title="Zmienna ukryta">
Zmienna ukryta

Zmienna ukryta albo utajona () – zmienna, która nie jest obserwowana bezpośrednio, jednak wpływa w pewien sposób na zmienne obserwowane. 
Niektóre metody statystyczne mają na celu odtwarzanie wartości zmiennych ukrytych, występujących w ich modelach, np.
Różnica pomiędzy zmienną ukrytą a parametrem modelu polega na tym, że parametr generalnie przyjmuje tę samą wartość dla całej próby, lub przynajmniej znacznej jej części, natomiast zmienna ukryta może mieć inną wartość dla każdej obserwacji.

</doc>
<doc id="1244647" url="https://pl.wikipedia.org/wiki?curid=1244647" title="Okręg wyborczy Bebington">
Okręg wyborczy Bebington

Okręg wyborczy Bebington powstał w 1950 r. i wysyłał do brytyjskiej Izby Gmin jednego deputowanego. Okręg obejmował miasto Bebington na półwyspie Wirral w Merseyside. Okręg został zlikwidowany w 1974 r.

</doc>
<doc id="1244649" url="https://pl.wikipedia.org/wiki?curid=1244649" title="Hüttentalstraße">
Hüttentalstraße

Hüttentalstraße – niemiecka droga krajowa przebiegająca z północy na południe pomiędzy Kreuztalem a Siegen, skupiająca bieg dróg B54, B54n, B62 oraz B62n na rozbudowanej do parametrów autostrady obwodnicy miejskiej.

</doc>
<doc id="1244650" url="https://pl.wikipedia.org/wiki?curid=1244650" title="Droga krajowa B54n (Niemcy)">
Droga krajowa B54n (Niemcy)



</doc>
<doc id="1244654" url="https://pl.wikipedia.org/wiki?curid=1244654" title="Bartłomiej Matejczyk">
Bartłomiej Matejczyk

Bartłomiej Matejczyk (ur. 12 grudnia 1984 roku) – polski siatkarz, grający na pozycji rozgrywającego.
Karierę zawodniczą rozpoczynał w Skrze Bełchatów. W kategorii seniorów grał w jej rezerwowej drużynie, z którą w 2004 roku awansował do na zaplecze Polskiej Ligi Siatkówki. Potem reprezentował barwy AZS PWSZ Nysa i SPS Zduńska Wola. Na sezon 2006/2007 powrócił do Bełchatowa, by ponownie występować w zespole rezerw miejscowej Skry.
Po tym jak Skra II Bełchatów zamieniała się ligami z Siatkarzem Wieluń Bartek Matejczyk występuje w Wieluniu. Od sezonu 2012/2013 będzie ponownie występował w AZS PWSZ Nysa.
Na swoim koncie ma również m.in. powołanie do reprezentacji kraju w kategorii juniorów.

</doc>
<doc id="1244657" url="https://pl.wikipedia.org/wiki?curid=1244657" title="Okręg wyborczy Reigate">
Okręg wyborczy Reigate

Okręg wyborczy Reigate – okręg wyborczy powstały w 1295 r. Z tego okręgu delegował do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zmniejszono do jednego. Okręg został zlikwidowany w 1868 r. z powodu korupcji wyborczej, ale przywrócono go w 1885 r. Obejmuje on miasto Reigate w hrabstwie Surrey.

</doc>
<doc id="1244661" url="https://pl.wikipedia.org/wiki?curid=1244661" title="Gorani">
Gorani

Gorani, Gorańcy () – południowosłowiańska grupa etniczna, w większości wyznająca islam (sunnizm), zamieszkująca górzysty obszar zwany Gorą (powierzchnia około 500 km²), zlokalizowany pomiędzy trzema państwami:
Posługują się gwarą goranską (našinską), stanowiącą rodzaj dialektu torlackiego (, ), uznawanego za odmianę języka serbskiego (bułgarskiego) z elementami staro-cerkiewno-słowiańskimi i albańskimi.
Ogólną liczbę Goran szacuje się na 60 tys. osób. Zwarte grupy żyją również poza rodzimym regionem, m.in. w Belgradzie (około trzy do pięciu tysięcy osób) i innych miejscowościach środkowej Serbii, a także w Chorwacji, Węgrzech, Czarnogórze, Bośni i Hercegowinie, Turcji (Stambuł) oraz we Włoszech.

</doc>
<doc id="1244665" url="https://pl.wikipedia.org/wiki?curid=1244665" title="Porozumienie Narodowe">
Porozumienie Narodowe

Porozumienie Narodowe () – bułgarska organizacja polityczna utworzona 14 października 1921 przez bezpartyjnych przedstawicieli bułgarskiej inteligencji, oficerów rezerwy, bankierów i przemysłowców. Podstawowym celem ugrupowania było zjednoczenie partii politycznych reprezentujących interesy burżuazji i utworzenie silnej opozycji przeciw autorytarnemu rządowi Bułgarskiego Ludowego Związku Chłopskiego. 
Wśród założycieli Porozumienia Narodowego znaleźli się m.in. były dyplomata Aleksandyr Grekow, profesor Aleksandyr Cankow, docent Petko Stajnow i Dimityr Miszajkow. Początkowo na czele organizacji stał Grekow, zaś po jego śmierci 21 maja 1922 rola lidera przypadła Cankowowi. Zarząd i siedziba ugrupowania mieściły się w Sofii. Wraz ze wzrostem popularności Porozumienia na przełomie 1921 i 1922 jego zwolennicy zaczęli tworzyć lokalne komitety również w innych miastach, a także w garnizonach wojskowych. Od 10 kwietnia 1922 organizacja wydawała własny organ prasowy – gazetę "Słowo" (bułg. "Слово"). 
17 września 1922 aktywiści sprawującego władzę Bułgarskiego Ludowego Związku Chłopskiego aresztowali działaczy opozycyjnego Bloku Konstytucyjnego. W kwietniu 1923 przeprowadzono wybory do Zgromadzenia Narodowego, w których ludowcy zdobyli aż 86% mandatów deputowanych. Pod wpływem tych dwóch wydarzeń członkowie Porozumienia Narodowego nawiązali współpracę ze Związkiem Wojskowym i Wewnętrzną Macedońską Organizacją Rewolucyjną i rozpoczęli przygotowania do zamachu stanu. Po przewrocie, przeprowadzonym 9 czerwca 1923, utworzono nowy gabinet rządowy, na czele którego stanął Aleksandyr Cankow. 
10 sierpnia 1923 Porozumienie Narodowe, Partia Demokratyczna, Partia Radykalno-Demokratyczna i Zjednoczona Partia Narodowo-Postępowa utworzyły koalicję Porozumienie Demokratyczne. Działacze koalicji sprawowali władzę w Carstwie Bułgarii do czerwca 1931. W maju 1932 Porozumienie Demokratyczne rozpadło się. Zwolennicy i członkowie dawnego Porozumienia Narodowego, na czele z Aleksandyrem Cankowem, sformowali Narodowy Ruch Socjalny o charakterze faszystowskim.

</doc>
<doc id="1244669" url="https://pl.wikipedia.org/wiki?curid=1244669" title="Li Tie">
Li Tie

Li Tie (; ur. 18 września 1977 w Shenyang) – chiński trener i były piłkarz występujący na pozycji pomocnika.

</doc>
<doc id="1244670" url="https://pl.wikipedia.org/wiki?curid=1244670" title="Little Wing">
Little Wing

Little Wing – ballada rockowa napisana przez Jimiego Hendrixa i po raz pierwszy wydana na albumie "" w roku 1967. Poświęcona jest byłej dziewczynie Hendrixa, za którą tęsknił. Jak sam wyznał: "„Little Wing była słodką dziewczyną, która odmieniła moje życie, a ja idiota nie potrafiłem tego docenić”" [cytat z: „Jimi Hendrix: Dziecko Voodoo” 2010]. Utrzymana jest w tonacji es-moll. Utwór zajął 366. miejsce na liście 500 utworów wszech czasów magazynu "Rolling Stone". Do podkreślenia tematu muzycznego w „Little Wing” Hendrixa zostały użyte dzwonki.

</doc>
<doc id="1244671" url="https://pl.wikipedia.org/wiki?curid=1244671" title="Ale Jestem">
Ale Jestem



</doc>
<doc id="1244674" url="https://pl.wikipedia.org/wiki?curid=1244674" title="Okręg wyborczy East Surrey">
Okręg wyborczy East Surrey

Okręg wyborczy East Surrey powstał w 1832 r. i wysyłał do brytyjskiej Izby Gmin dwóch deputowanych. Okręg zlikwidowano w 1885 r., ale przywrócono go ponownie w 1918 r., jako okręg jednomandatowy. Okręg obejmuje dystrykt Tandridge i miasto Horley we wschodniej części hrabstwa Surrey.

</doc>
<doc id="1244676" url="https://pl.wikipedia.org/wiki?curid=1244676" title="Droga krajowa B54 (Niemcy)">
Droga krajowa B54 (Niemcy)

Droga krajowa 54 () – niemiecka droga krajowa przebiegająca z północy na południe od granicy z Holandią do skrzyżowania z autostradą A66 we Wiesbaden w Hesji.
Droga krajowa 54n () to fragment obwodnicy Siegen. 
Droga zwana jest również "Hüttentalstraße".
Miejscowości leżące przy B54.
Nadrenia Północna-Westfalia.
Gronau (Westf.), Ochtrup, Steinfurt, Borghorst, Altenberge, Nienberge, Münster, Hiltrup, Altendorf, Herbern, Werne, Lünen, Dortmund, Herdecke, Hagen, Dahl, Priorei, Rummenohl, Dahlerbrück, Schalksmühle, Lüdenscheid, Oberbrügge, Bollwerk, Vollme, Kierspe, Meinerzhagen, Bleche, Wegeringhausen, Hützemert, Drolshagen, Olpe, Altenkleusheim, Kreuztal, Siegen, Rödgen, Wilnsdorf.
Hesja.
Langendernbach, Elbgrund, Dorchheim, Oberzeuzheim, Niederzeuzheim, Ahlbach, Limburg, Rückershausen, Haus über Aar, Michelbach, Adolfseck, Bad Schwalbach, Hahn, Wiesbaden.
Nadrenia-Palatynat.
Zehnhausen, Emmerichenhain, Rennerod, Waldmühlen, Irmtraut, Diez, Holzheim, Flacht, Niederneisen, Hahnstätten, Zollhaus, Schiesheim.

</doc>
<doc id="1244677" url="https://pl.wikipedia.org/wiki?curid=1244677" title="Bardaki">
Bardaki



</doc>
<doc id="1244680" url="https://pl.wikipedia.org/wiki?curid=1244680" title="Li Weifeng">
Li Weifeng

Li Weifeng (; ur. 1 grudnia 1978 r. w Changchun) - chiński piłkarz występujący na pozycji obrońcy.

</doc>
<doc id="1244681" url="https://pl.wikipedia.org/wiki?curid=1244681" title="Kopiec Kościuszki w Połańcu">
Kopiec Kościuszki w Połańcu

Kopiec Tadeusza Kościuszki w Połańcu – kopiec usypany w 1917 roku w Połańcu w setną rocznicę śmierci Tadeusza Kościuszki. Na jednym z kamieni upamiętniających to wydarzenie umieszczono tablicę z napisem:
W miejscu kopca Tadeusz Kościuszko, 7 maja 1794, wydał w Połańcu Uniwersał połaniecki, w którym na podstawie konstytucyjnego zapisu o opiece państwa nad stanem chłopskim, zniósł poddaństwo osobiste. Uznał prawa chłopów do ziemi, zmniejszył ciężary pańszczyźniane oraz bronił chłopów przed samowolą dziedziców. 

</doc>
<doc id="1244684" url="https://pl.wikipedia.org/wiki?curid=1244684" title="Phil Goss">
Phil Goss

Phil Goss (ur. 5 marca 1969 w Stillwater) – prezenter TVN Lingua.
Jest absolwentem Wabash College, gdzie studiował politologię oraz retorykę.
Przyjechał do Polski w 1991 r. jako wolontariusz z programu WorldTeach z Harvard University, by uczyć języka angielskiego w I Liceum Ogólnokształcącym w Malborku.
W 1992 przeprowadził się do Gdańska, gdzie uczył języka angielskiego w II Liceum Ogólnokształcącym w Sopocie oraz na Uniwersytecie Gdańskim. Później wykładał na Wydziale Politologii. Prowadził audycję w Radiu ARnet pt. „ARnet Amerika” i był DJ-em w klubie studenckim „Żak”. Współpracował z zespołem Blenders w latach 1995, 1996, 1997 i 2008. Pracował także w Ernst &amp; Young i Polskim Stowarzyszeniu Budowniczych Domów, gdy studiował na uczelni Gdańska Fundacja Kształcenia Menedżerów, gdzie ukończył studia MBA.
Na czas od 1998 do 2002 wrócił do Stanów, gdzie pracował jako wykładowca marketingu, zarządzania, politologii i retoryki na University of Southern Indiana w miejscowości Evansville w stanie Indiana. Studiował na kierunku doktoranckim w Kelley School of Business na Indiana University w miejscowości Bloomington, lecz nie ukończył studiów.
Wrócił do Polski jako wicekonsul w Ambasadzie Amerykańskiej w 2002 i 2003. W roku akademickim 2003/2004 był ponownie wykładowcą na Uniwersytecie Gdańskim, lecz zdecydował zamieszkać w Warszawie na stałe w 2003. Uczył wtedy w International American School na Kabatach przez rok i od tego czasu uczy menedżerów i dyrektorów warszawskich.
W 2006 oraz w 2008 był gościem programu „Europa da się lubić” na TVP2. Występował kilka razy w innych programach telewizyjnych, m.in. „Kawa czy herbata?” i „Dzień dobry TVN”. Po krótkim kontrakcie za granicą w Rijadzie w Arabii Saudyjskiej, pracował w TVN Lingua jako prowadzący programów oraz jako lektor w języku angielskim. Jego programy to: „Spikerzy z licencją do nauczania”, „Chatter Box”, „Therapidiom”, „Slanguage” i „Bobby the Snail”. Udziela swojego głosu także w MTV Europe, VH1 Europe i MTV HD Europe. W sezonie 2008/2009 występował w programach "Londyńczycy", "Jaka to melodia?", "Europa da się lubić" oraz "Barwy szczęścia" w TVP1.

</doc>
<doc id="1244689" url="https://pl.wikipedia.org/wiki?curid=1244689" title="Synagoga Jakuba Glanzera we Lwowie">
Synagoga Jakuba Glanzera we Lwowie

Synagoga Jakuba Glanzera we Lwowie – synagoga znajdująca się we Lwowie na rogu dawnej ulicy Węglanej i placu św. Teodora. Synagoga ta, jako jedyna spośród dziesięciu innych na przedmieściu Krakowskim, zachowała się do dnia dzisiejszego.
Synagoga została zbudowana w latach 1842–1844 dzięki funduszom zamożnego kupca Jakuba Glanzera i to od jego imienia wzięła się nazwa synagogi. Uczęszczali do niej tzw. chasydzi nowatorscy. W 1844 roku synagoga była drugą po Wielkiej Synagodze Miejskiej, która posiadała dwie kondygnacje krużganków. Obok niej stała zbudowana w 1840 roku jesziwa Talmud-Tora oraz mykwa. Podczas II wojny światowej, po wkroczeniu wojsk niemieckich do Lwowa w 1941 roku, synagoga została zdewastowana i zamieniona na magazyn amunicji oraz stajnię dla koni.
Po zakończeniu wojny budynek synagogi został przeznaczony na salę gimnastyczną. W 1989 roku synagoga została zwrócona lwowskiej społeczności żydowskiej. Od tego czasu funkcjonuje w niej żydowskie centrum kulturalne im. Szolema Alejchema.

</doc>
<doc id="1244691" url="https://pl.wikipedia.org/wiki?curid=1244691" title="Jan Zygmunt Staniszewski">
Jan Zygmunt Staniszewski

Jan Zygmunt Staniszewski herbu Pobóg ze Staniszewic (ur. 1686, zm. 24 marca 1785 w Warszawie) – sędzia ziemski warszawski i sędzia kapturowy w 1764 roku.
Życiorys.
Konsyliarz konfederacji Czartoryskich w 1764 roku. Był elektorem Stanisława Augusta Poniatowskiego z ziemi czerskiej i posłem ziemi warszawskiej na sejm elekcyjny w 1764 roku.
Poseł ziemi czerskiej na sejm koronacyjny 1764 roku. Członek konfederacji Adama Ponińskiego w 1773 roku. Był posłem ziemi warszawskiej na Sejm Rozbiorowy 1773–1775, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 
18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.
Podczas jednego z wyjazdów ze stolicy, gdy dojechał zaledwie do Wilanowa, poczuł się źle. Lekarze określili jego stan jako bardzo ciężki i nie dawali mu gwarancji na przeżycie. Za wstawiennictwem o. Rafała Chylińskiego miał powrócić do zdrowia.
W 1773 r. Staniszewski był dłużnikiem kapitałów funduszu Edukacyjnego Komisji Edukacji Narodowej - 50 000 złp, który był zabezpieczony na dzierżawie wsi Ostrołęka, Gośniewice, Pilicy w woj. mazowieckim. Staniszewscy odkupili Pilicę od Jana Baranowskiego. 25 listopada 1775 został odznaczony Orderem św. Stanisława.
Żona Maria Kokoszka-Michałowska herbu Jasieńczyk z Michałowa. Syn Tadeusz Kryspin, był posłem na sejm 1793 i szambelanem królewskim.
Portret trumienny sędziego znajduje się w Muzeum Regionalnym w Krasnymstawie.

</doc>
<doc id="1244694" url="https://pl.wikipedia.org/wiki?curid=1244694" title="Amy Ried">
Amy Ried

Amy Ried (ur. 15 kwietnia 1985 we Frankfurcie nad Menem) – amerykańska aktorka i reżyserka filmów pornograficznych pochodzenia niemiecko-francusko-indiańskiego.
Życiorys.
Wczesne lata.
Urodziła się we Frankfurcie nad Menem. Kiedy dorastała, jej rodzice zostali przeniesieni do południowej Kalifornii. Przez lata studiowała na wydziale inżynierii mechanicznej na California State Polytechnic University, ale studiów nie ukończyła.
Kariera.
W 2005 roku, w wieku 20 lat zadebiutowała na ekranie pod pseudonimem Devin Valencia w filmie Red Light District "Young Ripe Mellons 7" z Tonim Ribasem. Po raz pierwszy wzięła udział w scenie seksu analnego w Jules Jordan Video "Weapons of Ass Destruction # 5" (2006).
W 2007 roku była nominowana do XRCO Award w kategorii „Najlepsza ekranowa chemia” w "Breakin' 'Em in 9" (2006) z Vince’em Vouyerem.
W październiku 2007 roku podpisała kontrakt z Third Degree Films, a dwa lata później, w październiku 2009 podpisała kontrakt z New Sensations.
W 2011 roku zdobyła nominację do AVN Award w kategorii „Najlepsza scena seksu grupowego” w "Out Numbered 5" (2010) w reżyserii Erika Everharda obok takich wykonawców jak: Erik Everhard, Lela Star, Joey Valentine, Mia Rose, Lindsey Meadows, Toni Ribas, Rebeca Linares, Brianna Beach i Mr. Pete.
Poza planem filmowym spotykała się z Erikiem Everhardem (w grudniu 2005), Vince’em Vouyerem (2005-2006), Jeanem Val Jeanem (2006), Anthonym Hardwoodem (2006), Benem Englishem (2007) i Justice Youngiem (2008).

</doc>
<doc id="1244696" url="https://pl.wikipedia.org/wiki?curid=1244696" title="Tao Wei">
Tao Wei

Tao Wei (; ur. 11 marca 1978 w Pekinie) – chiński piłkarz występujący na pozycji pomocnika w Beijing Guo’an. Mierzy 176 cm, waży 72 kg.

</doc>
<doc id="1244697" url="https://pl.wikipedia.org/wiki?curid=1244697" title="Posterunkowy Birski">
Posterunkowy Birski



</doc>
<doc id="1244700" url="https://pl.wikipedia.org/wiki?curid=1244700" title="Budd Schulberg">
Budd Schulberg

Budd Schulberg (ur. 27 marca 1914 w Nowym Jorku, zm. 5 sierpnia 2009 tamże) – amerykański scenarzysta filmowy, nagrodzony Oscarem za film "Na nabrzeżach" (1954) Elii Kazana.

</doc>
<doc id="1244702" url="https://pl.wikipedia.org/wiki?curid=1244702" title="Reniów">
Reniów

Reniów – wieś obwodzie tarnopolskim Ukrainy. 4 km na płd. wsch. od Załoziec, położona na prawym brzegu Seretu. Od płd. ograniczona stawem Reniowskim (nazwa wymieniona już w r. 1546) lub Wertełeckim (314 m n.p.m.), od wsch. lasem (384 m n.p.m.). Liczba mieszkańców przed 1939 r. wynosiła poniżej tysiąca, mieszana, z lekką przewagą ludności ruskiej nad polską. Położony na drugim brzegu Seretu przysiółek Nowosiółka miał ludność czysto polską.
Historia.
Wieś istniała już w XVI w., a według miejscowego podania założycielem osady miał być Hryń lub Hreń, który się tu pobudował Reniów należał do dóbr załozieckich i wraz z nimi kolejno zmieniał właścicieli. Ludność zajmowała się rolnictwem i pasterstwem (hodowla owiec), z którym zapewne wiązała się tradycja tkactwa ludowego.
Parafie rzym.kat. i gr.kat. znajdowały się w Załoźcach. W 1908 r. z inicjatywy wójta wsi, Macieja Dajczaka, wybudowano kościół filialny pw. MB Królowej Polskiej, jednonawowy z wieżą, z kamienia łamanego. Autorem projektu był syn wójta, Wawrzyniec Dayczak, wtedy student Politechniki Lwowskiej, wykonawstwo zaś powierzono mistrzowi budowlanemu z Sieniawy, Stawarskiemu. Kamień na budowę podarował ówczesny właściciel wsi, Tadeusz Cieński: rodzina ufundowała również harmonię i ołtarz w stylu zakopiańskim (projektu Malacha, absolwenta szkoły w Zakopanem) z obrazem MB Częstochowskiej. W czasie działań wojennych w 1915 r. kościół został przez Niemców wysadzony w powietrze, a budulec użyty do budowy dróg. Zniszczeniu uległa wówczas też większość starej drewnianej zabudowy wsi. Ludność wcześniej ewakuowano do Czech (Morawy) do miejscowości m.in. Choceń. W 1927 r. architekt inż. Wawrzyniec Dayczak opracował projekt odbudowy kościoła, skromniejszy, bez wieży. Wykonawcą był mistrz murarski z Załoziec, Góral. Kościół poświęcono na początku 1939.

</doc>
<doc id="1244704" url="https://pl.wikipedia.org/wiki?curid=1244704" title="Arnošt Procházka">
Arnošt Procházka

Arnošt Procházka (ur. 15 listopada 1869, zm. 16 stycznia 1925) – czeski krytyk literacki oraz krytyk sztuk pięknych, tłumacz modernistycznej literatury europejskiej; jeden z głównych przedstawicieli czeskiej dekadencji.
W 1894 razem z Jiřím Karáskem ze Lvovic założył czasopismo literackie „Moderní revue”, w którym były publikowane dzieła przede wszystkim przedstawicieli czeskiej i francuskiej dekadencji. Na łamach tego pisma współpracował m.in. ze Stanisławem Przybyszewskim, Emanuelem z Lešehradu i Karelem Hlaváčkem.

</doc>
<doc id="1244705" url="https://pl.wikipedia.org/wiki?curid=1244705" title="Regions Morgan Keegan Championships and the Cellular South Cup 2008 (mężczyźni)">
Regions Morgan Keegan Championships and the Cellular South Cup 2008 (mężczyźni)

Regions Morgan Keegan Championships and the Cellular South Cup 2008 – tenisowy turniej ATP World Tour rangi ATP International Series Gold z cyklu Regions Morgan Keegan Championships and the Cellular South Cup rozgrywany w dniach 23 lutego–2 marca 2008 roku w Memphis na kortach twardych w hali o puli nagród 769 000 dolarów amerykańskich.

</doc>
