<doc id="1247421" url="https://pl.wikipedia.org/wiki?curid=1247421" title="Bouclier du Nord">
Bouclier du Nord

Tarczy Północnej na wschodzie Warszawy (fr. "Bouclier du Nord", niem. "das Nordschild") – polska loża wolnomularska otwarta 15 października 1780 przez lożę Katarzyny pod Gwiazdą Północną. 
W 1784 brała udział w powstaniu Wielkiego Wschodu Narodowego Polski. W 1786 zlała się z francuską lożą Parfait Silence. 27 czerwca 1810 reaktywowana, podporządkowana Wielkiemu Wschodowi Narodowemu Polski. Skasowana w 1821.
Pracowała w języku francuskim. 

</doc>
<doc id="1247423" url="https://pl.wikipedia.org/wiki?curid=1247423" title="Tarczy Północnej">
Tarczy Północnej



</doc>
<doc id="1247428" url="https://pl.wikipedia.org/wiki?curid=1247428" title="Saša Gajser">
Saša Gajser

Saša Gajser (ur. 11 lutego 1974 w Mariborze) – słoweński piłkarz, grający na pozycji pomocnika.
Gajser grał w: NK Maribor, NK Drava Ptuj, NK Ljubljana, NK Beltinci, Rudar Velenje, KAA Gent i Olympiakos Nikozja.
W reprezentacji Słowenii w latach 1999–2003, rozegrał 27 spotkań, strzelając 1 bramkę i uczestniczył z nią w mistrzostwach Europy w 2000 roku oraz mistrzostwach świata w 2002 roku.

</doc>
<doc id="1247431" url="https://pl.wikipedia.org/wiki?curid=1247431" title="Zespół Antleya i Bixlera">
Zespół Antleya i Bixlera



</doc>
<doc id="1247432" url="https://pl.wikipedia.org/wiki?curid=1247432" title="Wiaczesław Szewczuk">
Wiaczesław Szewczuk



</doc>
<doc id="1247434" url="https://pl.wikipedia.org/wiki?curid=1247434" title="Mustafa Merlika">
Mustafa Merlika

Mustafa Asim Merlika, właśc. Mustafa Kruja, ps. Asim Xhenani (ur. 15 marca 1887 w Krui, zm. 27 grudnia 1958 w Niagara Falls) – albański polityk.
Życiorys.
Był synem Mehmeda Merliki i Hanke Cerkë. Szkołę średnią ukończył w Janinie, a następnie studiował w Stambule. Tam też w 1910 ukończył studia w szkole dla administracji państwowej (Mülkiye-i Sultaniye). W czasach studenckich dorabiał sobie pisząc artykuły do gazet, wydawanych w Stambule (pod pseudonimem Asim Xhenani), był także związany z organizacją Liga Rewolucyjna (Cemiyet-i İnkılabiye). Po ukończeniu studiów w 1911 wrócił do Albanii i został nauczycielem matematyki w gimnazjum w Durrësie. Tam też związał się z albańskim ruchem narodowym, współpracując z Dom Nikollą Kacorrim i Abdim Toptanim. W 1912 roku uczestniczył w przygotowaniu powstania antyosmańskiego w Kruji.
12 listopada 1912 był jednym z autorów listu wysłanego z Durrësu do cesarza Austro-Węgier Franciszka Józefa I z prośbą o wsparcie dla niepodległościowych działań Albańczyków. Jako delegat Kruji wziął udział w Zgromadzeniu Narodowym we Wlorze, gdzie proklamowano niepodległość Albanii. Przez rząd Ismaila Qemala został mianowany wiceprefektem Wlory, a następnie dyrektorem wydziału edukacji w Elbasanie. Przez pewien czas pełnił funkcję sekretarza Ismaila Qemala. W okresie rządów Wilhelma zu Wieda pełnił funkcję inspektora w ministerstwie edukacji. W roku 1915 został aresztowany z rozkazu Esada paszy Toptaniego. Skazany na karę śmierci, ostatecznie został ułaskawiony i internowany w Bari.
Uwolniony w 1917, mieszkał w Rzymie, gdzie redagował gazetę "Kuvendi", wydawaną przez miejscowych Albańczyków. Wrócił do Albanii w 1918 i został delegatem na kongres albańskich działaczy narodowych, który odbył się pod nadzorem włoskim w Durrësie. Rok później został wybrany ministrem poczt i telegrafów w rządzie Turhana Paszy Përmetiego, powstałym w Durresie. W 1921 został wybrany deputowanym do parlamentu albańskiego, jako przedstawiciel Kosowa. W tym czasie był związany politycznie z grupą o nazwie Święty Związek (Bashkimi i Shejte). W 1922 r. był jednym z organizatorów puczu Kosowian, skierowanego przeciwko rządom Ahmeda Zogu. Po klęsce puczystów uciekł z kraju i trafił do Gornego Milanovaca w Królestwie SHS. Wrócił do kraju po przewrocie Fana Noliego w 1924 roku i został mianowany prefektem Szkodry. Po upadku rządu Fana Noliego w grudniu 1924 uciekł do Włoch i osiedlił się wraz z rodziną w Zarze. W latach 1937–1940 mieszkał w Genewie. W czasie pobytu na emigracji pracował nad Słownikiem języka albańskiego.
W 1940 roku wrócił do Albanii, gdzie podjął pracę naukową w Instytucie Studiów Albańskich, zorganizowanym przez włoskie władze okupacyjne. W tym czasie zasiadał we włoskim Senacie. W 1941 wysłał do Mussoliniego telegram z podziękowaniem za połączenie Albanii z Kosowem i stworzenie Wielkiej Albanii. W tym samym roku został premierem rządu kolaboracyjnego. Urząd ten sprawował do 13 stycznia 1943, kiedy został z niego usunięty w obliczu niepowodzeń w zwalczaniu ruchu oporu.
Co najmniej dwukrotnie Kruja był celem zamachu. Po nieudanym zamachu 1 kwietnia 1942, co najmniej 200 osób zostało aresztowanych i internowanych we Włoszech. Wiosną 1944 roku uciekł łodzią z Albanii do Włoch, a dalej do Egiptu. Tam też spotkał się ze swoim niegdysiejszym wrogiem Ahmedem Zogu. Mieszkał we Francji, a ostatni lata życia spędził w USA.
Był tłumaczem dzieł Plutarcha, a także słownika Franka Bardhiego. W 2007 ukazały się w Tiranie jego wspomnienia – "Kujtime: vogjile e rinije" (Pamiętniki: dzieciństwo i młodość). Imię Mastafy Merliki noszą ulice w Prisztinie i w tirańskiej dzielnicy Paskuqan.

</doc>
<doc id="1247436" url="https://pl.wikipedia.org/wiki?curid=1247436" title="Parfait Silence">
Parfait Silence

Doskonałego Milczenia na wschodzie Warszawy (fr. "Parfait Silence") – polska loża wolnomularska założona w końcu 1776 przez kupca Jana Mioche. 15 listopada 1778 otrzymała dyplom od Wielkiego Wschodu Francji. W 1781 podniesiona przez wschód francuski do godności wielkiej matki systemu francuskiego. Próbowała przeszkodzić połączeniu się lóż polskich. Po powstaniu Wielkiego Wschodu Narodowego Polski zlała się z Bouclier du Nord. 

</doc>
<doc id="1247437" url="https://pl.wikipedia.org/wiki?curid=1247437" title="Zespół Bardeta i Biedla">
Zespół Bardeta i Biedla



</doc>
<doc id="1247438" url="https://pl.wikipedia.org/wiki?curid=1247438" title="Zespół McKusicka i Kaufmana">
Zespół McKusicka i Kaufmana



</doc>
<doc id="1247439" url="https://pl.wikipedia.org/wiki?curid=1247439" title="Rajko Tavčar">
Rajko Tavčar

Rajko Tavčar (ur. 21 lipca 1974 w Kranju) – słoweński piłkarz.
Rajko Tavčar uczestniczył z reprezentacją Słowenii w mistrzostwach świata w 2002 roku.

</doc>
<doc id="1247442" url="https://pl.wikipedia.org/wiki?curid=1247442" title="Karl Freiherr von Rokitansky">
Karl Freiherr von Rokitansky



</doc>
<doc id="1247443" url="https://pl.wikipedia.org/wiki?curid=1247443" title="Władimir Bieklemiszew">
Władimir Bieklemiszew

Władimir Nikołajewicz Bieklemiszew (Владимир Николаевич Беклемишев, ur. 4 października 1890 w Grodnie, zm. 4 września 1962 w Moskwie) – rosyjski zoolog i entomolog.
W 1913 ukończył Imperatorski Uniwersytet Petersburski, od 1918 był adiunktem w Permie, w założonym niewiele wcześniej Uniwersytecie Permskim, a w 1920 został tam profesorem. Od 1922 do 1932 kierował działem zoologii bezkręgowców Uniwersytetu Permskiego. W 1945 został członkiem rzeczywistym Akademii Nauk Medycznych ZSRR, a w 1959 r. członkiem zagranicznym Polskiej Akademii Nauk. W 1946 otrzymał Nagrodę Stalinowską. W 1947 roku uhonorowany tytułem zasłużonego działacza nauki RFSRR. Pochowany na Cmentarzu Nowodziewiczym w Moskwie.

</doc>
<doc id="1247458" url="https://pl.wikipedia.org/wiki?curid=1247458" title="Lotusland">
Lotusland

Lotusland, 15-hektarowa posiadłość, znana również jako Ganna Walska Lotusland, to utrzymywany przez organizację niedochodową ogród botaniczny w Montecito na przedmieściach Santa Barbara w Kalifornii w USA. Zwiedzanie zajmuje od 1½ do 2 godzin (w okresie od połowy lutego do połowy listopada), ale konieczne jest wcześniejsze zgłoszenie.
Ogród został założony przez śpiewaczkę operową polskiego pochodzenia Gannę Walską (1887?-1984, z domu Puacz), która była właścicielką rezydencji i otaczającego ją parku od roku 1941 do śmierci w roku 1984. Park składa się z wielu niezależnych, lecz powiązanych ze sobą, ogrodów i jest sławny ze swej kolekcji sagowców.
Opis ogrodów.
Ogród błękitny.
Składa się z roślin o srebrnym lub błękitnym zabarwieniu okrycia, w tym cedr libański ("Cedrus libani" odm. 'Atlantica' i 'Glauca'), chilijska palma winna ("Jubaea chilensis"), kostrzewa owcza ("Festuca ovina" odm. 'Glauca'), "Senecio mandraliscae", eryteję uzbrojoną ("Brahea armata"), agatis nowozelandzki ("Agathis australis"), araukaria Bidwilla ("Araukaria bidwillii"), "Araucaria cunninghamii" i dwa drzewa cynamonowca kamforowego ("Cinnamomum camphora").
Ogród bromeliowatych.
Bromeliowate stanowią poszycie ogrodu pomiędzy dębami "Quercus agrifolia". Inne warte odnotowania rośliny to karłowata palma daktylowa ("Phoenix dactylifera"), ("Phoenix roebelinii"), palma "Trithrinax brasiliensis" oraz okazała bokarnea odgięta ("Beaucarnea recurvata").
Ogród motyli.
To zbiór kwitnących roślin, które przyciągają motyle i inne owady.
Ogród kaktusów.
Kolekcja kolumnowych kaktusów zapoczątkowana w roku 1929 przez Merritt Dunlap. Ponad 500 roślin reprezentujących około 300 różnych gatunków kaktusów rozmieszczonych w geograficznie podzielonych grupach. Są tu takie gatunki jak opuncja z wysp Galapagos, "Armatocereus" z Peru pełny zestaw rodzaju "Weberbauerocereus". Są wśród nich "Fouquieria columnaris", bromeliowate i kilka gatunków agaw.
Ogród kaktusów i wilczomleczów.
Kolekcja kaktusów, w tym złote kaktusy beczkowate ("Echinocactus grusonii") i drzewiaste wilczomlecze.
Ogród sagowców.
Przypuszczalnie największy zbiór sagowców w Stanach Zjednoczonych; Lotusland posiada ponad 400 dojrzałych roślin z dziesięciu (na jedenaście) rodzajów i połowy znanych gatunków.
Ogród paproci.
Występuje tu wiele rodzajów paproci, jak australijska paproć drzewiasta ("Sphaeropteris cooperi") i wielka paproć tropikalna ("Platycerium"). Inne lubiące cień rośliny, jak brugmansja ("Brugmansia"), "Cantedeskia", hybrydowe kliwie, kolekcja hawajskich "Pritchardia" i palma arekowa są tu również obecne.
Ogród japoński.
Małą świątynię shintō otaczają szydlice japońskie ("Cryptomeria japonica"), czerwonokrzewy, sekwoja wieczniezielona ("Sequoia sempervirens"), wisterie, klony palmowe ("Acer palmatum"), kamelie, azalie i kilka gatunków sosen przycinanych w stylu Niwaki.
Ogród sukulentów.
Wiele odmian sukulentów, a w tym "Pachypodium lamerei", "Aeonium", "Fouquieria", "Kalanchoe", "Echeveria", "Haworsja", "Yucca" i "Sansevieria".
Ogród strzyżony.
Znajduje się tu strzyżony zegar 8-metrowej średnicy, otoczony przez "Senecio mandraliscae", bukszpanowy żywopłot maze oraz "zoo" złożone z 26 roślinnych "zwierząt", w tym wielbłąd, goryl, żyrafa i foka. Pozostałe części ogrodu uformowane i przystrzyżone zostały w formach geometrycznych.
Ogród tropikalny.
Znajdują się tu kaktusowate "Epifyllum", imbir, "Alpinia", "Hedychium" oraz "bananowce ozdobne" ("Ensete") i jadalne ("Musa").
Ogród wodny.
Kilka gatunków lotosa orzechodajnego i grzybieniowate (grzybienie ("Nymphaea"), rozłożnia ("Euryale"), grążel ("Nuphar"), wiktorii królewskiej a także ogród bagienny z taro ("Colocasia esculenta"), ornamentalną trzciną cukrową ("Saccharum officinarum") i ciborą papirusową.

</doc>
<doc id="1247461" url="https://pl.wikipedia.org/wiki?curid=1247461" title="The Basement Tapes">
The Basement Tapes

The Basement Tapes – szesnasty studyjny, podwójny album nagrany w Woodstock przez grupę Bob Dylan &amp; The Band pomiędzy czerwcem a listopadem 1967. Wydawnictwo trafiło na rynek w czerwcu 1975.
Historia i charakter albumu.
Pomiędzy styczniem 1964 r. a majem 1966 r. Bob Dylan wydał cztery nadzwyczajne albumy. Każdy następny był bardziej intensywny, bardziej złożony i bardziej rewolucyjny od poprzedniego. Oprócz tego koncertował przed publicznością (z reguły cztery czy pięć występów w tygodniu), nieustannie udzielał wywiadów i uczestniczył w konferencjach prasowych. Z wszelkich danych z tego okresu wynika, że był wyczerpany fizycznie, coraz bardziej szczuplał i alkohol czy różne "substancje" na pewno mu nie pomagały.
Wybawienie przyszło 29 lipca 1966 r. Podczas jazdy motocyklem wokół swojego domu w Woodstock uległ wypadkowi (odpadło koło); skutkiem były pęknięte kości kręgosłupa w części szyjnej. Los dawał mu szansę i Dylan skorzystał z niej w pełni. Zniknął na 1.5 roku.
Po wyjściu ze szpitala zaszył się w swoim domu w szczególnym miejscu, mającym już prawie 100-letnią tradycję bycia artystyczną kolonią – czyli w miasteczku Woodstock w stanie Nowy Jork.
Przez rok nie robił właściwie nic. Jeszcze w maju 1967 r. zapytany przez dziennikarza, co robił przez ten czas, odparł: "Co głównie robiłem, to... ślęczałem nad książkami [napisanymi] przez ludzi, o których nigdy nie słyszałeś, myślałem o tym, gdzie idę, dlaczego działam i dlaczego jestem za bardzo pomieszany".
Wypadek był wygodną linią demarkacyjną i znakomitą wymówką. Dylan, który się pojawił po wypadku, był już zupełnie innym człowiekiem. Z reguły uważa się, że jego geniusz stał się bardziej erratyczny, trudniejszy do uchwycenia. Jednak drugie półrocze 1967 r. było jego najbardziej płodnym okresem ponad wszystkim, co działo się w świecie muzyki popowej i rockowej do tego czasu i do dnia dzisiejszego, zarówno pod względem jakości, jak i liczby nagrań.
"The Basement Tapes" są być najwspanialszym zbiorem jego kompozycji, w dodatku nagranych zupełnie nieformalnie. Zapytany przez Janna Wennera powiedział: "Wiesz, to naprawdę jest sposób robienia nagrań – w spokojnym, zrelaksowanym otoczeniu, w czyjejś suterenie z otwartymi oknami i psem leżącym na podłodze"
Nagrania zostały dokonane na dosyć prymitywnym sprzęcie obsługiwanym przez Gartha Hudsona, który miał wielkie elektroniczne zdolności. Oryginalne taśmy są nagrane stereofonicznie oprócz jednego fragmentu (24–30) z sesji 2, który jest monofoniczny i w dodatku ze zniekształconym dźwiękiem. Można z tego wnioskować, że była to zapewne w ogóle pierwsza sesja nagraniowa, z której Garth wyciągnął odpowiednie wnioski. Jednak oryginalny album "The Basement Tapes" nie był wydany jako płyta stereo. Mianowicie stereofoniczne nagrania z taśm zostały w studiu Columbii skompresowane w mono.
Oprócz tego, nagrania umieszczone na albumie są dużo słabsze od oryginałów. Wszystko to dzięki manipulacjom jakich dopuścił się podczas tworzenia albumu Robbie Roberston. Utwory poniosły nawet większe straty od szkód jakie wyrządzał swoim nagraniom sam Dylan; dotyczy to zwłaszcza takich albumów jak "Blood on the Tracks" (sesje w Minneapolis), "Infidels" i "Oh Mercy". Robertson, który zaczął mieć w tym okresie wielkie problemy ze swoim wybujałym ego starał się usunąć z nagrań tyle Dylana, ile się da. Również w czasie wywiadów umniejszał nieustannie rolę Dylana, co stało w sprzeczności z faktami.
Chociaż sesje te zaczęły się początkowo tylko dla zabicia czasu, to szybko okazało się, że Dylan wkrótce poczuł taką inspirację, że nagle znowu zaczął komponować. I to zmieniło towarzyskie pogrywanie w sesje nagraniowe ze znakomitym nieraz materiałem.
W lipcu i sierpniu Dylan i The Hawks w studiu Dwarf Music nagrali swój słynny acetat zawierający 14 kompozycji, a w październiku zostały zabezpieczone prawa autorskie do nich. Oto kolejność utworów (niektórzy przypuszczają, że układ ten odzwierciedla chronologię nagrań, ale jest to wątpliwe):
Gdy ukazał się oryginalny album, okazało się, że poza tym, iż licznym overdubbingom poddano "This Wheel's on Fire" i "You Ain't Going Nowhere", to na domiar złego zastąpiono "The Mighty Queen" i "'I Shall Be Released" przez dużo gorsze wersje piosenek "Tears of Rage" i "Too Much of Nothing".
W 1969 r. ukazał się pierwszy w świecie bootleg, i to w dodatku podwójny, który zawierał siedem utworów z suterenowych sesji Dylana i The Hawks. Nazywał się "Great White Wonder". Potem pokazały się następne, prezentujące kolejne nagrania z tych sesji.
Największym jednak wydawnictwem związanym z suterenowymi nagraniami, jest seria pięciu płyt kompaktowych zatytułowanych "The Genuine Basement Tapes". Cztery dyski zasługują na pięć gwiazdek, a jeden (Vol. 3) na mniej, gdyż pomyłkowo został wydany jako monofoniczny i tym samym jego brzmienie nie dorównuje pozostałym czterem dyskom.
Sesje te miały wielkie reperkusje; wpłynęły na muzykę zarówno The Beatles jak i The Rolling Stones. Wzmocniły Dylana jak i grupę The Hawks. Dylan wykorzystał je do ponownego wyjścia w świat, nagrania albumu "John Wesley Harding" i innych, oraz dalszego rozwoju, który nie miał już związku z tymi sesjami, bo muzyk je po prostu przekroczył. Natomiast The Hawks, po zmienieniu nazwy na The Band, wydali znakomity album "Music from Big Pink" i nigdy nie wyrwali się ze stylistyki wypracowanej na tych sesjach.
W 2003 album został sklasyfikowany na 291. miejscu listy 500 albumów wszech czasów magazynu Rolling Stone.
Utwory nagrane w Woodstock i Saugerties.
Uważa się, że ogółem liczba nagranych utworów sięga 150.

</doc>
<doc id="1247473" url="https://pl.wikipedia.org/wiki?curid=1247473" title="Hrabstwo Hainaut">
Hrabstwo Hainaut

Hrabstwo Hainaut (fr. "Comté de Hainaut", nid. "Graafschap Henegouwen") – historyczne terytorium, które stanowiło część Niderlandów, a także wchodziło w skład Świętego Cesarstwa Rzymskiego. Obecnie ziemie dawnego hrabstwa leżą w granicach dwóch państw, Belgii (Prowincja Hainaut) i Francji (część departamentu Nord).
Historia do X wieku.
W czasach starożytnych tereny późniejszego hrabstwa były zamieszkane przez plemiona Belgów. W I wieku p.n.e. ziemie te zostały podbite przez wojska Juliusza Cezara i włączone do rzymskich prowincji, Gallia Belgica i Germania Inferior.
Od X wieku hrabstwo Hainaut, początkowo znane jako "pagus hainoeusis" wchodziło, obok księstwa Brabancji, księstwa Luksemburga i hrabstwa Namur, w skład Lotaryngii.
Pierwszym znanym hrabią Hainaut był Reginar I, rządzący w latach 908–915. Po jego śmierci nastąpił podział ziem między dwóch synów, Giselberta, który został księciem Lotaryngii i Reginara II, który otrzymał tytuł hrabiego Hainaut.
W 964 hrabstwo uległo podziałowi na hrabstwo Bergen i Valenciennes (przyłączone do Bergen przez Hermana z Hainaut między 1045 a 1049).
Historia od XI wieku.
W 1071 hrabstwo Hainaut zostało ostatecznie zjednoczone, a w jego skład weszły: hrabstwo Bergen, południowa część Landgrafostwa Brabancji oraz Margrabstwo Valenciennes.
W czasie swojego istnienia hrabstwo Hainaut kilkukrotnie zawierało unie personalne z innymi terytoriami.
Dwukrotnie hrabstwo Hainaut było związane z hrabstwem Flandrii. Pierwszy raz unia istniała za czasów Baldwina I (we Flandrii – Baldwina VI) w latach 1067–1071. Drugi raz w latach 1191–1246, gdy została zawarta w wyniku małżeństwa Baldwina V (VIII) z Małgorzatą I Flandryjską.
W 1299 hrabstwo Hainaut znalazło się w stanie unii personalnej z hrabstwem Holandii, która przetrwała do 1436. Ponadto w latach 1356–1429 istniał związek z Bawarią, a hrabiowie wywodzili się z dynastii Wittelsbachów.
W 1432 hrabina Jakobina Bawarska została zmuszona do zrzeczenia się tytułu i oddania, po swojej śmierci, hrabstwa Hainaut pod panowanie władców Burgundii. Jakobina Bawarska zmarła w 1436, a książę Burgundii Filip III Dobry został hrabią Hainaut.
18 sierpnia 1477 hrabstwo Hainaut weszło w skład Zjednoczonych Prowincji Niderlandów, znajdujących się pod panowaniem Habsburgów austriackich. Było to rezultatem małżeństwa Marii Burgundzkiej z cesarzem Maksymilianem I Habsburgiem. Rządy dynastii burgundzkiej w hrabstwie zakończyły się wraz ze śmiercią Marii w 1482.
Ostatnim hrabią Hainaut był cesarz Franciszek II Habsburg, który rządził hrabstwem do 1795, kiedy to zostało ono anektowane przez Francję.
Na mocy postanowień kongresu wiedeńskiego z 1815 tereny dawnego hrabstwa zostały wcielone do Królestwa Zjednoczonych Niderlandów. Pozostały one jego częścią "de facto" do 1830, kiedy w większości weszły w skład Królestwa Belgii (niewielka część przypadła Francji), z których utworzono prowincję Hainaut, a "de iure" do momentu uznania oderwania się Belgii od Królestwo Niderlandów w 1839.

</doc>
<doc id="1247474" url="https://pl.wikipedia.org/wiki?curid=1247474" title="Rosyjski Uniwersytet Sztuki Teatralnej">
Rosyjski Uniwersytet Sztuki Teatralnej

Rosyjski Uniwersytet Sztuki Teatralnej – GITIS znany także jako Moskiewska Akademia Teatralna Российский университет театрального искусства — ГИТИС lub РУТИ — ГИТИС, wcześniej m.in. Государственный институт театрального искусства – ГИТИС имени А. В. Луначарского – wyższa szkoła teatralna działająca w Moskwie od 1878; największa szkoła teatralna w Europie i jedna z największych na świecie.
Historia.
Szkoła wielokrotnie zmieniała nazwy. Poniżej przedstawiono daty przyjmowania ich kolejnych wersji.
Struktura.
Akademia składa się z ośmiu wydziałów, na których uczy się około 1500 studentów:

</doc>
<doc id="1247477" url="https://pl.wikipedia.org/wiki?curid=1247477" title="Maquiladora">
Maquiladora

Maquiladora (zwane również "maquila") – termin odnoszący się do fabryk państw NAFTA, opierających działalność na imporcie i eksporcie z USA.
Charakterystyka.
Są to fabryki korzystające ze strefy wolnego handlu w krajach NAFTA, zajmujące się importowaniem surowców, przetwarzaniem ich i eksportowaniem dalej. Wytworzyły się w specyficznych warunkach taniej siły roboczej w Meksyku, oraz możliwości znacznej redukcji kosztów wyrobu (omijanie cła i innych podatków).

</doc>
<doc id="1247480" url="https://pl.wikipedia.org/wiki?curid=1247480" title="Stanisław Ignacy Fabijański">
Stanisław Ignacy Fabijański

Stanisław Ignacy Fabijański (ur. 1865 w Paryżu, zm. 17 lutego 1947 w Krakowie) – polski malarz, ilustrator, twórca plakatów.
Studia artystyczne rozpoczął we Lwowie u Leonarda Marconiego. W latach 1883-1888 kształcił się w krakowskiej Szkole Sztuk Pięknych, m.in. pod kierunkiem Władysława Łuszczkiewicza, Floriana Cynka, Leopolda Löfflera i Jana Matejki. W 1888 wyjechał do Monachium i studiował u Aleksandra Wagnera w tamtejszej Akademii Sztuk Pięknych. Podróżował do Włoch i Francji, po powrocie do kraju mieszkał w Krakowie. Pochowany na Cmentarzu Salwatorskim w Krakowie (sektor SC1-3-6).

</doc>
<doc id="1247482" url="https://pl.wikipedia.org/wiki?curid=1247482" title="De arte venandi cum avibus">
De arte venandi cum avibus

De arte venandi cum avibus (łac. "Sztuka polowania z ptakami") – traktat o sokolnictwie i ptakach autorstwa cesarza Fryderyka II Hohenstaufa z pierwszej połowy XIII wieku.
Dzieło jest autorskim rozwinięciem arabskiego traktatu o sokolnictwie, znacznie wzbogaconym. Oryginał tworzony przez lata miał formę psałterza w 2 tomach. Dostał się w ręce wrogów Fryderyka w 1248 roku i zaginął. Ostatnia wzmianka o nim pochodzi z 1264-5 roku. Dzieło znamy dzięki odpisom, najszerzej znane są kopie odtworzone i bogato iluminowane przez syna Fryderyka – Manfreda w latach 1258-1266. Dwa manuskrypty znajdują się w Bibliotece Watykańskiej (pochodzący z Bibliotheca Palatina) i Bibliotece Narodowej w Paryżu. Dla zachowania dzieła kluczowe były także kopie wykonane przez Jeana Dampierre w 1308 roku.
Poza opisaniem sposobów układania ptaków drapieżnych i polowania z nimi traktat zawiera także opis ponad 900 gatunków ptaków, co czyni go jednym z największych dzieł zoologicznych Średniowiecza. Eksperymenty i wiedza zgromadzona i opisana przez Fryderyka to źródło nowożytnej ornitologii.

</doc>
<doc id="1247484" url="https://pl.wikipedia.org/wiki?curid=1247484" title="Regiony Japonii">
Regiony Japonii

Regiony Japonii – nieoficjalne jednostki podziału geograficznego Japonii. Według niego istnieje 8 regionów. Ten nieformalny podział stosują m.in. wydawcy map i opracowań geograficznych, redagujący prognozy pogody oraz przedsiębiorstwa i instytucje, umieszczając je w swoich nazwach własnych: Kinki Nippon Railway, Chūgoku Bank, Tohoku University itp.
W Japonii istnieje również podział na osiem sądów wyższych, jednak ich jurysdykcja nie pokrywa się z regionami Japonii.
Wymieniając od północy, tradycyjnymi, geograficznymi "regionami Japonii" są:
Formalnie Japonia jest podzielona na 47 prefektur. Jedna z nich, największa, obejmująca całą wyspę Hokkaido, jest podzielona na 14 podprefektur.

</doc>
<doc id="1247486" url="https://pl.wikipedia.org/wiki?curid=1247486" title="Wszechrosyjski Państwowy Uniwersytet Kinematografii im. S.A. Gierasimowa">
Wszechrosyjski Państwowy Uniwersytet Kinematografii im. S.A. Gierasimowa

Wszechrosyjski Państwowy Uniwersytet Kinematografii im. S.A. Gierasimowa (WGIK, dawniej "Wszechzwiązkowy Państwowy Instytut Kinematografii") ros. федеральное государственное образовательное учереждение высшего послевузовского профессионального образования „Всероссийский государственный университет кинематографии им. С.А. Герасимова” (ВГИК) – rosyjska uczelnia filmowa, kształcąca reżyserów, operatorów, aktorów i scenografów filmowych.
Historia.
Uczelnia została założona 1 września 1919 w Moskwie – była to pierwsza na świecie państwowa szkoła kinematograficzna.
Początkowo nosiła nazwę Goskinszkoły i funkcjonowała na prawach uczelni wyższej. W latach 1919 – 1925 istniała pod postacią warsztatów artystycznych wyższego stopnia, później technikum filmowego.
Od 1930 do 2008 funkcjonowała pod postacią instytutu jako Wszechzwiązkowy Państwowy Instytut Kinematografii ("Всесоюзный государственный институт кинематографии").
W 1986 Instytut otrzymał imię radzieckiego filmowca Siergieja Gierasimowa. Od lat 30. naukę w Instytucie mogli prowadzić również studenci spoza Związku Radzieckiego. Wśród pracowników WGIK-u znajdowali się najważniejsi twórcy filmowi ZSRR.

</doc>
<doc id="1247487" url="https://pl.wikipedia.org/wiki?curid=1247487" title="Thomas Dekker (aktor)">
Thomas Dekker (aktor)

Thomas Alexander Dekker (ur. 28 grudnia 1987 w Las Vegas) – amerykański aktor, reżyser, scenarzysta, producent filmowy i piosenkarz.
Życiorys.
Wczesne lata.
Urodził się w Las Vegas w stanie Nevada jako syn Hilary (z domu Williams), pianistki, i Davida Johna Ellisa Dekkera, śpiewaka operowego i aktora. Jest pochodzenia walijskiego po matce i holenderskiego po ojcu. Gdy był dzieckiem często przeprowadzał się z rodzicami, mieszkał w Kanadzie, USA i Europie. Ma dwójkę przyrodniego rodzeństwa: siostrę Dianę i brata Erika.
Kariera.
Zadebiutował na małym ekranie w wieku sześciu lat rolą w operze mydlanej CBS "Żar młodości" ("The Young and the Restless", 1993). Rok później pojawił się gościnnie w sitcomie tej samej stacji pt. "Pomoc domowa" ("The Nanny", 1994) i serialu NBC "Ostry dyżur" ("ER", 1994). Na dużym ekranie wystąpił po raz pierwszy w filmie sci-fi Johna Carpentera "Wioska przeklętych" ("Village of the Damned", 1995) u boku Christophera Reeve, Kirstie Alley, Marka Hamilla i Michaela Paré.
W latach 2006–2007 grał rolę Zacha w serialu NBC "Herosi" ("Heroes", 2006–2007). Potem wygrał casting do roli Johna Connora w serialu fantasy Warner Bros. "" ("Terminator: The Sarah Connor Chronicles", 2008).
W 2008 roku ukazała się jego debiutancka płyta studyjna zatytułowana "Psyanotic", na której znalazło się dwanaście piosenek.
Życie prywatne.
Jest weganinem. 14 lipca 2017 roku za pośrednictwem Instagrama ujawnił się jako gej i wyznał, że w kwietniu tegoż roku wziął ślub ze swoim partnerem.

</doc>
<doc id="1247489" url="https://pl.wikipedia.org/wiki?curid=1247489" title="Massasoit">
Massasoit

Massasoit (ur. ok. 1580, zm. w 1661) – "sachem" (wódz) północnoamerykańskiego plemienia Indian Wampanoagów, który w 1621 roku zawarł traktat pokojowy z Anglikami.
Wampanoagowie zamieszkiwali tereny dzisiejszych stanów Massachusetts i Rhode Island i byli jednymi z pierwszych Indian Ameryki Północnej, jacy zetknęli się Pielgrzymami po ich przybyciu do Ameryki.
Massasoit, w traktacie podpisanym przez niego i gubernatora Johna Carvera, zobowiązał się nie atakować Anglików do końca swego życia. Pielgrzymi ze swojej strony zobowiązali się ochraniać Indian i ich prawa. Massasoit dotrzymał danego słowa.
Zgodnie z legendą, w podzięce za oferowaną przybyszom przyjaźń i żywność Massasoit i jego wojownicy zostali zaproszeni przez mieszkańców kolonii Plymouth do wzięcia udziału w uczcie dziękczynnej, na której pamiątkę obchodzony jest w Stanach Zjednoczonych Dzień Dziękczynienia. Po uczcie sachem miał powiedzieć Anglikom "Widzę, że Wielki Duch naprawdę kocha swoje białe dzieci".
Po śmierci Massasoita wodzem został jego najstarszy syn Wamsutta (zwany Aleksandrem), a po nim młodszy syn Metacomet (Król Filip).
W języku algonkińskim, do której to grupy językowej należało plemię Wampanoagów, wyrażenie "Massasoit sachem" oznacza tyle, co "wielki wódz" (a np. "Massachusett" to "Lud Wielkich Wzgórz").

</doc>
<doc id="1247490" url="https://pl.wikipedia.org/wiki?curid=1247490" title="Gwiazda Bernarda">
Gwiazda Bernarda



</doc>
<doc id="1247491" url="https://pl.wikipedia.org/wiki?curid=1247491" title="Desire (album Boba Dylana)">
Desire (album Boba Dylana)

Desire – 17 studyjny album nagrany przez Boba Dylana pomiędzy lipcem a październikiem 1975 r. oraz wydany w styczniu 1976 r.
Historia i charakter albumu.
Pod koniec czerwca 1975 r. Dylan przybył do Nowego Jorku. Chodził na koncerty – był na występach Muddy'ego Watersa, Patti Smith, Ramblin’ Jacka Elliotta. Odnowił swoje przyjacielskie relacje – zwłaszcza z Bobbym Neuwirthem.
Nawiązał wówczas znajomość m.in. z Jakiem Levym, na którego wpadł na ulicy. Zaprosił go do domu, zagrał początek utworu, który został potem nazwany „Isis” i... przez całą noc wspólnie pisali teksty.
Rob Stoner był basistą w grupie Boba Neuwirtha i wkrótce został liderem grupy Dylana, która nagrała "Desire" i przeprowadziła niezwykłe tournée Dylana, które znane jest pod nazwą "Rolling Thunder Revue".
3 lipca Dylan przybył na koncert Jacka Elliotta, dołączył do niego akompaniując mu przy „Pretty Boy Floyd” Woody’ego Guthrie i „How Long Blues” Leroya Carra, a następnie na boku zagrał mu swoją nową kompozycję „Abandoned Love”. Ponieważ zachowała się nagrana taśma wiadomo, że ostateczna wersja ma zmieniony nieco tekst.
Następnie Dylan z Levym spędzili kilka tygodni lipca w East Hampton na Long Island, pisząc około dwunastu nowych piosenek. 28 lipca był już w Nowym Jorku i zorganizował sesję, na którą zaprosił wielu muzyków. Na czwartej sesji nie było już właściwie muzyków z trzech pierwszych sesji, bowiem większość (w tym brytyjska grupa Kokomo) nie wytrzymała totalnej improwizacji Dylana i równocześnie w ogóle nie wiedzieli, co mają robić. Jak wspominał Neil Hubbard: "Było tam... pięciu gitarzystów łącznie ze mną i Erikiem Claptonem... i nie było tam nikogo, kto by to kontrolował – żadnego producenta czy kogokolwiek."
Jednak na sesji z 30 lipca został nagrany właściwie prawie cały album.
Dylan podchodził do ważnej dla niego piosenki „Hurricane” co najmniej siedmiokrotnie. Piosenka ta była dla niego ważna między innymi dlatego, iż sygnalizowała jego ponowne zaangażowanie i zajęcie się sprawami społecznymi; w tym wypadku chodziło o zwrócenie uwagi na sprawę aresztowanego pod zarzutem morderstwa, a ewidentnie niewinnego boksera Rubina „Hurricane'a” Cartera. Ponieważ nie osiągnął w jednym nagraniu zadowalającego rezultatu, ostateczna wersja tego rozpoczynającego album utworu, została zmontowana najprawdopodobniej z wersji drugiej i szóstej z 24 października.
Album nie został jednak wydany na święto Bożego Narodzenia, ale dopiero w styczniu. Wtedy trwało już tournée Dylana "Rolling Thunder Revue", które przyniosło Dylanowi dobre recenzje.
W 2003 album został sklasyfikowany na 174. miejscu listy 500 albumów wszech czasów magazynu Rolling Stone.
Sesje nagraniowe.
1.Rita May; 2.Rita May; 3.Rita May; 4.Rita May; 5.Rita May; 6.Rita May; 7.Rita May; 8.Joey; 9.Joey; 10.Joey; 11.Joey; 12.Joey; 13.Joey; 14.Joey; 15.Joey; 16.Joey; 17.Joey
1.Romance in Durango; 2.Money Blues; 3.One More Cup of Coffee (Valley Below); 4.Romance in Durango; 5.Oh, Sister; 6.Catfish; 7.Catfish; 8.Romance in Durango; 9.Romance in Durango; 10.Romance in Durango; 11.Romance in Durango; 12.Catfish; 13.Hurricane; 14.Hurricane; 15.Hurricane;
1.Black Diamond Bay; 2.Money Blues; 3.Black Diamond Bay; 4.Black Diamond Bay; 5.Black Diamond Bay; 6.Black Diamond Bay; 7.Black Diamond Bay; 8.Black Diamond Bay; 9.Black Diamond Bay; 10. Black Diamond Bay; 11. Black Diamond Bay; 12. Black Diamond Bay; 13. Black Diamond Bay; 14. Oh, Sister; 15. Oh, Sister; 16.Oh, Sister; 17.Oh, Sister; 18.Oh, Sister; 19.Oh, Sister; 20.Oh, Sister; 21.Oh, Sister 22. Mozambique; 23.Mozambique; 24.Mozambique; 25.Mozambique; 26.Mozambique; 27.Mozambique; 28.Mozambique; 29.Catfish; 30.Catfish.
1.Golden Loom; 2.Golden Loom; 3.Golden Loom; 4.Golden Loom; 5.Oh, Sister; 6.Oh, Sister; ; 7.Oh, Sister; 8.Oh, Sister; 9.Oh, Sister; 10.Isis; 11.Isis; 12.Rita May; 13.One More Cup of Coffee (Valley Below); ; 14.One More Cup of Coffee (Valley Below); 15.One More Cup of Coffee (Valley Below); 16.Black Diamond Bay; 17.Black Diamond Bay; 18.Black Diamond Bay; 19.Black Diamond Bay; 20.Black Diamond Bay; 21.Mozambique; 22.Mozambique; 23.Mozambique; 24.Mozambique; 25.Hurricane; 26.Rita May; 27.Rita May; 28.Rita May; 29.Joey; 30.Joey;
1.Golden Loom; 2.Abandoned Love; 3.Abandoned Love; 4.Town; 5.Town; 6.Sara; 7.Sara; 8.Sara; 9.Sara; 10.Sara; 11.Sara; 12.Isis; 13.Isis;
1.Joey;
1.Hurricane; 2.Hurricane; 3.Hurricane; 4.Hurricane; 5.Hurricane; 6.Hurricane; 7.Hurricane; 8.Hurricane; 9.Hurricane; 10.Hurricane;

</doc>
<doc id="1247492" url="https://pl.wikipedia.org/wiki?curid=1247492" title="Galeria Starmach">
Galeria Starmach

Galeria Starmach – galeria sztuki w Krakowie, założona w roku 1989 przez małżeństwo historyków sztuki: Teresę i Andrzeja Starmachów. Pierwszą siedzibą galerii była kamienica Pod Orłem przy Rynku Głównym. W tym okresie działalności galeria miała kilkadziesiąt wystaw, m.in.: Tadeusza Kantora, Jerzego Nowosielskiego, Romana Opałki, Andrzeja Pawłowskiego, Marii Stangret czy Jonasza Sterna.

</doc>
<doc id="1247493" url="https://pl.wikipedia.org/wiki?curid=1247493" title="Minuteman">
Minuteman

Minuteman to w okresie poprzedzającym amerykańską wojnę rewolucyjną ochotnik powoływany pod broń „w ciągu minuty”. Ochotnicy ci wywodzili się z osadników w koloniach brytyjskich w Ameryce Północnej i byli powoływani do walki z Indianami lub Francuzami, z którymi kolonie były w stałym konflikcie.
Gdy w roku 1774 postanowiono zreorganizować milicję późniejszego stanu Massachusetts, tzw. Kongres Prowincjonalny ustalił, że 1/3 nowo tworzonych regimentów ma się wywodzić z szeregów minutemanów. W roku 1775 kilka kolonii, na polecenie Kongresu Kontynentalnego, rozpoczęło formowanie i ćwiczenie kompanii strzeleckich opartych na doświadczeniach minutemanów.
Najbardziej znane są kompanie minutemanów z Massachusetts, którzy walczyli z brytyjskimi regularnymi oddziałami piechoty pod Lexington i Concord. Zgrupowania minutemanów zniknęły wraz z formowaniem regularnej armii.

</doc>
<doc id="1247494" url="https://pl.wikipedia.org/wiki?curid=1247494" title="Oponiak osłonek nerwu wzrokowego">
Oponiak osłonek nerwu wzrokowego

Oponiak osłonek nerwu wzrokowego (ang. optic nerve sheath meningioma, ONSM) – rzadki nowotwór wywodzący się z komórek pajęczynówki nerwu wzrokowego. Opona pajęcza otacza nerw w odcinku wewnątrzoczodołowym i w kanale wzrokowym; częstsza jest ta pierwsza lokalizacja (92%). Pierwotnie zlokalizowane w przednim dole czaszki oponiaki naciekające odcinek wewnątrzczaszkowy nerwu i wkraczające do oczodołu określane są niekiedy jako wtórne ONSM; jest to znacznie częstsza sytuacja niż pierwotny guz osłonki nerwu. Rzadko, guz wywodzi się z ektopowych komórek opony pajęczej, rozproszonych w oczodole (w mięśniach zewnętrznych gałki ocznej lub ścianach oczodołu). Guzy z tych rozproszonych komórek meningotelialnych nie mają połączenia z osłonką nerwu wzrokowego. 
Epidemiologia.
ONSM stanowią około 2% guzów oczodołu i 1-2% wszystkich oponiaków. Obustronne i wieloogniskowe ONSM są charakterystyczne dla nerwiakowłókniakowatości typu 2 (NF2). Średnia wieku rozpoznania guza to 42 lata dla kobiet i 36 lat dla mężczyzn; wiek zachorowania to szeroka granica 3-80 lat. Podobnie jak wewnątrzczaszkowe oponiaki, ONSM są nieco częstsze u kobiet (61%).
Objawy i przebieg.
Charakterystyczna jest triada objawów (triada Hoyta-Spencera): stopniowa utrata wzroku, zanik tarczy nerwu wzrokowego, i przeciek siatkówkowo-rzęskowy.
Rozpoznanie.
Obrazowanie rezonansu magnetycznego jest złotym standardem w diagnostyce ONSM. Tomografia komputerowa może uwidocznić guz nerwu, ale tylko MRI, szczególnie z kontrastem gadolinowym, pozwala prześledzić przebieg nerwu w kanale wzrokowym. Postępy w technikach obrazowych pozwoliły na stawianie rozpoznania na ich podstawie w połączeniu z obrazem klinicznym, tym samym oddalając konieczność biopsji guza. 
Różnicowanie.
W diagnostyce ONSM należy brać pod uwagę hiperplazję osłonki nerwu w przebiegu glejaka nerwu wzrokowego.
Leczenie.
Celem leczenia jest zachowanie lub poprawienie wzroku. Nierzadko nie wdraża się leczenia poprzestając na obserwacji; wieloletni przebieg choroby bez pogorszenia widzenia nie jest rzadki. Standardowe leczenie polega na radioterapii i (lub) resekcji guza.

</doc>
<doc id="1247496" url="https://pl.wikipedia.org/wiki?curid=1247496" title="Lifes Rich Pageant">
Lifes Rich Pageant

Lifes Rich Pageant – czwarty album studyjny zespołu R.E.M. wydany w 1986 roku.

</doc>
<doc id="1247497" url="https://pl.wikipedia.org/wiki?curid=1247497" title="Herb Kłecka">
Herb Kłecka

Herb Kłecka – jeden z symboli miasta Kłecko i gminy Kłecko w postaci herbu.
Wygląd i symbolika.
Herb przedstawia na błękitnej tarczy mitrę książęcą nad rogiem myśliwskim.
Historia.
Herbem Kłecka od co najmniej początku XVI w. był orzeł polski bez korony, prawdopodobnie na znak, że miasto założone zostało jeszcze w czasach, gdy Wielkopolską władali książęta.
Najdawniejsza pieczęć pochodzi z początku XVI w. Ma ona w tarczy orła książęcego, a w otoku napis: "Sigilum Civitatis Klecen", i jest wyciśnięta na dokumencie z 1576 oraz w akcie z 1793 roku. W drugiej połowie XIX w. w nieznanych okolicznościach miasto zaczęło używać herbu identycznego z herbem Klecka, obecnie miasta rejonowego na Białorusi. Owo białoruskie miasto od XVI wieku należało do rodu Radziwiłłów, stanowiąc ośrodek Ordynacji Kleckiej i używało herbu nawiązującego do herbu rodowego ordynatów (Trąby Odmienne). Wielkopolskie Kłecko było natomiast w czasach przedrozbiorowych własnością króla (królewszczyzną), co wykluczało użycie herbu radziwiłłowskiego w owych czasach.
Trudno wyjaśnić przyczynę dziewiętnastowiecznej zamiany. Mogła ona wynikać z nieporozumienia, w związku z podobieństwem nazw obu miast, mogła mieć związek z podobieństwem tradycyjnego herbu Klecka do godła niepodległej Polski, co musiało być niemile widziane przez władze zaboru pruskiego. Oba czynniki mogły zadziałać jednocześnie, skłaniając ówczesne władze do zastosowania niewłaściwego herbu. Błąd zauważył w latach 30. XX wieku Marian Gumowski, pisząc, że miasto „ma swój własny i daleko starszy herb, którego powinno używać. Tym właśnie herbem m. Kłecka jest biały orzeł bez korony, na czerwonym tle.”.
Od 1990 roku Herbem Gminy i miasta jest tarcza herbowa z mitrą książęcą i rogiem myśliwskim. Wzór herbu określiła Uchwała Rady Miasta i Gminy Kłecko z dnia 15 grudnia 1990 nr VI/61/90 w sprawie ustalenia herbu Gminy, powielając tym samym błąd powstały w drugiej połowie XIX wieku.

</doc>
<doc id="1247507" url="https://pl.wikipedia.org/wiki?curid=1247507" title="Herb gminy Kłecko">
Herb gminy Kłecko

Od 1990 roku herbem gminy Kłecko jest tarcza herbowa z mitrą książęcą i rogiem myśliwskim. Wzór herbu określiła Uchwała Rady Miasta i Gminy Kłecko z dnia 15 grudnia 1990 r. nr VI/61/90 w sprawie ustalenia herbu Gminy. Jest on wzorowany na herbie używanym przez miasto Kłecko od II połowy XIX wieku.
Herbem miejskim był od początku XVI w., a może i wcześniej, orzeł polski, ale bez korony, może na znak, że miasto pochodzi jeszcze z czasów książęcych.
Najdawniejsza pieczęć pochodzi z początku XVI w. Ma ona w tarczy orła książęcego, a w otoku napis: "Sigilum Civitatis Klecen", i jest wyciśnięta na dokumencie z 1576. Znajdujemy ją również wyciśniętą w akcie z 1793. W drugiej połowie XIX w. w nieznanych okolicznościach miasto zaczęło używać herbu identycznego z herbem Klecka, obecnie miasta rejonowego na Białorusi. Miasto to od XVI wieku należało do rodu Radziwiłłów, stanowiąc ośrodek Ordynacji Kleckiej i używało herbu nawiązującego herbu rodowego ordynatów (Trąby Odmienne). Kłecko było w czasach przedrozbiorowych własnością króla (królewszczyzną), co wykluczało użycie herbu radziwiłłowskiego w owych czasach.
Trudno wyjaśnić źródło dziewiętnastowiecznej zamiany. Mogła wynikać z podobieństwem nazw obu miast, mogła mieć związek z podobieństwem tradycyjnego herbu Klecka do godła niepodległej Polski, co musiało być niemile widziany przez władze zaboru pruskiego. Oba czynniki mogły zadziałać jednocześnie. Błąd zauważył w latach 30. XX wieku Marian Gumowski, pisząc, że miasto "ma swój własny i daleko starszy herb, którego powinno używać. Tym właśnie herbem m. Kłecka jest biały orzeł bez korony, na czerwonym tle."
Obowiązujący wzór herbu Gminy Kłecko został także potwierdzony przez Radę Miejską 22 kwietnia 2003 r. w Statucie Gminy Kłecko przyjętym Uchwałą nr VI/43/03 Rady Miejskiej Gminy Kłecko z dnia 22 kwietnia 2003 r. w sprawie Statutu Gminy Kłecko ("ogłoszony w Dzienniku Urzędowym Województwa Wielkopolskiego Nr 85, poz. 1628 z 27 maja 2003 r., obowiązuje od dnia 11 czerwca 2003 r.)".

</doc>
<doc id="1247508" url="https://pl.wikipedia.org/wiki?curid=1247508" title="Głuchołazy Miasto">
Głuchołazy Miasto

Głuchołazy Miasto – przystanek kolejowy w Głuchołazach, w województwie opolskim, w Polsce. Znajduje się tu jeden peron. Niedaleko znajdował się także położony na linii łączącej Głuchołazy z Mikulovicami przystanek Ziegenhals Stadt – jego nazwa była identyczna z ówczesną nazwą przystanku Głuchołazy Miasto.
W roku 2017 przystanek obsługiwał 20–49 pasażerów na dobę.

</doc>
<doc id="1247510" url="https://pl.wikipedia.org/wiki?curid=1247510" title="Elrio van Heerden">
Elrio van Heerden

Elrio van Heerden (ur. 11 lipca 1983 w Port Elizabeth) – południowoafrykański piłkarz grający na pozycji ofensywnego pomocnika. Posiada także obywatelstwo holenderskie.
Kariera klubowa.
Van Heerden zaczął grać w piłkę w zespole Uniwersytetu Port Elizabeth i tam też występował w lidze uniwersyteckiej. W 2002 roku wyjechał do Danii i został zawodnikiem FC København. W 2003 roku został członkiem kadry pierwszej drużyny, a 23 maja zadebiutował w lidze duńskiej w spotkaniu z Aalborgiem. W 90. minucie tego spotkania zdobył gola na 1:1, ratując stołecznemu zespołowi remis. Dzięki tej bramce FC København zapewniła sobie mistrzostwo Danii kończąc sezon 1 punkt przed Brøndby IF. W sezonie 2004/2005 van Heerden zaliczył 6 ligowych spotkań i wywalczył wicemistrzostwo kraju, a w rundzie jesiennej sezonu 2005/2006 grał już w pierwszej jedenastce „Byens Hold”. Dzięki zdobytym 4 golom w Lidze miał udział w mistrzostwie Danii.
W styczniu 2006 za 1,6 miliona euro van Heerden przeszedł do belgijskiego Club Brugge. W 2006 roku zajął 3. miejsce w lidze, a w 2007 roku zdobył Puchar Belgii. 2 czerwca 2009 roku został zawodnikiem Blackburn Rovers, zaś rok później trafił do Sivassporu. W 2010 roku wrócił do Belgii i został piłkarzem KVC Westerlo.
Kariera reprezentacyjna.
W reprezentacji RPA van Heerden zadebiutował 5 czerwca 2004 roku w wygranym 2:1 spotkaniu z Republiką Zielonego Przylądka rozegranym w ramach eliminacji do PNA 2006. W 2006 roku znalazł się kadrze „Bafana Bafana” na ten turniej, jednak RPA nie zdobyło gola i zajęło ostatnie miejsce w grupie. W Pucharze Narodów Afryki 2008 van Heerden zdobył 2 gole: w zremisowanych po 1:1 spotkaniach z Angolą i Senegalem.

</doc>
<doc id="1247512" url="https://pl.wikipedia.org/wiki?curid=1247512" title="Peron wyspowy">
Peron wyspowy



</doc>
<doc id="1247514" url="https://pl.wikipedia.org/wiki?curid=1247514" title="Rzepin (stacja kolejowa)">
Rzepin (stacja kolejowa)

Rzepin – stacja kolejowa w Rzepinie, w województwie lubuskim, w Polsce. Według klasyfikacji PKP ma kategorię dworca lokalnego.
W roku 2018 stacja obsługiwała 700–1000 pasażerów na dobę.
Znajduje się tu 5 peronów (w tym 4 eksploatowane). Perony noszą numery: 1, 2 i 2a przy E20 oraz 4 i 5 przy tzw. „Nadodrzance”. Peron 2a jest nieeksploatowany i znajduje się w towarowej części stacji. Peron 3 został rozebrany w wyniku modernizacji stacji, był przypisany do linii kolejowej nr 364 Wierzbno – Rzepin.
Niegdyś w pobliżu stacji czynna była również wieża wodna, mocno zdewastowana.
Kompleks kolejowy.
W skład komleksu kolejowego w Rzepinie wchodzi nie tylko Sekcja Przewozów Pasażerskich (Przewozy Regionalne Sp. z o.o. Oddział Lubuski w Zielonej Górze), ale i:
Do grudnia 2007 były to również:
Remonty.
W 2018 roku część stacji przy tzw. "Nadodrzance" została kompleksowo wyremontowana. Zostały wymienione podkłady torowe, rozjazdy, sygnalizacja świetlna. Oprócz tego zostały całkowicie zmodernizowano perony. Całość została dostosowana do potrzeb osób niepełnosprawnych. Całkowicie od nowa zostało wybudowane przejście między peronami, które zyskało nową nawierzchnię, poręczę, podjazdy dla osób z walizkami czy też osób poruszających się na wózkach inwalidzkich. Przejście zostało zabezpieczone szlabanem z sygnalizacją świetlną i dźwiękową. Nad bezpieczeństwem czuwa również nowoczesny system monitoringu. 
Podczas modernizacji zdemontowano zabytkowy żuraw wodny, który został odnowiony i postawiony obok zabytkowego parowozu Ty51 od 1991 roku.

</doc>
<doc id="1247515" url="https://pl.wikipedia.org/wiki?curid=1247515" title="Flaga gminy Kłecko">
Flaga gminy Kłecko



</doc>
<doc id="1247517" url="https://pl.wikipedia.org/wiki?curid=1247517" title="Godło Mauretanii">
Godło Mauretanii

Godło Mauretanii (ar. شعار الجمهورية الإسلامية الموريتانية, fr. "Sceau de la Mauritanie") to godło zaprojektowane na bazie flagi państwowej Mauretanii przyjętej 15 sierpnia 2017 roku. Zbudowane jest z emblematów w barwach narodowych : czerwonym, zielonym i złotym. Godło ma kształt koła otoczonego pierścieniem o złotym obramowaniu. Wewnętrzna część zawiera palmę, gałąź prosa, półksiężyc i pięcioramienną gwiazdę. Na zewnętrznym pierścieniu znajduje się napis „Islamska Republika Mauretanii” w językach urzędowych Mauretanii, czyli języku arabskim oraz francuskim.
Symbolika.
Kolory zielony oraz złoty to kolory panafrykańskie.
Zieleń symbolizuje również islam i nadzieję na lepszą przyszłość, złoty symbolizuje piaski Sahary, a czerwień – krew przelaną w czasie walki o niepodległość. Półksiężyc oraz gwiazda są symbolami islamu, głównej religii państwa.

</doc>
<doc id="1247520" url="https://pl.wikipedia.org/wiki?curid=1247520" title="Port lotniczy Sønderborg">
Port lotniczy Sønderborg

Port lotniczy Sønderborg (IATA: SGD, ICAO:EKSB) – port lotniczy położony w Sønderborg, w Danii.

</doc>
<doc id="1247522" url="https://pl.wikipedia.org/wiki?curid=1247522" title="Handel emisjami zanieczyszczeń">
Handel emisjami zanieczyszczeń

Handel przydziałami do zanieczyszczeń – rynkowa metoda ograniczania kosztów zewnętrznych, takich jak społeczne koszty zanieczyszczeń wody lub powietrza. Opiera się na dobrowolnych lub ustawowych zezwoleniach/certyfikatach uprawniających do emisji określonej ilości danej substancji, które mogą być kupowane i sprzedawane na zasadach rynkowych. Liczba zezwoleń wprowadzanych na rynek jest stopniowo ograniczana, co powoduje wzrost popytu na nie, a co za tym idzie wzrost ceny. W rezultacie zwiększa się motywacja przedsiębiorstw i dużych korporacji, szczególnie w branży chemicznej, nafto-gazowej, rolniczej i farmaceutycznej, do inwestowania w technologie mniej szkodliwe dla środowiska naturalnego.
Historia.
Początkowe próby ograniczania zanieczyszczeń prowadzone przez założoną w 1970 roku amerykańską Environmental Protection Agency były oparte o drobiazgową regulację ("command-and-control"), określającą szczegółowo parametry procesów technologicznych stosowanych w przemyśle, ze wszystkimi negatywnymi konsekwencjami znanymi z gospodarki planowej. Pierwszym problemem środowiskowym jaki rozwiązano przy pomocy eksperymentalnego handlu emisjami był tetraetyloołów dodawany powszechnie do benzyny jako środek przeciwstukowy. Metoda ta, której stosowanie w USA rozpoczęto w 1982 roku podczas prezydentury Ronalda Reagana, okazała się sukcesem, doprowadzając do wyeliminowania tej substancji z rynku w ciągu pięciu lat od wprowadzenia i znacznie mniejszym kosztem niż początkowo prognozowano.
W 1988 roku dwóch amerykańskich senatorów, demokrata Tim Wirth i republikanin John Heinz, uruchomili grupę ekspertów od ekonomii środowiska działającą pod nazwą "Project 88". Koncepcje zaproponowane te zyskały zainteresowanie urzędnika administracji prezydenta George H.W. Busha C. Boyden Graya, który uznał handel emisjami za potencjalną szansę ograniczenia ogromnych kosztów regulacji środowiskowych. Kolejnym problemem środowiskowym, który rozwiązano przy pomocy handlu emisjami były kwaśne deszcze. Problem ten napotkał jednak na znacznie większy opór niż tetraetyloołów, ze względu na fakt, że powodujące je tlenki siarki dostawały się do powietrza głównie z zasiarczonego węgla kamiennego, spalanego powszechnie w zakładach przemysłowych i kotłowniach. Ustawa stanowiąca nowelizację "Clean Air Act" i wprowadzające handel emisjami ukierunkowany na kwaśne deszcze została podpisana listopadzie 1990, przy wsparciu ze strony demokratów i republikanów. Był to znaczący sukces legislacyjny, biorąc pod uwagę, że od wcześniejszej prezydentury Reagana wysunięto ponad 70 projektów mających na celu ograniczenie kwaśnych deszczów, z których żaden jednak ostatecznie nie wszedł w życie.
Handel emisjami gazów cieplarnianych.
Pomimo iż Stany Zjednoczone nigdy nie ratyfikowały Protokołu z Kioto z 1997 roku, to w Chicago został zaprojektowany pierwszy dobrowolny system handlu uprawnieniami do emisji CO2 (2001) wraz z giełdą (zamknięta w styczniu 2011), który stał się wzorem dla Komisji Europejskiej, która w 2003 r. wprowadziła dyrektywę (2003/87/WE) o handlu przydziałów do emisji gazów cieplarnianych. W 2017 na świecie funkcjonowało 36 systemów handlu emisjami gazów cieplarnianych operujących na poziomie krajowym oraz 25 o mniejszym zasięgu. Łącznie pokrywały one ok. 15% światowych emisji. W grudniu 2017 r., po kilku latach pilotażu w wybranych prowincjach i miastach, Chiny uruchomiły ogólnokrajowy system handlu emisjami. Jest to największy na świecie system tego typu i obejmuje dwa razy więcej emisji dwutlenku węgla niż system europejski.
Europejski System Handlu Emisjami jest obecnie drugim pod względem wielkości systemem handlu gazami cieplarnianymi na świecie, pokrywającym 45% emisji krajów członkowskich. Protokół z Kioto do Ramowej Konwencji ONZ ws. globalnego ocieplenia (UNFCCC) wygasł z dniem 31 grudnia 2012 roku. Artur Runge-Metzger, główny negocjator UE podczas 18 Konferencji Stron UNFCCC w Ad-Dausze przedłużył dla 27 państw członkowskich Unii obowiązek kontynuacji obniżania emisji CO2 w systemie handlu CO2 do 31 grudnia 2020. Pomimo iż przedłużenie Protokołu z Kioto jeszcze nie zostało ratyfikowane przez kraje UE, Unia nadal prowadzi samodzielnie handel emisjami CO2 oparty na zapisach protokołu ONZ z 1997.
Konieczność zakupu uprawnień do emisji przez firmy skutkuje wzrostem cen. W rezultacie, jeżeli nie zostaną wprowadzone skuteczne metody przeciwdziałania, może dochodzić do zjawiska przenoszenia produkcji do krajów, w których opłaty emisyjne nie występują lub są niższe ("carbon leakage") oraz wzrastać import produktów wytworzonych w takich krajach ("export of embodied emissions"). 
W 2012 roku ceny certyfikatów emisyjnych znacząco spadły w związku z kryzysem oraz wcześniejszymi inwestycjami ograniczającymi emisję CO2. W rezultacie Unia Europejska rozpoczęła prace nad podniesieniem tych cen na drodze regulacji, co wywołało sprzeciw przemysłu, wskazującego na zjawisko przenoszenia produkcji do krajów takich jak Białoruś.
W 2009 roku Europol poinformował o rosnącej skali oszustw podatkowych, które w niektórych krajach mogą sięgać 90% wartości wszystkich wymienianych emisji. W 2010 roku ujawniono, że w ciągu ostatnich dwóch lat grupy przestępcze zarobiły w ten sposób ponad 7 mld euro. Pod koniec 2010 roku Komisja Europejska zapowiedziała również przygotowanie regulacji, która ukróci trwający co najmniej do 2008 roku proceder uruchamiania zagranicznych zakładów produkujących inny gaz cieplarniany HFC-23 wyłącznie w celu ich zamknięcia i uzyskania w ten sposób pakietów uprawnień o emisji o znacznej wartości rynkowej. Podobne nadużycia ujawniono w Indiach.
W 2011 roku po fali włamań do serwisów regionalnych ETS Komisja Europejska nakazała wstrzymanie działania systemu na okres tygodnia w celu usunięcia problemów z bezpieczeństwem.
Z końcem 2010 roku działalność zakończyła główna amerykańska giełda emisji dwutlenku węgla "Chicago Climate Exchange" (CCX).

</doc>
<doc id="1247525" url="https://pl.wikipedia.org/wiki?curid=1247525" title="Đeravica">
Đeravica

Đeravica (serb. cyr. Ђеравица, ) – szczyt Kosowa leżący w paśmie Gór Północnoalbańskich w Górach Dynarskich. Wysokość 2656 m n.p.m. Szczyt w całości znajduje się w Kosowie. Jest uznawany za najwyższy szczyt Kosowa, choć minimalnie wyższa może być Wielka Rudoka (po macedońsku Velika Rudoka, po albańsku Maja e Njeriut); wątpliwości wynikają z braku dokładnych pomiarów i niepewnego przebiegu granicy.

</doc>
<doc id="1247526" url="https://pl.wikipedia.org/wiki?curid=1247526" title="British Mediterranean Airways">
British Mediterranean Airways

British Mediterranean Airways – brytyjska linia lotnicza z siedzibą w Londynie. Należy do linii lotniczych British Airways. Głównym hubem jest Port lotniczy Londyn-Heathrow.

</doc>
<doc id="1247529" url="https://pl.wikipedia.org/wiki?curid=1247529" title="Zespół Finlaya i Marksa">
Zespół Finlaya i Marksa



</doc>
<doc id="1247530" url="https://pl.wikipedia.org/wiki?curid=1247530" title="Zespół Meckla-Grubera">
Zespół Meckla-Grubera



</doc>
<doc id="1247531" url="https://pl.wikipedia.org/wiki?curid=1247531" title="Zespół Guérina i Sterna">
Zespół Guérina i Sterna



</doc>
<doc id="1247532" url="https://pl.wikipedia.org/wiki?curid=1247532" title="Zespół Wiedemanna i Rautenstraucha">
Zespół Wiedemanna i Rautenstraucha



</doc>
<doc id="1247535" url="https://pl.wikipedia.org/wiki?curid=1247535" title="Miś Ratownik">
Miś Ratownik



</doc>
<doc id="1247540" url="https://pl.wikipedia.org/wiki?curid=1247540" title="Teen Challenge">
Teen Challenge

Teen Challenge – jest ewangelicznym chrześcijańskim programem terapeutycznym i siecią chrześcijańskich centrów socjalnych i ewangelizacyjnych. Jest to 12-18 miesięczny program skierowany do narkomanów, alkoholików, członków gangów, prostytutek i ludzi z problemami kontrolującymi życie.
Historia.
Teen Challenge zostało założone w 1958 r. przez pastora David Wilkersona, który pracował wśród młodzieży i ludzi z marginesu społecznego w Nowym Jorku.
Do 2004 r., Teen Challenge wzrosło do liczby 173 programów i wielu ośrodków ewangelizacyjnych w Stanach Zjednoczonych a także do 241 ośrodków w 77 innych krajach.
Amerykańskie Teen Challenge podlega pod kościół Zbory Boże (Assemblies of God) zachowując autonomię (m.in. we władzach).
Teen Challenge w Polsce.
Obecnie w Polsce działają dwa ośrodki Teen Challenge: w Broczynie, oraz filia w Łękini. Oprócz wymienionych ośrodków istnieje również Ośrodek Kryzysowy w Winiarczykówce, kilka punktów konsultacyjnych i sieć tzw. CoffeeHouse'ów – są to punkty przyjęciowe, skupiające grupy osób udzielających bezpośredniej pomocy uzależnionym, a także wspierających potrzebujących w załatwianiu formalności przy ubieganiu się o miejsce w ośrodku stacjonarnym.
Opinie na temat Teen Challenge.
Teen Chalenge twierdzi, że 70-86% absolwentów ich kursów, którzy byli uzależnieni od narkotyków zostało uwolnionych od tego nałogu. Większość świeckich programów terapeutycznych daje 1-15% wyleczeń z nałogu.
Teen Challenge było przywoływane w publicznych debatach jako przykład dlaczego takie programy są warte publicznego dofinansowania. M.in. to właśnie udokumentowany sukces tej organizacji przyczynił się do powstania Biura Białego Domu ds. Inicjatyw Religijnych i Społecznych w 2001.

</doc>
<doc id="1247541" url="https://pl.wikipedia.org/wiki?curid=1247541" title="Chmura molekularna">
Chmura molekularna



</doc>
<doc id="1247546" url="https://pl.wikipedia.org/wiki?curid=1247546" title="Reprezentacja Kosowa w piłce nożnej mężczyzn">
Reprezentacja Kosowa w piłce nożnej mężczyzn

Reprezentacja Kosowa w piłce nożnej – narodowa drużyna, która reprezentuje Kosowo w piłce nożnej. Za jej funkcjonowanie odpowiedzialny jest Związek Piłki Nożnej Kosowa, który 3 maja 2016 roku został członkiem UEFA, a 10 dni później członkiem FIFA.
Od 2009 do 2017 roku selekcjonerem reprezentacji Kosowa był Albert Bunjaki. Następnie kadrę tymczasowo prowadził Muharrem Sahiti. Obecnie od marca 2018 Kosowian prowadzi Szwajcar Bernard Challandes.
Prawa do rozgrywania międzypaństwowych meczów towarzyskich.
W 2008 roku FIFA zakazała reprezentacji Kosowa rozgrywania meczów towarzyskich.
22 maja 2012 roku Komitet Wykonawczy FIFA zgodnie z art. 79 statutu pozwolił na rozgrywanie przez Kosowo meczów towarzyskich. Później jednak decyzja ta została odwołana na skutek protestów Związku Piłki Nożnej Serbii.
13 stycznia 2014 roku reprezentacja Kosowa ponownie otrzymała zgodę FIFA na rozgrywanie międzypaństwowych meczów towarzyskich. Jednak reprezentacji postawione zostały dodatkowe warunki: reprezentacja nie będzie mogła występować pod własnymi symbolami narodowymi takimi jak flaga lub herb oraz przed meczem nie będzie odgrywany hymn narodowy Kosowa. Jednocześnie dopuszczono umieszczenie nazwy "Kosowo" na koszulkach drużyny.
Członkostwo w UEFA i FIFA.
3 maja 2016 roku piłkarska federacja Kosowa zostało 55 członkiem UEFA a 13 maja 2016 roku została członkiem FIFA.
Udział w międzynarodowych turniejach.
Mistrzostwa Europy.
Eliminacje do Mistrzostw Europy w Piłce Nożnej 2020.
Baraże o udział w Euro 2020 - półfinał
Nieoficjalne mecze międzynarodowe.
Piłkarze z Kosowa rozegrali osiem meczów międzynarodowych:
Skład Kosowa: Ahmet Beselica (Tovorlani 64'), Fadil Berisha, Isa Sadriu (Nushi 58'), Bardhyl Seferi, Geni Llapashtica, Selaudin Jerlini (Osmani 46'), Kushtrim Munishi, Sadullah Ajeti (Krasniqi 46'), Muharrem Saiti (Rafuna 65'), Genc Hoxha (Idrizi 46')
Skład Kosowa: Labinot, Skerat, Abazi (Idrizi), Zhjeqi, Hoxha, Nalbani, Ghshi (Krasniqi), Keqi, Hasani, (Ramnishi) Ehra (Bektasi)
Skład Kosowa: Bytyqi, Brando, Zhjeqi (Hoxha), Krasniqi, Idrizi (Abazi), Krusha, Nallbani, Keçi (Bekteshi), Limani (Gashi), Hasani, Emra (Ramushi)
Kadra.
Aktualna kadra.
Reprezentanci Kosowa powołani do kadry na mecze przeciwko Mołdawii i Grecji (3, 6 września 2020) (mecze i gole w kadrze oraz kluby reprezentantów aktualne na 24 września 2020; źródło eu-football.info):
Piłkarze powoływani do kadry w przeciągu ostatnich 12 miesięcy.
Następujący gracze brali udział w spotkaniach reprezentacji Kosowa w 2016 roku, ale nie byli ostatnio powołani do kadry:
Zawodnicy pochodzenia kosowskiego reprezentujący inne państwa.
Piłkarze urodzeni w Kosowie, grający na igrzyskach olimpijskich.
Jusufi jest narodowości Gorani, zaś Biševac i Krasić to Serbowie.

</doc>
<doc id="1247548" url="https://pl.wikipedia.org/wiki?curid=1247548" title="Piłkarska Federacja Ukrainy">
Piłkarska Federacja Ukrainy



</doc>
<doc id="1247550" url="https://pl.wikipedia.org/wiki?curid=1247550" title="Misia Sert">
Misia Sert

Misia Sert, Misia Godebska, Misia Natanson, Maria Zofia Olga Zenajda Godebska, (ur. 30 marca 1872 w Sankt Petersburgu, zm. 15 października 1950 w Paryżu) – polsko-francuska protektorka artystów. 
Córka rzeźbiarza Cypriana Godebskiego i Zofii Servais, zawodowej wiolonczelistki, córki belgijskiego wiolonczelisty Adrien-François Servais. Ponieważ matka jej zmarła przy porodzie, Maria wychowywała się u babki w pobliżu Brukseli. Otrzymała staranne wykształcenie, uczyła się gry na fortepianie.
Następnie zamieszkała w Paryżu u ojca i jego drugiej żony Matyldy z domu Rosen de la Frenaye, którzy umieścili ją na kilka lat w klasztorze Sacré-Cœur, skąd w wieku czternastu lat uciekła do Londynu. W rok później w wieku piętnastu lat powróciła do Paryża i wyszła za mąż za Tadeusza Natansona, jednego z trzech braci, założycieli La Revue blanche.
Jej dom stał się miejscem spotkań wybitnych artystów, jak Henri de Toulouse-Lautrec, Pierre-Auguste Renoir i Pierre Bonnard, później też Pablo Picasso. Poznała pisarzy, m.in. Emila Zolę, Marcela Prousta, André Gide, Jeana Cocteau i Mallarmé, kompozytorów Debussy’ego, Maurice Ravela, i Igora Strawinskiego. Do grona przyjaciół zaliczała też kreatorów mody, jak Coco Chanel.
W roku 1905 wyszła po raz drugi za mąż za milionera Alfreda Edwardsa, wydawcę dziennika „Le Matin”, w roku 1908 została kochanką, a w roku 1920 żoną malarza hiszpańskiego José Maria Sert y Badia, który za jej zgodą ożenił się 1927 z Gruzinką Izabelą Mdiwani.
Marcel Proust i Jean Cocteau uwiecznili ją w literaturze, Pierre-Auguste Renoir, Henri de Toulouse-Lautrec, Félix Vallotton, Pierre Bonnard i Édouard Vuillard w malarstwie.

</doc>
<doc id="1247551" url="https://pl.wikipedia.org/wiki?curid=1247551" title="Stephen Bowen">
Stephen Bowen

Stephen Gerard Bowen (ur. 13 lutego 1964 w Cohasset, stan Massachusetts, USA) – amerykański inżynier, astronauta, komandor United States Navy.
Praca w NASA i kariera astronauty.
W trakcie tych trzech lotów kosmicznych Bowen odbył siedem spacerów kosmicznych, łącznie spędził 47 godzin i 18 minut w otwartej przestrzeni kosmicznej.

</doc>
<doc id="1247556" url="https://pl.wikipedia.org/wiki?curid=1247556" title="Christian Rakowski">
Christian Rakowski

Christian Gieorgijewicz Rakowski, właśc. Krystjo Georgiew Stanczew, , pseud. "Christew", "Іnsarow" (ur. 26 sierpnia 1873 w Kotle, zm. 11 września 1941 pod Orłem) – radziecki działacz komunistyczny pochodzenia bułgarskiego, trockista, przewodniczący Rady Komisarzy Ludowych marionetkowej Ukraińskiej SRR (1919–1923).
Życiorys.
Urodził się w zamożnej rodzinie w Koteł w centralnej Bułgarii. W 1890 roku wyjechał do Szwajcarii, gdzie związał się z rosyjskim ruchem lewicowym, później studiował we Francji. W 1904 roku zakładał Socjalistyczną Partię Rumunii, dziesięć lat później Zjednoczoną Partię Socjalistyczną Bałkanów. Był sponsorem działalności rewolucyjnej SDPRR, z rodzinnego kapitału.
W 1915 roku aresztowany przez władze rumuńskie i uwięziony w Jassach, w 1917 roku uwolniony przez wojska rosyjskie wstąpił do partii bolszewików. Wziął udział w negocjacjach pokojowych w Brześciu. 25 stycznia 1919 roku desygnowany przez RKP(b) przewodniczącym Rady Komisarzy Ludowych marionetkowej USRR i ministrem spraw zagranicznych USRR.
Początkowo niechętnie nastawiony do polityki ukrainizacji – w 1922 roku wszedł jednak w konflikt z komisarzem narodowości Stalinem, krytykując mieszanie się RFSRR w wewnętrzne sprawy republiki. W trakcie powoływania ZSRR domagał się zachowania uprawnień republik w dziedzinie polityki zagranicznej i handlowej. Na XII zjeździe RKP(b) w 1923 roku skrytykował Stalina za uleganie rosyjskiemu nacjonalizmowi i promowanie centralizacji, za co w połowie 1923 roku usunięto go z urzędu premiera Ukrainy i skierowano na placówkę ambasadorską do Austrii, a później do Francji, z której wydalono go w 1927 roku za ingerowanie w wewnętrzne sprawy kraju.
Związany z frakcją WKP(b) skupioną wokół Lwa Trockiego został, równolegle z Trockim, po XV Zjeździe WKP(b) (XII 1927), wobec odmowy złożenia samokrytyki, oczekiwanej przez frakcję Stalina, usunięty z partii komunistycznej i zesłany do Astrachania. Wrócił do Moskwy w 1934 roku po napisaniu listu z samokrytyką do Stalina, stanął na czele delegacji Czerwonego Krzyża ZSRR w Japonii.
W okresie "wielkiej czystki" 27 stycznia 1937 po decyzji Stalina ponownie aresztowany przez NKWD. Podsądny w pokazowym trzecim procesie moskiewskim przed Kolegium Wojskowym Sądu Najwyższego ZSRR (wraz z m.in. z Nikołajem Bucharinem i Aleksiejem Rykowem. 10 marca 1938 skazany na 20 lat więzienia.
Został rozstrzelany przez NKWD pod Orłem w czasie egzekucji w lesie Miedwiediewskim po ataku III Rzeszy na ZSRR.
Jego ciotecznym dziadkiem był znany bułgarski rewolucjonista i działacz bułgarskiego odrodzenia narodowego Georgi Rakowski.

</doc>
<doc id="1247559" url="https://pl.wikipedia.org/wiki?curid=1247559" title="Józef Kornblum">
Józef Kornblum

Józef Kornblum (ur. 14 lutego 1917 w Pruchnej, zm. 5 sierpnia 2009) – pisarz, prozaik i pamiętnikarz pochodzenia żydowskiego. Urodzony na Śląsku Cieszyńskim w rodzinie kupieckiej (rodzice prowadzili sklep kolonialny), po ukończeniu w 1935 gimnazjum wyjechał do Palestyny, gdzie pracował w zawodach robotniczych. Zamieszkał w Izraelu, gdzie zadebiutował jako pisarz w wieku 60 lat. W swej twórczości nawiązuje do ziemi cieszyńskiej. Wspomnienie z lat dzieciństwa zawarł w zbiorze opowiadań „"Od Wisły do Jordanu"”. W 2002 otrzymał tytuł honorowego obywatela Cieszyna. W tym samym roku wydawnictwo Norbertinum wydało jego zbiór opowiadań "Obrazki izraelskie".
"„Publicysta piszący w języku polskim, jidysz i niemieckim, autor opowiadań, felietonów, reportaży, humoresek, recenzji, alegorii, satyr, wspomnień, essejów i wielu tłumaczeń. (...) Autor książek: »Ziemia przeobiecana« (Kraków 1993), »Od Wisły do Jordanu« (Cieszyn 1996), »Miłość i szarańcza« (Bielsko-Biała 1999)”" 
Ma kilka ekslibrisów autorstwa Józefa Golca. W jednym z nich użyto "„herbu Cieszyna, godła Polski i Gwiazdy Dawida oraz złączonych dłoni symbolizujących związki z rodzinną ziemią, w innym użyto autografu i miniaturowej Gwiazdy Dawida, w jeszcze innym drzewo i odpoczywający pod nim człowiek. Inspiracją do tego ekslibrisu była ostatnia rozmowa w 1999 r. w Cieszynie autora ekslibrisu z J. Kornblumem, w której dzielił się nostalgicznymi refleksjami nad życiem, porównując stare pochylone drzewo do starego człowieka. W Tel Avivie chętnie siada i odpoczywa podczas spacerów w parku pod takim pochylonym ze starości drzewem”"

</doc>
<doc id="1247560" url="https://pl.wikipedia.org/wiki?curid=1247560" title="Zespół Weilla-Marchesaniego">
Zespół Weilla-Marchesaniego

Zespół Weilla-Marchesaniego (ang. Weill-Marchesani syndrome, WMS) – rzadki, uwarunkowany genetycznie zespół wad wrodzonych, na który składają się niskorosłość, brachydaktylia, sztywność stawów i charakterystyczne wady narządu wzroku: mikrosferofakia (zbyt mała soczewka oka ma dodatkowo nieprawidłowy kształt), ektopia soczewki, ciężka krótkowzroczność i jaskra wrodzona. Dziedziczenie jest najczęściej autosomalne recesywne, rzadziej autosomalne dominujące.
Historia.
Chorobę opisał jako pierwszy w 1932 roku francuski okulista Georges Weill u ośmiu swoich pacjentów. W 1939 roku kolejny opis przedstawił niemiecki okulista Oswald Marchesani. Przez pewien czas w użyciu była nazwa "zespołu Marchesaniego", ale przypomnienie pracy Weilla spowodowało, że do eponimu dodano też, w uznaniu pierwszeństwa, jego nazwisko. W 1955 Kloepfer i Rosenthal opisali dużą rodzinę z Luizjany, w której dodatkowo stwierdzili niskorosłość jako cechę heterozygotyczności względem allelu determinującego chorobę u homozygot. Wyjaśnienie natury genetycznego podłoża choroby doprowadziło do odkrycia, że zespół Weilla-Marchesaniego jest heterogennym etiologicznie zespołem, wywołanym przez mutacje w dwóch różnych genach: postać dziedziczona autosomalnie recesywnie przez mutacje w genie "ADAMTS10", postać autosomalnie dominująco w genie "FBN1". Mutacje w tym samym genie odpowiadają za fenotyp zespołu Marfana, zatem postać AD zespołu Weilla-Marchesaniego i zespół Marfana są schorzeniami allelicznymi.
Objawy i przebieg.
Na obraz kliniczny zespołu składają się:
Rozpoznanie.
Możliwa jest diagnostyka prenatalna.
Etiologia.
Postać dziedziczona autosomalnie recesywnie (częstsza) spowodowana jest mutacjami w obu allelach genu "ADAMTS10" w locus 19p13.3-p13.2. Kodowane przez ten gen białko ADAMTS10 należy do proteaz macierzy pozakomórkowej (A Disintegrin and Metalloproteinase with Thrombospondin Motifs), a jego gen ulega ekspresji w skórze, płodowych chondrocytach i w tkance mięśnia sercowego (zarówno płodowej jak i dojrzałej). Badania mikroskopii elektronowej ujawniły nieprawidłowości w macierzy pozakomórkowej skóry u pacjentów z WMS. Postać dziedziczona autosomalnie dominująco związana jest z mutacją w jednym z alleli genu "FBN1" w locus 15q21.1, kodującego fibrylinę-1. Część przypadków jest sporadyczna (niedziedziczona). Heterozygoty względem zmutowanego allela "ADAMTS10" mogą mieć część nieprawidłowych cech zespołu, w tym niskorosłość i brachydaktylię.
Leczenie i rokowanie.
Rokowanie jest dobre. Pacjenci z rozpoznanym zespołem Weilla-Marchesaniego powinni być objęci staranną opieką okulistyczną, w sztywności stawowej zalecana jest fizjoterapia.

</doc>
<doc id="1247561" url="https://pl.wikipedia.org/wiki?curid=1247561" title="Godebski">
Godebski



</doc>
<doc id="1247564" url="https://pl.wikipedia.org/wiki?curid=1247564" title="Paweł Baumann">
Paweł Baumann

Paweł Zbigniew Baumann (ur. 11 czerwca 1983 w Poznaniu, zm. 21 października 2016 tamże) – polski kajakarz, medalista mistrzostw świata i mistrzostw Europy, wielokrotny mistrz Polski, dwukrotny olimpijczyk (2004 i 2008), żołnierz zawodowy, mąż kajakarki Elżbiety Urbańczyk.
Kariera sportowa.
Był wychowankiem i zawodnikiem klubu Posnania (2000–2003) i od 2004 zawodnik Zawiszy Bydgoszcz. Jako junior był brązowym medalistą mistrzostw Europy (2000 w konkurencji K-2 500 m) i mistrzostw świata (2001 w konkurencji K-2 500 m), czterokrotnie zdobywał medale mistrzostw świata seniorów, dwukrotnie medale mistrzostw Europy seniorów.
Mistrzostwa Polski.
16 razy był mistrzem Polski:
Zmarł 21 października 2016 w Poznaniu. Pochowany 31 października 2016 na cmentarzu komunalnym Junikowo (pole 13 kwatera 3-10-376).

</doc>
<doc id="1247565" url="https://pl.wikipedia.org/wiki?curid=1247565" title="Soczewka oka">
Soczewka oka



</doc>
<doc id="1247567" url="https://pl.wikipedia.org/wiki?curid=1247567" title="Dom Misia Ratownika">
Dom Misia Ratownika



</doc>
<doc id="1247573" url="https://pl.wikipedia.org/wiki?curid=1247573" title="Zespół Weilla i Marchesaniego">
Zespół Weilla i Marchesaniego



</doc>
<doc id="1247574" url="https://pl.wikipedia.org/wiki?curid=1247574" title="In the Flat Field">
In the Flat Field

In the Flat Field – pierwszy album grupy muzycznej Bauhaus, wydany w 1980 roku przez wytwórnię 4AD.

</doc>
<doc id="1247575" url="https://pl.wikipedia.org/wiki?curid=1247575" title="Panas Lubczenko">
Panas Lubczenko

Panas Lubczenko, ukr. Панас Петрович Любченко (ur. w Kaharłyku koło Kijowa, zm. 30 sierpnia 1937 w Kijowie) – ukraiński działacz komunistyczny.
Życiorys.
Urodził się na Kijowszczyźnie i ukończył szkołę wojskową w Kijowie. Od 1917 roku aktywny w ukraińskim ruchu eserów, współpracował z pismami „Socialistyczna dumka” i „Nasze słowo”. Wszedł w skład Ukraińskiej Centralnej Rady. Należał do lewego skrzydła eserów, popierając utworzenie na Ukrainie władzy radzieckiej. W 1919 roku jeden z założycieli Ukraińskiej Partii-Socjalistów Rewolucjonistów (komunistów), później aktywny borot'bista (członek UKP-b). W 1920 roku wraz z Ołeksandrem Szumśkym, Hryhoryjem Hryńko i Hnatem Mychajłyczenko wstąpił do KP(b)U, gdzie w latach 1920–1927 stał na czele kijowskiego komitetu obwodowego partii. Od 1927 do 1934 roku sekretarz KC KP(b)U. W 1933 roku został wiceprzewodniczącym Rady Komisarzy Ludowych USRR, a rok później jej szefem i członkiem Politbiura KC KP(b)U. 
W 1930 występował jako oskarżyciel społeczny na procesie pokazowym tzw. Związku Wyzwolenia Ukrainy (mistyfikacja OGPU, podobnie jak bliźniacze „partie” – Chłopska Partia Pracy i Partia Przemysłowa (Prompartia), prowadził politykę całkowicie uległą wobec Moskwy, bezwzględnie przeprowadzając kolektywizację rolnictwa w latach 1932–1933 w okresie wielkiego głodu na Ukrainie. 
W 1937 roku, w okresie wielkiej czystki sam oskarżony przez NKWD o współpracę z ukraińskimi nacjonalistami, zastrzelił żonę, a później popełnił samobójstwo. 

</doc>
<doc id="1247580" url="https://pl.wikipedia.org/wiki?curid=1247580" title="Księstwo podolskie">
Księstwo podolskie

Księstwo podolskie – kraina historyczna leżąca na Rusi między rzekami Dniestr a Uszycą. Dzieliło się na Podole Zachodnie - Podniestrze i Podole Wschodnie - Pobuże. Ziemie podolskie w XIV wieku wchodziły w skład księstwa halickiego i Wielkiego Księstwa Kijowskiego. Panujący władcy wywodzili się z dynastii Rurykowiczów. Podczas najazdu mongolskiego na Ruś w 1238 r. zniszczeniu uległy wszystkie ważniejsze grody Podola. Po ustaniu zawieruchy mongolskiej tereny tutejsze zasiedliła ludność ruska, uciekająca z centralnej Rusi na tereny lędziańskie przed nawałą mongolską (patrz: rutenizacja). Na ten czas datuje się założenie Kamieńca Podolskiego, Bracławia, Winnicy.
W poł. XIV w. obszar Podola stał się przedmiotem zainteresowania Litwy i Królestwa Polskiego. Ok. 1349 r. księstwo opanowali litewscy Koriatowicze. Ostatecznie po latach walk przedstawiciele tego rodu Aleksander Koriatowicz i Jerzy Narymuntowicz złożyli hołd królowi Kazimierzowi Wielkiemu prawdopodobnie w 1366 r. Cechą charakterystyczną władztwa podolskiego był system diarchiczny rządów (dwóch panujących). Ponadto Koriatowicze opierali się na urzędnikach, którzy wykonywali w powierzonych sobie okręgach zamkowych władzę administracyjną i wojskową. W 1377 książęta podolscy złożyli hołd królowi Ludwikowi Andegaweńskiemu, jednakże jako królowi Węgier a nie Polski. Niesnaski pomiędzy braćmi Fiodorem i Wasylem Koriatowiczami doprowadziły do interwencji zbrojnej Władysława II Jagiełły w 1394 r., który przyłączył Podole do Korony. 
Król polski podzielił Podole w 1395 r., część zachodnią przekazując w lenno Spytkowi z Melsztyna, a obszary wschodnie w dożywocie księciu Witoldowi. Po śmierci Spytka w bitwie nad Worskłą w 1399 r. lenno przekazano bratu królewskiemu Świdrygielle w roku następnym. Niechętny Witoldowi i sprzymierzony z zakonem krzyżackim Świdrygiełło już na przełomie 1401/02 r. wywołał bunt, jednakże został pokonany i odebrano mu zarząd nad Podolem, przekazując go w ręce starosty królewskiego. Od 1411 całe Podole znajdowało się we władzy Wielkiego Księcia Litewskiego. 
Po śmierci Witolda w 1430 r. rozpoczęła się inkorporacja Księstwa Podolskiego do Korony Polskiej, popierana przez miejscową szlachtę, m.in. Buczackich, Odrowążów i Kierdejów. Walkę o Podole rozpoczął nowy książę litewski Śwydrygiełło, który zajął jego wschodnią część. Po utracie tronu litewskiego w 1432, utrzymał się na tych terenach do 1437 r., kiedy to ostatecznie skapitulował.
W miejsce zlikwidowanego księstwa utworzono województwo podolskie ze stolicą w Kamieńcu Podolskim. Pierwszym wojewodą był Piotr Odrowąż ze Sprowy i Zagórza od 1434 r. Ponadto wprowadzono całą hierarchię urzędniczą charakterystyczną dla Królestwa Polskiego skupioną w stołecznym Kamieńcu. Obok wojewody najważniejszymi urzędnikami byli kasztelan kamieniecki i starosta (generał) podolski (kamieniecki). Od 1493 roku zarówno wojewoda podolski jak i kasztelan kamieniecki wchodzili w skład senatu. W 1566 wschodnią część Podola przekształcono w nowe województwo ze stolicą w Bracławiu, które w 1569 zostało inkorporowane do Korony. Po Rozbiorach Polski Podole weszło w skład Cesarstwa Rosyjskiego jako gubernie bracławska (1793) i podolska (1795).

</doc>
<doc id="1247582" url="https://pl.wikipedia.org/wiki?curid=1247582" title="Rząd Narodowy (Romualda Traugutta)">
Rząd Narodowy (Romualda Traugutta)

Rząd Narodowy Romualda Traugutta – naczelny organ władz powstania styczniowego od 17 października 1863 do 20 kwietnia 1864.
Utworzenie.
Po aresztowaniu naczelnika miasta Warszawy, Józefa Piotrowskiego władze powstańcze zagrożone zostały dekonspiracją. W związku z tym Franciszek Dobrowolski, przewodniczący Rządu Narodowego wezwał Romualda Traugutta do utworzenia rządu w nowym składzie. Ten 17 października powołał nowy Rząd Narodowy, oświadczając członkom poprzedniego, że tym samym "przestają być Rządem Narodowym".
Działalność.
Traugutt utrzymał rozporządzenie poprzedniego rządu o scaleniu administracji na szczeblu województw. 22 grudnia wydał dekret ustanawiający "oddzielną gałąź władzy administracyjno-sądowej", mającą dopilnować przeprowadzenia uwłaszczenia chłopów.
Reforma wojskowa.
Rozkaz Rządu Narodowego z 15 grudnia ujednolicił strukturę powstańczych sił zbrojnych. Piechota miała od tej chwili składać się z batalionów, kawaleria ze szwadronów. 4 bataliony lub szwadrony składały pułk. 3 pułki piechoty i jeden kawalerii dywizję (teoretycznie w sile 6500 ludzi).
Pułki miały nosić nazwy odpowiednich powiatów, dywizje województw. Dwie lub więcej dywizji składało korpus. Wydział Wojny powołał 4 korpusy: I. Michała Heydenreicha operujący w Lubelskiem i na Podlasiu, II. Józefa Hauke-Bosaka, operujący w Sandomierskiem, Kieleckiem i Kaliskiem, III. Jana Koziełła-Poklewskiego w Augustowskiem. IV. korpus pozostawiono podzielony na dwie komendy: mazowiecką i płocką.
Upadek.
Rząd zaprzestał formalnie działalności po 20 kwietnia 1864 po aresztowaniu Romualda Traugutta przez policję rosyjską. W kwietniu dysponujący dokumentami i pieczęciami powstańczymi Bronisław Brzeziński powołał nowy Rząd Narodowy.

</doc>
<doc id="1247583" url="https://pl.wikipedia.org/wiki?curid=1247583" title="Równina Wrzesińska">
Równina Wrzesińska

Równina Wrzesińska (315.56) – mezoregion fizycznogeograficzny w środkowo-zachodniej Polsce, stanowiący południową część Pojezierza Wielkopolskiego. Region graniczy od północy i wschodu z Pojezierzem Gnieźnieńskim, od zachodu z Poznańskim Przełomem Warty a od południa z Kotliną Śremską i Doliną Konińską. Równina Wrzesińska leży w całości na obszarze województwa wielkopolskiego.
Mezoregion jest na ogół bezjeziorną równiną morenową z niewielkimi sandrowo-kemowymi wzniesieniami. Jeziora występują jedynie pod Kórnikiem. Gleby Równiny Wrzesińskiej stanowią m.in. bielicoziemy, brunatnoziemy i czarne gleby bagienne, wykorzystywane głównie dla potrzeb rolnictwa.
Głównymi ośrodkami miejskimi regionu są Poznań (wschodnie dzielnice), Swarzędz, Września, Środa Wielkopolska, Słupca, Kostrzyn, Witkowo, Kórnik, Miłosław, Nekla, Pyzdry i Czerniejewo, ponadto wsie Strzałkowo, Zaniemyśl, Niechanowo, Kołaczkowo, Dominowo i Kleszczewo.

</doc>
<doc id="1247593" url="https://pl.wikipedia.org/wiki?curid=1247593" title="Genowefa z Paryża">
Genowefa z Paryża

Genowefa z Paryża, cs. "Prepodobnaja Żeniewiefa" (ur. ok. 422 w Nanterre, zm. 3 stycznia 500 lub 502 w Paryżu) – mniszka, święta Kościoła katolickiego i prawosławnego, patronka Francji.
Życie.
Życie Genowefy obrosło wieloma legendami. Urodziła się w Nanterre pod Paryżem. Pochodziła z drobniejszej arystokracji lub była dzieckiem zamożnych rolników. Gdy miała 7 lat przybył tam biskup Auxerre św. German. Zauważył on Genowefę w tłumie, który zebrał się wokół niego i przepowiedział jej, że zostanie świętą. Wręczył jej medalik (lub krzyżyk) z którym się nigdy nie rozstawała. Po śmierci rodziców Genowefa w wieku ok. 15 lat przeniosła się do Paryża (noszącego wtedy nazwę Lutecja). Tam z rąk miejscowego biskupa otrzymała welon dziewicy poświęconej Bogu. Prowadziła życie ascetyczne, przepełnione modlitwą i wyrzeczeniami. W 451 r. w okolice Paryża nadciągnęły oddziały Hunów pod wodzą Attyli. Mieszkańcy chcieli opuścić miasto. Genowefa zachęcała ich do postu i modlitwy i przepowiedziała, że miasto zostanie ocalone. Rzeczywiście, Hunowie skierowali się w inną stronę. Podczas oblężenia miasta przez Franków zorganizowała dowóz żywności. Zmobilizowała ludność do rozpoczęcia budowy bazyliki Saint-Denis.
Legenda.
Według legendy, gdy modliła się, diabeł żeby jej przeszkodzić, zdmuchiwał jej świecę, ale anioł zapalał ją z powrotem.
Patronat.
Jest główną patronką Paryża i Francji oraz dziewic, pasterzy, producentów świec woskowych, rybaków, rzemieślników, właścicieli składów win, żołnierzy, chorych na choroby zakaźne i dur brzuszny.
Dzień obchodów.
Wspomnienie liturgiczne w Kościele katolickim obchodzone jest 3 stycznia.
Cerkiew prawosławna wspomina świętą mniszkę 3/16 stycznia, tj. 16 stycznia według kalendarza gregoriańskiego.
Ikonografia.
Święta Genowefa jest przedstawiana:
Jej atrybutami są: anioł i księga, czasza, kądziel, kij pasterski, owca, dwa klucze, medalik.
Relikwie i sanktuaria.
Genowefa została pochowana na podmiejskim cmentarzu Lucotius. Nad jej grobem Chlodwig I wzniósł kościół pod jej wezwaniem. Został on przebudowany w 1757 r. Podczas Wielkiej Rewolucji Francuskiej zamieniono go na Panteon, a relikwiarz św. Genowefy spalono w 1793 r. Obecnie miejscem jej kultu jest kościół St-Etienne-du-Mont, gdzie przechowywane są resztki jej sarkofagu. W 1997 r. kościół odwiedził Jan Paweł II i odprawił tam mszę w ramach Światowych Dni Młodzieży.

</doc>
<doc id="1247599" url="https://pl.wikipedia.org/wiki?curid=1247599" title="Rząd Narodowy (Bronisława Brzezińskiego)">
Rząd Narodowy (Bronisława Brzezińskiego)

Rząd Narodowy Bronisława Brzezińskiego – naczelny organ władz powstania styczniowego od kwietnia do października 1864.
Utworzenie.
Po aresztowaniu Romualda Traugutta przez policję rosyjską w kwietniu 1864 Rząd Narodowy zaprzestał działalności. Próbując podtrzymać wrażenie trwania organizacji tajnej, dysponujący dokumentami i pieczęciami powstańczymi Bronisław Brzeziński powołał nowy Rząd Narodowy. Na początku lipca 1864 Brzeziński przekazał wszelkie czynności cywilne i wojskowe "poza granicami zaboru moskiewskiego" na ręce Jana Kurzyny "pełnomocnika i reprezentanta Rządu Narodowego" za granicą. W październiku 1864 Brzeziński opuścił Warszawę, co równoznaczne było z zaniechaniem działalności rządowej.

</doc>
<doc id="1247604" url="https://pl.wikipedia.org/wiki?curid=1247604" title="Reri">
Reri

Reri, właśc. Anne Irma Ruahrei Chevalier (ur. 18 grudnia 1912 w Papeete w Polinezji Francuskiej, zm. 13 stycznia 1977 na Tahiti) – francuska aktorka i tancerka tahitańskiego pochodzenia.
Życiorys.
Była córką Francuza, Laurence'a Chevaliera (nauczyciela języka francuskiego i mera Papeete) oraz Tahitanki. Urodziła się, jako ich siódme dziecko. Bardzo religijna, od najmłodszych lat otrzymywała niezwykle surowe wykształcenie w katolickiej szkole dla dziewcząt w Papeete. W wieku 16 lat została odkryta przez niemieckiego reżysera Friedricha Wilhelma Murnaua, a w 1931 r. zadebiutowała przed światową publicznością w jego niemym filmie "Tabu". Dzięki tej roli zyskała międzynarodową sławę i w 1931 r. wyjechała do Stanów Zjednoczonych, gdzie występowała m.in. w rewii „Ziegfeld Follies” w przedstawieniu "Wielka Rewia 1931". Po rocznym pobycie w USA wyjechała do Berlina (wzięła m.in. udział europejskiej premierze "Tabu"), a następnie występowała w Paryżu. W 1933 r. przyjechała do Polski – zaangażował ją kinoteatr Alhambra na pokaz tańców i pieśni polinezyjskich. Wystąpiła w Warszawie, Łodzi i Poznaniu, odwiedziła Kraków, Zakopane, Krynicę i Ciechocinek.
Prawdopodobnie w Warszawie poznał ją Eugeniusz Bodo i specjalnie dla niej napisał scenariusz filmu "Czarna perła", gdzie jako Moana wykonała piosenkę „Dla ciebie chcę być biała”. Mieszkała w Warszawie z Eugeniuszem Bodo, ale – mimo zapowiedzi – nie doszło do ich małżeństwa. Powodem miało być nadużywanie alkoholu przez Reri (Bodo był abstynentem). Nauczyła się języka polskiego. Jej ostatnim filmem był zrealizowany w USA "Huragan" w reżyserii Johna Forda i Stuarta Heislera.
W 1939 r. z Reri spotkał się na Tahiti pisarz i podróżnik Arkady Fiedler, który pisał później o tym w książkach, m.in. "Wiek męski – zwycięski" (wyd. 1976) oraz "Kobiety mej młodości" (Poznań 1989); „(...) "Reri różniła się od innych Tahitanek wyjątkową subtelnością i była w tym jak gdyby dziecięco bezradna" (...)”.
W latach 60. XX w. wywiad z nią przeprowadził Lucjan Wolanowski ("Księżyc nad Tahiti").

</doc>
<doc id="1247614" url="https://pl.wikipedia.org/wiki?curid=1247614" title="Olivier Deschacht">
Olivier Deschacht

Olivier Deschacht (ur. 16 lutego 1981 w Gandawie) – belgijski piłkarz grający na pozycji lewego obrońcy. Przez całą seniorską karierę związany z klubem RSC Anderlecht. Wraz z końcem sezonu 2017/2018 jego kontrakt wygasł i w tej chwili pozostaje wolnym zawodnikiem.
Kariera.
Kariera klubowa.
Piłkarską karierę Deschacht rozpoczął w małym amatorskim klubie S.K. Begonia Lochristi. W 1991 roku rozpoczął treningi w KAA Gent, a od 1995 do 1997 roku terminował w szkółce piłkarskiej KSC Lokeren. Latem 1997 został zawodnikiem młodzieżowej drużyny Anderlechtu, a w 2001 roku szkoleniowiec zespołu Aimé Anthuenis awansował go do kadry pierwszego zespołu. Wtedy też zadebiutował w Eerste Klasse i w premierowym sezonie wystąpił we 12 spotkaniach. W 2002 roku zajął 3. miejsce w lidze, a w 2003 wywalczył wicemistrzostwo Belgii. W sezonie 2003/2004 stał się członkiem wyjściowej jedenastki „Fiołków” i swoją postawą przyczynił się do zdobycia mistrzostwa Belgii, swojego pierwszego w karierze. W 2005 roku został wicemistrzem kraju, a w 2006 i 2007 dwukrotnie z rzędu sięgał po prymat. W 2007 wywalczył także Superpuchar Belgii. Od lata tamtego roku jest wicekapitanem Anderlechtu (zastępuje w roli kapitana Barta Goora). Zimą 2018 roku został przesunięty do drużyny rezerw, a wraz z końcem sezonu 2017/2018 jego kontrakt z klubem wygasł.
Kariera reprezentacyjna.
W reprezentacji Belgii Deschacht zadebiutował 30 kwietnia 2003 roku w wygranym 3:1 towarzyskim meczu z reprezentacją Polski. Ma za sobą występy w eliminacjach do Mistrzostw Europy w Portugalii i Mistrzostw Świata w Niemczech.

</doc>
<doc id="1247617" url="https://pl.wikipedia.org/wiki?curid=1247617" title="Korwety typu Parchim">
Korwety typu Parchim



</doc>
<doc id="1247618" url="https://pl.wikipedia.org/wiki?curid=1247618" title="Korwety projektu 133.1">
Korwety projektu 133.1



</doc>
<doc id="1247619" url="https://pl.wikipedia.org/wiki?curid=1247619" title="Flaga Kłecka">
Flaga Kłecka

Flaga gminy Kłecko – barwy gminy Kłecko określa jej flaga, koloru białego z „Herbem Gminy” w jej centrum, o wymiarach właściwych dla flagi państwowej.
Wzór flagi Gminy Kłecko został przyjęty przez Radę Miejską 22 kwietnia 2003 i opisany jest w § 6 ust. 2 Statutu Gminy Kłecko przyjętego Uchwała nr VI/43/03 Rady Miejskiej Gminy Kłecko
z dnia 22 kwietnia 2003 w sprawie Statutu Gminy Kłecko ("ogłoszony w Dzienniku Urzędowym Województwa Wielkopolskiego Nr 85, poz. 1628 z 27 maja 2003, obowiązuje od dnia 11 czerwca 2003)"

</doc>
<doc id="1247629" url="https://pl.wikipedia.org/wiki?curid=1247629" title="Aristolochia durior">
Aristolochia durior



</doc>
<doc id="1247638" url="https://pl.wikipedia.org/wiki?curid=1247638" title="Święta Genowefa">
Święta Genowefa

Zobacz też:

</doc>
<doc id="1247640" url="https://pl.wikipedia.org/wiki?curid=1247640" title="Św. Genowefa">
Św. Genowefa



</doc>
<doc id="1247645" url="https://pl.wikipedia.org/wiki?curid=1247645" title="Laif">
Laif

Laif – tygodnik polonijny o tematyce sensacyjno-obyczajowej dla młodych Polaków w Wielkiej Brytanii wydawany przez Fortis Media (UK) Ltd.
Historia.
Pierwszy numer tygodnika „Laif” ukazał się w lutym 2007 roku. Jest dostępny na terenie całej Wielkiej Brytanii.
Profil.
Laif to czasopismo o charakterze sensacyjno-rozrywkowej, oprócz tekstów własnych dotyczących aktualnych wydarzeń w Wielkiej Brytanii, zawiera porady, program telewizyjny i dodatek ogłoszeniowy „Ale Gratka!”.

</doc>
<doc id="1247648" url="https://pl.wikipedia.org/wiki?curid=1247648" title="Basen Madagaskarski">
Basen Madagaskarski

Basen Madagaskarski - basen oceaniczny Oceanu Indyjskiego, znajdujący się przy wschodniej części Madagaskaru. 
Basen Madagaskarski graniczy z:

</doc>
<doc id="1247655" url="https://pl.wikipedia.org/wiki?curid=1247655" title="Gottfried John">
Gottfried John

Gottfried John (ur. 29 sierpnia 1942 w Berlinie, zm. 1 września 2014 w Utting am Ammersee) – niemiecki aktor.
W latach 70. i 80. zagrał w kilku filmach głośnego niemieckiego reżysera Rainera Wernera Fassbindera; m.in. rolę Reinholda Hoffmanna w epickim "Berlin Alexanderplatz" (1980). W latach 90. wystąpił w tak słynnych produkcjach jak: "GoldenEye" (1995), gdzie zagrał jednego z przeciwników Jamesa Bonda, generała Ourumova oraz "Asterix i Obelix kontra Cezar" (1999), w którym wcielił się w postać Juliusza Cezara.
Mieszkał na stałe z żoną w Belgii, ostatnie lata życia spędził jednak w okolicach Monachium.
Zmarł 1 września 2014 w Utting am Ammersee koło Monachium w Niemczech w następstwie choroby nowotworowej w wieku 72 lat.
Linki zewnętrzne.
 

</doc>
<doc id="1247658" url="https://pl.wikipedia.org/wiki?curid=1247658" title="Pavol Chudík">
Pavol Chudík



</doc>
<doc id="1247661" url="https://pl.wikipedia.org/wiki?curid=1247661" title="Zamek w Otmuchowie">
Zamek w Otmuchowie

Zamek w Otmuchowie – budowla wzniesiona w średniowieczu, rozbudowana w latach 1585–1596 w stylu renesansowym, przebudowana w XVII w. w stylu barokowym, rezydencja biskupów wrocławskich do 1810.
Historia.
Nie wiadomo dokładnie, kiedy zostały wzniesione mury średniowiecznego zamku. Gród kasztelański, wzmiankowany w bulli papieskiej Hadriana IV już w 1155, został ostatecznie przekazany przez Henryka Probusa, na mocy testamentu z 1290, biskupom wrocławskim. Tym samym zakończył się wieloletni lokalny spór Probusa z biskupem Tomaszem II o te dobra. W 1810 na skutek sekularyzacji miasto i zamek przeszły na własność państwa.
Po zakończeniu konfliktu odbudowano zamek na planie poprzednika, a główne prace budowlane prowadzone były w latach 1341–1376, za czasów biskupa Przecława z Pogorzeli. Budowla, z powodu mieszczącego się tam skarbca biskupów, była wielokrotnie atakowana, głównie przez husytów i zbrojnie sprawdzała się w walce.
W latach 1484–1485 warownię rozbudował Jan IV Roth w stylu późnego gotyku, kładąc nacisk na modernizację systemu obronnego. 
Kolejną zmianę przyniosły lata 1585–1596, kiedy to biskup Andrzej Jerin przekształcił średniowieczny zamek w renesansową rezydencję. Zrujnowany wojną trzydziestoletnią został odbudowany w latach 1625–1665 przez Karola Ferdynanda Wazę. Kolejne innowacje zamek zawdzięczał Ludwikowi Franciszkowi Neuburgowi. Za jego bytności w Otmuchowie powstało w zachodniej części skrzydło mieszkalne oraz nowy budynek zwany dolnym zamkiem (1706–1707). W początkowej fazie wojny śląskiej w 1741 budowla uległa zniszczeniu od północnej oraz zachodniej strony; została wprawdzie odbudowana, jednak tylko częściowo, i pełniła od tej pory jedynie funkcję administracyjną. Biskup wyprowadził się z miasta przejętego przez Prusy. 
Po wprowadzeniu w życie sekularyzacji zamek stał się własnością Hohenzollernów, którzy darowali go, za zasługi dla państwa pruskiego, Wilhelmowi von Humboldtowi (1830). Nowy właściciel zamieszkał w dolnym zamku i polecił rozbiórkę południowej oraz zachodniej części warowni, by uzyskany budulec przeznaczyć na renowację najlepiej zachowanego północnego skrzydła. W miejscu powstałej wolnej przestrzeni założono ogród. W 1929 zamek przeszedł na własność gminy Otmuchów, sprzedany przez prawnuka Wihelma – Bernarda von Humboldta-Dachroedena.
Architektura.
Warownia zbudowana na granitowym wzniesieniu (225 m n.p.m.) góruje nad okolicą. Pierwotny średniowieczny zamek mieścił się tam, gdzie obecnie znajduje się wschodnia część północnego skrzydła budowli. Był to budynek trójdzielny na planie prostokąta o wymiarach 11,5 × 22 m. Z tego samego okresu pochodzi, zachowana do dziś, wysoka czworoboczna wieża zwieńczona machikułami. Całość połączona była murami obronnymi i otoczona fosą. Północną ścianę wieży zdobił herb biskupa Jerina w otoczeniu Jana Chrzciciela i Jana Ewangelisty. Wewnątrz zachowały się pomieszczenia dla skazańców i więźniów.
W ramach przebudowy zamek zyskał strzelnice do obrony artyleryjskiej, basteje i nową szyję bramną. W XVI w. dobudowano zachodnie i południowe skrzydła z arkadowymi krużgankami, a tym samym zamknięto wewnętrzny dziedziniec. Zamkowe pomieszczenia urządzono w stylu renesansowym, wykonano portale ozdobione motywami roślinnymi i zwierzęcymi w technice sgraffitowej. Zachowały się fragmenty renesansowego stropu z przełomu XVI i XVII w. z profilowanymi belkami pokrytymi malowidłami kwiatowymi.
Kolejne przebudowy w okresie baroku zmieniły wygląd zamku. Przede wszystkim zmieniono wystrój komnat, powiększono okna, dobudowano wewnętrzną klatkę schodową, a na zewnątrz, od strony dziedzińca, kolisty pawilon wejściowy z szerokimi, łagodnie wznoszącymi się schodami, umożliwiającymi wnoszenie biskupa w lektyce (tzw. końskie schody). Stara, głęboka studnia zbudowana na dziedzińcu zyskała w XIX w. obudowę przypominającą altankę. Zachowane zabudowania są niewielką częścią pierwotnego założenia.

</doc>
<doc id="1247664" url="https://pl.wikipedia.org/wiki?curid=1247664" title="Sonneberg Hauptbahnhof">
Sonneberg Hauptbahnhof

Sonneberg Hauptbahnhof – główny dworzec kolejowy w Sonneberg, w kraju związkowym Turyngia, w Niemczech. Stacja została otwarta w 1907. Znajdują się tu 3 perony. Stacja położona jest na wysokości 386 m.

</doc>
<doc id="1247668" url="https://pl.wikipedia.org/wiki?curid=1247668" title="Wykaz akt">
Wykaz akt

Wykaz akt – jeden z podstawowych normatywów organizujących pracę biurową (inne to instrukcja kancelaryjna i instrukcja archiwalna); służy do oznaczenia, rejestracji, łączenia i przechowywania akt. 
Jako pomoc w pracy kancelaryjnej (biurowej) zaczęto używać go w początkach XIX w. 

</doc>
<doc id="1247673" url="https://pl.wikipedia.org/wiki?curid=1247673" title="Gökdeniz Karadeniz">
Gökdeniz Karadeniz

Gökdeniz Karadeniz (ur. 11 stycznia 1980 w Giresun) – turecki piłkarz grający na pozycji ofensywnego pomocnika. W latach 1999–2008 był zawodnikiem Trabzonsporu, a w latach 2008-2018 Rubinu Kazań.

</doc>
<doc id="1247677" url="https://pl.wikipedia.org/wiki?curid=1247677" title="Jan Tyszler">
Jan Tyszler

Jan Tyszler (ur. 9 stycznia 1933 w Wieluniu), syn Jana i Marii z domu Nonas. Polski operator filmowy oraz realizator telewizyjny.
Życiorys.
Absolwent wydziału grafiki Akademii Sztuk Pięknych w Krakowie (1958) oraz wydziału operatorskiego PWSTiF w Łodzi (1963). Od 1963 roku stale związany z TVP SA jako realizator światła oraz okazjonalnie operator obrazu. Autor światła do ponad kilku tysięcy programów telewizyjnych, festiwali w Opolu, Sopocie, Kołobrzegu, Zielonej Górze, licznych Teatrów Telewizji i widowisk artystycznych. Współtwórca słynnego Studia 2 Mariusza Waltera. Za działalność telewizyjno- artystyczną odznaczony Złotą Odznaką TVP, Brązowym i Srebrnym Krzyżem Zasługi oraz Nagrodą I stopnia Prezesa TVP. W latach 1980–1990 starszy wykładowca na wydziale realizacji telewizyjnej Uniwersytetu Śląskiego. Członek zarządu Związku Zawodowego Pracowników Twórczych TVP S.A " Wizja". Inicjator jego powstania. W latach 1975–1981 dziennikarz i fotoreporter miesięcznika "Magazyn Rodzinny". Oprócz działalności telewizyjnej wyróżnia się malarską, maluje portrety, kompozycję.
Od 2006 r. na emeryturze. Dalej współpracuje z TVP. W 2015 roku ukazała się jego książka " Wieluń i pamięć".
Żonaty, żona Alicja jest nauczycielką, córka Marta Tyszler – dziennikarką.

</doc>
<doc id="1247680" url="https://pl.wikipedia.org/wiki?curid=1247680" title="Fürth Hauptbahnhof">
Fürth Hauptbahnhof

Fürth Hauptbahnhof – główny dworzec kolejowy w Fürth, w kraju związkowym Bawaria, w Niemczech. Stacja została otwarta w 1835. Znajdują się tu 4 perony.

</doc>
<doc id="1247681" url="https://pl.wikipedia.org/wiki?curid=1247681" title="Radosław Kolanek">
Radosław Kolanek

Radosław Kolanek (ur. 21 lipca 1986 w Łasku) – polski siatkarz, grający na pozycji środkowego.
Jest wychowankiem Skry Bełchatów. W sezonie 2007/2008 grał w jej rezerwowej drużynie, uczestniczącej w I lidze (zaplecze PLS-u).
Sukcesy klubowe.
Klubowe Mistrzostwa Świata:
Liga Mistrzów:
Mistrzostwo Polski:

</doc>
<doc id="1247682" url="https://pl.wikipedia.org/wiki?curid=1247682" title="Honda FMX 650">
Honda FMX 650

Honda FMX 650 - motocykl marki Honda produkowany w latach 2004-2007 w hiszpańskich zakładach Hondy - Honda Montessa.

</doc>
<doc id="1247687" url="https://pl.wikipedia.org/wiki?curid=1247687" title="Krzysztof Janus">
Krzysztof Janus

Krzysztof Janus (ur. 25 marca 1986 w Brzegu Dolnym) – polski piłkarz grający na pozycji pomocnika w klubie Wisła II Płock.
Kariera piłkarska.
Janus jest wychowankiem klubu MKP Wołów, gdzie grał we wszystkich zespołach młodzieżowych oraz w dorosłej drużynie. Przed rundą wiosenną w 2004 roku wzmocnił szeregi Gawina Królewska Wola, z którym awansował do III ligi. Jego grę zauważyli działacze GKS Bełchatów, co zaowocowało zaproszeniem na testy, podczas których rozegrał dwa oficjalne spotkania w Pucharze Ekstraklasy - z Górnikiem Zabrze (2:2) i z Wisłą Kraków (1:2).
Przed rundą wiosenną wyjechał wraz z drużyną na obozy do Spały oraz na zagraniczny do Hiszpanii. Podczas nich zagrał w kilku sparingach, co zaowocowało podpisaniem kontraktu w czasie zimowego okienka transferowego w 2008 roku. W Ekstraklasie zadebiutował 9 marca 2008 roku w meczu z Wisłą Kraków (0:2), w którym wszedł z ławki w 83 minucie, zmieniając Tomasza Jarzębowskiego.
Latem 2010 roku Krzysztof Janus przeszedł z drużyny GKS Bełchatów do Cracovii. Latem 2011 roku piłkarz został wypożyczony z drużyny Cracovii do I ligowego Górnika Polkowice W sierpniu 2012 roku podpisał roczny kontrakt z możliwością jego przedłużenia z Wisłą Płock. W czerwcu 2015 roku Krzysztof Janus został nowym zawodnikiem Zagłębia Lubin. Z beniaminkiem Ekstraklasy związał się dwuletnią umową z opcją przedłużenia o rok. W 2018 dołączył do Arki Gdynia, a w latach 2018–2022 przywdziewał barwy Odry Opole.
26 lipca 2022 podpisał 2-letni kontakt z czwartoligowymi rezerwami Wisły Płock.

</doc>
<doc id="1247688" url="https://pl.wikipedia.org/wiki?curid=1247688" title="Gütersloh Hauptbahnhof">
Gütersloh Hauptbahnhof

Gütersloh Hauptbahnhof – główny dworzec kolejowy w Gütersloh, w kraju związkowym Nadrenia Północna-Westfalia, w Niemczech. Stacja została otwarta w 1847. Znajdują się tu 2 perony.

</doc>
<doc id="1247692" url="https://pl.wikipedia.org/wiki?curid=1247692" title="Silvio Proto">
Silvio Proto

Silvio Proto (ur. 23 maja 1983 w Charleroi) – belgijski piłkarz grający na pozycji bramkarza, we włoskim klubie S.S. Lazio.
Kariera klubowa.
Proto urodził się w mieście Charleroi w rodzinie włoskiej Piłkarską karierę rozpoczynał w 1989 roku małym klubie R.A.C.S. Couillet. Trenował w nim do 1996 roku i wtedy został zawodnikiem młodzieżowej drużyny Olympicu Charleroi. W 1999 roku przeszedł do belgijskiego drugoligowca R.A.A. Louviéroise i w sezonie 2000/2001 zadebiutował w jego barwach w lidze. Na koniec sezonu zespół awansował do pierwszej ligi, a tam Proto stał się pierwszym bramkarzem. W sezonie 2002/2003 osiągnął swój kolejny sukces w karierze, którym było zdobycie Pucharu Belgii (3:1 w finale z Sint-Truidense VV). W tym samym roku Proto wystąpił w Superpucharze Belgii, jednak nie zdołał zapobiec porażce w rzutach karnych z Club Brugge. Następnie zadebiutował w europejskich pucharach, a konkretnie w Pucharze UEFA. W R.A.A. Louviéroise wystąpił łącznie w 115 meczach.
Latem 2005 za 1,1 miliona euro Proto przeszedł do stołecznego Anderlechtu. W sezonie 2005/2006 wygrał rywalizację z Czechem Danielem Zítką i wywalczył mistrzostwo Belgii. Jednak od początku sezonu 2006/2007 to Zítka był pierwszym bramkarzem „Fiołków”.
W sierpniu 2008 został wypożyczony do Germinal Beerschot. W 2016 odszedł z Anderlechtu do KV Oostende. W 2017 przeszedł do greckiego Olympiakosu Pireus. Po zaledwie jednym sezonie w Grecji rozwiązał swój kontrakt z Olympiakosem i jako wolny zawodnik trafił do S.S. Lazio.
Kariera reprezentacyjna.
W reprezentacji Belgii Proto zadebiutował 17 listopada 2004 roku w przegranym 0:2 meczu z reprezentacją Serbii i Czarnogóry rozegranym w ramach eliminacji do Mistrzostw Świata w Niemczech. Obecnie jest rezerwowym bramkarzem drużyny narodowej i przegrywa rywalizację z golkiperem Chelsea F.C., Thibaut Courtois.
Statystyki klubowe.
"Stan na 4 września 2018"

</doc>
<doc id="1247694" url="https://pl.wikipedia.org/wiki?curid=1247694" title="Joseph Schildkraut">
Joseph Schildkraut

Joseph Schildkraut (ur. 22 marca 1896 w Wiedniu, zm. 21 stycznia 1964 w Nowym Jorku) − austriacki aktor, laureat Oscara za rolę w filmie "Życie Emila Zoli".
Życiorys.
Joseph Schildkraut urodził się w Wiedniu jako syn żydowskiego aktora Rudolpha Schildkrauta (1862-1930) i Erny Weinstein (1869-1940).
Młody Schildkraut przeniósł się do Stanów Zjednoczonych na początku roku 1915. Zagrał tam w wielu broadwayowskich produkcjach. Wśród spektakli, z jego udziałem było wiele produkcji Peera Gynta. W 1921 roku, Schildkraut zagrał tytułową rolę w pierwszej amerykańskiej produkcji scenicznej dzieła Ferenca Molnára - Liliom. Następnie rozpoczął pracę w niemych filmach. Pierwszy raz na dużym ekranie pojawiła się u boku Lillian Gish w filmie Dwie sieroty z roku 1921, w reżyserii DW Griffitha). Popularność przyniosła mu rola w filmie Życie Emila Zoli, za którą zdobył Oscara. W latach 30. i 40. wystąpił w kilkudziesięciu filmach m.in. w filmie Maria Antonina (film 1938) u boku Normy Shearer i Tyrone’a Powera, Trzej muszkieterowie (1939) czy Sklep za rogiem (1941). Kolejnym sukcesem w jego karierze okazał się film Pamiętnik Anny Frank (film) z 1959 roku w którym zagrał ojca Anny - Otto Franka, przyniósł on mu nominacje do nagrody Złoty Glob. W roku 1963 został nominowany do nagrody Emmy za występ w serialu Sam Benedict. Ostatni raz pojawił się na ekranie grając rolę Nikodema w filmie Opowieść wszech czasów wydanym już po jego śmierci.
Był trzykrotnie żonaty. Nie miał dzieci.
Schildkraut zmarł na zawał serca w Nowym Jorku w wieku 68 lat. Został pochowany w Hollywood Forever Cemetery w Hollywood.
Za zasługi dla przemysłu filmowego, został uhonorowany gwiazdą na Hollywood Walk of Fame przy 6780 Hollywood Bulevard.

</doc>
<doc id="1247695" url="https://pl.wikipedia.org/wiki?curid=1247695" title="Panorama (brytyjski tygodnik)">
Panorama (brytyjski tygodnik)

Panorama – tygodnik polonijny, przegląd prasy polskiej i zagranicznej skierowany do polskiej społeczności w Wielkiej Brytanii wydawany przez Fortis Media (UK) Ltd. Czasopismo drukowane jest w języku polskim i skierowane jest do polskiej społeczności w Wielkiej Brytanii. Ukazuje się w każdy czwartek.
Celem tygodnika przedstawianie polskiej społeczności w Wielkiej Brytanii przekroju najciekawszych artykułów z prasy polskiej i zagranicznej. Panorama jest usystematyzowana według działów: społeczeństwo, obyczaje, nauka i technika, styl życia, kobieta, męska rzecz oraz sztuka i kultura..
Tygodnik zawiera również jedyne w Wielkiej Brytanii pismo kierowane dla dzieci – Panoramiś.
Tygodnik Panorama współpracuje z kilkunastoma redakcjami czasopism polskich i polonijnych oraz z redakcjami kilku portali internetowych.

</doc>
<doc id="1247696" url="https://pl.wikipedia.org/wiki?curid=1247696" title="Florian Dąbrowski">
Florian Dąbrowski

Florian Dąbrowski (ur. 6 marca 1798 w Trojanach pod Zgierzem, zm. 2 maja 1848 w Śremie) – polski oficer, uczestnik powstania listopadowego i wielkopolskiego.
Syn Kazimierza Dąbrowskiego herbu Jastrzębiec i Marianny z Chrząstowa Wielkiego Dąbrowskich herbu Ogończyk, wnuk Onufrego Dąbrowskiego. 
Do armii polskiej wstąpił w 1816 roku, a w 1817 został awansowany na podporucznika 2 pułku strzelców pieszych. Jako porucznik przeszedł w 1825 roku do 7 pułku piechoty liniowej, a w 1830 należał do spisku podchorążych. W powstaniu listopadowym dowodził kompanią w niedawno utworzonym 5 pułku strzelców pieszych. Awansował w lutym na kapitana, a w lipcu na majora. W lipcu 1831 otrzymał złoty krzyż Virtuti Militari za zasługi w obronie Warszawy. Gdy powstanie upadło przeszedł z korpusem generała Macieja Rybińskiego do Prus, a w 1832 wyemigrował do Francji i osiadł w Awinionie, później w Guéret, Evaux i Tours. Tam wstąpił do Zjednoczenia Emigracji Polskiej, a w 1846 do Towarzystwa Demokratycznego Polskiego.
W okresie Wiosny Ludów wrócił do Polski i wstąpił do armii Wielkiego Księstwa Poznańskiego. Początkowo od Ludwika Mierosławskiego otrzymał nominację na dowódcę obozu powstańczego, który miał się formować w Mieścisku k. Wągrowca (co nie zostało zrealizowane). 23 kwietnia podczas powstania jako major objął dowództwo obozu w Książu. Stoczył tam 29 kwietnia bitwę (bitwa pod Książem) z czterokrotnie silniejszymi siłami pruskimi pułkownika Brandta, w której na skutek odniesionych ran zmarł.
Jego prochy, w dziewięć lat po pogrzebie, wskutek decyzji pruskiego landrata o rozebraniu pomnika, zostały przeniesione do grobowca rodziny Dąbrowskich w Winnej Górze przez Bronisława, syna Henryka Dąbrowskiego, mimo że Florian z rodziną tą nie był spokrewniony. Jest patronem ulicy w Śremie i w Książu Wielkopolskim.

</doc>
<doc id="1247699" url="https://pl.wikipedia.org/wiki?curid=1247699" title="Lünen Hauptbahnhof">
Lünen Hauptbahnhof

Lünen Hauptbahnhof – główny dworzec kolejowy w Lünen, w kraju związkowym Nadrenia Północna-Westfalia, w Niemczech. Stacja została otwarta w 1928. Znajdują się tu 2 perony.

</doc>
<doc id="1247701" url="https://pl.wikipedia.org/wiki?curid=1247701" title="Order Domu Panującego">
Order Domu Panującego

Order Domu Panującego (ang. "Royal Family Order") – odznaczenie, nadawane przez monarchę brytyjskiego żeńskim członkom domu królewskiego.
Historia i insygnia.
Odznaczenie zostało ustanowione około 1825 przez króla Jerzego IV i jest nie tyle orderem, co osobistym dowodem przychylności panującego. Nie posiada statutów. Oznaką jest zawsze kunsztownie malowana na kości słoniowej miniatura portretowa z wyobrażeniem panującego – jeśli jest nim mężczyzna, przedstawia go się w uniformie wojskowym, jeśli kobieta, ubrana jest w suknię balową. Miniatura jest oprawiona w drogocenną ramkę wysadzaną brylantami, ozdobioną koroną królewską (istnieją także egzemplarze bez korony).
Odznaczenie jest na ogół jednoklasowe, jedynym wyjątkiem było panowanie królowej Wiktorii, kiedy "Family Order" (zwany wówczas "Royal Order of Victoria and Albert") posiadał cztery klasy i nie był miniaturą portretową, lecz kameą z profilami królowej i księcia-małżonka Alberta, i nadawany był w dwóch najniższych klasach także szlachciankom nie należącym do rodziny królewskiej.
Zależnie od panującego zmieniała się także wstążka (order noszony jest na damskiej kokardzie nad lewą piersią, ok. 7 cm poniżej obojczyka) – za Jerzego IV używano wstążki w barwach Orderu Podwiązki, za Wiktorii barwy niebieskiej z wąskimi czerwono-biało-czerwonymi bordiurami, za Edwarda VII barwy ciemnoniebieskiej z żółtymi bordiurami, za Jerzego V barwy jasnoniebieskiej bez bordiur, za Jerzego VI barwy różowej i na koniec obecnie barwy żółtej. Obecny order królowej Elżbiety II przedstawia monarchinię w sukni balowej z Orderem Podwiązki. Ostatnio (2017) otrzymała go Katarzyna, księżna Cambridge.
Podobne odznaczenie istnieje również w Danii, Norwegii i Szwecji. Zwyczaj przyjął się w XIX wieku.

</doc>
<doc id="1247702" url="https://pl.wikipedia.org/wiki?curid=1247702" title="Lydia Shum Din-Ha">
Lydia Shum Din-Ha

Lydia Shum Din-Ha (; ur. 21 lipca 1945 w Szanghaju, zm. 19 lutego 2008 w Hongkongu) - hongkońska aktorka komediowa. Występowała w licznych hongkońskich filmach i była wizerunkowym gospodarzem na TVB przez 40 lat. Swym fanom znana była pod pseudonimem Fei-fei (肥肥, co w luźnym tłumaczeniu oznacz "Gruba siostra" lub "Grubaska").
Wczesne lata.
Shum pierwsze role filmowe zagrała, gdy miała 13 lat. Od 1960 roku współpracowała z Shaw Brothers.
Kariera.
Śpiewała w grupie Cantopop znanej jako Four Golden Flowers, śpiewała w duecie Roman Tam w latach 1971-1973. Sympatię widzów zdobyła niespotykaną otwartością i odwagą, pozwalającą jej paradować w bikini i strojach baletowych, mimo korpulentnej postury.
Film.
Shum znana była jako aktorka komiczna i dramatyczna, jednak nie ograniczała się do takich filmów. Zrezygnowała z kariery filmowej w 1997 roku i była gospodarzem talk show w Hongkongu, wraz z licznym pokazami rewiowymi na TVB. Wróciła do filmów w 2004 roku, grając w komedii "Laws Outlaws".

</doc>
<doc id="1247703" url="https://pl.wikipedia.org/wiki?curid=1247703" title="Olejek terpentynowy">
Olejek terpentynowy

Olejek terpentynowy nazywany też terpentyną oczyszczoną a dawniej terpentyną francuską – bezbarwna, ruchliwa i lotna ciecz o charakterystycznym sosnowym zapachu i temperaturze wrzenia 150-160 °C. Produkowana jest z terpentyny balsamicznej za pomocą pojedynczej lub podwójnej rektyfikacji. Od zwykłej terpentyny różni się większą lotnością, a przede wszystkim czystością – zwykła terpentyna balsamiczna, zwłaszcza produkowana metodami ekstrakcyjnymi, zawiera pewną ilość ciał trudnolotnych, po odparowaniu tworzących mazistą, wolno schnącą pozostałość.
Olejek terpentynowy ma podobne własności jak terpentyna, jednak ze względu na wyższą cenę i trudniejszą dostępność jest rzadziej stosowany, głównie do celów artystycznych i farmaceutycznych. Jest o wiele lepszym rozpuszczalnikiem do sporządzania werniksów niż terpentyna, stosowany jest także w konserwacji obrazów jako zmywacz, rozpuszczalnik i neutralne medium.
W medycynie stosowany jest obecnie prawie wyłącznie do nacierań; dawniej miał szerokie zastosowanie przy produkcji maści, kataplazmów itp. leków zewnętrznych.
Opary olejku terpentynowego, podobnie jak terpentyny, mają słabe działanie psychoaktywne, a w większym stężeniu mogą być szkodliwe dla zdrowia (uszkodzenia nerek, wątroby i ośrodkowego układu nerwowego).
Olejek terpentynowy powinien być przechowywany w szczelnych naczyniach z ciemnego szkła, a przy dłuższym przechowywaniu – w całkowitej ciemności, ze względu na skłonność większości terpenów (których jest mieszaniną) do polimeryzacji i/lub utleniania pod wpływem światła; powstające politerpeny i alkohole znacznie pogarszają jakość olejku, a nawet uniemożliwiają jego użycie np. do celów konserwatorskich.

</doc>
<doc id="1247705" url="https://pl.wikipedia.org/wiki?curid=1247705" title="Eugeniusz Dębiński-Kaczkowski">
Eugeniusz Dębiński-Kaczkowski

Eugeniusz Dębiński-Kaczkowski (ur. ok. 1820 w Krakowie, zm. 21 stycznia 1887 w Paryżu) – agent wojskowy Rządu Narodowego w powstaniu styczniowym 1863-1864.
Od 1825 przebywał w Królestwie Polskim. Na Uniwersytecie Moskiewskim uzyskał stopień prowizora aptekarskiego. Ok. 1850 wstąpił do szkoły artyleryjsko-inżynieryjnej w Metzu. W 1854 wstąpił do wojska francuskiego, gdzie dosłużył się stopnia kapitana artylerii. W 1859 powrócił do Warszawy. 
Pod koniec stycznia 1863 został członkiem kierowanej przez Stefana Bobrowskiego Komisji Wykonawczej Rządu Narodowego. 10 lutego mianowany pomocnikiem głównego dyrektora Komisji Wojny gen. Józefa Wysockiego. W listopadzie 1863 udał się za granicę. W Wiedniu oglądał broń przeznaczoną dla oddziałów powstańczych, w Wielkiej Brytanii zwiedzał zakłady produkujące działa, w Paryżu miał dopilnować wydawanie druków wojskowych. Osiadł w stolicy Francji, gdzie w stopniu pułkownika artylerii został agentem wojskowym powstania poza granicami kraju. Zarządzał tam sprawami zakupu broni dla armii powstańczej, zajmował się organizacją marynarki wojennej. Zmarł w Domu św. Kazimierza.

</doc>
<doc id="1247706" url="https://pl.wikipedia.org/wiki?curid=1247706" title="Kaies Ghodhbane">
Kaies Ghodhbane

Kaies Ghodhbane (arab. كايس غُضبان; ur. 7 stycznia 1976 w Ksar Hellal) – tunezyjski piłkarz występujący na pozycji pomocnika.

</doc>
<doc id="1247707" url="https://pl.wikipedia.org/wiki?curid=1247707" title="Marin Goleminow">
Marin Goleminow

Marin Goleminow, "Марин Големинов" (ur. 28 września 1908 w Kiustendile, zm. 19 lutego 2000) – bułgarski kompozytor, dyrygent i pedagog. Studiował w akademii muzycznej w Sofii, a następnie w latach 1931–1934 w paryskiej Schola Cantorum pod kierunkiem Vincenta d’Indy’ego. W latach 1940–1943 dyrektor orkiestry radiowej w Sofii, a od 1947 profesor akademii muzycznej w Sofii. W swojej twórczości czerpie z bułgarskiej muzyki ludowej.
Najważniejsze utwory:

</doc>
<doc id="1247708" url="https://pl.wikipedia.org/wiki?curid=1247708" title="Valentine Wiggin">
Valentine Wiggin



</doc>
<doc id="1247710" url="https://pl.wikipedia.org/wiki?curid=1247710" title="Błogosławiona Kolumba">
Błogosławiona Kolumba

Zobacz też: Święta Kolumba

</doc>
<doc id="1247712" url="https://pl.wikipedia.org/wiki?curid=1247712" title="Eugeniusz Kaczkowski-Dębiński">
Eugeniusz Kaczkowski-Dębiński



</doc>
<doc id="1247713" url="https://pl.wikipedia.org/wiki?curid=1247713" title="Mülheim (Ruhr) Hauptbahnhof">
Mülheim (Ruhr) Hauptbahnhof

Mülheim (Ruhr) Hauptbahnhof – główny dworzec kolejowy w Mülheim an der Ruhr, w kraju związkowym Nadrenia Północna-Westfalia, w Niemczech. Stacja została otwarta w 1866. Znajdują się tu 2 perony.

</doc>
<doc id="1247714" url="https://pl.wikipedia.org/wiki?curid=1247714" title="C. Aubrey Smith">
C. Aubrey Smith

Charles Aubrey Smith, CBE (ur. 21 lipca 1863 w Londynie, zm. 20 grudnia 1948 w Beverly Hills) − angielski krykiecista testowy oraz aktor filmowy i teatralny.
W latach 1881–1984 studiował w St John’s College na Uniwersytecie Cambridge. Występował w krykieciarskiej drużynie reprezentacyjnej Anglii. Został uhonorowany gwiazdą na Hollywoodzkiej Alei Gwiazd.

</doc>
<doc id="1247717" url="https://pl.wikipedia.org/wiki?curid=1247717" title="Jarosław Rodzewicz">
Jarosław Rodzewicz

Jarosław Rodzewicz (ur. 11 maja 1973 w Gdyni) – polski florecista, srebrny medalista olimpijski z Atlanty.
Występował w barwach AZS AWF Gdańsk. W 1998 wywalczył indywidualny tytuł mistrza Polski. Największym sukcesem w jego karierze jest jednak medal olimpijski, zdobyty w nietypowych okolicznościach. Rodzewicz nie znajdował się pierwotnie w składzie drużyny florecistów i pozostał w kraju jako rezerwowy. Wobec kontuzji Piotra Kiełpikowskiego został wezwany do Stanów Zjednoczonych i walnie przyczynił się do zdobycia srebra w turnieju drużynowym. W skład drużyny wchodzili także Adam Krzesiński i Ryszard Sobczak.

</doc>
<doc id="1247720" url="https://pl.wikipedia.org/wiki?curid=1247720" title="The Astrophysical Journal">
The Astrophysical Journal

The Astrophysical Journal – czasopismo naukowe, założone w 1895 roku przez dwóch amerykańskich astronomów George’a Ellery’ego Hale’a i Jamesa Edwarda Keelera. Jedno z najważniejszych międzynarodowych czasopism dotyczących astronomii, astrofizyki, spektroskopii.

</doc>
<doc id="1247721" url="https://pl.wikipedia.org/wiki?curid=1247721" title="Adel Chedli">
Adel Chedli

Adel Chedli (arab. عادل الشاذلي; ur. 16 września 1976 w La Ricamarie) – tunezyjski piłkarz występujący na pozycji pomocnika.

</doc>
<doc id="1247726" url="https://pl.wikipedia.org/wiki?curid=1247726" title="Ołeksandr Szumski">
Ołeksandr Szumski

Ołeksandr Jakowycz Szumski (ukr. Олександр Якович Шумський, ur. 2 grudnia 1890 we wsi Borowa Rudnia, zm. 18 września 1946 roku w drodze z Saratowa do Kijowa) – ukraiński polityk komunistyczny, poseł USRR w Warszawie (1921-1924) oraz ludowy komisarz oświaty USRR (1919, 1924–1927), zwolennik polityki ukrainizacji. 
Życiorys.
Urodził się w zubożałej rodzinie leśniczego Jakowa i Ewy Szumskich herbu Jastrzębiec. Od 1908 roku zaangażowany w działalność Ukraińskiej Partii Socjalistycznej. Jako przedstawiciel Ukraińskiej Partii Socjalistów-Rewolucjonistów wchodził w skład Ukraińskiej Centralnej Rady w 1918 roku. Opowiadał się za współpracą eserowców z bolszewikami, wkrótce znalazł się wśród założycieli frakcji borotbistów w Ukraińskiej Partii Socjalistów-Rewolucjonistów. 
Od 1919 do 1920 roku działał w Ukraińskiej Partii Komunistów (UKP), później wraz z jej probolszewickimi działaczami wszedł w skład KP(b)U, jednak opowiadał się za znaczną autonomią Ukrainy w stosunku do Rosji. Sprawował urząd komisarza ludowego oświaty (1919) oraz spraw wewnętrznych (1920) w rządzie Chrystiana Rakowskiego, a w 1921 roku był posłem Ukraińskiej SRR w Warszawie. Po powrocie z placówki redagował "Czerwonyj szlach", kierował również wydziałem propagandy i agitacji KP(b)U. Od 29 września 1924 do 2 lutego 1927 roku znów sprawował urząd komisarza ludowego oświaty USRR, opowiadał się polityką ukrainizacji. 
W rozmowie ze Stalinem w październiku 1925 roku opowiedział się za usunięciem Łazara Kaganowicza ze stanowiska I sekretarza KP(b)U. Nie spotkało się to jednak ze zrozumieniem Stalina, który w liście "Do Towarzysza Kaganowicza i innych członków Politbiura KC KP(b)U" z 26 kwietnia 1926 roku oskarżył Szumskiego o „szerzenie nastrojów antyrosyjskich na Ukrainie”. Od jego nazwiska ukuto określenie „szumskizm”, będące synonimem odchylenia nacjonalistycznego w USRR. W czerwcu 1926 roku złożył samokrytykę. W lutym 1927 odwołany ze stanowiska komisarza oświaty i przeniesiony na drugorzędne stanowisko w związkach zawodowych do Moskwy. 
Aresztowany 13 maja 1933 roku przez OGPU pod zarzutem przynależności do Ukraińskiej Organizacji Wojskowej (УВО) (mistyfikacja OGPU) i skazany na dziesięć lat łagru. Karę w latach 1933–1935 odbywał w SŁON na Sołowkach, następnie resztę kary zamieniono na zesłanie do Krasnojarska. W latach 1937–1939 ponownie aresztowany przez NKWD, w śledztwie, ostatecznie zwolniony. Po zakończeniu wyroku w 1943 roku, pozostał w Krasnojarsku, domagając się rehabilitacji przez Sąd Najwyższy ZSRR. 18 września 1946 roku został jednak zamordowany przez MGB na osobiste polecenie Stalina i Kaganowicza. Zabójstwa dokonała zastrzykiem trucizny grupa specjalna pod dowództwem Pawła Sudopłatowa, w wagonie sypialnym pociągu w drodze z Saratowa do Kijowa.

</doc>
<doc id="1247730" url="https://pl.wikipedia.org/wiki?curid=1247730" title="Karol Joseph Bobko">
Karol Joseph Bobko

Karol Joseph „Bo” Bobko (ur. 23 grudnia 1937 w Nowym Jorku) – amerykański astronauta, inżynier, pilot wojskowy, pułkownik United States Air Force, pochodzenia polskiego.
Wykształcenie oraz służba wojskowa.
Jako pilot wylatał 6600 godzin.
Loty załogowe.
STS-6 – Challenger F-1.
4 kwietnia 1983 Karol Bobko wystartował po raz pierwszy w kosmos na pokładzie wahadłowca Challenger. Był to pierwszy lot tego promu kosmicznego. Wyprawą dowodził Paul Weitz, dla którego był to drugi start. Pozostałymi członkami załogi byli specjaliści misji: Donald Peterson (MS-1) i Story Musgrave (MS-2). Podczas 5-dniowego lotu załoga wykonała eksperymenty technologiczne i umieściła przy użyciu stopnia napędowego IUS, na orbicie geosynchronicznej, satelitę TDRS-A oraz przeprowadziła obserwacje meteorologiczne. Poza tym po raz pierwszy podczas lotu wahadłowców astronauci pracowali w otwartej przestrzeni kosmicznej. 9 kwietnia 1983 prom po wykonaniu 120 okrążeń Ziemi wylądował pomyślnie w bazie lotniczej Edwards w Kalifornii.
STS-51-D – Discovery F-4.
Drugą misją, w której uczestniczył K. Bobko był lot STS-51-D. Tym razem powierzono mu funkcję dowódcy. Razem z nim 12 kwietnia 1985 w kosmos udali się również: Donald E. Williams – pilot wahadłowca, Jeffrey A. Hoffman (specjalista misji - MS-1), Margaret Rhea Seddon (MS-2) i S. David Griggs (MS-3). Na pokładzie wahadłowca było też dwóch specjalistów ładunku: Charles Walker (PS-1) i Jake Garn (PS-2), wówczas senator, który był również obserwatorem z ramienia Kongresu Stanów Zjednoczonych. W czasie lotu astronauci umieścili na orbicie dwa sztuczne satelity telekomunikacyjne: Leasat 3 oraz Telesat 1. O ile nie było problemów z Telesatem, to w wypadku Leasata okazało się, że nie została w pełni odciągnięta dźwignia sekwensera tj. układu sterującego kolejnością wykonywanych rozkazów. Spowodowało to, że nie otworzyła się antena telemetryczna, a sam satelita nie otrzymał niezbędnego przyśpieszenia. W tej sytuacji podjęto decyzję o awaryjnej próbie uruchomienia obiektu. Na końcówce manipulatora zainstalowano prowizoryczne narzędzie, którym planowano umieszczenie dźwigni we właściwym położeniu. Astronautka Seddon osiągnęła to po czterech próbach. Niestety nie uruchomiło to prawidłowego funkcjonowania Leasata. 19 kwietnia 1985 Discovery wylądował na przylądku Canaveral. Podczas lądowania zablokowały się koła promu i zniszczeniu uległy jego opony. Spowodowało to czasowe przeniesienie kolejnych lądowań wahadłowców do kalifornijskiej bazy Edwards.
STS-51-J – Atlantis F-1.
Podczas swojego trzeciego lotu K. Bobko dowodził misją STS-51-J. Był to pierwszy lot wahadłowca Atlantis. Start nastąpił 3 października 1985. Pozostałymi członkami załogi byli: Ronald J. Grabe – pilot wahadłowca, David C. Hilmers (specjalista misji - MS-1), Robert L. Stewart (MS-2) i William A. Pailes (MS-3). Była to druga misja w całości wykupiona przez Departament Obrony Stanów Zjednoczonych. Utajniony był jej przebieg jak również ładunek użyteczny zabrany na orbitę. W trakcie lotu prom znalazł się 515 km nad Ziemią. Na orbicie umieszczono dwa satelity wojskowe. Astronauci przeprowadzili też jeden cywilny eksperyment, podczas którego określano stopień przenikania promieniowania kosmicznego w różnych częściach kabiny. 7 października 1985 Atlantis wylądował w bazie Edwards.

</doc>
<doc id="1247735" url="https://pl.wikipedia.org/wiki?curid=1247735" title="George Ellery Hale">
George Ellery Hale

George Ellery Hale (ur. 29 czerwca 1868 w Chicago, zm. 21 lutego 1938 w Pasadenie) – amerykański astronom, popularyzator astronomii i badań astronomicznych, założyciel lub współzałożyciel kilku obserwatoriów astronomicznych.
Hale to również konstruktor przyrządów astronomicznych np. Teleskopu Hale’a o średnicy zwierciadła 508 cm, umieszczonego w obserwatorium Kalifornijskiego Instytutu Technologicznego na Mount Palomar w pobliżu Pasadeny, nad którym prace rozpoczęto w 1928, a ukończono w 1948. Teleskop ten pozostawał największym teleskopem na świecie aż do ukończenia budowy radzieckiego teleskopu BTA-6 w 1975.
Życiorys.
Hale założył Obserwatorium Kenwood w Chicago. W nim opracował i zbudował spektroheliograf, który umożliwiał badanie protuberancji słonecznych. Konstrukcja ta była przedmiotem jego pracy magisterskiej. W 1892 rozpoczął pracę na uniwersytecie w Chicago. Podczas tej pracy w 1897 zorganizował Obserwatorium Yerkes, którym kierował do 1904. Tam też zbudował największy na świecie refraktor o średnicy 102 cm.
Hale w 1895 wspólnie z Jamesem Edwardem Keelerem założył „The Astrophysical Journal” – jedno z najważniejszych międzynarodowych czasopism astrofizycznych.
W 1904 w pobliżu Los Angeles założył Obserwatorium Mount Wilson, którym następnie kierował do 1923. Tam skonstruował przyrządy do badań Słońca oraz dwa zwierciadlane teleskopy o średnicach 254 (nazwany „Hooker” dla uczczenia Johna D. Hookera, biznesmena z Los Angeles, który przekazał pieniądze na zakup zwierciadła; zainstalowany w 1918) i 152 cm.
Znany także jako badacz w dziedzinie heliofizyki oraz odkrywca pola magnetycznego plam słonecznych oraz związanego z nimi 22-letniego cyklu aktywności Słońca.
Nagrody i upamiętnienie.
Jego imieniem nazwano: planetoidę (1024) Hale oraz kratery na Księżycu i Marsie.

</doc>
<doc id="1247740" url="https://pl.wikipedia.org/wiki?curid=1247740" title="Paige O’Hara">
Paige O’Hara

Paige O’Hara (ur. 10 maja 1956 w Fort Lauderdale) – amerykańska piosenkarka Broadway i aktorka. Udzielała głosu Belli w oryginalnej wersji filmu „Piękna i Bestia”. Obecnie żona Michaela Piontek.

</doc>
<doc id="1247741" url="https://pl.wikipedia.org/wiki?curid=1247741" title="Augusto César Sandino">
Augusto César Sandino



</doc>
<doc id="1247742" url="https://pl.wikipedia.org/wiki?curid=1247742" title="David Jemmali">
David Jemmali

David Jemmali (ur. 13 grudnia 1974 w Tuluzie) – tunezyjski piłkarz występujący na pozycji obrońcy.

</doc>
<doc id="1247743" url="https://pl.wikipedia.org/wiki?curid=1247743" title="The Beatnuts">
The Beatnuts

The Beatnuts – amerykańska hip-hopowa grupa muzyczna powstała około 1988 w Queens w Nowym Jorku.
W skład zespołu wchodzi trzech artystów i producentów latynoskiego pochodzenia: Al Tariq, znany wcześniej jako Fashion (właśc. Berntony Malls, ur. 1972 r.), Psycho Les (właśc. Lester Fernandez, ur. 1972 r.). Ju-Ju (Jerrv Tineo. ur. 1970 r.).
The Beatnuts zdobyli uznanie robiąc dla Pete’a Nice'a, Naughty By Nature, Da Lench Mob i Cypress Hill oraz produkując utwory Chi-Aliego, Da Youngstas i Fat Joego. Zespół debiutował w 1993 r. małą płytą "Intoxicated Demons"'; przedstawiając muzykę ze sporą dawką humoru. To nie powinno jednak przysłonić poziomu pomysłowości i wnikliwości ich nagrań. Muzycy wykorzystują w nich dźwięki ze swego najbliższego otoczenia (np. rozmowy dzieci). Wydanie debiutanckiego maksisingla grupy opóźniło się, kiedy Fashion został zatrzymany za posiadanie narkotyków i uwięziony na sześć miesięcy.
W 1991 r. Fashion nagrał „Let The Horns Blow” z udziałem De La Soul i Chi-Aliego. Po wydaniu przez Beatnuts drugiej płyty, Fashion, pod wpływem zafascynowania czarnym islamem, zmienił imię na arabskie Al Tariq i nagrał płytę solową.

</doc>
<doc id="1247745" url="https://pl.wikipedia.org/wiki?curid=1247745" title="Port Nagoya">
Port Nagoya

 – port morski w Nagoi w zatoce Ise. Jeden z czterech wielkich portów morskich w Japonii, obok Jokohamy, Osaki oraz Kobe. Port w Nagoi obsługuje około 10% wartości handlu japońskiego. Głównym towarem eksportowym portu są samochody Toyota.

</doc>
<doc id="1247746" url="https://pl.wikipedia.org/wiki?curid=1247746" title="Folkevise">
Folkevise

Folkevise – anonimowa średniowieczna epicka pieśń ludowa (ballada). Kompozycja folkevise opiera się na akcji balladowej; dialogowe refreny przeplatają się z partiami epickimi. Ze względu na tematykę folkevise dzieli się na: historyczne, rycerskie, czarodziejskie, żartobliwe i inne. Folkevise wywarły duży wpływ na proces rozwoju skandynawskiej literatury narodowej oraz na poetykę romantyzmu.

</doc>
<doc id="1247747" url="https://pl.wikipedia.org/wiki?curid=1247747" title="Anarchy in the UK">
Anarchy in the UK



</doc>
<doc id="1247748" url="https://pl.wikipedia.org/wiki?curid=1247748" title="Euphausiidae">
Euphausiidae

Euphausiidae – jedna z dwóch rodzin szczętek, podzielona na 10 rodzajów i licząca 85 z 86 znanych gatunków szczętek. W odróżnieniu od monotypowej rodziny Bentheuphausiidae rodzina Euphausiidae obejmuje szczętki posiadające fotofory, które emitują światło, przez co wszystkie jej gatunki zdolne są do bioluminescencji. 
Ze względu na komercyjne połowy najbardziej znanymi przedstawicielami tej rodziny są kryl antarktyczny ("Euphausia superba"), kryl pacyficzny ("Euphausia pacifica") oraz kryl północny ("Meganyctiphanes norvegica"). 

</doc>
<doc id="1247750" url="https://pl.wikipedia.org/wiki?curid=1247750" title="Antoni Oppenheim">
Antoni Oppenheim

Antoni Kazimierz Oppenheim (ur. 11 sierpnia 1915 w Warszawie, zm. 12 stycznia 2008 w Kensington w Kalifornii) – fizykochemik specjalizujący się w badaniach procesów spalania w silnikach spalinowych; doktor honoris causa Politechniki Warszawskiej.
Życiorys.
Wybuch II wojny światowej przerwał na krótko jego studia, które ukończył w Anglii w 1943 r., uzyskując dyplom swej macierzystej Uczelni. Doktorat otrzymał w University of London w 1945 r. Następnie wyemigrował do USA, gdzie początkowo pracował w Uniwersytecie Stanforda, a od 1959 r. w Uniwersytecie Kalifornijskim w Berkeley.
Prowadził badania w zakresie wymiany ciepła i spalania ze szczególnym ukierunkowaniem na problemy detonacji oraz spalania w silnikach spalinowych. Opracował nowatorską metodę analizy wymiany ciepła przez promieniowanie, wyjaśnił mechanizm inicjowania detonacji gazowej oraz zajmował się badaniem spalania mieszanin ubogich w silnikach tłokowych. Opublikował ponad 300 prac naukowych. Wspólnie z profesorem M. Mansonem i profesorem R. I. Sołouchinem zainicjował w 1960 r. organizację Międzynarodowych Kolokwiów Dynamiki Wybuchów i Reagujących Systemów.
Współpracował z polskimi naukowcami, a w szczególności z Politechniką Warszawską w zakresie opracowania nowych systemów spalania do silników tłokowych. Wielokrotne uczestniczył w Polsce w międzynarodowych sympozjach i konferencjach naukowych. W roku 1987 został odznaczony medalem im. D. Smoleńskiego, nadanym przez Komitet Termodynamiki i Spalania PAN, a w roku 1989 Politechnika Warszawska, nadała mu tytuł doktora honoris causa. Za wybitny wkład w rozwój teorii spalania oraz aktywną współpracę z polskimi naukowcami został wybrany na członka zagranicznego Polskiej Akademii Nauk. Był członkiem Międzynarodowej Akademii Astronautycznej oraz US National Academy of Engineering. Do końca swojego życia zawsze i wszędzie podkreślał polskie korzenie i utrzymywał ścisłe więzi ze swą macierzystą uczelnią.

</doc>
<doc id="1247751" url="https://pl.wikipedia.org/wiki?curid=1247751" title="Rezerwat przyrody Lenki">
Rezerwat przyrody Lenki

Rezerwat przyrody Lenki – rezerwat leśny położony w zachodniej części Równiny Warmińskiej w województwie warmińsko-mazurskim w gminie Młynary, w leśnictwie Sąpy (Nadleśnictwo Młynary).
Utworzony na podstawie Zarządzenia Ministra Leśnictwa i Przemysłu Drzewnego z dnia 31 października 1959 roku dla zachowania ze względów dydaktycznych i naukowych fragmentu drzewostanu modrzewiowego. Początkowo zajmował powierzchnię 2,92 ha. W 1968 roku powiększono go do 9,74 ha, dołączając do rezerwatu fragment drzewostanu bukowego. Obecnie powierzchnia rezerwatu wynosi 9,90 ha, a za cel ochrony podaje się „zachowanie historycznego drzewostanu modrzewiowego oraz fragmentu lasu liściastego”.
Północno-zachodnią część rezerwatu pokrywa drzewostan modrzewia europejskiego w wieku około 160 lat. Modrzewie osiągnęły tu imponujące rozmiary 48 metrów wysokości i 330 cm w obwodzie. Pozostałą część rezerwatu pokrywa las liściasty z bukiem jako gatunkiem panującym, z domieszką wiązu górskiego, jesionu wyniosłego, klonu zwyczajnego, lipy drobnolistnej, grabu i modrzewia. Bogate runo stanowią m.in.: zawilec gajowy, nerecznica samcza, gajowiec żółty, fiołek leśny, jaskier kosmaty, podagrycznik pospolity, czworolist pospolity, wierzbownica górska, sałatnik leśny, przylaszczka pospolita, marzanka wonna, czyściec leśny, gwiazdnice.

</doc>
<doc id="1247753" url="https://pl.wikipedia.org/wiki?curid=1247753" title="Hieronim Władysław Kieniewicz">
Hieronim Władysław Kieniewicz

Hieronim Władysław Kieniewicz (ur. 6 września 1834 w Metzu, zm. 6 czerwca 1864 w Kazaniu) – członek władz powstania styczniowego, inżynier.
Zarys biografii.
W 1853 ukończył Szkołę Centralną Sztuk i Rzemiosł ("École Centrale des Arts et Manufactures") w Paryżu. W 1857 zaangażowany przez spółkę akcyjną budującą linie kolejowe w Rosji. W 1860 został inżynierem naczelnym linii saratowskiej. W Petersburgu nawiązał kontakt z Kołem Oficerów Zygmunta Sierakowskiego.
22 stycznia 1863 znalazł się w Wilnie, gdzie przedstawił komitetowi stronnictwa białych plan wywołania dywersji rewolucyjnej w głębi Rosji. Uzyskał na ten cel 15 tysięcy rubli. Wyjechał do Sankt Petersburga i Moskwy. Na początku maja przybył do Wilna i zdał sprawę ze swojej działalności Wydziałowi Prowincjonalnemu Litwy, który delegował go jako przedstawiciela Litwy przy Rządzie Narodowym. Wyprawiony do Paryża z 25 tysiącami rubli, przeznaczonymi na zakup broni, i z pismem nominacyjnym Władysława Czartoryskiego na agenta dyplomatycznego Rządu Narodowego.
5 czerwca aresztowany przez policję rosyjską na granicy Królestwa Polskiego, przewieziony do Kazania, gdzie prowadzono śledztwo w sprawie wykrytej organizacji rewolucyjnej. Śledztwo nadzorował osobiście cesarz Rosji Aleksander II Romanow. Skazany na karę śmierci, został rozstrzelany w Kazaniu 6 czerwca 1864.

</doc>
<doc id="1247754" url="https://pl.wikipedia.org/wiki?curid=1247754" title="Włodzimierz Gruszczyński">
Włodzimierz Gruszczyński



</doc>
<doc id="1247757" url="https://pl.wikipedia.org/wiki?curid=1247757" title="Biz Markie">
Biz Markie

Biz Markie, właściwie Marcel Theo Hall (ur. 8 kwietnia 1964 w Nowym Jorku, zm. 16 lipca 2021 w Baltimore) – amerykański raper, DJ, komik, aktor i prezenter telewizyjny.
U progu kariery związany był z Marleyem Marlem. Jego styl można określić jako połączenie komizmu i paraperkusyjnych efektów dźwiękowych. Snując opowieści o dłubaniu w nosie, nieświeżym oddechu i innych atrakcjach, w sposób bliski autoironii, Markie znalazł fanów wśród dorastających słuchaczy. Jego kariera nabrała tempa w 1989 r., po niespodziewanym powodzeniu singla „Just A Friend”. Wydany w 1993 r. album "All Samples Cleared!"' był zdecydowanie osadzony w tradycji starej szkoły rapu. Znalazło się na nim nagranie „Let Me Turn You On”, (z fragmentem „ Ain't No Stoppin' Us Now”), w którym Markie rzeczywiście śpiewa. 
Markie uzyskał zgodę na wszystkie sample, od dosłownie każdego przedstawiciela zainteresowanych wykonawców. Wcześniej groziło mu więzienie, kiedy w balladzie „Alone Again” (z albumu Need A Haircut) wykorzystał fragment nagrania Gilberta O’Sullivana z 1972 Sędzia Kevin Thomas Duff wyznaczył wówczas karę grzywny uznając, iż „w świetle prawa sampling jest kradzieżą”, spędzając tym samym sen z powiek raperom na całym świecie. 
Jeden z czołowych pionierów beatboxu w kulturze Hip-Hop. 
Twórca Biz Mark Dance.
Przypisy.
 

</doc>
<doc id="1247758" url="https://pl.wikipedia.org/wiki?curid=1247758" title="Grand Prix de SAR La Princesse Lalla Meryem 2007">
Grand Prix de SAR La Princesse Lalla Meryem 2007

Tenisowy turniej WTA Grand Prix de SAR La Princesse Lalla Meryem 2007 odbył się w dniach 12 maja – 20 maja w marokańskim Fezie na kortach ziemnych. Pula nagród wyniosła 145 000 dolarów amerykańskich.

</doc>
<doc id="1247764" url="https://pl.wikipedia.org/wiki?curid=1247764" title="David Watkin">
David Watkin

David Watkin (ur. 23 marca 1925, zm. 19 lutego 2008 w Brighton) – brytyjski operator filmowy.
Życiorys.
Był potomkiem znanej rodziny przedsiębiorców kolejowych. Pod koniec lata 40. Watkin rozpoczął pracę w Southern Region Film Unit of British Railways, a na początku lata 50. został gońcem i pomocnikiem operatora w państwowej wytwórni filmowej, British Transport Films, która specjalizowała się w realizacji filmów o angielskiej kolei i portach. Zajęcie to umożliwiło mu zapoznanie się z tajnikami techniki operatorskiej – obiektywami, filtrami, oświetleniem. Jako samodzielny operator zadebiutował w 1955 roku. Powstał wówczas „The Long Night Haul” Jamesa Ritchiego.
Prace Watkina cechuje wielka wszechstronność. Twórca ten znakomicie wyczuwał klimat zarówno tych filmów, których akcja dzieje się współcześnie, jak również filmów kostiumowych. Wśród najwybitniejszych prac Watkina znajdują się między innymi: "Diabły", "Trzej muszkieterowie" (i jego druga część), "Hamlet" (w reżyserii Franco Zeffirellego, z którym nakręcił jeszcze kilka innych filmów m.in. miniserial "Jezus z Nazaretu"), "Rydwany ognia", "Chłopięcy świat", "Wpływ księżyca", "Yentl". Ostatni film w jego filmografii to "All Forgotten" z 2000 roku.
David Watkin jest laureatem Oscara za zdjęcia do "Pożegnania z Afryką", ta produkcja przyniosła mu także nagrodę BAFTA oraz nagrodę krytyków z Los Angeles i Brytyjskiego Stowarzyszenia Operatorów. Brytyjska Akademia wyróżniła go dodatkowo siedmioma kolejnymi nominacjami za zdjęcia do tak znaczących filmów jak m.in.: "Rydwany ognia", "Paragraf 22", "Szarża lekkiej brygady" (Tony’ego Richardsona z 1969 roku) oraz "Help!". Watkin otrzymał też nagrody za zdjęcia do "Ślicznotki z Memphis" (Evening Standard British Film Awards) oraz za "Rydwany ognia" (krytycy Nowego Jorku). W 2004 roku otrzymał Złotą Żabę za całokształt twórczości na festiwalu Camerimage.

</doc>
<doc id="1247766" url="https://pl.wikipedia.org/wiki?curid=1247766" title="Black Moon (zespół muzyczny)">
Black Moon (zespół muzyczny)

Black Moon – grupa raperów z Brooklynu założona w 1992 r. Jej skład tworzyli: 5FT Excellerator, DJ Evil Dee i Buckshot Shorty.
Kariera.
W 1991 r. podpisali kontrakt z firmą Wreck – filią wytwórni Nervous Records. Wydana w 1993 roku debiutancka płyta "Enta da Stage" przyniosła im duże uznanie krytyków i publiczności, sprzedając się w liczbie 300 tys. sztuk.
Muzycy założyli firmy produkcyjno-promocyjne: Beat Minerz (Evil Dee i jego brat Mr. Walt) oraz Duck Down (Buckshot i Big Dru Ha). Ta druga zajmuje się również innymi wykonawcami nagrywającymi dla wytwórni Wreck – Smif-N-Wessunem czy Heltah Skeltah. W warstwie muzycznej Black Moon zaproponował powrót do stylu – przenikliwy bas, automat perkusyjny oraz funkowo-jazzowe sample. Po wydaniu drugiego singla z nagraniem "How Many MC’s (Must Get Dissed)", Black Moon udał się na tournée po kraju razem z Das EFX. Buckshot razem ze Special Edem i Master Acem wzięli udział jako Crooklyn Dodgers w nagraniu tytułowej piosenki do filmu "Crooklyn" Spike’a Lee. W 1996 r. Po wydaniu drugiego albumu, zawierającego przede wszystkim remiksy i przeróbki materiału z pierwszej płyty, oficjalnie ogłoszono rozwiązanie zespołu.

</doc>
<doc id="1247770" url="https://pl.wikipedia.org/wiki?curid=1247770" title="Piotr Naszarkowski">
Piotr Naszarkowski

Piotr Jerzy Naszarkowski (ur. 1952 w Warszawie) – polski rytownik, twórca ilustracji książkowych, banknotów oraz znaczków pocztowych.
W 1980 roku ukończył Akademię Sztuk Pięknych w Warszawie. Między 1978 a 1980, pracował jako twórca scenografii oraz lalek w teatrze lalek Guliwer. W latach 80. był asystentem scenografa w Telewizji Polskiej. Podobnie jak inni artyści zrezygnował ze swojej posady w proteście przeciw wprowadzeniu stanu wojennego. W latach 1989-2016 współpracował z Pocztą Szwedzką. Jego znaczek przedstawiający Gretę Garbo wygrał konkurs na "Najpiękniejszy znaczek szwedzki 2005 roku" oraz zdobył Grand Prix Europy 2005 za znaczek rytowany. Wygrawerował ponad 100 znaczków pocztowych.

</doc>
<doc id="1247773" url="https://pl.wikipedia.org/wiki?curid=1247773" title="Black Radical MK II">
Black Radical MK II

Black Radical MK II, właśc. Felix Joseph (ur. 1970 w Tottenham w Anglii) – brytyjski muzyk hip-hopowy.
Twórczość.
Wychował się słuchając jamajskiego reggae: utworów Petera Tosha i Boba Marleya oraz lokalnej odmiany tego gatunku, wykonywanej przez grupę Steel Pulse. Twórczość Public Enemy i Boogie Down Productions zainteresowała go muzyką rapową. 
Jego utwory takie jak "Sumarli" są wyrazem walki o równouprawnienie kobiet. 
W 1993 Joseph nad filmem "Welcome to the Terrordome" z udziałem wyłącznie czarnych aktorów. 

</doc>
<doc id="1247774" url="https://pl.wikipedia.org/wiki?curid=1247774" title="Johanna Sinisalo">
Johanna Sinisalo

Johanna Sinisalo (ur. 1958) - fińska pisarka, krytyk, redaktor antologii i scenarzystka programów i seriali telewizyjnych, kreskówek i filmów oraz słuchowisk, autorka powieści science fiction i fantasy.
Napisała ponad 40 opowiadań i kilka powieści. Ich gatunek sama pisarka określa mianem "Finnish weird".
Życiorys.
Sinisalo studiowała komparatystykę i sztuki dramatyczne na uniwersytecie w Tampere. Przez 15 lat pracowała w reklamie, nim w 1997 zajęła się wyłącznie pisarstwem. Jako autorka zadebiutowała opowiadaniami w późnych latach 80. Zyskała dzięki nim popularność i zdobyła sześciokrotnie fińską nagrodę literacką w dziedzinie fantastyki, "Atorox Prize".
Za swoją debiutancką powieść "Ennen päivänlaskua ei voi" ("Nie przed zachodem słońca") otrzymała nagrodę "Finlandia", najważniejsze wyróżnienie literackie przyznawane w Finlandii. Powieść stała się bestsellerem także za granicą; została przełożona na kilkanaście języków, w tym angielski, czeski, francuski, japoński, łotewski, polski i szwedzki. Jej angielskie wydanie otrzymało Nagrodę Jamesa Tiptree Jr. w 2004.

</doc>
<doc id="1247776" url="https://pl.wikipedia.org/wiki?curid=1247776" title="Jacek Krzykała">
Jacek Krzykała

Jacek Krzykała (ur. 3 lipca 1976 w Lublinie) – polski koszykarz, występujący na pozycjach rozgrywającego lub rzucającego obrońcy, reprezentant kraju, po zakończeniu kariery zawodniczej trener koszykarski.
Życiorys.
Mierzy 189 cm wzrostu i waży 90 kg. Występował na pozycji rozgrywającego lub rzucającego obrońcy. Jest wychowankiem Górnika Wałbrzych. Przez całą karierę grał w Polsce, ale znany jest głównie z występów w Śląsku Wrocław. Zakończył karierę 23 maja 2008 po wygranych meczach z Polpakiem Świecie i zdobyciu brązowego medalu Mistrzostw Polski.
Jest wnukiem Stanisława Krzykały i synem koszykarza oraz trenera – Wojciecha Krzykały. Ma syna Mateusza Krzykałę, zwycięzcę 5 edycji The Voice Kids.
Rzut Krzykały.
VII kolejka: "Rzut Krzykały"
Przy stanie 86:85 dla Śląska na pięć sekund przed końcem był rzut sędziowski, który w walce z Jackiem Krzykałą wygrał David van Dyke - piłka trafiła do Romana Prawicy, który dzięki zasłonie Bartłomieja Tomaszewskiego uzyskał wolne pole do rzutu i trafił za trzy punkty (86:88). Do końca spotkania została dokładnie jedna sekunda - wrocławianie wznowili grę spod własnego kosza, Raimondas Miglinieks zagrał do niepilnowanego Jacka Krzykały, a ten zza linii rzutów za trzy punkty, znajdującej się na połowie Śląska, oddał celny rzut za 3 punkty i Śląsk zwyciężył 89:88.
Drugi rzut wraz z końcową syreną ustanawiający wynik meczu na rzecz swojej drużyny oddał 11 marca 2006 przeciwko Wrocławianom w barwach Stali Ostrów Wielkopolski, tyle że za 2 punkty. Po tym rzucie w Ostrowie Wielkopolskim darzony jest wielką sympatią, a na trybunach można było usłyszeć przyśpiewkę na jego cześć, która brzmiała: "Jacek Krzykała to nasza duma i chwała".

</doc>
<doc id="1247778" url="https://pl.wikipedia.org/wiki?curid=1247778" title="Robal">
Robal



</doc>
<doc id="1247788" url="https://pl.wikipedia.org/wiki?curid=1247788" title="Jabłoń domowa">
Jabłoń domowa

Jabłoń domowa ("Malus domestica" Borkh.) – gatunek rośliny z rodziny różowatych. Jest to gatunek który powstał w wyniku samoczynnego krzyżowania dwóch dziko rosnących na Kaukazie jabłoni – "Malus pumila" Mill. oraz "Malus sylvestris" Mill., a następnie w wyniku działań hodowlanych człowieka uzupełnionego o geny kilku innych naturalnie występujących w Azji i Europie gatunków. Należy do najbardziej popularnych w uprawie drzew owocowych w strefie klimatu umiarkowanego.
Biologia i ekologia.
Jest gatunkiem łatwo się krzyżującym z innymi jabłoniami przez co spotyka się czasem mieszańce wzdłuż dróg, w zadrzewieniach śródpolnych i w czyżniach. Kwitnie na przełomie od kwietnia i maja. Jest rośliną owadopylną i miododajną.
Uprawa.
W uprawie są liczne (ok. 10 tys.) odmiany hodowlane jabłoni domowej. W Polsce rośnie ok. 40 mln jabłoni, które dostarczają ok. 2–2,5 mln ton owoców.
Według raportu z kwalifikacji materiału szkółkarskiego przeprowadzonego przez Państwowa Inspekcja Ochrony Roślin i Nasiennictwa w 2011 roku największą liczbę roślin w szkółkach sadowniczych miały odmiany:
Struktura odmianowa jabłoni uprawianych w Polsce w 2012 roku przedstawiała się następująco:
Światowa produkcja jabłek wynosi ok. 75,6 miliona ton. Do największych producentów jabłek należą: Chiny (47,6% światowej produkcji w 2011 roku), Stany Zjednoczone (5,6%) i Turcja (3,8%). Polskie sadownictwo w 2011 roku miało 3,3% udział w światowej produkcji jabłek. Wielkość produkcji jabłek w Polsce ze względu na ryzyko przyrodnicze podlega znacznym wahaniom. W latach 2001–2010 w dwóch latach (2004 i 2010) produkcja wyniosła mniej niż 2 mln ton, natomiast w trzech latach (2004, 2008 i 2009) przekroczyła 2,5 mln ton. Rekordowym rokiem był 2008 kiedy zebrano 2 mln 831 tys. ton, co uplasowało Polskę na trzecim miejscu na świecie

</doc>
<doc id="1247790" url="https://pl.wikipedia.org/wiki?curid=1247790" title="Todd Haynes">
Todd Haynes

Todd Haynes (ur. 2 stycznia 1961 w Los Angeles) – amerykański reżyser, scenarzysta i producent filmowy. Jeden z najbardziej rozpoznawalnych amerykańskich twórców kina niezależnego, przedstawiciel tzw. „New Queer Cinema”, jednego z nurtów kina gejowskiego. Niemal każda z jego produkcji wzbudzała kontrowersje, ale i zainteresowanie.
Życiorys.
Urodził się w Los Angeles jako syn Sherry Lynne (z domu Semler), która studiowała aktorstwo, i Allena E. Haynesa, byłego importera kosmetyków. Haynes ma żydowskie pochodzenie ze strony swojej matki. Wychował się z młodszą siostrą Gwynneth w Encino. W 1985 ukończył studia na wydziale semiotyki na Uniwersytecie Browna.
W połowie lat 80. przeprowadził się do Nowym Jorku, gdzie rozpoczął karierę filmowca. Jego pierwszym projektem był eksperymentalny film krótkometrażowy "Superstar: The Karen Carpenter Story" (1987) z udziałem Michaela Edwardsa, o zmarłej na anoreksję 17-letniej Karen Carpenter, będący połączeniem fabuły, dokumentu i animacji; główne role „grają” lalki Barbie i Ken. Publiczne odtwarzanie i rozpowszechnianie filmu było prawnie zakazane ze względu na naruszenie praw autorskich twórcy muzyki wykorzystanej w filmie. Wyreżyserował teledysk zespołu Sonic Youth do utworu „Disappearer” (1990). 
Jego pełnometrażowym debiutem był dramat fantastycznonaukowy "Poison" (1991) oparty na różnych powieściach Jeana Geneta z Johnem Leguizamo. Film był eksperymentalnym połączeniem różnych formuł i konwencji gatunkowych, za sprawą pornograficznych scen wzbudzał kontrowersje, jednak został uhonorowany Wielką Nagrodę Jury na Sundance Film Festival, na Międzynarodowym Festiwalu Filmowym w Locarno i Teddy Award na Międzynarodowym Festiwalu Filmowym w Berlinie, a także nominowany do Złotego Lamparta na Międzynarodowym Festiwalu Filmowym w Porto i Independent Spirit Awards. 
Haynes sporadycznie pojawia się jako aktor, m.in. jako kierownik frenologii w dramacie kryminalnym "Swoon" (1992) z Craigiem Chesterem. W 1995 Haynes zrealizował dreszczowiec "Schronienie" ("Safe") z Julianne Moore i Xanderem Berkeleyem. Film odnosił się do problematyki AIDS i przyniósł mu nagrodę FIPRESCI w Rotterdamie. Jego dramat muzyczny "Idol" ("Velvet Goldmine", 1998) z Ewanem McGregorem, Jonathanem Rhysem-Meyersem, Christianem Balem i Toni Collette poruszał kwestię tożsamości płciowej i odnosił się do tematu homoseksualizmu. Film ten przyniósł mu nominację do Złotej Palmy i Nagrodę za Największy Wkład Artystyczny na 51. Międzynarodowym Festiwalu Filmowym w Cannes. 
Jego dramat "Daleko od nieba" (2002) z Julianne Moore zebrał wiele nagród, w tym nagrodę krytyków w Seattle i San Francisco, Independent Spirit Award, Stowarzyszenia Nowojorskich Krytyków Filmowych i Nagrodę Satelity za reżyserię oraz nominacji, m.in. do Oscara i Złotego Globu za scenariusz, do Europejskiej Nagrody Filmowej – Screen International, do Złotego Lwa na festiwalu w Wenecji. Film oparty był o schemat melodramatu i jako taki odwoływał się do twórczości mistrza tego gatunku z lat 50. - Douglasa Sirka.
Był współproducentem takich filmów jak "Old Joy" (2006) i "Piętnastolatka" (2006) z Emily Rios. W jego biograficznym dramacie muzycznym "I’m Not There. Gdzie indziej jestem" (2007) w postać Boba Dylana wcielili się: Cate Blanchett, Heath Ledger, Christian Bale i Richard Gere. Wyreżyserował miniserial HBO "Mildred Pierce" (2011) z Kate Winslet. 
Zasiadał w jury konkursu głównego na 68. MFF w Wenecji (2011).
Życie prywatne.
Jest homoseksualistą. W 2015 zamieszkał w Portland w stanie Oregon.

</doc>
<doc id="1247792" url="https://pl.wikipedia.org/wiki?curid=1247792" title="Tropoja">
Tropoja

Tropoja – miasto w północno-wschodniej Albanii, leżące u stóp góry Shkelzen (2807 m n.p.m.). Nazwa pochodzi od słowiańskiego określenia "tri polje" (trzy pola).
15 października 1944 urodził się tam Sali Berisha, prezydent Albanii w latach 1992–1997 z ramienia Partii Demokratycznej.

</doc>
<doc id="1247794" url="https://pl.wikipedia.org/wiki?curid=1247794" title="Tropoje">
Tropoje



</doc>
<doc id="1247799" url="https://pl.wikipedia.org/wiki?curid=1247799" title="Movetron">
Movetron

Movetron – fiński zespół sceny eurodance, działający w latach 1994–2000. W 2007 roku wznowił swoją działalność. Ich utwór „Cupido” został zakwalifikowany do fińskich preselekcji eurowizyjnych, Euroviisut w roku 2008. Występując w pierwszym półfinale, zajęli drugie miejsce, zdobywając 20,3% głosów i kwalifikując się do finału.

</doc>
<doc id="1247803" url="https://pl.wikipedia.org/wiki?curid=1247803" title="Goleminow">
Goleminow



</doc>
<doc id="1247804" url="https://pl.wikipedia.org/wiki?curid=1247804" title="Karol J. Bobko">
Karol J. Bobko



</doc>
<doc id="1247817" url="https://pl.wikipedia.org/wiki?curid=1247817" title="Lambert z Maastricht">
Lambert z Maastricht

Lambert z Maastricht (ur. 635 w Maastricht, zm. 17 września ok. 700 w Liège) – biskup Maastricht, męczennik, święty Kościoła katolickiego.
Żywot świętego.
Lambert pochodził z zamożnej rodziny z Maastricht. Około 670 zamordowano biskupa Maastricht Teodarda, który zresztą był wujem Lamberta. Jego następcą został Lambert. Cieszył się poparciem króla Childeryka II. Po pewnym czasie król został zamordowany, a władzę przejął majordom Neustrii Ebroin. Wówczas skazano Lamberta na wygnanie. W związku z tym 7 lat przebywał w klasztorze w Stavelot. Po przejęciu rządów przez majordoma Pepina przywrócono Lamberta na stanowisko biskupa Maastricht. Przez kolejne lata umocnił struktury kościelne w Brabancji.
Lambert zginął z rąk zbójów nasłanych przez Dodona, co miało być zemstą za rzekome przyczynienie się biskupa do śmierci tegoż krewnych. Padł pod ciosami mieczy w bramie kościoła. Przed śmiercią zdążył się jeszcze pomodlić za swych prześladowców. Na miejscu śmierci świętego wystawiono kościół pod jego wezwaniem, który stał się miejscem kultu. Następcą Lamberta, biskupem Liège, został św. Hubert z Liège.
Kult.
Wspomnienie liturgiczne św. Lamberta obchodzone jest 17 września – w rocznicę śmierci męczennika.
Jest głównym patronem diecezji Liège.
Jedyny w Polsce kościół pw. św. Lamberta znajduje się w Radomsku.
Imię tego świętego nadano na chrzcie królowi polskiemu Mieszkowi II.

</doc>
<doc id="1247818" url="https://pl.wikipedia.org/wiki?curid=1247818" title="Szolem Szwarcbard">
Szolem Szwarcbard

Szolem-Szmuel Szwarcbard; jid. שלום־שמואל שוואַרצבאַרד, również Szlomo Szwarcbard lub Szwarcburd, ros. Шулэм-Шмил Шварцбурд, Шолом Шварцбард, ps. „Bal-Chalojmes” jid. בעל־חלומות (ur. w Izmaile, zm. 3 marca 1938 w Kapsztadzie) – żydowski poeta, publicysta i działacz anarchistyczny, zabójca Symona Petlury w 1926.
Życiorys.
Młodość.
Urodził się w rodzinie besarabskich Żydów – Izaaka Szwarcburda i Chai Wajnberg. Po wyjeździe rodziny do Bałty, na skutek opróżniania z ludności żydowskiej strefy przygranicznej, zainteresował się anarchizmem, wziął udział w rewolucji 1905 roku. W obawie przed aresztowaniem opuścił Rosję i mieszkał m.in. w Rumunii, Lwowie, Budapeszcie, Włoszech. W 1910 osiadł w Paryżu i pracował jako zegarmistrz.
I wojna światowa.
W 1914 wstąpił wraz z bratem do Legii Cudzoziemskiej, za trzyletni udział w walkach otrzymał odznaczenie "Croix de guerre".
W 1917 wrócił do Bałty, dwa lata później wyjechał do Odessy, gdzie zaciągnął się do Armii Czerwonej i walczył w wojnie domowej w brygadzie Grigorija Kotowskiego. Coraz bardziej krytycznie nastawiony do rzeczywistości radzieckiej opuścił terytorium ZSRR, wyjechał do Paryża i założył mały warsztat zegarmistrzowski.
W czasie wojny domowej na Ukrainie stracił całą rodzinę (łącznie 15 bliskich).
W 1920 wydał w Paryżu pierwszy zbiorek poezji "Marzenia i rzeczywistość" ("Trojmen unwirklichkejt"), na którym piętno odcisnęły wydarzenia wojny. We Francji działał w ruchu anarchistycznym, pisywał pod pseudonimem "Bal-Chalojmes" ("Marzyciel"), zaprzyjaźnił się z Nestorem Machną, Piotrem Arszynowem oraz innymi działaczami rewolucyjnymi.
Zabójstwo Petlury.
W maju 1925 po ukazaniu się we francuskiej prasie notki o przebywaniu w Paryżu Symona Petlury postanowił dokonać morderstwa. 25 maja 1926 na rogu Boulevard Saint-Michel i rue Racine oddał trzy strzały z rewolweru w kierunku oglądającego sklepowe wystawy Petlury. Po dokonaniu zbrodni bez oporów dał się aresztować francuskiej policji.
Zabił najpewniej z inspiracji OGPU, choć kwestia inspiracji zamachu nie została wyjaśniona jednoznacznie.
18 października 1927 rozpoczął się proces Szwarcbarda – za jego uniewinnieniem wypowiadali się m.in. Albert Einstein, Henri Bergson, Maksim Gorki i Aleksander Kiereński. Z obroną Szwarcbarda współpracował były premier Węgierskiej Republiki Ludowej (1918–1919) – Mihály Károlyi, a obrońcą w sądzie został Henri Torres. Po ośmiu dniach ława przysięgłych zadecydowała o wypuszczeniu Szwarcbarda na wolność.
Dalsze losy.
Po uwolnieniu Szwarcbard podjął pracę w firmach ubezpieczeniowych, dalej poświęcał się też działalności pisarskiej, wydał m.in. zbiór opowiadań poświęconych pierwszej wojnie światowej ("Milchome-Bilder", "Obrazki wojenne"), ukraińskiemu okresowi jego życia ("Fun tifn opgrund", "Z głębokiej przepaści...").
W gazecie „Arbejter-Frojnd” („Przyjaciel Robotnika”) opublikował serię opowiadań "Fun majne milchome-togbuch" ("Z mojego dziennika wojennego"), pisywał również do „Der Moment”', „Fraje arbejter sztyme”' i „Jidysze cajtung”'.
W 1937 wyjechał do ZPA w celu poszukiwania materiałów dla "Encyclopedia Judaica", publikował tam m.in. w "Afrikaner jidysze cajtung". Nie zdążył wrócić do Europy, zmarł 3 marca 1938 roku na zawał serca i został pochowany w Kapsztadzie. Po kilku latach jego prochy przeniesiono do Izraela.
Upamiętnienie.
W 1927 Zolmen Rozental opublikował w Kiszyniowie zbiór reportaży w języku jidysz na temat procesu ("Der Szwarcbard-Proces – undzer cajt"). Był również bohaterem trzyaktówki Altera Kacyzne (1885–1941) "Szwarcbard – a syntetisz reportaż", którą wystawiano w dwudziestoleciu międzywojennym w żydowskich teatrach Europy i USA (pełny tekst ukazał się w Paryżu dopiero w 1980).
Jest patronem kilku ulic na terenie Izraela.

</doc>
<doc id="1247845" url="https://pl.wikipedia.org/wiki?curid=1247845" title="Św. Lambert">
Św. Lambert



</doc>
<doc id="1247846" url="https://pl.wikipedia.org/wiki?curid=1247846" title="Mieczysław Sawicki">
Mieczysław Sawicki

Mieczysław Sawicki (ur. 8 października 1917 w Niemierczu koło Kijowa, zm. 12 lutego 2008 w Iver Buks pod Londynem) – generał brygady Wojska Polskiego, działacz środowisk kombatanckich, członek Rady Narodowej na Uchodźstwie, zastępca kanclerza i wieloletni członek Kapituły Orderu Wojennego Virtuti Militari.
Życiorys.
21 września 1937 rozpoczął naukę w Szkołę Podchorążych Broni Pancernych w Modlinie. 1 lipca 1939, w stopniu plutonowego podchorążego, został skierowany na praktykę.
Podczas kampanii wrześniowej w 2 batalionie pancernym w Żurawicy. Uczestniczył w walkach odwrotowych. 13 września 1939 został mianowany na stopień podporucznika ze starszeństwem z dnia 1 września 1939 w korpusie oficerów broni pancernych. Dostał się do niewoli radzieckiej, z której uciekł niebawem do Warszawy. 
Oficer wywiadu SZP–ZWZ w Warszawie w latach 1939–1940. W 1940 r. zmuszony groźbą aresztowania wyjechał do Palestyny, gdzie początkowo służył w Legii Oficerskiej, a następnie został żołnierzem słynnej Samodzielnej Brygady Strzelców Karpackich. Jako zastępca dowódcy plutonu cassiersów walczył podczas obrony Tobruku.
Był żołnierzem w 4 pułku pancernym „Skorpion”, a także instruktorem brytyjskiego Centrum Wyszkolenia Broni Pancernej w Abbasyi.
W 1943 zgłosił się do służby w Polskich Siłach Powietrznych. Po przejściu kursu pilotażu myśliwskiego został skierowany do służby w lotnictwie brytyjskim. Za sprawą wstawiennictwa gen. Władysława Andersa, został włączony do polskiego 318 dywizjonu myśliwsko-rozpoznawczego „Gdańskiego” w którego szeregach walczył na froncie włoskim wykonując ponad 100 lotów bojowych (został także zestrzelony poza linią frontu).
Po zakończeniu działań wojennych pozostał na emigracji w Wielkiej Brytanii. Studiował na Uniwersytecie Londyńskim, gdzie uzyskał tytuł inżyniera lądowego. Pracował w branży budowlanej. Od 1980 piastował funkcję Sekretarza Kapituły Orderu Wojennego Virtuti Militari w Londynie (przyznawanego przez rząd na uchodźstwie); od 1993 do momentu śmierci członek Kapituły Orderu Wojennego Virtuti Militari w niepodległej Polsce, reprezentując Kapitułę poza granicami III RP. Od 2001 pełnił również funkcję Zastępcy Kanclerza Orderu, reprezentując weteranów Polskich Sił Zbrojnych przed Królową Brytyjską. Był działaczem i wiceprezesem Stowarzyszenia Lotników Polskich oraz Rady Organizacji Kombatanckich Polskich Sił Zbrojnych i Zrzeszenia Kół Oddziałowych Broni Pancernej w WB.
15 czerwca 2007 Prezydent RP Lech Kaczyński mianował go na stopień generała brygady. 17 czerwca 2007 w Belwederze, w czasie uroczystości z okazji 215. rocznicy ustanowienia Orderu Wojennego Virtuti Militari, nominację w imieniu Prezydenta RP wręczył mu minister Władysław Stasiak.

</doc>
<doc id="1247850" url="https://pl.wikipedia.org/wiki?curid=1247850" title="San Fermin">
San Fermin



</doc>
<doc id="1247853" url="https://pl.wikipedia.org/wiki?curid=1247853" title="Drogi wojewódzkie w województwie podkarpackim">
Drogi wojewódzkie w województwie podkarpackim

Sieć dróg wojewódzkich na obszarze województwa podkarpackiego ma długość 1615,5 km (w tym 164,3 km dróg miejskich) o znaczeniu regionalnym i ponadregionalnym.

</doc>
<doc id="1247855" url="https://pl.wikipedia.org/wiki?curid=1247855" title="Aglauros (córka Kekropsa)">
Aglauros (córka Kekropsa)

Aglauros (także Agraulos, Aglaulos, Aglaure, Aglaule) – w mitologii greckiej królewna ateńska, córka Kekropsa i jego żony także imieniem Aglauros, siostra Herse i Pandrosos. Istnieje kilka (częściowo ze sobą sprzecznych) mitów z nią związanych:

</doc>
<doc id="1247858" url="https://pl.wikipedia.org/wiki?curid=1247858" title="Reguła izoprenowa">
Reguła izoprenowa

Reguła izoprenowa – nieformalna zasada obowiązująca w biochemii, a właściwie rodzaj spostrzeżenia, że wiele związków organicznych syntetyzowanych przez organizmy żywe zawiera fragment łańcucha węglowodorowego wywodzącego się od struktury izoprenu (C5H8). Jakkolwiek reguła ta została pierwotnie zaproponowana tylko dla terpenów, podobne zjawisko obserwuje się też w przypadku wielu innych grup związków bioorganicznych, m.in. steroidów, które wspólnie nazywa się mianem izoprenoidów.
Regułę tę jako pierwszy zaproponował Otto Wallach w 1887 r., który zauważył, że wszystkie znane monoterpeny zawierają w swojej strukturze dwie jednostki węglowodorowe zawierające 5 atomów węgla i jedno wiązanie podwójne węgiel-węgiel, na podstawie czego wysnuł hipotezę, że są one otrzymywane przez organizmy żywe z izoprenu.
Reguła ta została uściślona i rozwinięta przez Leopolda Ružičkę w 1953 r., który dowiódł, że cząsteczki wszystkich znanych ówcześnie terpenów da się podzielić na fragmenty o strukturze odpowiadającej izoprenowi. Na tej podstawie wysnuł on hipotezę, że wszystkie terpeny - w tym również cykliczne - są syntetyzowane przez organizmy żywe z bliżej nieokreślonych pochodnych izoprenu.
Współcześnie przyjmuje się, że źródłem wszystkich terpenów jest kwas 3R-(+)mewalonowy, który w czasie biosyntezy jest przekształcany do pirofosforanu izopentenylu lub 3,3-dimetyloallilopirofosforanu, które następnie są przekształcane do odpowiednich terpenów i innych związków bioorganicznych spełniających regułę izoprenową. Aktualnie trwają dyskusje naukowe nad dokładnym przebiegiem tego procesu.

</doc>
<doc id="1247859" url="https://pl.wikipedia.org/wiki?curid=1247859" title="Polish Express">
Polish Express

Polish Express – tygodnik polonijny w Wielkiej Brytanii wydawany przez wydawnictwo Zetha Ltd.
Historia.
Polish Express istnieje od października 2003 roku w Londynie. Gazeta powstała w wyniku inicjatywy pary młodych emigrantów – Tomasza Kmiecika i Agnieszki Moryc. Tytuł początkowo wydawany był jako dwutygodnik i miesięcznik. Od stycznia 2005 ukazuje się co tydzień, w poniedziałki. Od listopada 2005 dostępny jest na terenie całej Wielkiej Brytanii. We wrześniu 2005 roku do zespołu dołączyła Izabela Nowak, która objęła funkcję redaktora naczelnego. Od marca do grudnia 2008 roku funkcję tę pełni Maciej Ligus, były edytor dziennika Express Bydgoski. Od stycznia 2009 roku redaktorem naczelnym został Jarosław Kaczmarek, wcześniej związany również z Expressem Bydgoskim. Z końcem sierpnia 2009 roku funkcję redaktora naczelnego ponownie objęła Izabela Nowak, a w 2011 redaktorem naczelnym została Ilona Korzeniowska.
Profil.
Polish Express publikuje materiały o charakterze publicystycznym, reportażowym, interwencyjnym oraz informacyjnym, zarówno w formie bieżących wydarzeń, jak i publikacji przekrojowych. Teksty te niejednokrotnie goszczą na czołówkach najpopularniejszych polskich oraz polonijnych portali internetowych. Gazeta jako jedna z nielicznych walczy ze stereotypowym wizerunkiem Polaków na Wyspach. Dziennikarze Polish Express często proszeni są o komentarze w brytyjskich mediach, współpracują z największymi polskimi tytułami na rynku polskim i angielskim oraz z prasą polonijną w Irlandii. Gazeta stara się łamać bariery narodowościowe publikując materiały dotyczące różnic kulturowych, religijnych i mentalnych wszystkich narodowości zamieszkujących Wielką Brytanię, głównie koncentrując swoją uwagę na polskiej mniejszości zamieszkującej Wyspy, w szczególności na pokoleniu, które przybyło po wsŧapięniu Polski do Unii Europejskiej. 
Od grudnia 2007 na łamach Polish Express dwa razy w miesiącu goszczą rankingi i raporty dotyczące najważniejszych sfer życia Polaków w UK (np. rankingi polskich przychodni).
W Polish Express funkcjonują też trzy dodatki tematyczne: Dom&amp;Finanse, Praca&amp;Kariera oraz Prawo&amp;Biznes, które na swoich łamach goszczą specjalistów z danych branż. W dodatku biznesowym Polish Express stara się przybliżyć Polakom historię polskich, dobrze prosperujących interesów i wyjątkowo dobrze radzących sobie przedsiębiorców.
Inicjatywy.
Tygodnik oprócz akcji typowo wydawniczych angażuje się w działalność społeczno-poradnikową. Jest organizatorem serii warsztatów informacyjnych dotyczących np. podwójnego opodatkowania. 
Polish Express jest również organizatorem największych Targów Pracy na Wyspach. W tej organizowanej przynajmniej dwa razy w roku imprezie bierze udział każdorazowo kilkudziesięciu pracodawców i około 8 tysięcy osób.
Nagrody.
W 2017 „Polish Express” został uhonorowany Nagrodą im. Macieja Płażyńskiego w kategorii „redakcja medium polonijnego” ("za podejmowanie ważnych i cennych inicjatyw w interesie Polaków mieszkających w Wielkiej Brytanii, a także za stałe doskonalenie i optymalne wykorzystywanie nowoczesnych technologii w docieraniu do odbiorców"). 

</doc>
<doc id="1247860" url="https://pl.wikipedia.org/wiki?curid=1247860" title="Encierro">
Encierro

Encierro (dosł. zamknięcie) – przepędzanie byków ulicami miasta ze specjalnej zagrody na arenę, gdzie później biorą udział w walkach byków. Najsłynniejsze jest encierro w Pampelunie, organizowane podczas świąt zwanych "sanfermines". Każdego dnia o ósmej rano kilkanaście byków wypuszcza się w trasę wąskich uliczek miasta. Bieg odbywa się po określonych odcinkach ulic, które wcześniej zostały odcięte i odpowiednio zabezpieczone. Celem biegu jest przeniesienie byków z ulicy Santo Domingo na arenę, gdzie późnym popołudniem odbywają tradycyjne walki. Trasa ma długość 825 metrów. Wielu biegnących nosi odświętny strój baskijski: białe spodnie i bluzy, czerwone paski i berety i czerwone chustki na szyję.
Oto środki bezpieczeństwa wymagane przez organizatorów biegu:
Od 1911 roku, gdy rozpoczęto prowadzenie statystyk, w biegach z bykami śmierć poniosło 15 osób. Ostatnią ofiarą śmiertelną był 27-letni Hiszpan Daniel Jimeno Romero, który 10 lipca 2009 roku został ugodzony przez byka w szyję.

</doc>
<doc id="1247863" url="https://pl.wikipedia.org/wiki?curid=1247863" title="Order Czerwonego Krzyża (Czarnogóra)">
Order Czerwonego Krzyża (Czarnogóra)

Order Czarnogórskiego Czerwonego Krzyża (lub Order Czerwonego Krzyża; serb.: "Оpден Цpнoгopcкoг Цpвeнoг Kpcтa") – nadawane w latach 1912 – 1921 jednoklasowe odznaczenie Czerwonego Krzyża w Królestwie Czarnogóry.
Historia i oznaka.
Order został ustanowiony przez króla Czarnogóry Mikołaja I w roku 1912 w celu nagradzania pomocy niesionej rannym i chorym w czasie I. wojny bałkańskiej i odnowiony w roku 1913 w czasie II.wojny bałkańskiej oraz w roku 1914 po wybuchu I wojny światowej. Istniał do roku 1921, kiedy czarnogórski Czerwony Krzyż został wchłonięty przez nową organizację obejmującą całe terytorium nowo powstałego Królestwa SHS.
Oznaką odznaczenia był czerwony krzyż grecki w białym polu, otoczony zielonym wieńcem laurowym. Na awersie w środku krzyża znajdował się złoty herb Królestwa Czarnogóry. Na rewersie oznaki widniał w białym medalionie z czerwonym obramowaniem napis "Цpнoгopcки Цpвeни Kpcт 1912" (rok później datę zmieniono na "1912-1913", dalej na "1912-1914"). W czasie I wojny światowej produkowano odznaczenie bez herbu państwowego na awersie. Krzyż noszony był na wstędze Orderu Daniły I, białej z obustronnymi czerwonymi bordiurami, wiązanej w trójkąt na modłę austriacką lub na damskiej kokardzie. Zawieszką była złota korona królewska oparta na złotej girlandzie.

</doc>
<doc id="1247867" url="https://pl.wikipedia.org/wiki?curid=1247867" title="Dubailand">
Dubailand

Dubailand – projekt największego parku rozrywki na świecie, powstający w Dubaju (Zjednoczone Emiraty Arabskie), właścicielem którego jest firma Tatweer a projekt realizowany jest Dubai Governments i Dubai Development Investment Authority (DDIA).
Park ma mieć docelowo powierzchnię 277 km kwadratowych i ma kosztować ok. 70 miliardów dolarów US. Według projektu będzie podzielony na sześć stref – światów, z 45 wielkimi parkami o różnej tematyce i z 200 wewnętrznymi strefami z różnymi motywami przewodnimi. Każda ze stref dotyczyć ma innego zagadnienia i dostarczać różnych atrakcji m.in.: kompleks parków wodnych, osobne kompleksy sportowe (stadiony do krykieta, rugby i pola golfowe), astrolaboratorium, strefa świata lotnictwa, kultury islamskiej i nauki, strefa ekoturystyki, wypoczynku i poznawania świata.
Park ma być budowany w czterech fazach po 5 lat. Pierwsza faza została ukończona i otwarte przez Mahometa Ala Habbai, dyrektora naczelnego Dubailand. Koniec prac przewidywany jest na 2020 rok.

</doc>
<doc id="1247872" url="https://pl.wikipedia.org/wiki?curid=1247872" title="Kłopoty z Harrym">
Kłopoty z Harrym

Kłopoty z Harrym (ang. "The Trouble with Harry") – amerykańska komedia kryminalna z 1955 roku w reżyserii Alfreda Hitchcocka, na podstawie powieści Jacka Trevora Story'ego. Była to jedyna czarna komedia w twórczości mistrza suspensu. Film stanowił również ekranowy debiut aktorki Shirley MacLaine.
Opis fabuły.
Tytułowy Harry jest obcym w małej amerykańskiej mieścinie, co więcej jest trupem. Co gorsza kilka osób, dzięki niezwykłemu splotowi wydarzeń, uważa, że jest odpowiedzialna za śmierć Harry'ego. Rozpoczyna się zabawna historia zakopywania, odkopywania, ukrywania i przenoszenia zwłok Harry'ego – stróż prawa próbuje rozwikłać zagadkę, która okazuje się mieć ciekawe rozwiązanie. Najśmieszniejszy z filmów Hitchcocka.

</doc>
<doc id="1247876" url="https://pl.wikipedia.org/wiki?curid=1247876" title="Business Bay">
Business Bay

Business Bay - dzielnica biznesowa powstająca w Dubaju. Powstanie w niej 230 wieżowców, które będą zarówno mieszkalnymi, jak i komercyjnymi. Projekt oferuje
liczne drapacze chmur, które powstaną na obszarze, w
którym Dubaj Creek zostanie
pogłębiony i rozszerzony.
Infrastruktura Business Bay
została zakończona w 2008 r., a
cały projekt ma być zakończony w
okresie od 2012-2015.

</doc>
<doc id="1247877" url="https://pl.wikipedia.org/wiki?curid=1247877" title="Folusznictwo">
Folusznictwo

Folusznictwo – gałąź rzemieślniczej i manufakturowej produkcji sukienniczej, zajmująca się folowaniem sukna, procesem mającym na celu oczyszczenie sukna z tłuszczów i kleju tkackiego, nadanie tkaninie puszystości i jej zagęszczenie (spilśnienie).
Pierwsza wzmianka o folusznikach w Polsce wyodrębnionych od tkaczy pochodzi z 1255 r. Pierwotnie folowano nożnie, depcząc tkaninę w kadziach. Od XII w. na zachodzie Europy, a od XIV w. w Polsce znano folusze, w których koło wodne wprawiało w ruch kilka (zwykle 4) drewnianych stęporów, ubijających postawy sukna złożone we wgłębieniu stępy, wypełnionym gorącą wodą, niekiedy z dodatkiem alkaliów (glinka folarska, mocz zwierzęcy); pośrednią formą były folusze ręczne, w których sukno ubijano w wydrążonym pniu, poruszając klapę z kołkami dopasowanymi do karbów w dnie koryta (obsługę stanowiło 4-6 ludzi). Folusze należały do cechów sukienniczych i często były przedsiębiorstwami miejskimi (podobnie jak młyny, postrzygalnie, wagi i in.). W rejonach o żywej tradycji sukiennictwa wiejskiego (np. na terenach górskich) zakładano je także na wsiach, czasem jako samodzielne urządzenia, a niekiedy w połączeniu z młynami zbożowymi, "piłami" (tartakami) czy np. olejarniami. W procesie folowania tkaniny kurczyły się, czasem znacznie (według norm cechowych w Polsce XVI i XVII w. osnowa 14-20%, wątek 55-70%); folowanie wykazywało wady tkaniny i nadużycia tkaczy.
Tradycyjne techniki folusznicze utrzymywały się długo: folusze nożne w sukiennictwie wiejskim i ogólnie tam, gdzie produkcja była mała; folusze wodne stosowano również w manufakturach. Postęp techniczny polegał na udoskonaleniu napędu, zwiększaniu liczby kół i stęp (stęporów) i na wprowadzaniu coraz skuteczniejszych chemikaliów; w XVIII w. proces trwał około 8 dni, w tym samo stępowanie 14-25 godzin, zaś przy suknach farbowanych 25-30 godzin. Folusze wodne, technicznie zbliżone do użytkowanych w XVI-XVII w., zachowały się na Podhalu, służąc do produkcji ludowych tkanin wełnianych. W połowie XIX w. przy folowaniu tkanin zastosowano napęd parowy.
Zachowane do dziś (lub częściowo zrekonstruowane) wiejskie folusze można oglądać w muzeach etnograficznych na wolnym powietrzu (skansenach), m.in. w:

</doc>
<doc id="1247878" url="https://pl.wikipedia.org/wiki?curid=1247878" title="Ksantometr">
Ksantometr

Ksantometr – rodzaj przyrządu pomiarowego, który służy do określania koloru powierzchni morza. Kolor powierzchni morza zależy głównie od oświetlenia, składu chemicznego wody oraz rodzaju dna morza.
Ksantometr składa się z 21 kolorowych probówek, które są zabarwione według skali Forela-Uhle'a.

</doc>
<doc id="1247879" url="https://pl.wikipedia.org/wiki?curid=1247879" title="Bitwa nad rzeką Sabis">
Bitwa nad rzeką Sabis

Bitwa pod Sabis – bitwa rozegrana w 57 p.n.e. nad rzeką Sabis między armią rzymską dowodzoną przez prokonsula Gajusza Juliusza Cezara, a armią zjednoczonych plemion belgijskich pod wodzą Boduognatusa („syn zwycięstwa” lub „syn wrony”), naczelnika z plemienia Nerwiów.
Kontekst historyczny bitwy.
Po pomyślnym dla Rzymian rozstrzygnięciu sprawy belgijskiego plemienia Bellowaków, Cezar rozkazał wymaszerować legionom w kierunku kraju Nerwiów. Po trzech dniach marszu przez ich terytoria, dowiedział się od schwytanych jeńców, że nie dalej niż 10 000 kroków (ok. 15 kilometrów) od jego obozu płynie rzeka Sabis (obecnie Sambra), za którą zajęli stanowiska wszyscy zdolni do boju Nerwiowie. Kobiety, dzieci oraz tych, których ze względu na wiek uznano za niezdolnych do walki zebrali w niedostępnej okolicy, gdzie z powodu bagien Rzymianie nie mieliby do nich dostępu. Prócz nich według zeznań jeńców byli też Atrebatowie i Wiromanduowie, ich sąsiedzi. Armia zjednoczonych plemion czekała jeszcze na przybycie wojowników z plemienia Atuatuków.
Po otrzymaniu i analizie tych wiadomości Cezar wysłał przodem swoich zwiadowców i centurionów, aby wyszukali odpowiednie miejsce pod założenie obozu. Cezar prawdopodobnie chciał poczekać na przybycie posiłków od plemienia Trewerów, którzy musieli dostarczyć wyznaczony kontyngent jazdy. Podczas marszu legionom towarzyszyło wielu Belgów, którzy chcieli wykazać swą lojalność wobec Cezara. Niektórzy z nich prowadzili podwójną grę, potajemnie informując Nerwiów i ich sojuszników o ruchach wojsk rzymskich. Najważniejszą informacją okazała się ta, dotycząca systemu marszowego legionów. Zgodnie z obowiązującym regulaminem pomiędzy poszczególnymi legionami posuwały się liczne tabory. Z zeznań wziętych po bitwie jeńców Cezar dowiedział się o planach Belgów, który zakładał, że gdy jeden legion zostanie rozbity, obóz zdobyty, a tabory splądrowane, reszta legionów nie odważy się stawić oporu. Propozycji tych zbiegów belgijskich z armii Cezara, którzy przynieśli wiadomości do obozu Nerwiów, sprzyjała ta okoliczność, że sprzymierzeni Belgowie nie posiadali silnej jazdy, lecz całą siłę pokładali w swej piechocie zdolnej do szturmu rzymskich umocnień, z którymi zdążyli się już zapoznać podczas wcześniej stoczonej bitwy nad rzeką Aisne. Aby dodatkowo utrudnić poruszanie się jeździe Cezara, podcinano młode drzewa, przyginali je do ziemi, a pomiędzy rozciągniętymi na całą szerokość gęstymi gałęziami wtykali krzewy jeżyn i tarniny co sprawiało, że takie zabezpieczenie było nie do przejścia i skuteczne do ukrycia.
Wysłani naprzód zwiadowcy oraz centurioni wybrali odpowiednie miejsce pod założenie obozu. Stanowiło je wzgórze (prawdopodobnie wzgórze położone przy Neuf-Mesnil, prawie 6 km od Maubeuge), które opadało równomiernym od szczytu skłonem ku rzece Sabis (głębokiej w tym miejscu na ok. 3 stopy). Na wprost tego wzgórza, po przeciwnym brzegu rzeki wznosiło się również wzgórze (przypuszczalnie dziś. wzgórze Hautmont wraz z lasami koło obecnego Quesnoy), podobnie spadziste, u podstawy swej odsłonięte na około 200 kroków (ok. 300 metrów) od brzegu, w górnych partiach mocno zalesione i bardzo ograniczające widoczność. Wśród tych drzew ukryli się Nerwiowie i ich sojusznicy. Jedynie na tej otwartej przestrzeni wzdłuż brzegu rzeki można było dojrzeć kilka ich konnych posterunków.
Zgodnie z dotychczasową praktyką Cezar, wysławszy przodem konnicę, posuwał się za nią ze wszystkimi swoimi siłami, lecz układ i szyk marszowy był inny niż dotychczas stosowany, a o którym donieśli Belgom zbiegowie. W bliskości nieprzyjaciela, zgodnie ze swoim zwyczajem prokonsul prowadził sześć legionów w pogotowiu bojowym (legiony – VII, VIII, IX, X, XI, XII), a dopiero za nimi umieścił tabory całego wojska. Za taborami jako ich ubezpieczenie posuwały się dwa kolejne legiony (XIII i XIV) ostatnio zaciągnięte w Galii Bliższej i niemające większego doświadczenia w działaniach bojowych. Jeźdźcy rzymscy po przekroczeniu rzeki razem z procarzami i łucznikami wdali się w walkę z nieprzyjacielską jazdą. Belgowie raz po raz cofali się w zarośla okalające wzgórze, na którym zajęły pozycję ich główne siły. Ataki te ponawiane były co chwilę i miały na celu wciągnięcie większej liczby jeźdźców rzymskich w przygotowaną w zaroślach zasadzkę. Jazda rzymska trzymała się jednak karnie otwartej przestrzeni rozciągającej się między krzakami i drzewami a rzeką. Tymczasem sześć legionów, które nadeszły jako pierwsze, przystąpiło po dokonaniu pomiarów do obwarowywania obozu. Cezar popełnił poważny błąd nie dokonawszy dokładnego rozpoznania sił przeciwnika zgromadzonego po drugiej stronie rzeki pomimo świadomości, że przeciwnik jest blisko. Nie liczył się z tym, że przeciwnik może zaatakować w tak niesprzyjających warunkach terenowych.
Przebieg bitwy.
Gdy tylko początek taborów rzymskiej armii został dostrzeżony przez ukrytych w lesie wojowników, natychmiast wybiegli z lasu i natarli na jeźdźców rzymskich. Po ich rozbiciu i rozproszeniu z dużą szybkością zbiegli ze wzgórza ku rzece, którą również bardzo szybko przebyli i rozpoczęli bieg ku Rzymianom, budującym umocnienia i obwarowujących obóz. Na widok nacierających Belgów Cezar natychmiast kazał wystawić chorągiew będącą znakiem do pozycji gotowości bojowej, dać sygnał trąbą, odwołać żołnierzy od pracy przy umocnieniach, zawrócić tych, którzy zbyt daleko zapuścili się w poszukiwaniu materiałów do budowy umocnień wału, ustawić szyk bojowy, dodać żołnierzom otuchy oraz dać sygnał do ataku. W ogólnym zamieszaniu Cezar podążył do legionu X, który wraz z legionem IX zajmował pozycje na lewym skrzydle. Legioniści zasypali gradem "pilum" zmęczonych długim biegiem wojowników Atrebatów i zepchnęli ich z powrotem ku rzece. Nie dając wytchnienia przeciwnikowi legioniści przeprawili się przez rzekę i uderzyli na uciekających Atrebatów. Stojące w środku szyku legiony XI i VIII również zepchnęły ku rzece wojowników Wiromanduów i biły się nad samym jej brzegiem. Te przesunięcia legionów z lewego skrzydła oraz centrum odsłoniły od frontu i lewego skrzydła cały nie ukończony jeszcze rzymski obóz. Ujrzawszy lukę w rzymskim szyku wódz wojowników z plemienia Nerwiów, Boduognatus rozkazał uderzyć w nią. Nie zdołały zamknąć jej dwa legiony stojące na prawym rzymskim skrzydle – XII i VII. Część wojowników starła się z legionami prawego skrzydła, a część pośpieszyła w kierunku obozu. To wywołało panikę ciurów obozowych oraz tych oddziałów jazdy rzymskiej, które ucierpiały na początku starcia i wracały w kierunku obozu. Na widok ogólnej paniki w obozie oraz wkraczających do niego Belgów idący na pomoc Rzymianom Trewerowie zawrócili, nie czekając na wynik bitwy. Tymczasem Cezar był już przy legionie XII, stanął w pierwszym szeregu z tarczą w dłoni, by dać przykład innym i opanował nadchodzący kryzys, poprawiając morale w szeregach młodych legionistów. Na rozkaz wodza legion siódmy dokonał zwrotu i zbliżył się do legionu dwunastego. Jednoczesne natarcie dwóch legionów powstrzymało napór Nerwiów. Kryzys armii rzymskiej na prawym skrzydle został zażegnany, a tymczasem legiony z tylnej straży – XIII i XIV, po zorientowaniu się w sytuacji biegiem rzuciły się z pomocą walczącym legionom. Jednocześnie Labienus dowodzący dziesiątym legionem po zajęciu obozu Belgów i zorientowaniu się w sytuacji na polu bitwy rzucił legion X do ataku z powrotem ku rzece. Wojownicy Nerwiów zostali otoczeni i zabici. Według słów Cezara „po tej bitwie plemię i nazwa Nerwiów uległy całkowitej zagładzie”.
Bitwa nad rzeką Sabis skończyła się porażką plemion belgijskich. Straty Belgów były ogromne wobec faktu, że część ich oddziałów została otoczona i wybita, gdyż wojownicy belgijscy (zwłaszcza Nerwiowie) nie poddawali się walcząc do końca. Legiony też poniosły spore straty, głównie stosunkowo młodzi żołnierze legionu dwunastego.

</doc>
<doc id="1247888" url="https://pl.wikipedia.org/wiki?curid=1247888" title="Instrukcja kancelaryjna">
Instrukcja kancelaryjna

Instrukcja kancelaryjna – zbiór zasad i przepisów ustalających sposób postępowania z dokumentem, który wpływa do urzędu lub jednostki organizacyjnej przedsiębiorstwa (procedura obiegu dokumentu w administracji publicznej).
Normatyw ten określa przede wszystkim system kancelaryjny obowiązujący dla danego urzędu czy przedsiębiorstwa obieg dokumentów (pism), sposób rejestracji spraw, sposób załatwiania spraw, postępowanie z dokumentacją spraw zakończonych (ich archiwizacją). Instrukcja kancelaryjna określa też wzory formularzy i stempli używanych w danej jednostce organizacyjnej.
Obowiązek stosowania instrukcji kancelaryjnych.
Wszystkie państwowe i samorządowe jednostki organizacyjne wytwarzające materiały archiwalne mają obowiązek posiadania i stosowania instrukcji kancelaryjnej. Opracowywać ją mogą naczelne i centralne organy dla wszystkich jednostek organizacyjnych określonego działu administracji publicznej lub tylko same zainteresowane w ich wdrożeniu jednostki organizacyjne. Instrukcja kancelaryjna jest określona rozporządzeniem Prezesa Rady Ministrów z dnia 18 stycznia 2011 r. – dla organów gminy i związków międzygminnych, organów powiatu, organów samorządu województwa i organów zespolonej administracji rządowej w województwie, a także urzędów obsługujących te organy. Dla innych podmiotów – nieobjętych rozporządzeniem – instrukcje kancelaryjne, po wcześniejszym uzgodnieniu z właściwym archiwum państwowym, na mocy ustawy archiwalnej podlegają zatwierdzeniu przez Naczelnego Dyrektora Archiwów Państwowych za pośrednictwem dyrektora właściwego archiwum państwowego. Uzgadnianie i zatwierdzanie ich ma na celu czuwanie, by powstające akta narastały w sposób właściwy, zgodnie z obowiązującymi przepisami archiwalnymi. Jednostki niepaństwowe nie mają obowiązku posiadania instrukcji kancelaryjnej, ale gdy chcą taką stworzyć, to mogą konsultować się z archiwami państwowymi lub ze Stowarzyszeniem Archiwistów Polskich.
Instrukcję kancelaryjną tworzy się – w przypadku podmiotów nieobjętych rozporządzeniem – przede wszystkim na podstawie regulaminu organizacyjnego danej jednostki. Instrukcję kancelaryjną zatwierdza do użytku kierownik jednostki; w przypadku jednostek państwowych i samorządowych po uzgodnieniu z właściwym archiwum państwowym.

</doc>
<doc id="1247890" url="https://pl.wikipedia.org/wiki?curid=1247890" title="Amatorzy w konopiach">
Amatorzy w konopiach

Amatorzy w konopiach – amerykańska komedia kryminalna z 1998 roku.

</doc>
<doc id="1247896" url="https://pl.wikipedia.org/wiki?curid=1247896" title="Astrolit">
Astrolit

Astrolit to nazwa handlowa rodziny materiałów wybuchowych, wynalezionych przez chemika Geralda Hursta w latach 60. XX w., gdy był zatrudniony w "Atlas Powder Company". Rodzina astrolitów zawiera dwa składniki: Astrolit G oraz Astrolit A. Oba to dwuskładnikowe, płynne, wysoce wybuchowe mieszaniny składające się z azotanu amonowego (utleniacz) oraz bezwodnej hydrazyny (paliwa rakietowego). Wciąż znajdują zastosowanie w przemyśle i wojsku, ale w większości są zastępowane tańszymi i bezpieczniejszymi składnikami, głównie ze względu na cenę oraz wyjątkową szkodliwość hydrazyny (substancja silnie trująca).

</doc>
<doc id="1247898" url="https://pl.wikipedia.org/wiki?curid=1247898" title="Mary Reilly">
Mary Reilly

Mary Reilly – amerykański horror z 1996 roku w reżyserii Stephena Frearsa, zrealizowany na podstawie powieści Valerie Martin. Film, tak jak i książka, jest wariacją historii o doktorze Jekyllu i panu Hydzie.
Nagrody i nominacje.
Nagrody Saturn 1996
Złota Malina 1996

</doc>
<doc id="1247903" url="https://pl.wikipedia.org/wiki?curid=1247903" title="Droga krajowa B67 (Niemcy)">
Droga krajowa B67 (Niemcy)

Droga krajowa 67 () – niemiecka droga krajowa przebiegająca z zachodu na wschód od skrzyżowania z drogą B9 w Goch do skrzyżowania z autostradą A31 koło Borken w Nadrenii Północnej-Westfalii.

</doc>
<doc id="1247906" url="https://pl.wikipedia.org/wiki?curid=1247906" title="Komunistyczna Partia Albanii">
Komunistyczna Partia Albanii

Komunistyczna Partia Albanii () – albańska partia polityczna, utworzona 8 listopada 1941 w Tiranie, podczas okupacji włoskiej z trzech działających w kraju grup marksistowskich – korczańskiej, szkoderskiej i tzw. grupy młodych. Główną rolę odgrywała grupa korczańska, najliczniejsza i działająca najdłużej. Dzieło zjednoczenia skłóconych dotąd albańskich grup komunistycznych dokończyli wysłani do Albanii delegaci Komunistycznej Partii Jugosławii pracujący dotąd w Kosowie: Miladin Popović i Dušan Mugosa. W zebraniu założycielskim wzięło udział 14 osób, reprezentujących trzy największe grupy komunistyczne oraz dwóch delegatów jugosłowiańskich. Po sześciu dniach obrad udało się doprowadzić do utworzenia jednolitej siły politycznej. Dom w starej, północnej części dzisiejszej Tirany, w którym założono partię został w okresie powojennym zamieniony na muzeum (jako "Shtepia e Partise" – Dom Partii). Obecnie dom ten, wykupiony przez prywatną osobę, już nie istnieje.
Na konferencji założycielskiej określono główne cele działalności partii - "walkę o niepodległość ludu albańskiego i o utworzenie ludowego rządu demokratycznego, a także wyzwolenie Albanii spod jarzma faszystowskiego". Pierwszym sekretarzem partii został 33-letni nauczyciel Enver Hoxha, wcześniej handlujący papierosami w tirańskiej trafice. Formalnie sprawami partii kierował 12-osobowy Tymczasowy Komitet Centralny, w składzie którego znaleźli się m.in. Bedri Spahiu i Koçi Dzodze, który pozostawał pod ścisłą kontrolą wysłanników KPJ. W tym czasie liczba członków partii nie przekraczała dwustu. Pierwszą frakcją, która oddzieliła się od KPA była młodzieżowa grupa "Zjarri" (Ogień), kierowana przez Andreę Zisiego. Zdecydowana większość osób przyłączających się do partii stanowiła młodzież z południa kraju. W 1944 ponad 60 proc. członków KPA pochodziło z ubogich rodzin chłopskich, z południowej części kraju. Pod koniec 1944 liczba członków KPA wzrosła do 5267. Wśród nich robotnicy stanowili zaledwie 15%.
Partia odegrała rolę głównego organizatora ruchu oporu, który występował przeciwko okupantom włoskim i niemieckim. W 1942 komitet centralny partii rozpoczął tworzenie rad narodowowyzwoleńczych na terytorium kraju i wezwał do walki z faszyzmem, niezależnie od wyznawanej religii, pochodzenia i przynależności partyjnej. W marcu 1943 na konferencji w Labinocie wybrano nowy komitet centralny partii, a funkcję sekretarza generalnego objął Enver Hodża. KPA kierowała armią narodowowyzwoleńczą utworzoną w 1942. W 1945, działając w ramach Frontu Narodowego KPA wygrała wybory i przejęła pełną kontrolę nad państwem albańskim, eliminując środowiska opozycyjne. W 1948, już po zerwaniu z Jugosławią zmieniono nazwę partii na Albańską Partię Pracy. Zmianę tę uzasadniano składem społecznym partii, w której niewielką część stanowili robotnicy.

</doc>
<doc id="1247907" url="https://pl.wikipedia.org/wiki?curid=1247907" title="Przypadkowy pasażer">
Przypadkowy pasażer

Przypadkowy pasażer – amerykański thriller z 1998 roku.

</doc>
<doc id="1247910" url="https://pl.wikipedia.org/wiki?curid=1247910" title="Hassan Roudbarian">
Hassan Roudbarian

Hassan Roudbarian (per. حسن رودباریان, ur. 23 maja 1978 w Kazwinie) – piłkarz irański grający na pozycji bramkarza.
Kariera klubowa.
Karierę piłkarską Roudbarian rozpoczynał w klubie PAS Teheran, w barwach którego zadebiutował w 1999 roku w pierwszej lidze irańskiej. W PAS występował przez 8 sezonów i między innymi wygrywał rywalizację z byłym reprezentantem kraju, Nimą Nakisa. W sezonie 2003/2004 wywalczył swoje jedyne do tej pory mistrzostwo Iranu, a w 2007 roku odszedł z zespołu, który został rozwiązany. Hassan przeszedł do innego klubu z Teheranu, Persepolis FC. Następnie grał w takich klubach jak: Paykan FC, Teraktor Sazi Tebriz, Rah Ahan Teheran, Damasz Gilan i Mes Kerman.
Kariera reprezentacyjna.
W reprezentacji Iranu Roudbarian zadebiutował 1 marca 2006 w wygranym 3:2 meczu z Kostaryką. W tym samym roku Branko Ivanković powołał go do kadry na Mistrzostwa Świata w Niemczech, gdzie był rezerwowym dla Ebrahima Mirzapoura. W 2007 roku wystąpił w Pucharze Azji 2007, na którym był pierwszym bramkarzem i dotarł z Iranem do ćwierćfinału.

</doc>
<doc id="1247914" url="https://pl.wikipedia.org/wiki?curid=1247914" title="Suita kalifornijska">
Suita kalifornijska

Suita kalifornijska – amerykańska tragikomedia z 1978 roku w reżyserii Herberta Rossa, na podstawie sztuki Neila Simona "California Suite".
Obsada.
i inni

</doc>
<doc id="1247915" url="https://pl.wikipedia.org/wiki?curid=1247915" title="Adam Skorupa">
Adam Skorupa

Adam Skorupa (ps. Scorpik, ur. 1 sierpnia 1975 we Wrocławiu) – polski kompozytor, reżyser dźwięku oraz twórca muzyki do gier komputerowych. W latach 90. XX wieku działał na demoscenie związanej z Amigą. Współtwórca formacji muzyki elektronicznej – Aural Planet.
Według amerykańskiego portalu IGN twórca najlepszej oryginalnej muzyki do gier komputerowych w 2007 roku (muzyka do gry "Wiedźmin").
W sierpniu 2021 roku utwory ze ścieżek dźwiękowych do "Wiedźmina" i "" – „Peaceful Moments” oraz „Dwarven Stone Upon Dwarven Stone” – uzyskały certyfikaty złotych płyt. Status platynowej płyty uzyskał utwór „A Tavern on the Riverbank” ("Wiedźmin 2") skomponowany z Krzysztofem Wierzynkiewiczem.

</doc>
<doc id="1247917" url="https://pl.wikipedia.org/wiki?curid=1247917" title="Comboios de Portugal">
Comboios de Portugal

Comboios de Portugal (oficjalny skrót CP) – podmiot, będący państwowym przewoźnikiem kolejowym w Portugalii, założony 11 maja 1860. Jego poprzednia nazwa Caminhos de Ferro Portugueses została zmieniona w 2004.
Sieć kolejowa w Portugalii jest stosunkowo dobrze utrzymana, a pociągi docierają do wszystkich najważniejszych miast. Pociągi CP dzielą się na: osobowe (Regional), Intercity (Intercidades) oraz Alfa Pendular.
Pociągi osobowe obsługiwane są przez różne zespoły trakcyjne – od starych i niewygodnych, po nowoczesne, klimatyzowane. W niektórych nowych pociągach nie ma toalet, np. na tych kursujących na trasie Porto – Guimarães. 
Pociągi Intercidades kursują z reguły pomiędzy największymi miastami, chociaż istnieją połączenia dojeżdżające raz dziennie np. do Guimaraes. Pociągi są zestawione ze zmodernizowanych, klimatyzowanych wagonów pierwszej i drugiej klasy. W pociągach znajdują się wagony barowe lub restauracyjne, albo automaty z napojami i artykułami spożywczymi. 
Pociągi Alfa Pendular wprowadzono w 1999, a kursują one wyłącznie na trasie Braga – Porto – Lizbona – Faro. Wszystkie pociągi stanowią pojazdy typu Pendolino i objęte są całkowitą rezerwacją miejsc. Maksymalnie osiągają do 220 km/h.
Osobną kategorię stanowią pociągi podmiejskie w Lizbonie (CP Urbanos de Lisboa) i Porto (CP Urbanos do Porto).

</doc>
<doc id="1247918" url="https://pl.wikipedia.org/wiki?curid=1247918" title="Granatowa policja">
Granatowa policja



</doc>
<doc id="1247922" url="https://pl.wikipedia.org/wiki?curid=1247922" title="Jądro ciemności (film)">
Jądro ciemności (film)

Jądro ciemności – amerykański dramat filmowy z 1994 roku, powstały na podstawie opowiadania Josepha Conrada.

</doc>
<doc id="1247923" url="https://pl.wikipedia.org/wiki?curid=1247923" title="Muzeum Sztuki Nowoczesnej w Warszawie">
Muzeum Sztuki Nowoczesnej w Warszawie

Muzeum Sztuki Nowoczesnej w Warszawie – muzeum sztuki nowoczesnej w Warszawie założone w 2005, narodowa instytucja kultury.
Od stycznia 2008 do marca 2017 Muzeum Sztuki Nowoczesnej w Warszawie prowadziło działalność w siedzibie tymczasowej w lokalu przy ulicy Pańskiej 3, w bezpośrednim sąsiedztwie Pałacu Kultury i Nauki. W marcu 2017 otworzyło nową przestrzeń wystawienniczą na Wybrzeżu Kościuszkowskim 22, nadając jej nazwę „Muzeum nad Wisłą”.
Organizowane przez Muzeum wystawy, wydarzenia kulturalne i edukacyjne oraz wydawane publikacje służą wypracowaniu kompleksowego programu działalności w przyszłej siedzibie na placu Defilad. Muzeum realizuje programy badawcze w zakresie historii sztuki najnowszej, sukcesywnie rozbudowuje swoją ofertę dla publiczności, skoncentrowaną na sztukach wizualnych, projektowaniu graficznym, wzornictwie i architekturze. Do kluczowych zadań Muzeum należy gromadzenie kolekcji dzieł sztuki, która prezentowana będzie w nowym gmachu.
Od 2007 dyrektorem muzeum jest Joanna Mytkowska.
Projekt budowy siedziby muzeum.
W 2006 ogłoszono międzynarodowy konkurs architektoniczny na projekt siedziby muzeum. Konkurs rozstrzygnięto 18 lutego 2007. Wzięło w nim udział 109 projektów. Pierwszą nagrodę otrzymała koncepcja przedstawiona przez szwajcarskiego architekta Christiana Kereza. Budynek o powierzchni około 30 000 metrów kw. miał zostać zrealizowany w latach 2012–2016 po północnej stronie pl. Defilad i wschodniej stronie ul. Marszałkowskiej (w miejscu gdzie wcześniej stała hala Kupieckich Domów Towarowych). 12 kwietnia 2008 prezydent Warszawy Hanna Gronkiewicz-Waltz i Christian Kerez podpisali umowę na wykonanie projektu muzeum. Latem 2008 roku władze miasta stołecznego Warszawy zdecydowały o zmianie programu funkcjonalnego muzeum i doprojektowaniu wewnątrz budynku pomieszczeń dla teatru TR Warszawa. W rezultacie projekt uległ znaczącej ewolucji, a prace projektowe uległy znacznemu wydłużeniu. Ostateczna koncepcja budynku została zaprezentowana latem 2010 roku. W maju 2012 roku urząd miasta zerwał umowę z Christianem Kerezem, zarzucając mu wielomiesięczne opóźnienia w przekazywaniu dokumentacji projektowej.
Równocześnie zdecydowano, że przez kolejne cztery lata (2012–2016) tymczasową siedzibą muzeum będzie dotychczas zajmowany przez MSN dawny Dom Meblowy „Emilia” przy ul. Emilii Plater 51.
Ostatecznie wykonanie projektu architektonicznego budynku muzeum powierzono w 2014 pracowni Thomas Phifer and Partners. Honorarium za projekt wynosi 28 mln zł. Budowa ma kosztować ok. 416 mln zł, a budynek teatru – ok. 125 mln zł. Siedziba Muzeum Sztuki Nowoczesnej na pl. Defilad ma zostać oddana do użytku w drugiej połowie 2023.
Do wybudowania docelowej siedziby na placu Defilad muzeum organizuje wystawy w "Muzeum na Pańskiej" – tymczasowej siedzibie przy ul. Pańskiej – i w "Muzeum nad Wisłą", specjalnym pawilonie ekspozycyjnym, który stanął przy warszawskich bulwarach wślanych (adres: Wybrzeże Kościuszkowskie 22), w sąsiedztwie Centrum Nauki Kopernik i Biblioteki Uniwersytetu Warszawskiego.
Założenia programowe.
Muzeum ma na celu prezentowanie dorobku i przemian sztuki polskiej XX i XXI wieku w kontekście międzynarodowym; sukcesywnie tworzy kolekcję sztuki (obecnie liczącą ponad 400 prac), przedstawia znaczące najnowsze zjawiska z dziedziny sztuk wizualnych, filmu, teatru i muzyki, a także prowadzi działalność edukacyjno-badawczą. Według założeń programowych Muzeum ma stanowić platformę dialogu między tradycją i nowymi prądami, co pozwoli na stałe odnawianie historycznej pamięci „bliskiej” oraz na społeczne negocjowanie zmieniającej się hierarchii wartości w szeroko rozumianej dziedzinie kultury.
Muzeum – otwarte na sztukę w najszerszym tego słowa znaczeniu – jest nastawione na współdziałanie z wieloma zróżnicowanymi kręgami polskiego społeczeństwa oraz na komunikację z publicznością międzynarodową i środowiskami twórczymi.
Kolekcja własna, wystawy czasowe, jak również program multimedialny są wspierane przez ofertę edukacyjną adresowaną do wielu grup społecznych i wiekowych, ze szczególnym uwzględnieniem młodzieży szkolnej i akademickiej.
Działalność muzeum ma służyć podniesieniu poziomu wiedzy i zainteresowania społeczeństwa sztuką przez budowanie problemowych odniesień do tradycji i historii; rozwijać i wspierać międzynarodową współpracę zmierzającą do kształtowania europejskiej tożsamości kulturowej i społecznej. Dotyczyć to ma zarówno inicjowania przez Muzeum wymiany artystycznej i naukowej z udziałem artystów i osób pracujących w obszarze kultury – historyków sztuki najnowszej, kuratorów wystaw, krytyków sztuki – jak i uczestnictwa Muzeum w międzynarodowym obiegu dzieł sztuki i przedsięwzięć z obszaru kultury współczesnej. Docelowo dzięki swej lokalizacji i historycznemu otoczeniu Muzeum będzie szczególnie powołane do działań stymulujących dialog międzykulturowy.
Lokalizacja budynku i dynamika programu Muzeum mają pozwolić jednocześnie na stworzenie przestrzeni rekreacji, jak i organizacji czasu wolnego dla mieszkańców Warszawy i gości miasta.
Obok koncepcji programowej, ważny jest również aspekt społeczno–gospodarczy.
Poprzez udział w wytwarzaniu PKB, tworzeniu nowych, trwałych miejsc pracy i podnoszeniu jakości życia mieszkańców muzeum wpisywać się będzie w ekonomiczny aspekt kultury jako znaczącego czynnika stymulującego rozwój kraju.
Działalność bieżąca.
Na początku działalności Muzeum Sztuki Nowoczesnej w Warszawie wydawało dwumiesięcznik „Muzeum” poświęcony tematyce związanej z działalnością programową, z muzealnictwem oraz z projektami badawczymi i teorią sztuki. Pierwszy numer „Muzeum” ukazał się w październiku 2007 roku, ostatni – w sierpniu 2008 roku.
W siedzibie tymczasowej Muzeum odbywały się cyklicznie prezentacje wybranych zjawisk w sztuce, pod wspólnym tytułem „Weekend w Muzeum”. Były to imprezy ogólnodostępne, będące przygotowaniem do działalności wystawienniczej i edukacyjnej Muzeum.
W 2008 roku Muzeum Sztuki Nowoczesnej w Warszawie rozpoczęło tworzenie swej stałej kolekcji, która obecnie liczy ponad 400 dzieł artystów z Polski i z zagranicy.
Od sezonu 2009/2010 w Muzeum odbywają się cykle wykładów, dyskusji i spotkań pod wspólnym tytułem „Muzeum Otwarte”. Dotyczą one z reguły określonego tematu bądź wątku związanego z tematyka bieżących wystaw bądź z działalnością badawczą Muzeum.
Działalności Muzeum towarzyszy program edukacyjny adresowany do dzieci i młodzieży. Dział Edukacji Muzeum proponuje cykle warsztatów dla różnych grup wiekowych (od dzieci w wieku przedszkolnym po studentów i osoby dorosłe) nawiązujące tematycznie do odbywających się w danym momencie wystaw.
Budowana jest sieć partnerska z krajowymi i zagranicznymi instytucjami kulturalnymi.
W latach 2015-2021 w Muzeum odbywały się wystawy finałowe konkursu Artystyczna Podróż Hestii. 
Program wydawniczy.
W latach 2007–2008 ukazywał się dwumiesięcznik „Muzeum”. Powstało 6 numerów, których zdigitalizowana wersja dostępna jest online na stronie Muzeum.
Pierwszą serią wydawniczą Muzeum, zainaugurowaną w 2009 r. był cykl pod nazwą „Muzeum w budowie”. Publikacje poświęcono wystawienniczemu i badawczemu programowi Muzeum.
Następnie zaczęły ukazywać się publikacje współtworzone z artystami zagranicznymi, najczęściej w wersji dwujęzycznej, przeznaczone do międzynarodowej dystrybucji. Od 2012 wydawana jest seria „mówi muzeum”.
Działania wydawnicze Muzeum obejmują: wydawnictwa zwarte, druki informacyjne, pocztówki, przewodniki, broszury, katalogi. Do tej pory ukazało się 37 publikacji drukowanych oraz 35 publikacji on-line.
„mówi muzeum”.
To cykl wydawniczy powstały jako wynik współpracy Muzeum Sztuki Nowoczesnej w Warszawie oraz Wydawnictwa Karakter. Seria ta ma na celu przedstawienie ważnych aspektów sztuki współczesnej oraz architektury.
W latach 2012–2018 w serii ukazało się 10 publikacji:
Wystawy.
2018.
2017

</doc>
<doc id="1247925" url="https://pl.wikipedia.org/wiki?curid=1247925" title="Instrukcja archiwalna">
Instrukcja archiwalna

Instrukcja archiwalna – akt normatywny, określający organizację, zadania i zakres działania archiwum zakładowego, a także szczegółowe zasady i tryb postępowania z dokumentacją tam przechowywaną tj. wszelką dokumentacją spraw zakończonych, niezależnie od techniki jej wytworzenia, postaci fizycznej oraz zawartych w niej informacji (z wyjątkiem sytuacji, w których zastosowanie mają przepisy szczególne). Instrukcja archiwalna dla jednostek samorządu terytorialnego stanowi załącznik nr 6 do Rozporządzenia Prezesa Rady Ministrów z dnia 18 stycznia 2011 r. w sprawie instrukcji kancelaryjnej, jednolitych rzeczowych wykazów akt oraz instrukcji w sprawie organizacji i zakresu działania archiwów zakładowych. 
Instrukcja archiwalna określa:
Zgodnie z instrukcją dokumentacja przechowywana w archiwum zakładowym musi być zakwalifikowana do właściwych kategorii archiwalnych. Do zmiany kategorii archiwalnej dokumentacji uprawniony jest dyrektor właściwego archiwum państwowego. Za zorganizowanie archiwum zakładowego odpowiedzialni są kierownicy poszczególnych jednostek organizacyjnych.
Wymienioną instrukcję archiwalną stosują organy gminy i związki międzygminne oraz urzędy obsługujące te organy i związki, organy powiatu i starostwa powiatowe, organy samorządu województwa i urzędy marszałkowskie, organy zespolonej administracji rządowej w województwie i urzędy obsługujące te organy. Każdy inny podmiot niż wymienione musi posiadać komplet własnych aktualnych przepisów kancelaryjnych i archiwalnych, opracowanych przez siebie i uzgodnionych z Naczelnym Dyrektorem Archiwów Państwowych lub dyrektorem właściwego miejscowo archiwum państwowego.

</doc>
<doc id="1247926" url="https://pl.wikipedia.org/wiki?curid=1247926" title="Danuta Kowalska">
Danuta Kowalska

Danuta Kowalska (ur. 19 stycznia 1955 w Warszawie) – polska aktorka teatralna, filmowa i telewizyjna, tancerka, modelka, autorka publikacji i książek.
Absolwentka Państwowej Wyższej Szkoły Teatralnej w Warszawie, absolwentka Francuskiego Instytutu Zarządzania (1993), absolwentka The London Advertising Institute Training Service. W 2009 ukończyła w Canadian Management Institute, roczny międzynarodowy program – Akademia Strategicznego Przywództwa – przeznaczony dla wyższej kadry zarządzającej, przygotowany we współpracy z Harvard Business School.
Życiorys.
Jest córką Zbigniewa Kowalskiego i hrabianki Zofii de Virion. W 1973 roku ukończyła Państwową Szkołę Baletową w Warszawie. W latach 1973–1974 występowała w Państwowym Zespole Pieśni i Tańca „Mazowsze”. Została fotomodelką i występowała w pokazach młodzieżowej mody. Zaczęła pojawiać się na okładkach kolorowych pism. Na jednej z nich wypatrzył ją reżyser Janusz Morgenstern i zaproponował jej debiut, główną rolę w swoim serialu "S.O.S." (1974). Danuta Kowalska studiowała na wydziale aktorskim w warszawskiej Państwowej Wyższej Szkole Teatralnej (obecnie Akademia Teatralna im. A. Zelwerowicza), którą ukończyła z wyróżnieniem w 1978.
Zadebiutowała w prestiżowym „teatrze gwiazd”, u dyr. Zygmunta Hubnera, na deskach warszawskiego Teatru Powszechnego, gdzie występowała w latach 1978–1992, będąc jeszcze studentką III roku wydziału aktorskiego PWST. Jej debiutem scenicznym była rola Amelii w przedstawieniu Federico Garcíi Lorki „Dom Bernardy Alba” (1978) w reżyserii Janusza Wiśniewskiego oraz Miranda w „Burzy” (1978/1979) Szekspira. W ciągu 14 lat pracy scenicznej Danuta Kowalska zagrała wiele różnorodnych i interesujących ról teatralnych u boku m.in. Janusza Gajosa, Bronisława Pawlika, Franciszka Pieczki, Władysława Kowalskiego, Kazimierza Kaczora, Piotra Machalicy, Stanisława Zaczyka, Edmunda Fettinga, Olgierda Łukaszewicza, Jerzego Zelnika oraz Anny Seniuk, Mirosławy Dubrawskiej, Elżbiety Kępińskiej, Ewy Dałkowskiej, Joanny Żółkowskiej.
Swoją karierę ekranową rozpoczęła jako uczennica warszawskiej Szkoły Baletowej od gościnnego udziału w serialach: "S.O.S." w reż Janusza Morgensterna, następnie "Polskie drogi" (1976), "Zaklęty dwór" (1976), "Lalka" (1977), "Parada oszustów" (1977), "Kanclerz" w reż. Ryszarda Beera, 1989, "Na kłopoty Bednarski", (1989), "Pogranicze w ogniu" (1991), zanim zadebiutowała na kinowym ekranie w dramacie wojennym Jana Łomnickiego "Akcja pod Arsenałem" (1977) w roli Maryli Dawidowskiej, siostry „Alka”. Wystąpiła w dwóch niemieckich produkcjach – "Pięta achillesowa" ("Achillesferse", 1978) i na podstawie powieści Hermanna Kanta "Pobyt" ("Der Aufenthalt", 1983), dramacie Ryszarda Bugajskiego "Przesłuchanie" (1982), ekranizacji powieści Poli Gojawiczyńskiej w reżyserii Barbary Sass "Rajska jabłoń" (1985). Przebojem frekwencyjnym z 1985 okazała się komedia Romana Załuskiego "Och, Karol" (1985). Danuta Kowalska wcieliła się w postać żony tytułowego bohatera. Następnie zagrała w dramacie familijnym Waldemara Dzikiego "Cudowne dziecko" (1987), dramacie Stanisława Różewicza "Anioł w szafie" (1987) i thrillerze "Niewypowiedziana wojna" ("Sheng zhan feng yun", 1990) jako matka chrzestna. Po wielu latach przerwy, na zaproszenia swojego ulubionego reżysera J. Morgensterna zdecydowała się zagrać epizod, w 2009, u boku Władysława Kowalskiego w filmie "Mniejsze zło". W grudniu 2011 powraca na mały ekran jako Danuta w telenoweli "Klan".
Po zakończeniu kariery aktorskiej w 1992 rozpoczęła pracę w marketingu, public relation PR oraz reklamie, pełniła m.in. funkcję kierownika działu reklamy i sponsoringu, dyrektora marketingu w The Coca-Cola Company w Warszawie, pracowała w amerykańskiej agencji reklamowej DDBNeedham jako account executive dla firmy McDonald’s. Była współtwórcą rozwoju i sukcesu firmy Lang Team oraz jej dyrektorem marketingu. Wiele lat później została dyrektorem ds. rozwoju i komunikacji Polskiej Fundacji Olimpijskiej, jak również członkiem zarządu i dyrektorem ds. współpracy korporacyjnej Polskiego Komitetu Narodowego UNICEF. W latach 2007 i 2008 pełniła z sukcesem funkcję prezesa Zarządu Fundacji Grupy TP.
W 2008 założyła firmę – CSR Strategies – zajmującą się odpowiedzialnością społeczną biznesu, w ramach, której budowała i wdrażała programy społeczne dla wielu firm, korporacji, oraz fundacji. Była ekspertem do spraw CSR na XVIII Ekonomicznym Forum w Krynicy. Współpracowała z Klubem Piłkarskim Legia Warszawa, gdzie przez 16 miesięcy pełniła funkcję dyrektora marketingu i komunikacji oraz odpowiadała za strategię otwarcia nowego stadionu Legii Warszawa.
W grudniu 2011 powróciła ponownie na mały ekran. W 2013 r. napisała i wydała książkę "Ocalić od zapomnienia...", która opowiada o siedmiu pokoleniach arystokratycznych rodów Skirmuntów i de Virionów, z których wywodzi się aktorka.
Jej mężem był rajdowiec Bogdan Drągowski (ur. 1947), który zmarł tragicznie 21 września 2006 roku w wieku 59 lat. Ma syna Krzysztofa Drągowskiego (ur. 21 maja 1980).

</doc>
<doc id="1247927" url="https://pl.wikipedia.org/wiki?curid=1247927" title="Vy">
Vy

Vygruppen AS (w skrócie Vy, od 2019 świadczy usługi przewozów kolejowych w większości Norwegii oraz częściowo a terenie Szwecji. W 2019 roku dokonano rebrandingu, zmieniając nazwę przedsiębiorstwa z NSB na Vy.

</doc>
<doc id="1247928" url="https://pl.wikipedia.org/wiki?curid=1247928" title="Marinko Galič">
Marinko Galič

Marinko Galič (ur. 22 kwietnia 1970 w Koprze) – słoweński piłkarz, grający na pozycji obrońcy.
Galič zaczynał karierę w FC Koper, w którym grał do 1993 roku. Od 1993 do 1996 grał w NK Maribor. W 1996 przeniósł się do Dinama Zagrzeb, w którym grał przez dwa sezony. W 1998 roku wrócił do ojczyzny i krótko grał w NK Mura, by wrócić w tym samym roku do NK Maribor, w którym grał do 2001 roku, i z którym awansował do Ligi Mistrzów w sezonie 1999/2000. W 2001 roku przeszedł do Rudaru Velenje, z którego odszedł w 2003 roku do swojego macierzystego klubu FC Koper. W 2003 opuścił Słowenię i wyjechał do Chin, by grać w Shandong Luneng. Z Chin przeniósł się do cypryjskiego Apollonu Limassol. Karierę kończył w Interblocku Lublana.
W latach 1994–2002 wystąpił 66 razy w reprezentacji Słowenii, z którą wystąpił w Euro 2000 oraz mistrzostwach świata 2002

</doc>
<doc id="1247932" url="https://pl.wikipedia.org/wiki?curid=1247932" title="Nicholas Tse">
Nicholas Tse

Nicholas Tse (; ur. 29 sierpnia 1980 w Hongkong) – chiński aktor.
Jest synem Patricka Tse i Deborah Lee. Ma młodszą siostrę Jennifer.
29 sierpnia 2006 roku ożenił się z aktorką Cecilią Cheung. Ich pierwszy syn Lucas urodził się 2 kwietnia 2007 roku. Drugi syn Qintus przyszedł na świat 12 maja 2010 roku.

</doc>
<doc id="1247935" url="https://pl.wikipedia.org/wiki?curid=1247935" title="Funkcja generująca momenty">
Funkcja generująca momenty



</doc>
<doc id="1247942" url="https://pl.wikipedia.org/wiki?curid=1247942" title="Ferrovie dello Stato Italiane">
Ferrovie dello Stato Italiane

Ferrovie dello Stato Italiane S.p.A. (FS) – włoskie państwowe przedsiębiorstwo kolejowe.
Przedsiębiorstwo zostało założone w 1905 w Rzymie, obecnie zatrudnia ponad 99 tys. osób. Zarządza 16 718 km linii kolejowych. Posiada 4500 lokomotyw, 10 000 wagonów pasażerskich i 50 000 wagonów towarowych. W 2002 z usług FS skorzystało 492 mln pasażerów.
Spółki.
Litery FS występują w symbolach lokomotyw używanych przez Ferrovie dello Stato, np. FS E.636, FS E.646, FS E.444.

</doc>
<doc id="1247943" url="https://pl.wikipedia.org/wiki?curid=1247943" title="Władysław Gołemberski">
Władysław Gołemberski

Władysław Gołemberski (ur. 1834, zm. 20 marca 1891 we Lwowie) – polski polityk i publicysta, członek Rządu Narodowego, naczelnik cywilny i komisarz rządowy województwa krakowskiego w powstaniu styczniowym.
Ukończył studia na Uniwersytecie Moskiewskim i na Uniwersytecie w Dorpacie. Pracował jako nauczyciel matematyki w szkole realnej w Warszawie. W 1860 zbliżył się do Karola Majewskiego. Należał do organizatorów pierwszych manifestacji patriotycznych w Królestwie Polskim. 27 lutego 1861 współdziałał z Leopoldem Kronenbergiem w powołaniu Delegacji Miejskiej. Stracił posadę za asystowanie manifestacji uczniów przeciwko margrabiemu Aleksandrowi Wielopolskiemu. Przystąpił do stronnictwa białych.
Mianowany przez Rząd Narodowy naczelnikiem województwa krakowskiego. W czerwcu 1863 wszedł do Rządu Narodowego Karola Majewskiego jako kierownik Wydziałów Spraw Zagranicznych, Policji i Wojny. Był inicjatorem wystosowania przez rząd adresu do papieża Piusa IX, nowego urządzenia organizacji miejskiej i oddelegowania żandarmerii do oddziałów powstańczych. Zwalczany przez stronnictwo czerwonych, w końcu sierpnia przeszedł na stanowisko komisarza pełnomocnego w województwach krakowskim i sandomierskim. 6 lutego 1864 wydał odezwę wzywającą chłopów na pole walki. Wiosną 1864 udał się na emigrację. Tam w wydanym przez Agatona Gillera piśmie zbiorowym ogłosił rozprawę "Aleksander I wobec sprawy polskiej na kongresie wiedeńskim".
W 1867 uzyskał poddaństwo austriackie. Osiadł w Peszcie, został korespondentem Biura Politycznego, założonego przez Tadeusza Okszę-Orzechowskiego w Stambule. Pracował dla wywiadu tureckiego, współpracując też z agencją Correspondence du Nord-Est, założoną przez Hotel Lambert. Po krótkotrwałej próbie założenia własnego dziennika we Lwowie, powrócił do Pesztu.
Po wybuchu wojny rosyjsko-tureckiej 1877–1878, założył w Peszcie komitet polski. W lipcu 1877 wziął udział w zjeździe w Wiedniu, gdzie wbrew jego woli powołano tajny Rząd Narodowy. Wziął udział w przygotowaniu tzw. wyprawy szeklerów, która miała zagrozić tyłom wojsk rosyjskich. Po kongresie berlińskim ogłosił dwie broszury pod pseudonimem "W. Prawdzic": "Aforyzmy polskie" (Wiedeń 1878) i "Głos patrioty z okazji wyborów" (Wiedeń 1879), w których zalecał pracę organiczną i poparcie antysłowiańskiej polityki Austrii. W 1880 został redaktorem krakowskiej "Reformy". W 1883 powołany do redakcji „Gazety Narodowej” we Lwowie.
Pochowany na lwowskim Cmentarzu Łyczakowskim.

</doc>
<doc id="1247944" url="https://pl.wikipedia.org/wiki?curid=1247944" title="Jean Despeaux">
Jean Despeaux

Jean Sylvain Despeaux (ur. 22 października 1915 w Paryżu, zm. 25 maja 1989 w Largentière) – francuski bokser, złoty medalista letnich igrzysk olimpijskich w Berlinie w kategorii średniej. W finale pokonał Henry Tillera.

</doc>
<doc id="1247946" url="https://pl.wikipedia.org/wiki?curid=1247946" title="Bitwa pod Kuflewem">
Bitwa pod Kuflewem

Bitwa pod Kuflewem – bitwa stoczona 25 kwietnia 1831 roku podczas powstania listopadowego.
Podczas marszu armii Dybicza na Mińsk Mazowiecki przednia straż rosyjska dowodzona przez Karla Mandesterna licząca 3500 żołnierzy maszerując przez Jeruzal natknęła się pod Kuflewem na przednią straż polskiej armii Skrzyneckiego dowodzoną przez Dembińskiego. Wojska polskie liczące 3400 żołnierzy i 4 działa (4 baony, 12 szwadronów) zajmowały pozycje w terenie dogodnym do obrony.
Rosjanie ruszyli do natarcia około godziny 13-14. Początkowo Polacy z powodzeniem bronili wylotu grobli koło wsi Kołacz, po czym wycofali się na przygotowaną wcześniej pozycję obronną w Kuflewie. WIdząc, że nadciąga cała armia Dybicza, Dembiński około godziny 17 nakazał odwrót do Cegłowa. Tam walki trwały jeszcze przez kilka godzin.

</doc>
<doc id="1247950" url="https://pl.wikipedia.org/wiki?curid=1247950" title="Josef Miner">
Josef Miner

Josef Miner (ur. 15 lipca 1914 w Breslau, zm. 1944 w Huși) – niemiecki bokser, medalista olimpijski.
Brązowy medalista letnich igrzysk olimpijskich w Berlinie w kategorii piórkowej. Brązowy medal wywalczył w pojedynku z Dezső Frigyesem.
Mistrz Niemiec w 1934 w wadze koguciej, w 1936 i 1937 w kategorii piórkowej, oraz wicemistrz kraju w 1935 roku w tej samej wadze.
Zginął w trakcie II wojny światowej w okolicach Huși.

</doc>
<doc id="1247952" url="https://pl.wikipedia.org/wiki?curid=1247952" title="Pięć świętych gór Chin">
Pięć świętych gór Chin



</doc>
<doc id="1247958" url="https://pl.wikipedia.org/wiki?curid=1247958" title="Michael Murach">
Michael Murach

Michael Murach (ur. 1 lutego 1911 w Gelsenkirchen – zm. 16 sierpnia 1941 w Dubrowce, ZSRR) – niemiecki bokser kategorii półśredniej, wicemistrz olimpijski, mistrz Europy.
Srebrny medalista letnich igrzysk olimpijskich w Berlinie. W finale przegrał ze Stenem Suvio z Finlandii.
Startując w Mistrzostwach Europy w Mediolanie 1937, zdobył złoty medal. Na następnych Mistrzostwach Europy w Dublinie 1939 roku, broniąc tytułu mistrza, przegrał swoją pierwszą walkę.
Uczestnicząc w mistrzostwach Niemiec, pięciokrotnie wywalczył tytuł w latach: 1935, 1937, 1938, 1939 i 1940. Trzykrotnie został wicemistrzem kraju: w 1934, 1936 i 1941 roku.

</doc>
<doc id="1247962" url="https://pl.wikipedia.org/wiki?curid=1247962" title="Zoran Pavlovič">
Zoran Pavlovič

Zoran Pavlovič (ur. 27 czerwca 1976 w Tuzli, obecnie Bośnia i Hercegowina) – słoweński piłkarz, pochodzący z Bośni i Hercegowiny, od 2011 roku zawodnik NK MIK CM Celje.
Pavlovič grał w takich klubach jak: Rudar Velenje, Dinamo Zagrzeb, Austria Wiedeń, SV Salzburg, Worskła Połtawa, SFC Opava, Olimpija Lublana, Rot-Weiß Erfurt, Nafta Lendava, Interblock Lublana, NK Maribor i NK Drava Ptuj.
W reprezentacji Słowenii rozegrał 21 meczów i uczestniczył z nią w Euro 2000 oraz mistrzostwach świata 2002.

</doc>
<doc id="1247966" url="https://pl.wikipedia.org/wiki?curid=1247966" title="Anis Ayari">
Anis Ayari

Anis Ayari (arab. أنيس العياري; ur. 16 lutego 1982 r. w Lazhar) - tunezyjski piłkarz występujący na pozycji obrońcy; Od 2007 roku jest zawodnikiem Étoile Sportive du Sahel.

</doc>
<doc id="1247969" url="https://pl.wikipedia.org/wiki?curid=1247969" title="Mały Kuntersztyn">
Mały Kuntersztyn

Mały Kuntersztyn – osiedle mieszkaniowe Grudziądza, położone na północny-wschód od Śródmieścia.
Historia.
Dawniej wieś, początkowo razem z Wielkim Kuntersztynem tworzyła miejscowość Kuntersztyn (według zapisów archiwalnych z 1633 roku – Konterstein). Miejscowość miała powierzchnię 2 włók. W 1667 roku należała do kościoła katolickiego w Grudziądzu. W połowie XVIII w. miejscowość została podzielona na Wielki i Mały Kuntersztyn.
Mały Kuntersztyn w 1764 roku został wydzierżawiony małżeństwu Zydowitzów, w 1781 roku właścicielem tych dóbr był już pracownik inspektoratu grudziądzkiej twierdzy, Meyer. Wybudował tu masywne domy mieszkalne i budynki gospodarcze. W 1799 roku wieś sprzedano oberżyście Schiemannowi i jego żonie Elżbiecie, która urządziła w folwarku oryginalny ogród z oranżerią z dziesięcioma figurami oraz różnymi gatunkami drzew.
W 1861 roku Kuntersztyn (128 ha) oraz Tarpno przejął Franciszek Kunterstein. W 1900 roku jego potomkowie sprzedali część wsi miastu Grudziądzowi. Pozostałe ziemie w 1929 roku przejął Skarb Państwa; znajdował się tam istniejący od 1850 do 2008 roku browar.
W 1935 roku nad Trynką, między obecnymi ulicami Bema i Armii Krajowej otwarto Park Botaniczny imienia króla Jana III Sobieskiego, obecnie grudziądzki Ogród Botaniczny (0,51 ha).

</doc>
<doc id="1247972" url="https://pl.wikipedia.org/wiki?curid=1247972" title="Herb powiatu jędrzejowskiego">
Herb powiatu jędrzejowskiego

Herb powiatu jędrzejowskiego – herb ustanowiony w drodze uchwały rady powiatu jędrzejowskiego z dnia 21 grudnia 2002.
Opis.
Na błękitnym polu zaokrąglonej od podstawy renesansowej tarczy znajduje się kroczący srebrny gryf wspięty, zwrócony w prawą stronę, ze złotym dziobem, językiem i złotymi szponami, z czerwoną mitrą na głowie, trzymający w szponach podwójny złoty krzyż patriarchalny, krzyż świętokrzyskich benedyktynów.
Pod względem łączenia barw i symboliki herb nawiązuje do herbów średniowiecznych.
Mitra i gryf to nawiązanie do rodu Gryfitów i fundatorów klasztoru Ojców Cystersów w Jędrzejowie; krzyż patriarchalny jest wspólnym elementem z herbem województwa świętokrzyskiego.
Projektantem herbu jest Jerzy Michta.

</doc>
<doc id="1247974" url="https://pl.wikipedia.org/wiki?curid=1247974" title="Geta Burlacu">
Geta Burlacu

Georgeta Burlacu, znana także jako Geta Burlacu (ur. 22 lipca 1974) – mołdawska piosenkarka jazzowa, solistka zespołów Univox Jazz Vocal Band. Reprezentantka Mołdawii podczas 53. Konkursu Piosenki Eurowizji (2008).
Życiorys.
W 1989 rozpoczęła studia na Uczelni Muzyczno-Pedagogicznej, na wydziale instrumentów strunowych w klasie skrzypiec. Po ich ukończeniu w 1993 zapisała się do szkoły muzycznej im. Gavriila Muzicescu’ego na kierunku interpretacji muzyki jazzowej, wygrała pierwszą nagrodę podczas festiwalu "Steaua de Dimineaţă" oraz została prezenterką telewizyjną programu "TV Jazz-club", który prowadziła w latach 1993–1995. Była również prezenterką programu "Clipa Siderală" (1994–1998). W 1997 wzięła udział w krajowym konkursie "Tânăra Stea" oraz "Şlagărul de Aur" organizowanym w Białorusi. 
W 1998 została solistką zespołu Univox Jazz Vocal, a w 2001 – Folk Music Band, z którym wystąpiła podczas koncertu z okazji tygodnia rumuńskiej muzyki folkowej w Niemczech. W kolejnych latach występowała jako chórzysta Union Fenosa, brała udział w wielu festiwalach muzycznych: w mołdawskim "Jazz-Weekend" (1999-2000), "Mărţişor" (2000), "New ImproMusicFest" i "Tamara Ceban" (2001), rumuńskim "INTACT" (2000), francuskim "International Festival of Universal Music" (2000-2001), "Jazz DODJ Festival". W 2000 roku wystąpiła gościnnie z Anca Pargel podczas "Jazz Duo" organizowanym w Belgii.
W 2005 zdobyła tytuł magistra na wydziale jazzu i została wykładowcą śpiewu w konserwatorium w Kiszyniowie. W tym samym roku wydała swoją debiutancką płytę "Ce n-as da...". Rok później zaczęła karierę solową, nie zaniedbując współpracy z zespołami muzycznymi. W 2008 została prowadzącą program karaoke "The Voice of People" emitowany na kanale NIT TV, a także wzięła udział w krajowych eliminacjach eurowizyjnych, do których zgłosiła się z utworem „A Century of Love”. W lutym wystąpiła w finale selekcji i ostatecznie wygrała po zdobyciu największego poparcia od komisji sędziowskiej i telewidzów, dzięki czemu została reprezentantką Mołdawii podczas 53. Konkursu Piosenki Eurowizji organizowanego w Belgradzie. 20 maja wystąpiła podczas pierwszego półfinału widowiska i zajęła 12. miejsce z 36 punktami na koncie, niekwalifikując się do finału. Po udziale w konkursie wystąpiła na festiwalu "Cerbul de aur". W 2008 wydała drugi album studyjny pt. "La Poarta Pămîntului", a rok później – płytę pt. "O Sete Nebună". Od 2009 występuje na scenie wraz z zespołami Alex Calancea Band, ANGRY Band i Taraf Lautaresc. 
W 2013 zagrała w musicalu "The Erotic Carousel" w reżyserii George’a Tawadze. W kwietniu 2020 wydała utwór „Ciririp”.

</doc>
<doc id="1247975" url="https://pl.wikipedia.org/wiki?curid=1247975" title="Sofiane Melliti">
Sofiane Melliti

Sofiane Melliti (arab. سفيان مليتي; ur. 18 sierpnia 1978 r. w Silianie) - tunezyjski piłkarz występujący na pozycji pomocnika. Mierzył 178 cm wzrostu, ważył 80 kg.

</doc>
<doc id="1247981" url="https://pl.wikipedia.org/wiki?curid=1247981" title="Droga krajowa B68 (Niemcy)">
Droga krajowa B68 (Niemcy)

Droga krajowa 68 () – niemiecka droga krajowa przebiegająca z północy na południe od skrzyżowania z drogą B213 na obwodnicy Cloppenburga w Dolnej Saksonii do skrzyżowania z drogą B7 na obwodnicy Scherfede w Nadrenii Północnej-Westfalii.

</doc>
<doc id="1247982" url="https://pl.wikipedia.org/wiki?curid=1247982" title="Darko Milanič">
Darko Milanič

Darko Milanič (ur. 18 grudnia 1967 w Izoli) – słoweński piłkarz, a następnie trener piłkarski.
Kariera.
Milanič karierę zaczynał w NK Izola, potem grał w Partizanie, z którego przeszedł w 1993 roku do Sturmu Graz.
W reprezentacji Jugosławii rozegrał 5 meczów.
W reprezentacji Słowenii rozegrał 42 mecze i uczestniczył z nią w Euro 2000.

</doc>
<doc id="1247985" url="https://pl.wikipedia.org/wiki?curid=1247985" title="Erna Wallisch">
Erna Wallisch

Erna Wallisch z domu Pfannstiel (ur. 10 lutego 1922 w Benshausen, zm. 16 lutego 2008 w Wiedniu) – niemiecka nadzorczyni SS (SS-Aufseherin) w obozie koncentracyjnym w Majdanku.
Życiorys.
Do 1941 była służącą w Berlinie. W tym roku wstąpiła do SS. Pracowała jako strażniczka w obozach Ravensbrück, a później od października 1942 do lipca 1944 w Majdanku. Z zeznań więźniarek wynika, że była jedną z najbardziej sadystycznych strażniczek Majdanka. Po zakończeniu wojny osiedliła się w Wiedniu. Objęta była programem pomocy dla nazistowskich przestępców udzielanej przez legalną niemiecką organizację Cicha Pomoc. Tropiona przez Centrum Szymona Wiesenthala została objęta śledztwem austriackiej prokuratury w 1973, ale ze względu na fakt, iż Austria objęła zbrodnie nazistowskie (poza morderstwem) przedawnieniem, a dowodów morderstw prokuratura nie znalazła w Austrii, śledztwo umorzono. Powtórnie śledztwo wszczęto w 2006 wobec Wallisch w Polsce, po ujawnieniu miejsca przebywania esesmanki przez Centrum Wiesenthala. Podjęto próby ekstradycji Wallisch do Polski, nagłośniono w mediach przeszłość E. Wallisch. Pod wpływem tych działań austriacka prokuratura na początku 2008 została zmuszona do kolejnego śledztwa przerwanego przez śmierć podejrzanej.

</doc>
<doc id="1247987" url="https://pl.wikipedia.org/wiki?curid=1247987" title="Wielki Kuntersztyn">
Wielki Kuntersztyn

Wielki Kuntersztyn (niem. "Gross Kunterstein") – osiedle mieszkaniowe Grudziądza, położone na północny wschód od Śródmieścia.
Historia.
Dawniej wieś, początkowo razem z Małym Kuntersztynem tworzyła miejscowość Kuntersztyn (według zapisów archiwalnych z 1633 roku – Konterstein). Miejscowość miała powierzchnię 2 włók. W 1667 roku należała do kościoła katolickiego w Grudziądzu. W połowie XVIII w. miejscowość została podzielona na Wielki i Mały Kuntersztyn.
W 1748 roku Wielki Kuntersztyn miał powierzchnię 9 włók. W 1833 roku 8 włók dotychczas dzierżawionej miejscowości zostało przyznane siedmiu dzierżawcom na własność. Byli oni zobowiązani do usuwania zielska i czyszczenia kanału Trynka, dbania o groble oraz mosty na odcinku do Tarpna. W 1900 roku wieś została przyłączona do Grudziądza.

</doc>
<doc id="1247990" url="https://pl.wikipedia.org/wiki?curid=1247990" title="Hind (piosenkarka)">
Hind (piosenkarka)

Hind Laroussi Tahiri (ur. 2 grudnia 1984 w Goudzie) – holenderska piosenkarka i autorka tekstów, reprezentantka Holandii w 53. Konkursie Piosenki Eurowizji (2008).
Życiorys.
Wczesne lata.
Urodziła się w Goudzie, jest córką Marokańczyka i Holenderki.
Kariera.
Zainteresowanie muzyką zaczęła przejawiać jako ośmiolatka, wtedy to zaczęła śpiewać i występować publicznie. Niedługo potem rodzice zapisali ją na lekcje śpiewania. W czasie nauki w liceum brała udział w wielu konkursach muzycznych, a podczas jednego z nich dostała zaproszenie do występu na corocznej imprezie z udziałem mistrzów tańca organizowanej w Niemczech. Wtedy też dołączyła do grupy teatralnej Tracks, w której śpiewała, tańczyła i uczyła się sztuki kabaretowej.
W 2002 wzięła udział w programie "Soundmixshow 2002", w którym dotarła do finału. W 2003 uczestniczyła w pierwszej holenderskiej edycji programu "Idol". Zajęła trzecie miejsce. Po udziale w programie zaczęła pracę nad materiałem na swój debiutancki album. We wrześniu wydała pierwszy singel z płyty, „Summer All Over Again”. Premiera całego albumu, zatytułowanego "Around the World", odbyła się jesienią 2002. Album uzyskał wynik ponad 40 tys. sprzedanych egzemplarzy, dzięki czemu otrzymał status złotej płyty w kraju. Pozostałymi singlami promującymi krążek były: „Weak” i „Sure As”, który ukazał się w lipcu 2004. W tym samym roku Hind odebrała nagrodę "Edisona" za swój debiutancki album. W międzyczasie wydała utwór „A Felicidade”, nagrany we współpracy z kompozytorem i gitarzystą Dannym Malando.
We wrześniu 2005 wydała swój drugi album, zatytułowany "Halfway Home". Płytę promowały single: „Give Me a Sign”, „Halfway Home” i „Habaytek besaif”. W 2008 piosenkarka została wybrana wewnętrznie na reprezentantkę Holandii z piosenką „Your Heart Belongs to Me” w 53. Konkursie Piosenki Eurowizji w Belgradzie. 20 maja wystąpiła w pierwszym półfinale konkursu i zajęła w nim 13. miejsce z 27 punktami na koncie, przez co nie awansowała do finału. W 2009 opublikowała singel „Morgen”. W październiku 2010 wydała trzeci album studyjny, zatytułowany "Crosspop". Album promowany był przez single: „Don’t Leave Me Behind”, „I Want It” i „Stay”.
W 2013 wydała singel „Make It Count”.

</doc>
<doc id="1247994" url="https://pl.wikipedia.org/wiki?curid=1247994" title="Pojezierze Kujawskie">
Pojezierze Kujawskie

Pojezierze Kujawskie (315.57) – mezoregion fizycznogeograficzny w środkowej Polsce (Kujawy), stanowiący południowo-wschodnią część Pojezierza Wielkopolskiego. Region graniczy od północy z Równiną Inowrocławską, od zachodu z Pojezierzem Gnieźnieńskim, od południa z Wysoczyzną Kłodawską a od wschodu z Kotliną Płocką; na południowym zachodzie region styka się z Kotliną Kolską a na południowym wschodzie z Równiną Kutnowską. Pojezierze Kujawskie leży na pograniczu województw: kujawsko-pomorskiego, wielkopolskiego i mazowieckiego oraz fragmentarycznie łódzkiego (gmina Łanięta).
Mezoregion jest jeziorną wysoczyzną (pojezierzem) o wysokościach do 159 m n.p.m. Pojezierze Kujawskie ma krajobraz równinny, którego południowe krańce wyraźnie wyznaczają najdalszy zasięg ostatniego zlodowacenia. Południową część regionu przecinają dwa pasma wzgórz morenowych, rozdzielonych biegiem Noteci. Rozmiary jezior są stosunkowo małe oprócz tych położonych w tzw. "rynnie goplańskiej" – m.in. Jezioro Głuszyńskie i Jezioro Pątnowskie. Pojezierze Kujawskie jest przede wszystkim regionem rolniczym o żyznych glebach i ograniczonym zalesieniu.
Ośrodki miejskie na obszarze mezoregionu są liczne lecz na ogół niewielkie. Są to Gostynin (na pograniczu), Radziejów, Brześć Kujawski, Piotrków Kujawski, Kowal, Sompolno, Lubraniec, Izbica Kujawska, Chodecz, Przedecz i Lubień Kujawski, ponadto byłe miasta Brdów, Babiak oraz wsie Choceń, Topólka, Bytoń, Boniewo, Wierzbinek i Baruchowo (na pograniczu).

</doc>
<doc id="1247995" url="https://pl.wikipedia.org/wiki?curid=1247995" title="Droga krajowa B69 (Niemcy)">
Droga krajowa B69 (Niemcy)

Droga krajowa 69 () – niemiecka droga krajowa przebiegająca na osi północ południe od skrzyżowania z drogą B51 na obwodnicy Diepholz do skrzyżowania z autostradą A1 na węźle "Cloppenburg" koło Bühren w Dolnej Saksonii.

</doc>
<doc id="1247998" url="https://pl.wikipedia.org/wiki?curid=1247998" title="Scott Altman">
Scott Altman

Scott Douglas „Scooter” Altman (ur. 15 sierpnia 1959 w Lincoln) – amerykański astronauta, pilot wojskowy, komandor United States Navy. Uczestnik czterech misji kosmicznych, podczas których spędził w kosmosie prawie 39 dni. Do korpusu astronautów został przyjęty w 1994 (grupa NASA-15). 11 maja 2009 wystartował w kosmos na pokładzie promu Atlantis, dowodząc misją STS-125, będącą jego ostatnią wyprawą orbitalną.

</doc>
<doc id="1247999" url="https://pl.wikipedia.org/wiki?curid=1247999" title="Mladen Dabanovič">
Mladen Dabanovič

Mladen Dabanovič (ur. 13 września 1971 w Mariborze) – słoweński piłkarz, grający jako bramkarz.
Dabanovič występował w NK Maribor i Rudar Velenje do 1999, kiedy wyjechał do Belgii, do KSC Lokeren. W 2004 roku powrócił do Słowenii, do Drava Ptuj.
W reprezentacji Słowenii w latach 1998–2003 rozegrał 25 meczów. Był pierwszym bramkarzem podczas mistrzostw Europy 2000, w mistrzostwach świata 2002 zagrał w meczu z Paragwajem.

</doc>
<doc id="1248002" url="https://pl.wikipedia.org/wiki?curid=1248002" title="Simon Mathew">
Simon Mathew

Simon Mathew (ur. 17 maja 1984) – duński piosenkarz, reprezentant Danii w 53. Konkursie Piosenki Eurowizji w 2008 roku.

</doc>
<doc id="1248003" url="https://pl.wikipedia.org/wiki?curid=1248003" title="Uwajima">
Uwajima

 – miasto w Japonii, na wyspie Sikoku, w prefekturze Ehime.
Położenie.
Miasto leży w południowej części prefektury Ehime u ujścia rzek Suka i Iwamatsu do kanału Bungo i graniczy z miastami:
Atrakcje.
Każdego roku w lipcu miasto, słynące z walk byków, organizuje trzydniowy festiwal Warei Taisai Uwajima Ushi-oni Matsuri nawiązujący do wydarzeń z 1593 roku, w czasie wojny japońsko-koreańskiej. Podczas bitwy w Jinju, na południowym krańcu Półwyspu Koreańskiego, żołnierze Kiyomasy Katō, daimyō walczącego u boku Hideoyshiego Toyotomi, użyli wózka o wyglądzie skorupy żółwia, owiniętego w krowią skórę i ucharakteryzowanego na potwora o nazwie ushi-oni. W czasie festiwalu odtworzone „potwory-kukły” z głową demona "oni" na ruchomej szyi, o długości kilku metrów i okrytych kolorowymi materiałami uczestniczą w paradach festiwalowych.
Podczas festiwalu odbywają się także m.in. walki byków ("Uwajima-tōgyū"). Są one organizowane pięć razy w roku: w styczniu, kwietniu, lipcu, sierpniu i październiku. Byki są klasyfikowane w podobnej strukturze hierarchicznej, jak zapaśnicy w sumo, każdy z rangą odpowiadającą jego wcześniejszym występom.
Populacja.
Zmiany w populacji Uwajimy w latach 1970–2015:

</doc>
<doc id="1248005" url="https://pl.wikipedia.org/wiki?curid=1248005" title="Dubstep">
Dubstep

Dubstep – gatunek elektronicznej muzyki tanecznej (klubowej) powstały pod koniec lat 90. XX wieku w Wielkiej Brytanii.
Pochodzenie.
Gatunek powstał w latach 1998–2002 w południowym Londynie, a wywodzi się z muzyki reggae i sceny UK garage oraz gatunków dub, drum and bass i częściowo muzyki techno. Dubstep czerpie wpływy z 2step garage oraz zawiera wiele elementów typowych dla dubu (ciężkie basy, przestrzenie i "delaye"). Do tego niektórzy twórcy dubstepu nawiązują do takich gatunków muzyki elektronicznej jak np. drum and bass.
Przedstawiciele.
Wykonawcami muzyki tego gatunku są między innymi: Rusko, BadKlaat, Digital Mystikz, Benga, Cluekid czy Coki.
Przedstawicielami nurtu zwanego „"brostep”," są głównie amerykańscy producenci, m.in. Skrillex, Excision, Knife Party, Kill the Noise, Must Die!, Spag Heddy, Wubbaduck czy Nero.
Przedstawicielami podgatunków brostepu są m.in. Wubbix, Teminite, Virtual Riot czy Panda Eyes.
Charakterystyka.
Charakterystyczny nastrój muzyki dubstep to efekt kilku czynników: podstawę stanowi generowany elektronicznie subbass, który producenci przepuszczają zwykle przez filtr niskich częstotliwości. Drugim elementem fundamentu dubstepu jest tempo utrzymane pomiędzy 135–145 uderzeń na minutę. Rytm aż do połowy pierwszej dekady XXI wieku stanowił zwykle klasyczne 4/4 (ze stopą na „raz” oraz werblem „na trzy”) lub halfstep (z werblem „na dwa” i „na cztery”, a stopą pomiędzy „trzy” a „cztery”), co odróżnia dubstep np. od muzyki house.
Odbiór dubstepu w Polsce.
Gatunek przeszedł do tak zwanego „mainstreamu” w Polsce w latach 2011–2012. Na popularyzację tej muzyki duży wpływ miał wydany 19 marca 2011 roku singiel angielskiego DJ-a Flux Pavilion „Bass Cannon”. Dzięki wysokim notowaniom na listach brytyjskich trafił do Polski kilka miesięcy później poprzez Internet, docierając do dużego grona internautów. Wystąpił też w Polsce na festiwalu muzycznym „LubiszTo! Live Music” wraz z innymi twórcami tego nurtu. Dubstep był też łączony z gatunkami hip-hop i muzyką folkową.

</doc>
<doc id="1248007" url="https://pl.wikipedia.org/wiki?curid=1248007" title="Teresa Murak">
Teresa Murak

Teresa Murak (ur. 5 lipca 1949 w Kiełczewicach) – polska rzeźbiarka, autorka instalacji, performerka.
Twórczość.
Uważana za jedną z najważniejszych polskich artystek konceptualnych oraz za prekursorkę sztuki ziemi w Polsce. Zaliczana również do artystek feministycznych (nie do końca zgodnie z intencją) ze względu na esencjalne znaczenia swoich prac. Choć podejmuje kwestie płci w swoich pracach, nie utożsamia się z ruchem kobiecym. Najbardziej charakterystycznym dla niej tworzywem jest rzeżucha. W latach 70. wykonywała także monumentalne organiczne rzeźby w pejzażu oraz mniejsze formy z użyciem mułu rzecznego i rozczynu żytniego. Poprzez wprowadzenie do prac elementu procesu wzrostu roślin, artystka nadała swoim pracom wymiar performatywny. 
Ważnym elementem instalacji i performance artystki jest tematyka ekologiczna – przyroda, łączność człowieka i natury, rośliny i ich związki z ludźmi. W 1974 r. jej pierwszy performance – spacer po Warszawie w sukni porośniętej rzeżuchą – wywołał sensację. Jak wspomina artystka, tylko przypadkowe spotkanie z Tadeuszem Nalepą podczas tej niekonwencjonalnej „wycieczki” po mieście uchroniło ją od poczucia kompletnego wyobcowania. Żaden z przechodniów nie utożsamiał się z jej pracą. W latach 70. XX wieku swoje prace wystawiała w Galerii Repassage. 
Artystka współpracuje z grupami młodzieży w ramach niektórych zorientowanych ekologicznie "Zasiewów" i innych projektów. "Zasiewy" miały m.in. miejsce na pasie zieleni nieopodal warszawskiej Biblioteki Narodowej – artystka wysiewała zboże w okolicach przystanku tramwajowego, wykonując swój bezinteresowny gest w zasadzie bez publiczności. Teresa Murak jest osobą wierzącą i transcendencja ma olbrzymie znaczenie w wielu jej pracach. Do swojej twórczości włącza również elementy taoizmu i innych wyznań, z zapałem kolekcjonuje zioła. 
W 2010 była wśród założycieli Stowarzyszenia Polska Jest Najważniejsza, w skład którego weszli niektórzy członkowie warszawskiego komitetu poparcia Jarosława Kaczyńskiego w wyborach prezydenckich.
Nagrody i wyróżnienia.
W 2005 roku otrzymała Nagrodę im. Katarzyny Kobro. W 2015 została odznaczona Srebrnym Medalem „Zasłużony Kulturze Gloria Artis”.

</doc>
<doc id="1248008" url="https://pl.wikipedia.org/wiki?curid=1248008" title="Paweł Blew">
Paweł Blew

Paweł Konrad Blew (ur. 1 października 1901 w Koronowie, zm. 11 września 1939 w Osieku) – kapitan piechoty Wojska Polskiego.
Życiorys.
Był drugim synem Jana i Bolesławy z domu Klajbor. Miał dwóch braci. Starszy brat Maksymilian był również zawodowym oficerem, brał udział w powstaniu śląskim, w wojnie obronnej z najeźdźcą hitlerowskim jako oficer mobilizacyjny w 73 pp i zmarł w obozie jenieckim w 1943 r. Młodszy brat Józef był nauczycielem, kończył wojnę w Polskich Siłach Zbrojnych na Zachodzie i wrócił do kraju w 1946 r.
W styczniu 1919 r., Paweł Blew, będąc uczniem gimnazjum w Nakle nad Notecią, bez zgody rodziców – pod ostrzałem "Grenzschutzu" – przepłynął wpław Kanał Bydgoski, dotarł do powstańców i brał udział w powstaniu wielkopolskim, a następnie uczestniczył w wojnie z bolszewikami w 1920 roku. 27 czerwca 1935 roku został mianowany kapitanem ze starszeństwem z 1 stycznia 1935 roku i 38. lokatą w korpusie oficerów piechoty.
Oficer służby stałej Wojska Polskiego, ostatni przydział przed wybuchem wojny to 73 pułk piechoty w Katowicach. W 1939 roku pełnił służbę na stanowisku dowódcy 2 kompanii ON „Mysłowice” należącej do batalionu ON „Katowice”. Jednocześnie pełnił funkcję powiatowego komendanta PW „Katowice I” w Mysłowicach.
W okresie mobilizacji przeniesiony do 201 pułku piechoty 55 Dywizji Piechoty, wchodzącej w skład Armii „Kraków”, na stanowisko dowódcy batalionu.
Dowodził batalionem w ciężkich walkach obronnych armii od Pszczyny do Osieka nad Wisłą. Poległ 11 września broniąc przeprawy Armii Kraków przez Wisłę w Osieku.

</doc>
<doc id="1248011" url="https://pl.wikipedia.org/wiki?curid=1248011" title="Zhongshan">
Zhongshan

Zhongshan (chiń. 中山; pinyin: "Zhōngshān") – miasto o statusie prefektury miejskiej w południowych Chinach, w prowincji Guangdong, w delcie Rzeki Perłowiej na wyspie Zhongshan Dao. W 2010 roku liczba mieszkańców miasta wynosiła 355 546. Prefektura miejska w 1999 roku liczyła 1 319 978 mieszkańców. Ośrodek turystyki, handlu i przemysłu cukrowniczego, maszynowego oraz elektronicznego; port handlowy.
Historia.
Miasto (pierwotnie pod nazwą Xiangshan, 香山) powstało w XI w. i pełniło funkcję ośrodka handlowego. W 1162 roku ustanowiono je siedzibą powiatu Xiangshan, podległego prowincji Guangdong. Obszar ten był jednym z pierwszych w Chinach, na którym uwidocznił się wpływ kontaktów z Zachodem. Wielu mieszkańców miasta zasłynęło z handlu zagranicznego, a w XIX w. także z podejmowania pierwszych prób modernizacji państwa chińskiego.
W 1925 roku zmieniono nazwę miasta na Zhongshan dla uhonorowania pierwszego prezydenta Republiki Chińskiej Sun Jat-sena (pinyin: "Sun Zhongshan"), który się tutaj urodził.
W latach 80. XX w. nastąpił szybki rozwój miasta.

</doc>
<doc id="1248019" url="https://pl.wikipedia.org/wiki?curid=1248019" title="Elgin (Szkocja)">
Elgin (Szkocja)

Elgin (gael. "Eilginn") − miasto w Wielkiej Brytanii, w Szkocji. Centrum administracyjne hrabstwa Moray. W 2001 liczyło 25 678 mieszkańców.
Historia.
Pierwszy raz nazwa Elgin pojawiła się w dokumencie "Chatulary of Moray " z roku 1190. Założone zostało w XII w. jako Royal Burgh przez króla szkocji Davida I. Z tych czasów po dziś dzień przetrwał zamek na wzgórzu zwanym obecnie "Lady Hill", w zachodniej części miasta. W 1224 roku Katedra w Elgin ("Holy Trinity Cathedral") została przez papieża Honoriusza III ustanowiona katedrą hrabstwa Moray. Obecnie zachowała się w postaci ruin chętnie odwiedzanych przez turystów. Rolę ośrodka wypoczynkowego Elgin spełnia od pierwszej połowy XIX wieku. W 1852 roku uruchomiono połączenie kolejowe (stacja Elgin) do Lossiemouth, a w 1858 do Aberdeen i Inverness. Pozwoliło to ożywić osadę.

</doc>
<doc id="1248023" url="https://pl.wikipedia.org/wiki?curid=1248023" title="Nordenham">
Nordenham

Nordenham – miasto w Niemczech, w kraju związkowym Dolna Saksonia, największe miasto powiatu Wesermarsch, leży nad Wezerą. W 2008 r. liczyło 28 tys. mieszkańców.
W mieście rozwinął się przemysł metalowy, stoczniowy oraz elektrotechniczny.

</doc>
<doc id="1248026" url="https://pl.wikipedia.org/wiki?curid=1248026" title="Amara Traoré">
Amara Traoré

Amara Traoré (ur. 25 września 1965 w Saint Louis) – senegalski piłkarz, były trener klubu ASC Linguère i reprezentacji Senegalu(2009-2012). Podczas piłkarskiej kariery grał kolejno w takich klubach jak SC Bastia, Le Mans FC, FC Gueugnon, FC Metz, LB Châteauroux i ponownie FC Gueugnon. Razem z reprezentacją Senegalu uczestniczył w Mistrzostwach Świata 2002. Łącznie rozegrał dla niej 37 meczów i strzelił 14 goli.

</doc>
<doc id="1248033" url="https://pl.wikipedia.org/wiki?curid=1248033" title="Ogniwo Bunsena">
Ogniwo Bunsena

Ogniwo Bunsena ("ogniwo cynkowo-węglowe") – ogniwo galwaniczne skonstruowane w 1841 roku przez Roberta Bunsena. Bunsen zastosował w nim ciekły depolaryzator.
Konstrukcja ma znaczenie historyczne, obecnie nie jest stosowana ze względu na używane silnie żrące odczynniki (kwas siarkowy i azotowy) oraz wydzielanie podczas pracy tlenku azotu. Dzięki zastosowaniu wydajnego depolaryzatora ogniwo daje przez dłuższy czas prąd elektryczny o znacznym natężeniu. Bunsen używał baterii ogniw do elektrolizy stopionych soli, otrzymując metaliczny magnez (1852) lit, wapń, stront i bar (1854–1855).
Budowa.
Ogniwo składa się (patrz rysunek) z ceramicznego naczynia, w którym znajduje się cylindryczna płytka cynkowa (Zn) stanowiąca anodę (na rys A). Wewnątrz umieszczone jest ceramiczne naczynie, w którym umieszczona jest grafitowa (węglowa) katoda (na rys. B). Ceramika wewnętrznego naczynia jest porowata, zapewnia przepływ prądu, ale ogranicza mieszanie się znajdującego na zewnątrz niego roztworu elektrolitu a wewnątrz, depolaryzatora. Elektrolitem jest roztwór kwasu siarkowego (H2SO4) (10%), depolaryzatorem elektrody węglowej jest kwas azotowy (HNO3). SEM wynosi ok. 1,7 V.
Działanie.
W wyniku reakcji utleniania cynku (Zn) na anodzie i redukcji kwasu azotowego (HNO3) na katodzie wytwarzający się bezbarwny tlenek azotu(II) (NO) szybko przekształca się w kontakcie z powietrzem w brunatny tlenek azotu(IV) (NO2)
W ogniwie tym, w trakcie poboru prądu zachodzą następujące reakcje chemiczne na elektrodach:

</doc>
<doc id="1248034" url="https://pl.wikipedia.org/wiki?curid=1248034" title="Usedom">
Usedom

Usedom (pol. "Uznam") – miasto w północno-wschodnich Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, na wyspie Uznam. Siedziba związku gmin Usedom-Süd. Liczy 1747 mieszkańców (31 grudnia 2018).
Historia.
Usedom istniał dawniej jako osada słowiańska. Źródła podają, że w roku 1128 odbył się tam sejmik starszyzny. Około 1130 roku biskup Otton z Bambergu nawrόcił chrześcijaństwo. Przypomina o tym granitowy krzyż na murach dawnego grodu słowiańskiego. Umieszczony tam został w 1923. Przed rokiem 1155 w pobliżu miasta założony został klasztor Grobe (Grobia). Z roku 1159 pochodzi najstarszy wystawiony dokument w Usedom. Od roku 1165 do roku 1175 Uznam był siedzibą biskupstwa Usedom. Z roku 1168 pochodzi pierwsza wzmianka o dzielnicy Mönchow, a z 1224 o Gneventhin. W czasach średniowiecznych Usedom był centrum politycznym i gospodarczym wyspy Uznam. Prawa miejskie otrzymało w 1298 roku. W roku 1475 miasto w znacznej części uległo spaleniu.

</doc>
<doc id="1248036" url="https://pl.wikipedia.org/wiki?curid=1248036" title="Lünen">
Lünen

Lünen – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Unna, w Zagłębiu Ruhry. W 2010 liczyło 87 530 mieszkańców.
W mieście znajduje się stacja kolejowa z dworcem Lünen Hauptbahnhof.
Współpraca.
Miejscowości partnerskie:

</doc>
<doc id="1248039" url="https://pl.wikipedia.org/wiki?curid=1248039" title="Meldorf">
Meldorf

 
Meldorf – miasto w Niemczech, w kraju związkowym Szlezwik-Holsztyn, w powiecie Dithmarschen, siedziba związku gmin Mitteldithmarschen.
Historia.
W Meldorfie wzniesiono w IX w. pierwszy i przed dłuższy czas jedyny kościół regionu Dithmarschen. W XIII w. zbudowano istniejący do dziś kościół św. Jana nazywany „katedrą Ditmharschen”. Miejscowość stanowiła główny ośrodek regionu posiadającego od XIII do XVI w. samodzielność, miejsce zebrań społeczności i sądów. W 1559, gdy duńscy królowie podporządkowywali sobie Dithmarschen, Duńczycy dokonali masakry mieszkańców miasta.

</doc>
<doc id="1248040" url="https://pl.wikipedia.org/wiki?curid=1248040" title="Andrzej Leszek Szcześniak">
Andrzej Leszek Szcześniak

Andrzej Leszek Szcześniak (ur. 29 listopada 1932 w Wilczkowicach, zm. 15 marca 2003) – doktor nauk historycznych, autor ponad trzydziestu książek o tematyce historycznej oraz podręczników szkolnych.
Życiorys.
Wychował się na wsi Wilczkowice, gdzie jego ojciec był kierownikiem szkoły.
W 1951 ukończył liceum w Otwocku. W latach 1951–1955 studiował historię w Państwowej Wyższej Szkole Pedagogicznej w Warszawie i uzyskał tam dyplom zawodowy – studiów I stopnia. Od 1956 studiował historię na Uniwersytecie Warszawskim, pracę magisterską obronił w 1960. Po studiach był m.in. nauczycielem historii i geografii oraz wychowania fizycznego. Od 1969 pracownik ministerstwa oświaty, a następnie współpracownik Ministerstwa Edukacji Narodowej. Był m.in. członkiem oraz kierownikiem wspólnych komisji podręcznikowych polsko-węgierskiej, polsko-austriackiej oraz polsko-brytyjskiej w Cambridge. Współpracował m.in. z Robertem Nowakiem oraz Normanem Daviesem.
W połowie lat 80. XX wieku poruszył kwestię zbrodni katyńskiej, a u kresu Polskiej Rzeczypospolitej Ludowej w 1989 wydał publikacje dotyczące tej tematyki. Był autorem podręcznika do historii powszechnej 1914-1990 do VIII klasy szkoły podstawowej wyd. 1984–1990 oraz dla szkół średnich „Historia 1918-1939”. Podręczniki jego autorstwa z lat 90. były krytykowane przez środowiska żydowskie i lewicowe za błędy merytoryczne i antysemicką wymowę, przy jednocześnie przychylnej ocenie środowisk nauczycielskich oraz prawicowych i narodowych. Publikował w „Wiadomościach Historycznych”. Od 1999 felietonista „Naszego Dziennika” oraz Radia Maryja, gdzie prowadził cotygodniowy program "Spróbuj pomyśleć" oraz udzielał komentarzy w audycji "Aktualności dnia". Był twórcą Muzeum Historycznego w Starej Miłośnie.
10 kwietnia 2003 jego pamięć uczciła w wystąpieniu Sejmu RP poseł Zofia Krasicka-Domka.
13 kwietnia 2004 Fundacja „Golgota Wschodu” przyznała mu pośmiertnie Medal Golgoty Wschodu – Katyń 1940 za zasługi ku utrwaleniu pamięci o Ofiarach – Męczennikach Golgoty Wschodu.

</doc>
<doc id="1248045" url="https://pl.wikipedia.org/wiki?curid=1248045" title="Wandlitz">
Wandlitz

Wandlitz – gmina w Niemczech, w kraju związkowym Brandenburgia w powiecie Barnim, położona ok. 25 km od Berlina i ok. 15 km na wschód od Oranienburga. W 2008 liczyła 21 237 mieszkańców.
Nieopodal znajdowało się strzeżone osiedle kierownictwa NRD Waldsiedlung Wandlitz (1960–1989).
Toponimia.
Nazwa pochodzenia słowiańskiego, od połabskiego "vandelice" – dosłownie „ludzie mieszkający nad wodą” lub od "vądolica" – słowo oddające miejscowe pofałdowanie terenu.
Współpraca.
Miejscowości partnerskie:

</doc>
<doc id="1248046" url="https://pl.wikipedia.org/wiki?curid=1248046" title="Düwag/Scandia MR/MRD">
Düwag/Scandia MR/MRD

Düwag/Scandia MR/MRD – spalinowe zespoły trakcyjne produkowane w latach 1978–1985 specjalnie dla Danske Statsbaner przez niemieckie zakłady Waggonfabrik Uerdingen, a następnie również przez duńską Scandię. Łącznie wybudowano 98 pojazdów, na które składało się 195 wagonów – 98 sztuk MR i 97 egzemplarzy MRD.
W latach 1995–1997 najstarsza partia pojazdów została gruntownie zmodernizowana, a w 2003 część serii eksploatowanej przez DSB przejęła Arriva Tog. W 2007 składy pojawiły się w Polsce i od 2008 są eksploatowane w województwie kujawsko-pomorskim przez Arrivę RP.
Historia.
Geneza.
W 1975 duńskie koleje Danske Statsbaner opracowały „Plan 90”, który zakładał unowocześnienie do 1990 taboru pasażerskiego, w tym wprowadzenie nowych wagonów spalinowych w ruchu lokalnym. Po jazdach próbnych przeprowadzonych z wykorzystaniem niemieckich pojazdów serii 627 i 628 zdecydowano o zamówieniu około 100 pojazdów o nowej konstrukcji, ale bazującej na rozwiązaniach technicznych testowanych składów 628.
Produkcja.
Spalinowe zespoły trakcyjne zamówione w 1975 przez DSB rozpoczęto wytwarzać w 1978. Pierwsze 30 wagonów typu MR wybudowały niemieckie zakłady Waggonfabrik Uerdingen. Pod koniec 1978 przekazały one dokumentację duńskim zakładom Scandia z Randers, które przejęły dalszą produkcję tych wagonów na licencji.
Do 1979 wyprodukowano łącznie 62 wagony MR zestawione w 31 składów o układzie MR+MR. Przewoźnik uznał wtedy za duży mankament brak miejsca na większy bagaż, dlatego zdecydowano o rearanżacji wnętrza jednego z wagonów. Zakłady z Uerdingen w porozumieniu z DSB opracowały dokumentację zmodyfikowanego pojazdu, a następnie przekazały projekt duńskiemu partnerowi. W 1981 Scandia rozpoczęła produkcję nowych wagonów, których oznaczenie zmieniono początkowo na MRI, a ostatecznie na MRD. Początkowo produkowano same wagony MRD w celu zestawienia ich z dotychczas wybudowanymi wagonami MR, a następnie produkowano zespoły w układzie MR+MRD.
Do 1985 operator zamówił łącznie 98 dwuwagonowych zespołów, a wyprodukowano łącznie 98 wagonów typu MR i 97 wagonów typu MRD. Wagony MR otrzymały numery od 4001 do 4099 z pominięciem 4084, a wagony MRD numery od 4201 do 4299 z pominięciem 4284. Ponadto wagon MRD4283 to były wagon MRD4227 pochodzący z jednostki, która uległa wypadkowi.
Konstrukcja.
Nadwozie.
Spalinowe zespoły trakcyjne MR/MRD początkowo były zestawione z dwóch wagonów MR, a później z wagonu MR i MRD. Wszystkie z nich posiadają kabinę maszynisty i są wagonami silnikowymi.
Pudła pojazdów wykonano z lekkich stopów stali wykorzystując walcowe kształtowniki. Do stalowego szkieletu przytwierdzono poszycie ze stalowej blachy ryflowanej. Wagony są połączone ze sobą sprzęgiem krótkim i międzywagonowym przejściem pasażerskim, natomiast na ich czołach zamontowano urządzenia ciągłowo-zderzne. Istnieje możliwość połączenia do 5 jednostek w trakcji ukrotnionej. Ich prędkość maksymalna wynosiła fabrycznie 120 km/h.
Wnętrze.
Wagony MR produkowane od 1978 mają na czole kabinę maszynisty, za nią przedział pasażerski z 16 miejscami siedzącymi, następnie przedsionek wejściowy z jednoskrzydłowymi drzwiami odskokowo-przesuwnymi, toaletę po prawej stronie środkowego przejścia i naprzeciwko niej przedział bagażowy z 3 siedzeniami uchylnymi, przedział pasażerski z 48 miejscami siedzącymi, tylny przedsionek wejściowy tożsamy z pierwszym przedsionkiem umiejscowionym w ⅓ długości wagonu, a na końcu przejście międzywagonowe. Łącznie wagon ma 67 miejsc siedzących, z czego 3 uchylne.
Wagony MRD produkowane od 1981 wyposażono w przedział z 8 siedzeniami uchylnymi dla podróżnych z większym bagażem i dostosowany do przewozu rowerów, umiejscowiony za kabiną maszynisty. Fabrycznie miały one tyle samo drzwi wejściowych, co wagony MR, ale te umieszczone bliżej kabiny były szersze i dwuskrzydłowe. W ramach modernizacji przeprowadzonej w okresie od 1995 do 1997 usunięte zostały natomiast drzwi od strony przejścia międzywagonowego i zastąpione ścianą z oknem. Na koniec wagonu przeniesiono toaletę wraz z powiększonym przedziałem bagażowym wyposażonym w 8 siedzeń uchylnych. Był on połączony z przedziałem pasażerskim z 48 miejscami siedzącymi. Łącznie wagon ma 64 miejsca siedzące, w tym 16 uchylnych.
Ostatnich 7 zespołów o numerach od 93 do 99 przebudowano w latach 1986–1991 na składy dalekobieżne. W wagonach MR tych pociągów za kabiną maszynisty wydzielono przedział 1. klasy, a w wagonach MRD przedział bagażowy zastąpiono regałem na większy bagaż podręczny zmniejszając tym samym liczbę miejsc odchylnych o połowę. W ramach modernizacji rozpoczętej w 1995 przedziały 1. klasy ponownie zmieniono na 2. klasę.
Miejsca siedzące w przedziałach pasażerskich są w układzie 2+2 wzdłuż środkowego przejścia. Przedziały są oddzielone ściankami z drzwiami przesuwnymi. Do toalet i kabin maszynisty prowadzą otwierane drzwi.
Za drzwiami wejściowymi znajdują się 3 stopnie wejściowe prowadzące na poziom podłogi umiejscowionej na wysokości 1200 mm ponad główką szyny. Światło drzwi jednoskrzydłowych wynosi 958 mm, natomiast drzwi dwuskrzydłowych 1340 mm.
Ogrzewanie pociągów zapewnia piec olejowy typu W220 zabudowany pod wagonem MRD. Ciepła woda rozprowadzana jest systemem rur we wnętrzu wagonów do grzejników umieszczonych wzdłuż ścian.
Wózki.
Wszystkie wagony typu MR i MRD są oparte na dwóch wózkach, z których wózek pod kabiną jest toczny, a wózek przy przejściu międzywagonowym jest napędny. Średnica kół wynosi 760 mm, rozstaw osi 1900 mm, a rozstaw czopów skrętu to 15 100 mm.
Pierwszy i drugi stopień usprężynowania stanowią elementy stalowo-gumowe oraz poduszki powietrzne. Wózki wyposażono również w hamulce tarczowe i szynowe magnetyczne. Zastosowano prowadzenie zestawów kołowych typu kolumnowego. Przeniesienie sił pociągowo-wzdłużnych odbywa się za pomocą cięgła skośnego.
Napęd.
Każdy wagon jest napędzany silnikiem wysokoprężnym KHD F12L413F. Jednostka ta ma 12 cylindrów w układzie widlastym, jest chłodzona powietrzem i osiąga moc 237 kW. Przekładnia hydrauliczna Voith 320 wyposażona w przegubowe wały Kardana przenosi moment obrotowy na dwa zestawy kołowe tylnego wózka napędnego. W celu zmiany kierunku jazdy pociągu należy pneumatycznie przestawić przekładnię rewersową.
Cały układ napędowy jest podwieszony pod ramą pojazdu.
Eksploatacja.
Dania.
14 marca 1978 na stacji Padborg koleje DSB przyjęły na stan pierwszy zespół MR/MR, a do końca tego roku dostarczono i uruchomiono 20 takich składów. Zostały one skierowane do obsługi ruchu lokalnego na zachód od cieśniny Wielki Bełt – na Półwyspie Jutlandzkim, wyspie Fionia i na odcinkach Roskilde – Køge – Næstved i Hillerød – Helsingør. Pierwotnie wagony pomalowano w obowiązujące wówczas czerwone barwy DSB. Powierzchnia wokół szyby czołowej była brązowa, natomiast dach i podwozie były szare.
W maju 1979 ostatni skład produkcji niemieckiej oznaczony jako MR4029+MR4030 zaprezentowano na targach Internationale Verkehrsausstellung w Hamburgu.
9 października 1981 pociąg numer 27 zderzył się z ciężarówką, w wyniku czego skasowany został wagon MR4027, a wagon MRD4227 przemianowano na MRD4283 i został połączony z fabrycznie nowym MR4083. Do 1985 wyprodukowano i przekazano 98 zespołów, a eksploatowanych było wówczas 97 sztuk.
Prócz połączeń lokalnych, ostatnie 7 składów o numerach od 93 do 99 obsługiwało dalekobieżną linię Kopenhaga – Esbjerg, w związku z czym w latach 1986–1991 miała miejsce przebudowa ich wnętrza. Dzięki wysokiej mocy zespołów możliwe było ich łączenie z klasycznymi wagonami, co było praktykowane – spotykane były składy z wagonami osobowymi, pocztowymi i kuszetkami.
Od 1991 do 1994 w składach MR/MRD zamontowano nowy system bezpieczeństwa ruchu typu ATC oznaczony przez DSB jako ZUB 123.
1 sierpnia 1995 w okolicach stacji Jelling miało miejsce czołowe zderzenie pociągów, w którym udział brały dwa składy MR/MRD. W wypadku zostały ranne 54 osoby, w tym 19 ciężko.
W latach 1995–1997 najstarsze pojazdy eksploatowane od ponad 15 lat przeszły gruntowną modernizację w zakładach Partner für Fahrzeugausstattung w Weiden (obecnie Stadler Weiden). Podniesiono prędkość maksymalną z dotychczasowych 120 do 130 km/h i zamontowane zostały m.in. toalety z systemem zamkniętym, automatycznie zamykane drzwi i nowe wyposażenie wnętrza. Kotły olejowe w wagonach MRD wymieniono na nowe, a w wagonach MR całkowicie je zdemontowano. W wagonach MRD zlikwidowano również jednoskrzydłowe drzwi. Przy okazji modernizacji pojazdy otrzymały nowe barwy. Pudła pomalowano na biało, a dach, okolice szyby czołowej i dolny pas na szaro. Drzwi oraz dach nad nimi były czerwone. Tym samym ujednolicono malowanie składów MR/MRD z pociągami IC3 i IC4 należącymi do przewoźnika.
2 marca 2000 na stacji w Kølkær pociąg numer 3712 z Herning obsługiwany składem MR4043/MRD4243 wjechał na tor 1 stacji i rozpoczął hamowanie przed semaforem wyjazdowym nakazującym się zatrzymać. Z przeciwnego kierunku do stacji zbliżał się z prędkością 117 km/h pociąg numer 3705 relacji Fredericia – Struer prowadzony przez skład MR4002/MRD4202, który miał przejechać przez przystanek torem nr 2 bez zatrzymania i zwolnić szlak dla pociągu z Herning. Maszynista pociągu 3705 zignorował sygnał „stój”, kontynuował jazdę bez zmiany prędkości, zjechał rozjazdem na tor 1 i z prędkością bliską 116 km/h uderzył w zatrzymujący się skład 3712. W wypadku zginęli obydwaj maszyniści oraz jeden pasażer pociągu 3705, natomiast 39 pasażerów zostało rannych. Wagony, które się zderzyły, zostały uszkodzone w takim stopniu, że nie kwalifikowały się do naprawy, przez co ostatecznie zostały zezłomowane. Ocalały wagon MR4002 otrzymał numer MR4043 i został połączony z ocalałym wagonem MRD4243.
W styczniu 2003, po zmianie rozkładu jazdy, obsługę części duńskich linii kolejowych w środkowej i północnej Jutlandii przejęła na 8 lat Arriva Tog, w związku z czym przewoźnik wydzierżawił od DSB 39 zespołów MR/MRD. Po ich przejęciu Arriva wprowadziła tymczasowy schemat malowania, w którym na turkusowo przemalowano drzwi i pas między reflektorami zasłaniający logo DSB. Rok później przewoźnikowi dostarczono pierwsze z 30 zamówionych pociągów Coradia LINT 41, dlatego 24 składy MR/MRD zostały zwrócone DSB i ostatecznie przedsiębiorstwo użytkowało 15 takich pojazdów o numerach: 10, 12, 35, 56, 66, 70, 71, 77, 78, 83, 86, 90, 95, 96 i 99.
Od 2004 w ramach planowych napraw zespoły DSB przemalowywano na kremowe z kolorem granatowym na pasie okiennym, na wysokości reflektorów i przy szybie czołowej. Ponadto na czole i drzwiach umieszczono logo przewoźnika. Wymianie uległy wtedy również standardowe tablice relacyjne w bocznych oknach na wyświetlacze diodowe barwy bursztynowej. Naprawy musiała wykonać również Arriva, dlatego w latach 2005–2006 przy okazji tych przeglądów 11 z 15 użytkowanych przez nią pojazdów otrzymało nowe turkusowo-kremowe barwy oraz płaskie tablice reklamowe przyczepione do bocznych ryfli.
W 2005 skład nr 88 w kremowym malowaniu z czerwonymi drzwiami został przekazany na stan muzeum. W 2007 część pociągów DSB wycofano z ruchu ze względu na dostawy nowych składów Desiro. W eksploatacji pozostało wówczas 65 pojazdów. Ich naprawy przeprowadzano w Aarhus i Frederice.
W 2010 Arriva wygrała przetarg na świadczenie przewozów pasażerskich przez kolejne 8 lat. W tym samym roku przewoźnik otrzymał kolejnych 11 zamówionych zespołów Coradia LINT, w związku z czym zakończył dzierżawę od DSB 15 składów MR/MRD. Do 2011 pojazdy zostały zwrócone właścicielowi, po czym odstawiono je na stacji Fredericia. Od tamtej pory kilkukrotnie próbowano je sprzedać. Jedna z prób sprzedaży w formie aukcji internetowej miała miejsce w połowie maja 2015. DSB eksploatowało wtedy 49 pojazdów, natomiast kolejne 32 były odstawione, z czego 1 w Niemczech, a pozostałe 31 w Danii, w tym 24 we Fredericii. Jeden skład przekazano do celów muzealnych, 2 zostały uszkodzone w wyniku wypadków, a inne 2 zezłomowane w innych okolicznościach. Ponadto 5 składów stanowi rezerwę niemieckiej Arrivy, a 7 pociągów przekazano do Polski.
Duńskie zespoły MR/MRD są sukcesywnie wymieniane na zespoły IC4.
Polska.
19 czerwca 2007 konsorcjum PCC Rail Jaworzno i Arriva Polska wygrało przetarg na obsługę w okresie od 9 grudnia 2007 do 11 grudnia 2010 niezelektryfikowanych linii w województwie kujawsko-pomorskim. Jeszcze przed ogłoszeniem zwycięzcy tego postępowania nowo powstała spółka Arriva PCC, ze względu na braki taborowe, zdecydowała się na zakup używanych w Danii zespołów MR/MRD i jednego zespołu Y.
Składy MR/MRD, które zostały zakupione od Danske Statsbaner i miały trafić do Polski, poddano przeglądowi w Danii i naprawom w Arriva Werke Nord w Neustrelitz w Niemczech. 24 maja 2007 Arriva sprowadziła do kraju pierwszy zespół i wystąpiła do Urzędu Transportu Kolejowego o świadectwo dopuszczenia go do ruchu. W lipcu skład numer 68 w celu homologacji dostarczono do IPS „Tabor”, gdzie został on ponadto zmodernizowany i doposażony w urządzenia potrzebne do ruchu po sieci PKP PLK. W tym i wszystkich kolejnych pociągach m.in. zamontowano układy SHP, czuwaka aktywnego i radiostopu, czujki przeciwpożarowe, nowe oświetlenie zewnętrzne i nowe fotele maszynistów i pomocników oraz wymieniono materiały palne na niepalne. Zastosowano także nową malaturę zgodną z wymaganiami przewoźnika, oznakowanie zewnętrzne zgodne z krajowymi normami i wewnętrzne napisy w języku polskim. Do grudnia trwały jazdy homologacyjne pierwszego zespołu, a na przełomie 2007 i 2008 do kraju dotarły kolejne dwa pojazdy o numerach 55 i 80.
7 lutego 2008 prezes UTK wydał terminowe świadectwo dopuszczające pojazdy MR/MRD do ruchu w Polsce do 30 czerwca 2009, a następnego dnia pierwszy skład przetransportowano do Torunia, gdzie znajdowała się wówczas baza przewoźnika. Po kilku jazdach rozruchowych przeprowadzono również jazdy szkoleniowe dla maszynistów spółki Arriva PCC. Jedna z nich miała miejsce 15 lutego na trasie Toruń – Sierpc – Brodnica – Radoszki – Brodnica – Jabłonowo Pomorskie – Toruń, 17 lutego natomiast skład MR4068/MRD4268 rozpoczął liniową eksploatację od kursu Toruń – Sierpc. 7 marca obsługę tej samej relacji rozpoczął drugi skład MR4080/MRD4280, a dwa dni później obydwa eksploatowane pojazdy skierowano na linię 207 i trasę z Torunia Wschodniego do Malborka. Pod koniec tego miesiąca włączono do ruchu trzeci skład MR4055/MRD4255 i zapowiedziano pojawienie się kolejnych. W kwietniu sprowadzono i uruchomiono czwarty pojazd MR4022/MRD4222, a w lipcu piąty oznaczony jako MR4001/MRD4201. 1 marca 2009 park taborowy Arrivy zasiliły ostatnie dwa składy MR4015/MRD4215 i MR4039/MRD4239. 29 maja pojazdy otrzymały bezterminowe dopuszczenie do ruchu.
9 grudnia 2010 Arriva RP podpisała umowę na świadczenie przewozów w województwie kujawsko-pomorskim przez 10 lat. Zgodnie z jej zapisami eksploatowany tabor nie może liczyć więcej niż 40 lat, dlatego do 2020 w użyciu będą mogły pozostać tylko 2 zespoły tego typu.
Łącznie 7 zespołów MR/MRD o numerach 01, 15, 22, 39, 55, 68 i 80 eksploatowanych przez Arrivę RP w 2013 obsługiwało połączenia:
W wakacje pojazdy te można było spotkać na trasach do Władysławowa, Nowego Dworu Gdańskiego i Braniewa.
Obsługa bieżąca zespołów ma miejsce w warsztatach przewoźnika w Nowej Wsi Wielkiej. Poza tym pojazdy są tankowane i sprzątane na stacjach w Grudziądzu i Tucholi, gdzie również nocują. W rozkładzie jazdy w 2014 obiegi taboru były ułożone tak, że składy MR/MRD nocowały także we Włocławku.
29 lutego 2016 Arriva poinformowała, że uruchomione zostaną połączenia w ramach oferty "Multi Region". Od 13 marca weekendowe pociągi na trasach Toruń Główny – Grudziądz – Malbork – Gdańsk Wrzeszcz, Gdańsk Wrzeszcz – Elbląg – Olsztyn Główny, Olsztyn Główny – Iława Główna – Toruń Główny, Bydgoszcz Główna – Laskowice Pomorskie – Gdańsk Wrzeszcz, Gdańsk Wrzeszcz – Tczew – Chojnice – Piła Główna i Piła Główna – Bydgoszcz Główna są obsługiwane zespołami MR/MRD.
Składy te nazywane są żargonowo "Duńczykami".
W styczniu 2019 jeden ze składów został wypożyczony przez SKPL Cargo w celu zastąpienia zepsutych jednostek SN84. 18 stycznia skład dotarł do Rzeszowa.

</doc>
<doc id="1248049" url="https://pl.wikipedia.org/wiki?curid=1248049" title="Bad Oldesloe">
Bad Oldesloe

Bad Oldesloe (dolnoniem. "Bad Oschloe") – miasto powiatowe w Niemczech w kraju związkowym Szlezwik-Holsztyn, siedziba powiatu Stormarn oraz urzędu Bad Oldesloe-Land. W 2012 r. liczyło mieszkańców.

</doc>
<doc id="1248050" url="https://pl.wikipedia.org/wiki?curid=1248050" title="Izowapora">
Izowapora

Izowapora - izolinia łącząca punkty na mapie klimatycznej o takich samych wartościach prężności pary wodnej.

</doc>
<doc id="1248051" url="https://pl.wikipedia.org/wiki?curid=1248051" title="Paulette Goddard">
Paulette Goddard

Paulette Goddard (ur. 3 czerwca 1910 w Nowym Jorku, zm. 23 kwietnia 1990 w Ronco) − amerykańska aktorka, nominowana do Oscara za rolę w filmie "Bohaterki Pacyfiku".
Życiorys.
Najważniejsze role zagrała w filmach "Dzisiejsze czasy" i "Dyktator" w reżyserii Charliego Chaplina, który był jej mężem w latach 1936-1942. Małżeństwo zakończyło się rozwodem, podobnie jak kolejne z aktorem Burgessem Meredithem (1944-1950).
Po zakończeniu kariery aktorskiej w 1958 roku wyszła za mąż za słynnego niemieckiego pisarza Ericha Marię Remarque’a. Związek przetrwał aż do śmierci pisarza w 1970 roku.
Paulette Goddard była leczona na raka piersi, najwyraźniej z powodzeniem, ale operacja była bardzo inwazyjna i lekarz usunął kilka żeber. Później osiadła w Ronco sopra Ascona, w Szwajcarii, gdzie po krótkiej chorobie zmarła kilka tygodni przed 80. urodzinami. Została pochowana na cmentarzu w Ronco obok swojej matki i Ericha Marii Remarque’a.

</doc>
<doc id="1248052" url="https://pl.wikipedia.org/wiki?curid=1248052" title="Izolea">
Izolea

Izolea (izoleja) - izolinia łącząca punkty na mapie klimatycznej o takich samych wartościach natężenia promieniowania słonecznego.

</doc>
<doc id="1248056" url="https://pl.wikipedia.org/wiki?curid=1248056" title="Izoleja">
Izoleja



</doc>
<doc id="1248057" url="https://pl.wikipedia.org/wiki?curid=1248057" title="Koekelberg">
Koekelberg

Koekelberg – najmniejsza z 19 dwujęzycznych gmin w Regionie Stołecznym Brukseli. W 2015 liczyło 20 742 mieszkańców i zajmuje powierzchnię 1,2 km². Graniczy z gminami Jette, Molenbeek-Saint-Jean, Ganshoren i Berchem-Sainte-Agathe. 
Do roku 1841 wioska administracyjnie podlegała gminie Berchem-Sainte-Agathe. 
Główną atrakcją jest Bazylika Najświętszego Serca Pana Jezusa. W 1905 roku Leopold II położył kamień węgielny w bazyliki z okazji 75. rocznicy niepodległości Belgii. Bazylika została wybudowana w latach 1930-1971 według projektu Alberta van Huffel, architekta z Gandawy. Bazylika jest piątym co do wielkości kościołem na świecie.

</doc>
<doc id="1248058" url="https://pl.wikipedia.org/wiki?curid=1248058" title="Dziewiąty">
Dziewiąty

Dziewiąty (IX) – dzielnica Dąbrowy Górniczej, położona ok. 1,5 km na północny wschód od centrum, między Korzeńcem, Trzydziestym i Łęknicami, na północ od torów kolejowych i na południe od Pogorii III.
Nazwa pochodzi od IX pokładu węgla działającej na Korzeńcu w latach 1874-1909 kopalni "Jan", do którego schodzili górnicy zamieszkujący początkowo bezimienną kolonię ubogich domków parterowych – później Dziewiąty. Według innej wersji nazwa pochodzi od numerów katastralnych, czyli od urzędowego opisu gruntów i budynków. W latach 20. XX wieku, w okolicach ulicy Narodowej działał Polski Kościół Narodowy. 
W dzielnicy znajdował się zbiornik wodny "Zamółka", będący także miejscem wypoczynku. Został zasypany w latach 80. i na początku 90. XX wieku.

</doc>
<doc id="1248059" url="https://pl.wikipedia.org/wiki?curid=1248059" title="Hochschule Fulda">
Hochschule Fulda

Wyższa Szkoła w Fuldzie (niem. "Hochschule Fulda") jest szkołą wyższą z siedzibą w Fuldzie. 
Założona została w 1974 roku jako wyższa szkoła zawodowa ("Fachhochschule Fulda"). 
Jej międzynarodowa nazwa to "Hochschule Fulda – University of Applied Sciences".

</doc>
<doc id="1248060" url="https://pl.wikipedia.org/wiki?curid=1248060" title="Izolampra">
Izolampra

Izolampra ("izo" + = „jasny”) – izolinia łącząca punkty na mapie klimatycznej o takiej samej liczbie dni pogodnych.

</doc>
<doc id="1248061" url="https://pl.wikipedia.org/wiki?curid=1248061" title="Izoknefa">
Izoknefa

Izoknefa (z stgr. χνἑφας ‘ciemność’) – izolinia łącząca punkty na mapie klimatycznej o takiej samej liczbie dni pochmurnych.

</doc>
<doc id="1248063" url="https://pl.wikipedia.org/wiki?curid=1248063" title="Izochiona">
Izochiona

Izochiona, także izochina ( = „równy” + = „śnieg”) – izolinia łącząca punkty na mapie klimatycznej o takiej samej grubości pokrywy śnieżnej lub jednakowej wysokości linii wiecznego śniegu.

</doc>
<doc id="1248064" url="https://pl.wikipedia.org/wiki?curid=1248064" title="Izochina">
Izochina



</doc>
<doc id="1248066" url="https://pl.wikipedia.org/wiki?curid=1248066" title="Simrishamn">
Simrishamn

Simrishamn – miejscowość ("tätort") w południowej Szwecji i port nad Morzem Bałtyckim, w regionie administracyjnym ("län") Skania. Siedziba władz ("centralort") gminy Simrishamn. Do 1970 Simrishamn posiadał administracyjny status miasta.
Miejscowość położona jest na obszarze Österlen, stanowiąc jego nieformalną „stolicę”, w południowo-wschodniej części prowincji historycznej ("landskap") Skania.
Simrishamn otrzymał prawa miejskie w średniowieczu, prawdopodobnie w XIII wieku. Jednym z głównych źródeł utrzymania mieszkańców miejscowości aż do lat osiemdziesiątych XX wieku było rybołówstwo i żegluga. W Simrishamn znajduje się największy port rybacki w Szwecji. Współcześnie gospodarka Simrishamn opiera się przede wszystkim na obsłudze turystyki.
W 2010 Simrishamn liczył 6527 mieszkańców.
Współpraca zagraniczna.
Miasta partnerskie gminy Simrishamn:

</doc>
<doc id="1248069" url="https://pl.wikipedia.org/wiki?curid=1248069" title="Niebüll">
Niebüll

Niebüll (północnofryz. "Naibel", duń. "Nibøl") − miasto w Niemczech, w kraju związkowym Szlezwik-Holsztyn, w powiecie Nordfriesland, siedziba Związku Gmin Südtondern. W 2008 r. miasto liczyło 9 257 mieszkańców.
W mieście znajduje się stacja kolejowa.

</doc>
<doc id="1248072" url="https://pl.wikipedia.org/wiki?curid=1248072" title="Prężność pary wodnej">
Prężność pary wodnej

Prężność pary wodnej (ciśnienie pary wodnej) – ciśnienie cząstkowe wywierane przez parę wodną zawartą w powietrzu, określane w jednostkach ciśnienia – milimetrach słupa rtęci (mm Hg) lub hektopaskalach (hPa).
Do pomiaru prężności pary wodnej służy psychrometr.
Średnie ciśnienie pary wodnej na kuli ziemskiej przyjmuje najniższe wartości w obszarach podbiegunowych, zwłaszcza w zimie (poniżej 1 hPa), a największe w strefie równikowej, do 25-30 hPa.

</doc>
<doc id="1248075" url="https://pl.wikipedia.org/wiki?curid=1248075" title="Fulda University of Applied Sciences">
Fulda University of Applied Sciences



</doc>
<doc id="1248076" url="https://pl.wikipedia.org/wiki?curid=1248076" title="University of Applied Sciences Fulda">
University of Applied Sciences Fulda



</doc>
<doc id="1248079" url="https://pl.wikipedia.org/wiki?curid=1248079" title="Mölln">
Mölln

Mölln – miasto w Niemczech, w kraju związkowym Szlezwik-Holsztyn, w powiecie Herzogtum Lauenburg, siedziba Związku Gmin Breitenfelde z którym miasto tworzy od 1 stycznia 2007 wspólnotę administracyjną ("Verwaltungsgemeinschaft"). W 2008 liczyło 18 712 mieszkańców.

</doc>
<doc id="1248080" url="https://pl.wikipedia.org/wiki?curid=1248080" title="Edward Montagu">
Edward Montagu

Edward Montagu (ur. 27 lipca 1625, zm. 28 maja 1672) – admirał floty republikańskiej, a później królewskiej. Od Karola II otrzymał tytuł hrabiego Sandwich (ang. "Earl of Sandwich"). 
Edward Montagu był synem sir Sidneya Montagu i Pauliny Pepys, ciotki Samuela Pepysa. Poległ w bitwie pod Solebay (1672) podczas III wojny angielsko-holenderskiej, gdy jego HMS Royal James został spalony przez holenderskie brandery.

</doc>
<doc id="1248082" url="https://pl.wikipedia.org/wiki?curid=1248082" title="Antena śrubowa">
Antena śrubowa

Antena śrubowa (helikalna) jest zbudowana z odcinka przewodnika zwiniętego w kształt helisy. Została wynaleziona i opisana w 1947 roku przez Johna Daniela Krausa.
Ten typ anten jest stosowany przede wszystkim w zakresie mikrofal. Anteny śrubowe mogą pracować w dwóch trybach: normalnym i osiowym.
Tryb normalny charakteryzuje się tym, że średnica anteny jest mała w porównaniu z długością fali. W tym trybie maksimum promieniowania występuje na kierunku prostopadłym do osi anteny, zaś wytwarzana fala ma polaryzację eliptyczną. Zysk energetyczny tej anteny jest niski, ponieważ antena pracująca w trybie normalnym jest elektrycznie krótka. Charakterystyka promieniowania nie zależy od liczby zwojów.
W trybie osiowym wymiary pojedynczego zwoju są podobne lub większe od długości fali. Kierunek maksymalnego promieniowania w tym przypadku pokrywa się z osią anteny, a polaryzacja fali jest zbliżona do kołowej. Anteny śrubowe w trybie osiowym mogą mieć polaryzację zgodną lub przeciwną do ruchu wskazówek zegara. Jeśli odbierany sygnał jest spolaryzowany liniowo (poziomo lub pionowo), nie sprawia to problemów. Jednak odbieranie sygnału spolaryzowanego zgodnie z ruchem wskazówek zegara przez antenę spolaryzowaną przeciwnie (lub na odwrót) powoduje znaczną stratę mocy.
Maksymalny zysk kierunkowy wynosi:
Kąt połowy mocy (w stopniach) określony jest wzorem:
gdzie:
Impedancja końcowa w trybie osiowym wynosi od 100 do 200 Ω. Rezystancja wynosi w przybliżeniu:
gdzie:

</doc>
<doc id="1248087" url="https://pl.wikipedia.org/wiki?curid=1248087" title="Hörby">
Hörby

Hörby – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Hörby.
Miejscowość położona jest w środkowej części prowincji historycznej ("landskap") Skania, ok. 35 km na północny wschód od Lund w pobliżu drogi E22 w kierunku Kristianstad.
W pierwszy czwartek lipca w centrum Hörby odbywa się popularny coroczny jarmark. Organizowany od 1748 roku jest jednym z najstarszych w Szwecji. W latach 1871–1888 w Hörby mieszkała pisarka szwedzka Victoria Benedictsson, zaliczana do nurtu naturalistycznego ("åttiotalisterna") w literaturze szwedzkiej.
W 2010 roku Hörby liczyło 7085 mieszkańców.

</doc>
<doc id="1248090" url="https://pl.wikipedia.org/wiki?curid=1248090" title="Transmission Into Your Heart">
Transmission Into Your Heart

Transmission Into Your Heart - drugi album studyjny grupy Houk wydany w 1994.
Album był promowany teledyskiem do utworu tytułowego "Transmission Into Your Heart". Wykorzystano w nim fragmenty filmu "The Last Border" fińskiego reżysera Miki Kaurismäkiego. Z kolei Kaurismäki wykorzystał "Transmission Into Your Heart" w "Stan gotowości" (ang. "Condition red") - swoim kolejnym, nakręconym rok później filmie.
28 lipca 2004 nakładem Metal Mind Productions ukazała się reedycja płyty. Zawierała dwa teledyski do utworów "Transmission Into Your Heart" i "Pieniądz".
Lista utworów.
Utwory bonusowe z 2004:

</doc>
<doc id="1248092" url="https://pl.wikipedia.org/wiki?curid=1248092" title="Bad Sülze">
Bad Sülze

Bad Sülze (pol. hist. "Słonica") – miasto w Niemczech, wchodzące w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1248093" url="https://pl.wikipedia.org/wiki?curid=1248093" title="Dmitri Rodin">
Dmitri Rodin

Dmitri Rodin ros. Дмитрий Родин, do 2011 jako Dmitri Suur ros. Дмитри Суур (ur. 25 lutego 1975 w Tallinnie, Estońska SRR) – estoński hokeista pochodzenia rosyjskiego. Wielokrotny reprezentant Estonii, pełniący w barwach narodowych funkcję kapitana. Działacz i trener hokejowy.
Kariera.
Podczas kariery zawodniczej od początku lat 90. występował w klubach ligi estońskiej i rosyjskiej. Od sezonu 1995/1996 do 2000 oraz w sezonie 2005/2006 grał w ligach Ameryki Północnej: Saskatchewan Junior Hockey League (SJHL), IHL, Colonial Hockey League (CoHL), UHL. W barwach Flint Generals w tym czasie występował wówczas Dariusz Zabawa. Po powrocie do Europy występował w klubach czeskiej ekstraligi, słowackiej ekstraligi, polskiej ekstraligi, superligi duńskiej oraz MOL Liga. Od maja 2011 do maja 2012 był graczem angielskiego klubu Hull Stingrays, występującego w brytyjskiej lidze Elite Ice Hockey League (EIHL). Był to 23 klub w jego karierze. Następnie został zawodnikiem Sheffield Steeldogs, klubu z drugiej klasy rozgrywkowej w Wielkiej Brytanii - English Premier Ice Hockey League (EPIHL). W grudniu 2012 roku został zwolniony z klubu, po czym po czym podpisał kontrakt z klubem Telford Tigers. W styczniu 2013 roku został ponownie graczem Hull Stingrays. Po sezonie 2012/2013 zakończył karierę zawodniczą.
W trakcie kariery zyskał pseudonim "Dima".
W barwach Estonii uczestniczył w turniejach mistrzostw Europy do lat 18 w 1993 (Grupa C), mistrzostw świata juniorów do lat 20 w 1995 (Grupa C2) oraz w turniejach seniorskich mistrzostw świata w 1994 (Grupa C2), 1995 (Grupa C), 2009, 2010 (Dywizja II), 2011 (Dywizja I), 2012(Dywizja II), 2013 (Dywizja I). W czterech ostatnich edycjach MŚ był kapitanem kadry narodowej.
Podczas turnieju mistrzostw świata edycji 2014 (Dywizja IIA) był menedżerem reprezentacji Estonii. Od września 2015 był asystentem trenera w angielskim klubie Incicta Dynamos z Gillingham w lidze NIHL (English National Ice Hockey League) South Division 1. Potem na turniejach MŚ edycji 2019 (Dywizja IB), kwalifikacji kwalifikacyjnym z 2020 do Igrzysk Olimpijskich w Pekinie był asystentem trenera kadry Estonii.
Życie prywatne.
Od urodzenia nazywał się Dmitrij Rodin. Następnie przybrał nazwisko pierwszej żony i przez wiele lat występował jako Dmitri Suur (jego nazwisko oznaczało "duży / wielki"). Dzięki temu mógł reprezentować barwy Estonii. Jego żona i dzieci mieszkały w Luksemburgu. W 2005 roku estoński minister kultury Raivo Palmaru nadał mu specjalną zasługę obywatelstwa Estonii za osiągnięcia w hokeju na lodzie. W lipcu 2011 po raz kolejny ożenił się i powrócił do pierwotnego nazwiska.

</doc>
<doc id="1248095" url="https://pl.wikipedia.org/wiki?curid=1248095" title="Herb powiatu krakowskiego">
Herb powiatu krakowskiego

 
Herb powiatu krakowskiego przedstawia w polu czerwonym ukoronowaną głowę Orła białego o dziobie i języku złotym.
Herb został ustanowiony "Uchwałą Nr X/44/99 Rady Powiatu w Krakowie z dnia 27 sierpnia 1999 r." Jego autorami są Zenon Piech, Wojciech Drelicharz i Barbara Widłak.

</doc>
<doc id="1248096" url="https://pl.wikipedia.org/wiki?curid=1248096" title="Zbiornik Rybiński">
Zbiornik Rybiński

Zbiornik Rybiński (ros. Рыбинское водохранилище, "Rybinskoje wodochraniliszcze") – duże jezioro zaporowe w Rosji przy ujściu rzek Szeksna i Mołoga do Wołgi.
Budowa rybińskiego węzła energetycznego, dla którego utworzono Zbiornik Rybiński, rozpoczęła się w 1935 r. Oficjalne otwarcie nastąpiło 13 kwietnia 1941, ale napełnianie zbiornika trwało do 1947 r. W tym czasie zatopiono: 3645 km² lasów, 663 wioski i jedno miasto (Mołoga). Przesiedlono 130000 osób. Osobliwością zbiornika jest to, że przy niskim lustrze wody nad powierzchnię wody wynurzają się kopuły zatopionych cerkwi. Widoczne jest to zwłaszcza w okolicach dużej wsi Brejtowo oraz miasta Poszechonie.
Moc Rybińskiej Elektrowni Wodnej to 356,4 MW (stan na 2014). 
Na dużym półwyspie na północno-zachodnim brzegu zbiornika znajduje się Darwinowski Rezerwat Biosfery. Jednym z celów jego utworzenia było badanie wpływu zbiornika na florę i faunę. 
Transport wodny.
Porty: Czerepowiec, Wiesiegonsk. Za pośrednictwem rzeki Szeksny, Zbiornik Rybiński połączony jest z Kanałem Wołżańsko-Bałtyckim.
Rybołówstwo.
Zasoby rybne zbiornika obejmują, między innymi, gatunki takie jak sterlet, kilka zwyczajna, sielawa europejska, peluga, stynka, szczupak, węgorz europejski, sum, miętus, głowacz białopłetwy, sandacz, koza.
Pływające wyspy.
Od północno-zachodnich brzegów Zbiornika Rybińskiego często odrywają się duże płyty torfu, porośnięte roślinnością, a nawet mniejszymi drzewami. Te mikrobiosystemy dryfują swobodnie po całym akwenie, stanowiąc z jednej strony atrakcję dla pasażerów statków wycieczkowych, z drugiej utrudniając nawigację na torze wodnym, wytyczonym z daleka od brzegów.

</doc>
<doc id="1248097" url="https://pl.wikipedia.org/wiki?curid=1248097" title="Dmitrij Rodin">
Dmitrij Rodin



</doc>
<doc id="1248101" url="https://pl.wikipedia.org/wiki?curid=1248101" title="Weststellingwerf">
Weststellingwerf

Weststellingwerf – gmina w Holandii, w prowincji Fryzja. Ośrodek administracyjny to miasto Wolvega. W 2013 liczyła 25 518 mieszkańców. ma powierzchnię 228,45 km² i gęstość zaludnienia 115 os./km². Obecnym burmistrzem jest Gerard van Klaveren.

</doc>
<doc id="1248104" url="https://pl.wikipedia.org/wiki?curid=1248104" title="Józef Gałęzowski (polityk)">
Józef Gałęzowski (polityk)

Józef Gałęzowski ps. "Józef Gołkowicz" (ur. 7 czerwca 1834 w Lipowcu na Ukrainie, zm. 18 marca 1916 w Paryżu) – polski pedagog, członek Rządu Narodowego w powstaniu styczniowym, prezes Muzeum Polskiego w Rapperswilu.
Ukończył Akademię Wojenną w Petersburgu, gdzie w stopniu sztabskapitana został wykładowcą balistyki. Po wybuchu powstania styczniowego powołany na członka Wydziału Wojny Rządu Narodowego. Był autorem ustawy o pospolitym ruszeniu. Po ustąpieniu we wrześniu Eugeniusza Dębińskiego-Kaczkowskiego został szefem tego wydziału. 17 października 1863 roku wraz z Romualdem Trauguttem i Józefem Kajetanem Janowskim przystąpił do formowania nowego Rządu Narodowego. W przebraniu palacza kolejowego udał się w czerwcu 1864 roku do Paryża. Tam zajął się sprawą ewentualnej dostawy broni do Królestwa Polskiego, będąc członkiem Komisji Broni. W czasie wojny francusko-pruskiej zajął się organizowaniem Legionu Polskiego.
Mianowany prezesem i członkiem rady nadzorczej Muzeum w Rapperswilu. Został skarbnikiem Komisji Nadzorczej Skarbu Narodowego. Ogłosił dwie prace o artylerii: "Artylerya. O działach gwintowanych" (Paryż 1867), "Sur le fusil à aiguille" (1869). Udzielił pomocy Antoniemu Berezowskiemu, skazanemu za zamach na cesarza Rosji Aleksandra III. Jako finansista kierował Funduszem Żelaznym pomocy dla skazańca zesłanego na Nową Kaledonię. Był członkiem Ligi Polskiej.
Pochowany na Cmentarzu Père-Lachaise w Paryżu.

</doc>
<doc id="1248111" url="https://pl.wikipedia.org/wiki?curid=1248111" title="Wietzendorf">
Wietzendorf

Wietzendorf – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Heidekreis. W 2008 r. liczyła 4104 mieszkańców.
Historia.
W czasie drugiej wojny światowej na terenie Wietzendorf mieścił się obóz jeniecki Stalag X D Wietzendorf dla więźniów rosyjskich. Na skutek panujących warunków sanitarnych i racji żywnościowych 16 000 zmarło z wycieńczenia i chorób. Obecnie ok. 2,5 km od miejscowości znajduje się miejsce pamięci poległych jeńców.
Po upadku Włoch Benita Mussoliniego trafili tu jeńcy włoscy.
W 1968 roku przeniesiono tu również poległych jeńców polskich.

</doc>
<doc id="1248113" url="https://pl.wikipedia.org/wiki?curid=1248113" title="Reza Enajati">
Reza Enajati

Gholam Reza Enajati (per. غلامرضا عنايتى, ur. 23 września 1976 w Meszhedzie) – irański piłkarz grający na pozycji napastnika.
Kariera w klubie.
Reza Enajati jest wychowankiem klubu Basidż Mehrabad, w barwach którego występował w drugiej lidze. W 1999 przeniósł się do rodzinnego Meszhedu i został zawodnikiem klubu Adonis Meszhed i tam przez kolejne 2 lata grał na zapleczu ekstraklasy. W 2001 przeszedł do Abu Moslem Meszhed i w nim zadebiutował w rozgrywkach pierwszej ligi irańskiej. Przez dwa lata występował w pierwszym składzie, a w sezonie 2001/2002 zdobył tytuł króla strzelców ligi z dorobkiem siedemnastu goli. Największym sukcesem drużynowym w Abu Moslem było zajęcie 5. miejsca w 2002.
W 2003 trafił do stołecznego Esteghlal Teheran. Tam także występował w wyjściowej jedenastce i stworzył atak z Siawaszem Akbarpourem. W sezonie 2004/2005 drugi raz w karierze wywalczył koronę króla strzelców ekstraklasy z dorobkiem dwudziestu goli, a rok później powtórzył ten sukces (21 bramek). W tym drugim przypadku wywalczył także swoje pierwsze mistrzostwo Iranu.
Latem 2006 wyjechał do Zjednoczonych Emiratów Arabskich by grać w zespole Emirates Club z miasta Ras al-Khaimah. W sezonie 2006/2007 swoimi 13 golami przyczynił się do utrzymania zespołu w lidze. 19 marca 2007 przedłużył kontrakt do 2008. Następnie grał w Al-Nasr Dubaj, ponownie w Esteghlalu i ponownie w Emirates Club. W 2010 przeszedł do Sepahan Isfahan. Grał też w takich klubach jak: Saba Kom, Mes Kerman, Padideh FC i Siah Jamegan.
Kariera w reprezentacji.
W reprezentacji Iranu zadebiutował 4 kwietnia 2002 w zremisowanym 2:2 meczu z Palestyną. W tym samym roku Branko Ivanković powołał go do kadry na Mistrzostwa Świata w Niemczech, gdzie był rezerwowym i nie wystąpił w żadnym spotkaniu. W 2007 wystąpił w Pucharze Azji 2007, na którym zagrał w spotkaniach z Uzbekistanem i Chinami.

</doc>
<doc id="1248114" url="https://pl.wikipedia.org/wiki?curid=1248114" title="Schneverdingen">
Schneverdingen

Schneverdingen (dolnoniem. "Snevern") – miasto w Niemczech, w kraju związkowym Dolna Saksonia, w powiecie Heidekreis. W 2008 r. miasto liczyło 18 997 mieszkańców.

</doc>
<doc id="1248115" url="https://pl.wikipedia.org/wiki?curid=1248115" title="Elena Karpuhina">
Elena Karpuhina

Elena Karpuhina – tancerka urodzona w Polsce. Absolwentka Państwowej Szkoły Baletowej w Gdańsku. 
Zdobyła wiele nagród, m.in. Grand Prix XV Ogólnopolskiego Konkursu Tańca Gdańsk 2007, 2. miejsce w konkursie Eurowizji dla młodych tancerzy, wygrała m.in. Ogólnopolski konkurs Złote Pointy 2007 i została najlepszą uczennicą szkół baletowych w Polsce. Elena Karpuhina zadebiutowała na konkursie Grand Prix, tańcząc Grand Pas De Deux z baletu "Śpiąca królewna" Piotra Czajkowskiego (wraz z Leszkiem Cegiełkowskim).

</doc>
<doc id="1248119" url="https://pl.wikipedia.org/wiki?curid=1248119" title="Carlos Lage Dávila">
Carlos Lage Dávila

Carlos Lage Dávila (ur. 15 października 1951 w Hawanie), kubański polityk, wiceprzewodniczący Rady Państwa Kuby od 1993 do 2009, sekretarz Rady Ministrów od 1986 do 2009.
Kariera polityczna.
Carlos Lage Dávila z wykształcenia jest lekarzem pediatrą. W młodości przebywał przez pewien czas w Etiopii, jako członek kubańskiego kontyngentu medycznego. W czasie studiów był liderem Federacji Studentów oraz przewodził Unii Młodych Komunistów.
W 1976 Lage Dávila wstąpił do Komunistycznej Partii Kuby ("Partido Comunista de Cuba"), a w 1980 wszedł w skład Komitetu Centralnego partii. Stał się bliskim współpracownikiem Fidela Castro. Towarzyszył mu podczas podróży zagranicznych w latach 80. i na początku 90. W 1986 Lage Davila objął funkcję sekretarza wykonawczego w Radzie Ministrów. W 1993 został mianowany wiceprezydentem Rady Państwa.
Jako sekretarz Rady Ministrów, na początku lat 90. Lage Dávila był odpowiedzialny za przeprowadzenie reform gospodarczych po upadku ZSRR. Miały one umożliwić rozwój małej prywatnej przedsiębiorczości w scentralizowanej gospodarce, przyciągnąć zagraniczne inwestycje i zwiększyć dochody z turystyki. Przyczynił się również do oparcia kubańskiej gospodarki na obiegu amerykańskiego dolara w 1993. W 2004 Lage Dávila negocjował wysłanie kontyngentu 2 tysięcy kubańskich medyków do Wenezueli w zamian za dostawy ropy naftowej.
Carlos Lage Dávila jest uważany za polityka o bardziej umiarkowanych poglądach niż którykolwiek z braci Castro. W Ameryce Łacińskiej cieszy się niemałym szacunkiem i opinią sprawnego dyplomaty. Przez niektóre środowiska w kraju i za granicą był upatrywany jako potencjalny następca Fidela i Raúla Castro.
2 marca 2009 Lage został odwołany ze stanowiska sekretarza Rady Ministrów przez prezydenta Raúla Castro.

</doc>
<doc id="1248123" url="https://pl.wikipedia.org/wiki?curid=1248123" title="Eksjö">
Eksjö

Eksjö – miejscowość (tätort) w Szwecji, w regionie administracyjnym ("län") Jönköping, w gminie Eksjö.
Według danych Szwedzkiego Urzędu Statystycznego liczba ludności wyniosła: 10 157 (31 grudnia 2015), 10 652 (31 grudnia 2018) i 10 756 (31 grudnia 2019).

</doc>
<doc id="1248128" url="https://pl.wikipedia.org/wiki?curid=1248128" title="Estádio Dom Bosco">
Estádio Dom Bosco

Estádio Dom Bosco – stadion piłkarski w Araras, São Paulo (stan), Brazylia.

</doc>
<doc id="1248132" url="https://pl.wikipedia.org/wiki?curid=1248132" title="Estádio Ayre Corona">
Estádio Ayre Corona

Estádio Ayre Corona – stadion piłkarski w Araras, São Paulo (stan), Brazylia.

</doc>
<doc id="1248134" url="https://pl.wikipedia.org/wiki?curid=1248134" title="Polskie Wydawnictwo Encyklopedyczne">
Polskie Wydawnictwo Encyklopedyczne

Polskie Wydawnictwo Encyklopedyczne (Polwen) - polska oficyna wydawnicza powstała w roku 1999 z siedzibą w Radomiu.
O wydawnictwie.
Wydawnictwo działa w strukturach Stowarzyszenia Wydawców Katolickich. Do roku 2007 oficyna wydała dwieście czterdzieści tytułów. Pierwszą publikacją Polwenu była Encyklopedia "Białych Plam". Oficyna specjalizuje się w tematyce religijno-filozoficznej i historycznej. W 2004 roku seria wydawnicza "Biblioteka Młodego Polaka" została wyróżniona nagrodą Feniks.
Miesięcznik Egzorcysta.
We wrześniu 2012 Polwen wydał pierwszy numer miesięcznika Egzorcysta, traktującego o zagrożeniach płynących z ezoteryki. Redaktorem pisma jest Artur Winiarczyk. Kolejne numery miały nakład 25 tys. egz. Wydawnictwo Polwen wydało w sumie 14 numerów miesięcznika.

</doc>
<doc id="1248137" url="https://pl.wikipedia.org/wiki?curid=1248137" title="Estádio Jerônimo Ometto">
Estádio Jerônimo Ometto

Estádio Engenho Grande – stadion piłkarski w Araras, São Paulo (stan), Brazylia.

</doc>
<doc id="1248142" url="https://pl.wikipedia.org/wiki?curid=1248142" title="Rdestnica alpejska">
Rdestnica alpejska

Rdestnica alpejska ("Potamogeton alpinus" Balb.) – gatunek roślin wodnych należących do rodziny rdestnicowatych ("Potamogetonaceae" Dumort.).
Rozmieszczenie geograficzne.
Zwarty obszar występowania obejmuje Europę Północną i Środkową oraz północno-wschodnie obszary Azji. Ponadto występuje na oderwanych od głównego zasięgu pojedynczych obszarach w Europie Południowej, na Kaukazie i Syberii. W Polsce jest dość częsty. Występuje niemal na całym obszarze kraju, częściej na zachodzie. W Karpatach znana jest z 10 stanowisk na Działach Orawskich, Kotlinie Nowotarskiej (koło Lipnicy Wielkiej, na Puściźnie Rękowiańskiej i w dolinie potoku Uboczańska), w dolinie Skawy.
Zagrożenia i ochrona.
Roślina umieszczona na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia VU). Według Zalewskiej-Gałosz niesłusznie, gatunek ten bowiem tylko w Karpatach jest rzadki, poza tym w Polsce jest dość częsty.

</doc>
<doc id="1248143" url="https://pl.wikipedia.org/wiki?curid=1248143" title="Estádio Municipal Paulo P. Rodrigues">
Estádio Municipal Paulo P. Rodrigues

Estádio Municipal Paulo P. Rodrigues – stadion piłkarski w Areias, São Paulo (stan).

</doc>
<doc id="1248150" url="https://pl.wikipedia.org/wiki?curid=1248150" title="Estádio Municipal Antonio Viana da Silva">
Estádio Municipal Antonio Viana da Silva

Estádio Engenho Grande – stadion piłkarski w Assis, w stanie São Paulo, w Brazylii, na którym swoje mecze rozgrywa klub Clube Atlético Assisense.

</doc>
<doc id="1248153" url="https://pl.wikipedia.org/wiki?curid=1248153" title="Stuckenia nitkowata">
Stuckenia nitkowata

Stuckenia nitkowata, rdestnica nitkowata ("Stuckenia filiformis" ) – gatunek roślin wodnych należący do rodziny rdestnicowatych ("Potamogetonaceae" Dumort.), występujący w strefie klimatu umiarkowanego półkuli północnej, na Haiti i w Ameryce Południowej, od Ekwadoru do Argentyny i Chile. W Polsce gatunek rodzimy, rzadki. Rośnie w północnej części kraju.

</doc>
<doc id="1248155" url="https://pl.wikipedia.org/wiki?curid=1248155" title="Estádio Municipal Marcelino de Souza">
Estádio Municipal Marcelino de Souza

Estádio Municipal Marcelino de Souza – stadion piłkarski w Assis, w stanie São Paulo.

</doc>
<doc id="1248161" url="https://pl.wikipedia.org/wiki?curid=1248161" title="Estádio Doctor Adhemar de Barros">
Estádio Doctor Adhemar de Barros

Estádio Doctor Adhemar de Barros – stadion piłkarski w Assis, w stanie São Paulo, w Brazylii, na którym swoje mecze rozgrywa Associação Atlética Ferroviária de Assis.

</doc>
<doc id="1248163" url="https://pl.wikipedia.org/wiki?curid=1248163" title="Maciej Małecki (kompozytor)">
Maciej Małecki (kompozytor)

Maciej Małecki (ur. 27 listopada 1940 w Warszawie) – polski kompozytor, pianista i pedagog. 
Życiorys.
Absolwent warszawskiej Państwowej Wyższej Szkoły Muzycznej (1965, klasa kompozycji u Kazimierza Sikorskiego i fortepianu u Natalii Hornowskiej; oba kierunki ukończył z wyróżnieniem) oraz Eastman School of Music w Rochester (USA, 1967–1968, w klasie kompozycji u Samuela Adlera i fortepianu u Eugene’a Lista). Należy do Związku Kompozytorów Polskich, był jego wiceprezesem (1991), a potem prezesem (1993–1999).
Żoną kompozytora była (rozwód w 1994 roku) aktorka Anna Seniuk. Ma z nią dwoje dzieci: Grzegorza (aktor) i Magdalenę (muzyk).
Działalność muzyczna.
Po ukończeniu studiów muzycznych przez wiele lat grał muzykę poważną w duecie fortepianowym z Jerzym Derflem, koncertując w kraju i za granicą (Wielka Brytania, NRD).
Jest kompozytorem wszechstronnym – tworzy różne rodzaje muzyki (instrumentalna, orkiestrowa, kameralna, rozrywkowa) dla różnych wykonawców (orkiestry, kwintety, soliści, chóry i in.). Jako kompozytor współpracuje też z Teatrem Narodowym w Warszawie.
Piosenki z jego muzyką usłyszeć można w wykonaniu takich artystów, jak np.: Affabre Concinui, Ewa Dałkowska, Kinga Ilgner, Wojciech Młynarski, Jerzy Połomski, Łucja Prus, Joanna Rawik, Danuta Rinn, Zbigniew Wodecki.

</doc>
<doc id="1248166" url="https://pl.wikipedia.org/wiki?curid=1248166" title="Estádio General Euclides Figueiredo">
Estádio General Euclides Figueiredo

Estádio General Euclides Figueiredo – stadion piłkarski w Atibai, w stanie São Paulo.

</doc>
<doc id="1248168" url="https://pl.wikipedia.org/wiki?curid=1248168" title="Ślimak żeberkowany">
Ślimak żeberkowany

Ślimak żeberkowany ("Helicopsis striata") – gatunek mięczaka z rodziny Hygromiidae, wcześniej zaliczany do ślimakowatych (Helicidae). Występuje w środkowej i wschodniej Europie.
Żyje na suchych i ciepłych terenach otwartych porośniętych gęstą, niską roślinnością.
Prowadzi nocny tryb życia, dzień przesypiając pod ziemią. Gatunek słabo poznany.
Gatunek jest zagrożony wyginięciem, wielkość jego populacji wykazuje znaczne wahania. Największym zagrożeniem są zmiany w środowisku. Na terenie Polski gatunek ten jest objęty ścisłą ochroną gatunkową. Został wpisany do polskiej czerwonej księgi zwierząt.

</doc>
<doc id="1248174" url="https://pl.wikipedia.org/wiki?curid=1248174" title="Estádio Municipal Paulo Araújo de Novaes">
Estádio Municipal Paulo Araújo de Novaes

Estádio Municipal Paulo Araújo de Novaes – stadion piłkarski w Avaré, São Paulo (stan), Brazylia, na którym swoje mecze rozgrywa São Paulo Futebol Clube.

</doc>
<doc id="1248180" url="https://pl.wikipedia.org/wiki?curid=1248180" title="Rdestnica podługowata">
Rdestnica podługowata

Rdestnica podługowata ("Potamogeton polygonifolius" Pourr.) – gatunek roślin wodnych należących do rodziny rdestnicowatych ("Potamogetonaceae" Dumort.).
Rozmieszczenie geograficzne.
Występuje w Europie (z wyjątkiem części wschodniej), na Azorach, Maderze, w północnej Afryce i na wschodnim wybrzeżu Nowej Fundlandii. W Polsce znana tylko z jednego współczesnego stanowiska położonego w rezerwacie przyrody Białogóra.
Biologia i ekologia.
Bylina, hydrofit. Występuje w płytkich rzekach lub na torfowiskach. Kwitnie w czerwcu i lipcu. Gatunek charakterystyczny klasy "Littorelletea". Liczba chromosomów 2n = 26.
Zagrożenia i ochrona.
Kategorie zagrożenia gatunku:

</doc>
<doc id="1248181" url="https://pl.wikipedia.org/wiki?curid=1248181" title="Kiwi mały">
Kiwi mały

Kiwi mały, kiwi Owena, nielot Owena ("Apteryx owenii") – gatunek nielotnego ptaka z rodziny kiwi (Apterygidae). Pierwotnie występował jedynie na Wyspie Południowej (Nowa Zelandia), lecz w latach (około) 1890–1910 został przeniesiony na wyspę Kapiti, w celu restytucji. Od lat 80. XX wieku introdukuje się te ptaki na kolejne nowozelandzkie wysepki, a obecnie (2016) gatunek ten występuje już na ośmiu wysepkach oraz w dwóch miejscach na głównych wyspach Nowej Zelandii, z tym że populacja na Kapiti nadal jest największa. Kiwi mały żyje głównie w wysoko położonych lasach.
Etymologia.
Został nazwany na cześć angielskiego zoologa i paleontologa Richarda Owena.
Morfologia.
Długość ciała 35–45 cm, długość dzioba samic 75–94 mm, samców 63–72 mm; masa ciała samic 1000–1950 g, samców 880–1356 g. 
Status.
Podlega całkowitej ochronie prawnej.
Międzynarodowa Unia Ochrony Przyrody (IUCN) od 2008 roku uznaje kiwi małego za gatunek bliski zagrożenia (NT – "Near Threatened"); wcześniej, od 1994 roku klasyfikowano go jako gatunek narażony (VU – "Vulnerable").
Liczebność populacji szacowano w 2016 roku na co najmniej 1700 osobników, czyli około 1400 osobników dorosłych. Przemieszczenie ptaków na przybrzeżne, wolne od drapieżników wysepki zapewniło gatunkowi przetrwanie. Trend liczebności populacji wyspiarskich jest stabilny, a BirdLife International uznaje ogólny trend liczebności populacji za wzrostowy. Jednak potencjalnym zagrożeniem dla tych ptaków wciąż jest przypadkowe lub celowe introdukowanie drapieżnych ssaków. Populacje kiwi małych są stale monitorowane.

</doc>
<doc id="1248183" url="https://pl.wikipedia.org/wiki?curid=1248183" title="Estádio Municipal e Quadra Poliesportiva da Escola Modesto">
Estádio Municipal e Quadra Poliesportiva da Escola Modesto

Estádio Municipal e Quadra Poliesportiva da Escola Modesto – stadion piłkarski w Bálsamo, São Paulo (stan), Brazylia.

</doc>
<doc id="1248184" url="https://pl.wikipedia.org/wiki?curid=1248184" title="Przystosowanie">
Przystosowanie



</doc>
<doc id="1248188" url="https://pl.wikipedia.org/wiki?curid=1248188" title="Jorane">
Jorane

Jorane właśc. "Joanne Pelletier" (ur. 12 października 1975 w Charlesbourgu) – kanadyjska francuskojęzyczna piosenkarka i wiolonczelistka, autorka tekstów.
Debiutowała albumem "Vent Fou" w 1999. Współpracowała m.in. z Sarah McLachlan.

</doc>
<doc id="1248196" url="https://pl.wikipedia.org/wiki?curid=1248196" title="Czesław Sielicki">
Czesław Sielicki

Czesław Sielicki (ur. 1933 w Baranowiczach, zm. 1996 we Włocławku) – polski leśnik, nauczyciel, sokolnik, działacz ochrony przyrody, myśliwy i działacz łowiecki, kynolog, członek Związku Sybiraków, odznaczony Krzyżem Kawalerskim Orderu Odrodzenia Polski i Złotym Krzyżem Zasługi. Znany propagator tradycji łowieckich, szczególnie sokolnictwa, sygnalistyki myśliwskiej, tradycji pokotu złomu. Członek władz łowieckich różnego szczebla, za zasługi dla łowiectwa odznaczony m.in. Medalem św. Huberta i Złomem – najwyższymi odznaczeniami PZŁ.
Biografia.
Urodzony na wschodzie Rzeczypospolitej, rodzinę deportowano na wschód po zajęciu tych ziem przez ZSRR w czasie następującej po tym fali represji. Po wojnie i przymusowym wysiedleniu z Kresów Wschodnich rodzice zamieszkali we Wrocławiu. Absolwent Wydziału Leśnego Akademii Rolniczej w Poznaniu. W czasie studiów zainteresował się tradycjami łowieckimi, w tym sokolnictwem i sygnalistyką myśliwską.
Pracował jako leśnik w Nadleśnictwie Rzepin, po czym jako nauczyciel w technikach leśnych w Goraju i Tucholi, następnie prowadził ośrodek łowiecki koło Pelplina, pełnił funkcję Łowczego Wojewódzkiego we Włocławku, a następnie Wojewódzkiego Konserwatora Przyrody we Włocławku oraz Wicedyrektora Gostynińsko-Włocławskiego Parku Krajobrazowego.
W Technikum Leśnym w Goraju pod koniec lat 60. założył zespół sygnalistów myśliwskich, pierwszy taki zespół w Polsce. W 1972 roku w Technikum Leśnym w Tucholi założył kolejny zespół sygnalistów myśliwskich, działający po dziś dzień.
W latach 60. i 70. propagował kynologię łowiecką, m.in. w ramach Związku Kynologicznego w Polsce i Komisji Kynologicznej Polskiego Związku Łowieckiego. Zorganizował wiele konkursów i prób polowych psów ras myśliwskich.
Twórca współczesnego polskiego sokolnictwa. W 1971 roku w Tucholi założył Szkolne Koło Sokolników „Raróg”, istniejące do dziś.
W 1972 roku wspólnie z kilkoma działaczami łowieckimi i kynologami założył Gniazdo Sokolników przy Zarządzie Głównym PZŁ. Nauczyciel i wychowawca pokoleń sokolników, wieloletni członek władz Gniazda Sokolników, organizator kolejnych Ogólnopolskich Łowów z Sokołami.
W połowie lat 70. prowadził w Borach Tucholskich unikatowy projekt hodowli zamkniętej cietrzewia.
W latach 80. stworzył Ośrodek Hodowli i Rehabilitacji Ptaków Chronionych we Włocławku, zajmujący się m.in. hodowlą sokoła wędrownego. Współtwórca Programu Restytucji Populacji Sokoła Wędrownego w Polsce. W 1991 roku rozpoczął reintrodukcje sokołów wędrownych. Rozpoczął także prace nad hodowlą głuszca. Współtwórca Fundacji Aktywnej Ochrony Ptaków Ginących we Włocławku, której prace kontynuuje obecnie Stowarzyszenie na rzecz Dzikich Zwierząt „Sokół”.

</doc>
<doc id="1248197" url="https://pl.wikipedia.org/wiki?curid=1248197" title="Pamięć rekonstrukcyjna">
Pamięć rekonstrukcyjna

Pamięć rekonstruktywna – proces poznawczy, polegający na zniekształceniu zdarzenia zapisanego w pamięci człowieka poprzez inne zdarzenie mające miejsce po zdarzeniu zniekształcanym. Zdarzenie zniekształcane zostaje uszkodzone w wyniku zdarzenia, które następuje już po zniekształcanym. Najczęściej jest to silne przeżycie emocjonalne.
Pamięć rekonstruktywna to główny obszar badań psychologii zeznań świadków.

</doc>
<doc id="1248198" url="https://pl.wikipedia.org/wiki?curid=1248198" title="Kwintus Pompejusz Falco">
Kwintus Pompejusz Falco

Kwintus Roscjusz Coeliusz Pompejusz Falco (ur. ok. 70, zm. po 140) był rzymskim politykiem żyjącym na początku II wieku.
Znany jest dzięki listom Pliniusza Młodszego. Jego pełne imię brzmiało: "Quintus Roscius Coelius Murena Silius Decianus Vibullius Pius Julius Eurycles Herculanus Pompeius Falco". Był spokrewniony z konsulem Sekstusem Juliuszem Frontinusem i Publiuszem Coeliuszem Balbinusem Vibullusem Piusem oraz prawdopodobnie z przyszłym cesarzem Balbinem. 
Pompejusz Falco rozpoczął karierę jako trybun wojskowy ("tribunus militum") legionu X Gemina. W 101/102 był legatem legionu V Macedonica w czasie wojny dackiej. Jedna inskrypcja nazywa go legatem prowincji Judei (w latach 105-107) oraz legionu X Fretensis. W 108 był konsulem dodatkowym ("consul suffectus"). Następnie był namiestnikiem dolnej Mezji między 116 a 117. Potem sprawował namiestnictwo Brytanii między 118 a 122 oraz gościł cesarza Hadriana, gdy ten przybył do prowincji w ostatnim roku. To właśnie wtedy Hadrian wprowadził liczne reformy w Brytanii oraz nakazał budowę wału Hadriana.

</doc>
<doc id="1248201" url="https://pl.wikipedia.org/wiki?curid=1248201" title="Herb powiatu dąbrowskiego">
Herb powiatu dąbrowskiego

 
Herb powiatu dąbrowskiego Na tarczy w polu czerwonym pół srebrnego ukoronowanego Orła – korona, dziób, język i przepaski na skrzydłach złote. Pod nim dąb złoty o trzech liściach i czterech żołędziach.
Herb został ustanowiony "Uchwałą Nr VIII/74/07 Rady Powiatu w Dąbrowie Tarnowskiej z dnia 3 lipca 2007 r." 
Poprzedni czteropolowy herb powiatu był w użyciu od 2000r

</doc>
<doc id="1248203" url="https://pl.wikipedia.org/wiki?curid=1248203" title="Melchior Weyher">
Melchior Weyher



</doc>
<doc id="1248204" url="https://pl.wikipedia.org/wiki?curid=1248204" title="Ernesto Farías">
Ernesto Farías

Ernesto Antonio „Tecla” Farías (ur. 29 maja 1980 w Trenque Lauquen) – argentyński piłkarz występujący na pozycji napastnika.
Ze względu na pochodzenie przodków posiada również obywatelstwo włoskie.
Kariera klubowa.
Ernesto Farías zawodową karierę rozpoczynał w zespole Estudiantes La Plata w wieku 17 lat. Uchodzący za spory talent Argentyńczyk z roku na rok grywał w tej drużynie coraz częściej, aż wyrósł na jedną z jej największych gwiazd drużyny. W La Placie występował przez 8 lat i w czasie tego okresu strzelił 95 goli w ponad 200 spotkaniach. Mając 24 lata wyjechał z Argentyny do Włoch. Tam podpisał kontrakt z sycylijskim US Palermo. Fani ekipy "Aquile" liczyli na to, że Farías także na Stadio Renzo Barbera będzie imponował skutecznością.
Ernesto jednak zupełnie zawiódł – w 13 meczach ani razu nie udało mu się wpisać na listę strzelców i Argentyńczyk zdecydował się wrócić do kraju. Tam podpisał kontrakt z Club Atlético River Plate. W "Millonarios" wychowanek Estudiantes radził sobie wyśmienicie. W barwach jednego z najbardziej utytułowanych klubów w Argentynie pojawił się w 80 pojedynkach, w których zdobył 42 gole. Następnie Farías porozumiał się z Deportivo Toluca w sprawie transferu do tego klubu, lecz z powodów problemów osobistych jego żony do transakcji ostatecznie nie doszło.
W późniejszym czasie Ernesto udało się zmienić zespół. 24 lipca 2007 roku za 4 miliony euro przeszedł portugalskiego FC Porto, z którym podpisał 4-letni kontrakt. W Superlidze zadebiutował 15 września w wygranym 1:0 meczu z CS Marítimo. 12 stycznia 2008 roku strzelił natomiast pierwszego gola dla Porto ustalając wynik spotkania przeciwko Sportingowi Braga na 4:0.
29 stycznia 2010 roku Farías odszedł do brazylijskiego Cruzeiro EC w zamian za Klébera oraz 5,5 miliona euro.
Kariera reprezentacyjna.
Farías w reprezentacji Argentyny zadebiutował 3 września 2005 roku w spotkaniu eliminacji do Mistrzostw Świata 2006 przeciwko Paragwajowi. Wówczas trenerem "Albicelestes" był José Néstor Pekerman. Było to jedyne spotkanie Ernesto w drużynie narodowej.

</doc>
<doc id="1248208" url="https://pl.wikipedia.org/wiki?curid=1248208" title="Przemoc w domu">
Przemoc w domu



</doc>
<doc id="1248209" url="https://pl.wikipedia.org/wiki?curid=1248209" title="Kazuar mniejszy">
Kazuar mniejszy

Kazuar mniejszy ("Casuarius bennetti") – gatunek dużego ptaka z rodziny kazuarowatych (Casuariidae). Najmniejszy z kazuarów, wysokość 80 cm (do poziomu grzbietu), kask niezbyt wysoki, spłaszczony w części przedniej i tylnej, brak fałdów skórnych.
Systematyka.
Systematyka tego gatunku jest niejasna i sporna. Międzynarodowy Komitet Ornitologiczny (IOC) oraz autorzy "Handbook of the Birds of the World" uznają tylko dwa podgatunki: "bennetti" i "westermanni".
Epitet gatunkowy upamiętnia George’a Bennetta (1804–1893), brytyjskiego lekarza i przyrodnika, osiadłego w Australii w 1836 roku.
Charakterystyka.
Kazuary (Casuariidae) są nielotami zaliczanymi do grupy największych ptaków na świecie. Na głowie posiadają charakterystyczny dla rodziny tak zwany kask lub hełm zbudowany z kości. Pierwotnie twierdzono, że służy on do przedzierania się przez gęsty las. Niedawne badania jednak wykazały, że używają go do przekopywania piasku i gruzu w poszukiwaniu pożywienia. Posiadają silne nogi, dzięki którym mogą biegać z prędkością nawet do 50 km/h i skakać do 5 m. Ich stopy mają zakończone pazurami 3 palce, z których środkowy jest najdłuższy. Większość ciała kazuarów jest pokryta czarnymi piórami, jednak w okresie młodocianym mają one barwę brązową. Na szyi osobników dorosłych znajdują się kolorowe, pozbawione piór fałdy skórne zwane koralami. Samice nieco różnią się od samców. Są większe, bardziej kolorowe i charakteryzują się większym rozmiarem hełmu. "Casuarius bennetti" jest najmniejszym gatunkiem z rodziny Casuariidae; długość ciała 100–110 cm; masa ciała 17,6 kg. Nie posiada on charakterystycznych dla kazuarów korali na szyi, a jego hełm jest spłaszczony.
Występowanie.
Występuje głównie w górskich lasach Nowej Gwinei, na Nowej Brytanii i wyspie Yapen w Indonezji. Populacja z Nowej Brytanii prawdopodobnie została introdukowana. "Casuarius bennetti" jako jedyny spośród kazuarów zamieszkuje lasy górskie, nawet do 3000 m n.p.m. Odnotowano także jego obecność na niżej położonych terenach, w przypadku gdy w pobliżu nie występują inne gatunki z rodziny Casuariidae.
Poszczególne gatunki zamieszkują:
Rozmnażanie.
Ptak ten żyje zwykle samotnie. Wyjątek stanowi okres rozmnażania, kiedy osobniki dorosłe łączą się w pary. Wraz z nadejściem sezonu lęgowego samiec wyznacza teren, na którym czeka na samice. Kiedy się pojawi, zbliża się do niej, strosząc pióra na grzbiecie, dopóki nie zostanie zaakceptowany. Następnie samiec krąży wokół samicy, wydając charakterystyczne dla kazuarów dźwięki. Gdy samica jest gotowa, kuca, a samiec dziobie ją po grzbiecie, po czym dochodzi do kopulacji. Ptaki te żyją razem przez kilka tygodni. W tym czasie samica składa od 3 do 5 jaj w gnieździe przygotowanym wcześniej przez samca. Po złożeniu jaj samica opuszcza gniazdo w poszukiwaniu nowego partnera. Samiec natomiast wysiaduje jaja przez 7–8 tygodni. Po wykluciu piskląt wraz z młodymi odchodzi z gniazda. Przez następne 9 miesięcy towarzyszy swoim dzieciom, pomagając im znajdywać pożywienie i chroniąc je przed różnymi zagrożeniami takimi jak drapieżniki. Kazuary osiągają dojrzałość płciową w wieku 3,5 lat.
Odżywianie.
Dieta "Casuarius bennetti" składa się głównie z dużych owoców, ale w skład ich pożywienia wchodzą również owady, rośliny, grzyby, a nawet małe kręgowce takie jak jaszczurki czy żaby.
Znaczenie w ochronie środowiska.
Kazuar karłowaty pomaga w roznoszeniu nasion wielu gatunków drzew poprzez zjadanie ich owoców. Pełni on też ważną rolę w rozsiewaniu diaspor mniejszych roślin. Pomimo faktu, że wiele z tych nasion jest toksycznych, ptaki z rodziny Casuariidae mogą je spożywać, ponieważ cechują się szybkim metabolizmem. "Casuarius bennetti" nie jest zagrożony wyginięciem. Ostatnie badania wykazały, że polowania na osobniki tego gatunku nie zmniejszają znacznie ich liczebności.
Znaczenie dla gospodarki.
Kazuary karłowate są trzymane w niewoli jako zwierzęta hodowlane. Poluje się na nie również dla mięsa. Odnotowano ataki "Casuarius bennetti" na człowieka. Szczególnie w okresie rozmnażania samica staje się bardzo agresywna i potrafi zaatakować każdą istotę, jaką napotka na swojej drodze. Dlatego też powszechnie ten gatunek uważany jest za bardzo niebezpieczny.
Aktualne kierunki badań naukowych.
Badania przeprowadzone na wszystkich gatunkach rodzaju "Casuarius" dotyczą wykorzystania przez te ptaki hełmu znajdującego się na czubku ich głów. Natomiast "Casuarius bennetti" był badany głównie pod kątem diety.

</doc>
<doc id="1248211" url="https://pl.wikipedia.org/wiki?curid=1248211" title="Herb powiatu limanowskiego">
Herb powiatu limanowskiego

 
Herb powiatu limanowskiego przedstawia w polu czerwonym złote drzewo, ponad którym ukoronowany srebrny Orzeł o dziobie i szponach złotych, z takąż przepaską przez skrzydła.
Herb został ustanowiony "Uchwałą Nr XXXIII/294/06 Rady Powiatu Limanowskiego z dnia 12 kwietnia 2006 r." Jego autorami są Zenon Piech, Wojciech Drelicharz i Barbara Widłak.

</doc>
<doc id="1248213" url="https://pl.wikipedia.org/wiki?curid=1248213" title="MAh">
MAh



</doc>
<doc id="1248216" url="https://pl.wikipedia.org/wiki?curid=1248216" title="Tybald V Dobry">
Tybald V Dobry

Tybald V Dobry (ur. 1130, zm. 20 stycznia 1191 pod Akką) – hrabia Blois 1152–1191, młodszy syn Tybalda II, hrabiego Blois i Szampanii, oraz Matyldy, córki Engelberta II z Karyntii, brat królowej Francji, Adeli.
Po śmierci Tybalda II w 1152. doszło do podziału jego ziem między synów. Starszy Henryk wybrał dla siebie Szampanię, młodszemu Tybaldowi przypadły rodowe ziemie w Blois. Życie spędził głównie w stolicy swojego hrabstwa, Chartres. W 1152 został seneszalem Francji. Początkowo w opozycji do swego siostrzeńca, króla Francji Filipa II, później pogodził się z monarchą i towarzyszył mu podczas III krucjaty. Zmarł na początku 1191 podczas oblężenia Akki. Został pochowany w Pontigny.
Jego pierwszą żoną była Sybilla de Chateaurenault. Następnie w 1164 r. poślubił Alicję (lato 1151 – 1197/1198), córkę króla Francji Ludwika VII i Eleonory Akwitańskiej (córki Wilhelma X Świętego). Dzieci Tybalda i Alicji, czterej synowie i trzy córki, to:

</doc>
<doc id="1248217" url="https://pl.wikipedia.org/wiki?curid=1248217" title="Teraźniejszość">
Teraźniejszość

Teraźniejszość – część linii czasu dziejąca się obecnie (w liniowej koncepcji czasu). W tym sensie teraźniejszości przeciwstawia się przeszłość oraz przyszłość.
W filozofii istnieje pozycja zwana prezentyzmem, według której teraźniejszość jest jedynym z trzech wymienionych stanów (przeszłość, przyszłość, teraźniejszość), który rzeczywiście istnieje. Terminy, które stosuje się do mówienia o pozostałych stanach, są konwencjami i nie należy z nich wyciągać konsekwencji ontologicznych. 
W sztuce, według Bohrera, wyobraźnia estetyczna człowieka doświadcza momentów intensywnych emocjonalnie w stanie "absolutnej teraźniejszości", która może być wyłącznie wyczekiwana lub wspominana po tym, gdy miała miejsce. Doświadczenia te właściwe są modernizmowi i odpowiadają ciągłemu poczuciu utraty teraźniejszości.

</doc>
<doc id="1248223" url="https://pl.wikipedia.org/wiki?curid=1248223" title="Herb powiatu myślenickiego">
Herb powiatu myślenickiego

 
Herb powiatu myślenickiego przedstawia drzewo srebrne o trzech konarach i dziewięciu listkach w polu czerwonym, na takimże pagórku; po bokach drzewa zwrócone do niego, dwa ukoronowane srebrne Orły w typie klejnotowym, ze złotymi dziobami i szponami.
Herb został ustanowiony "Uchwałą Nr XLVI/316/2002 Rady Powiatu w Myślenicach z dnia 25 maja 2002 r." Jego autorami są Zenon Piech, Wojciech Drelicharz i Barbara Widłak.

</doc>
<doc id="1248225" url="https://pl.wikipedia.org/wiki?curid=1248225" title="Amir Hosejn Sadeghi">
Amir Hosejn Sadeghi

Amir Hosejn Sadeghi (per. امیرحسین صادقی, ur. 6 września 1981 w Teheranie) – piłkarz irański grający na pozycji lewego obrońcy.
Kariera klubowa.
Sadeghi pochodzi ze stolicy Iranu, Teheranu. Piłkarską karierę rozpoczął w tamtejszym klubie Esteghlal Teheran, jednym z najbardziej utytułowanych w kraju. Początkowo grywał w drużynach młodzieżowych, a w 2003 roku zadebiutował w pierwszym zespole w rozgrywkach pierwszej ligi. W sezonie 2005/2006 wywalczył mistrzostwo Iranu (w mistrzowskim sezonie rozegrał 24 mecze i zdobył 3 gole). Następnie grał w takich klubach jak: Mes Kerman, ponownie Esteghlal, Teraktor Sazi Tebriz, ponownie Esteghlal i Saba Kom. W 2016 roku został zawodnikiem klubu Paykan FC.
Kariera reprezentacyjna.
W reprezentacji Iranu Sadeghi zadebiutował 2 lutego 2005 w wygranym 2:1 meczu z Bośnią i Hercegowiną. W tym samym roku Branko Ivanković powołał go do kadry na Mistrzostwa Świata w Niemczech, gdzie był rezerwowym i nie wystąpił w żadnym spotkaniu. W 2007 roku wystąpił w Pucharze Azji 2007 - dotarł do ćwierćfinału.

</doc>
<doc id="1248226" url="https://pl.wikipedia.org/wiki?curid=1248226" title="John Fowler">
John Fowler

John Fowler (ur. 11 lipca 1826 r. w Melksham - zm. 4 grudnia 1864 w Ackworth) – angielski wynalazca i przemysłowiec. Autor wielu wynalazków z dziedziny mechanizacji rolnictwa. W roku 1850 skonstruował pług do drenowania, a w 1858 tzw. pług parowy – napędzany lokomobilą za pośrednictwem lin i stałego bębna. Dwa lata później go ulepszył.
W Hunslett założył fabrykę produkującą maszyny rolnicze.

</doc>
<doc id="1248236" url="https://pl.wikipedia.org/wiki?curid=1248236" title="Uniwersytet Zielonogórski - Miesięcznik Społeczności Akademickiej">
Uniwersytet Zielonogórski - Miesięcznik Społeczności Akademickiej



</doc>
<doc id="1248238" url="https://pl.wikipedia.org/wiki?curid=1248238" title="Rudolf Friml">
Rudolf Friml

Rudolf Friml (ur. 2 grudnia 1879 w Pradze, zm. 12 listopada 1972 w Los Angeles) – amerykański kompozytor i pianista pochodzenina czeskiego.
Życiorys.
Studiował u Antonína Dvořáka. Początkowo brał udział w tournées koncertowym po Europie jako akompaniator skrzypka Jana Kubelíka. Debiutował w USA w 1904 roku, jako pianista wykonując własny koncert fortepianowy.
Komponował popularne operetki: "Robaczki świętojańskie" (1912), "Rose Marie" (1924), "Król włóczęgów" (1925), "Trzej muszkieterowie" (1928). Komponował także utwory rozrywkowe i muzykę do filmów.

</doc>
<doc id="1248240" url="https://pl.wikipedia.org/wiki?curid=1248240" title="Oreopitekus">
Oreopitekus



</doc>
<doc id="1248241" url="https://pl.wikipedia.org/wiki?curid=1248241" title="UZetka">
UZetka



</doc>
<doc id="1248243" url="https://pl.wikipedia.org/wiki?curid=1248243" title="Przeciwfaza">
Przeciwfaza

Przeciwfaza – jeżeli różnica faz dwóch fal wynosi 180°, to takie fale są w przeciwfazie.
Gdy dwie fale w danym punkcie są w przeciwfazie, to wygaszają się. Zjawisko to jest nazywane interferencją destruktywną.

</doc>
<doc id="1248245" url="https://pl.wikipedia.org/wiki?curid=1248245" title="Uniwersytet Zielonogórski">
Uniwersytet Zielonogórski

Uniwersytet Zielonogórski (UZ) – uniwersytet w Zielonej Górze z filią w Sulechowie.
Historia.
Uniwersytet został utworzony 1 września 2001 roku z połączenia Politechniki Zielonogórskiej (powstałej w 1965 roku jako Wyższa Szkoła Inżynierska) oraz Wyższej Szkoły Pedagogicznej (powstałej w 1971 roku jako Wyższa Szkoła Nauczycielska). We wrześniu 2017 roku do uczelni włączono Państwową Wyższą Szkołę Zawodową w Sulechowie jako wydział zamiejscowy Uniwersytetu, który w 2019 roku został przekształcony w filię.
Główne budynki uniwersytetu znajdują się w dwóch lokalizacjach miasta. Kampus A tworzą jednostki byłej Politechniki Zielonogórskiej i mieszczą się przy ulicy Podgórnej. Na kampus B składają się budynki byłej WSP, które głównie się mieszczą przy alei Wojska Polskiego. Rektorat uczelni znajduje się niedaleko Starego Rynku, przy ulicy Licealnej.
Doroczne święto studentów, nawiązując do winiarskich tradycji miasta, przybrało nazwę "Bachanalia".
Podstawowe statystyki.
Na uczelni studiuje 10 tys. studentów (rok akademicki 2022/2023) na 71 kierunkach, w tym: 
Zatrudnionych jest 1121 nauczycieli akademickich, w tym:
Władze uczelni.
Władze rektorskie.
W kadencji 2020–2024:

</doc>
<doc id="1248247" url="https://pl.wikipedia.org/wiki?curid=1248247" title="Ryszard Sobczak">
Ryszard Sobczak

Ryszard Tadeusz Sobczak (ur. 2 listopada 1967 w Zgorzelcu) – polski florecista. Dwukrotny medalista olimpijski.
Życiorys.
Występował w barwach AZS-AWF Warszawa i AZS-AWFiS Gdańsk. Trzykrotnie, w latach 1993, 1994 oraz 1995 wywalczył indywidualny tytuł mistrza Polski, wielokrotnie triumfował także w drużynie. Największe międzynarodowe sukcesy odnosił właśnie w drużynie. Był mistrzem świata (1998), srebrnym (1990) oraz dwukrotnie brązowym (1993, 1995) medalistą MŚ. Trzykrotnie brał udział w igrzyskach olimpijskich i zdobył dwa medale (oba w drużynie): brązowy w Barcelonie (1992) i srebrny w Atlancie (1996). W Sydney wraz z kolegami zajął czwarte miejsce.
Jego żoną jest Anna Wojtczak, florecistka, dwukrotna olimpijka.

</doc>
<doc id="1248249" url="https://pl.wikipedia.org/wiki?curid=1248249" title="Ludwik I (hrabia Blois)">
Ludwik I (hrabia Blois)

Ludwik I (ur. 1172, zm. 14 kwietnia 1205 pod Adrianopolem), hrabia Blois, uczestnik IV krucjaty, syn hrabiego Tybalda V Dobrego i Alicji, córki króla Francji Ludwika VII Młodego.
Hrabią Blois został po śmierci swojego ojca w 1191 r. W 1196 r. wydał kartę znoszącą pańszczyznę na jego ziemiach. 28 listopada 1199 r., podczas turnieju w Écry-sur-Aisne, Ludwik i jego kuzyn Tybald z Szampanii byli pierwszymi, którzy odpowiedzieli na wezwanie papieża Innocentego III do wyprawy krzyżowej. Ludwik opuścił Francję w 1202 r. W 1204 r. poważnie zachorował i nie wziął udział w decydującym szturmie Konstantynopola oraz w wyprawach swoich ludzi do Azji Mniejszej. Od cesarza łacińskiego Baldwina I otrzymał tytuł księcia Nikei.
Kiedy Ludwik wyzdrowiał wziął udział w wojnie z Bułgarią. 14 kwietnia 1205 r. pod Adrianopolem dał się zwieść pozorowanej ucieczce przeciwnika i ruszył za nim w pogoń, pociągając za sobą resztę armii łacinników, co zakończyło się ich doszczętną klęską. Hrabia Ludwik zginął w bitwie.
Jego żoną została w 1184 r. Katarzyna (zm. 1213), hrabina Clermont-en-Beauvaisis, córka hrabiego Rolanda I i Adelajdy, córki Walrama III, pana de Breteuil. Ludwik i Katarzyna mieli razem dwóch synów i córkę:

</doc>
<doc id="1248250" url="https://pl.wikipedia.org/wiki?curid=1248250" title="Jan Adamski (aktor)">
Jan Adamski (aktor)

Jan Franciszek Adamski (ur. 8 października 1923 w Buczaczu, zm. 26 lipca 2010 w Krakowie) – polski aktor teatralny, filmowy i telewizyjny, także pisarz (prozaik), kolekcjoner strojów i haftów.
Życiorys.
Matka – Ludmiła Turkutówna, inżynier rolnik, urodziła się we wsi Żnibrody.
Ukończył studia prawnicze na krakowskim Uniwersytecie Jagiellońskim (1947) oraz Studium Dramatycznego Iwona Galla w Krakowie (1946). W 1946 zdał eksternistyczny egzamin aktorski.
Teatr.
W teatrze zadebiutował 9 listopada 1945. Występował w rzeszowskim Teatrze im. Wandy Siemaszkowej (1954–1957), a także w Krakowie w Teatrze Rapsodycznym (1945), Starym i Teatrze im. Juliusza Słowackiego (1967–1997).
Życie prywatne.
Żonaty z poetką Anną Świrszczyńską. Był też związany z Haliną Poświatowską.

</doc>
<doc id="1248251" url="https://pl.wikipedia.org/wiki?curid=1248251" title="Plac Konfederacji w Warszawie">
Plac Konfederacji w Warszawie

Plac Konfederacji – główny plac osiedla Zdobycz Robotnicza w dzielnicy Bielany w Warszawie położony u zbiegu ulic Schroegera, Lipińskiej, Daniłowskiego i Płatniczej.
Opis.
Wokół placu znajdują się niskie budynki pochodzące z drugiej połowy lat 20. XX wieku, zaprojektowane przez Janusza Dzierżawskiego. Zbudowane są w stylu dworkowym, w jakim chętnie budowano wówczas tego typu domy. Jest ich 27, choć planowano wybudować ich więcej. Planów tych nie zrealizowano z powodu bankructwa związanej z ruchem chrześcijańsko-demokratycznym spółdzielni.
Na placu znajduje się również kościół św. Zygmunta, projektu Zbigniewa Pawelskiego. Jego budowa została zakończona w 1981 r.
Na środku placu Konfederacji znajduje się głaz upamiętniający żołnierzy walczących podczas II wojny światowej w 77. pułku piechoty Wojska Polskiego. Napis na nim głosi: 

</doc>
<doc id="1248253" url="https://pl.wikipedia.org/wiki?curid=1248253" title="Ampelopsis">
Ampelopsis



</doc>
<doc id="1248258" url="https://pl.wikipedia.org/wiki?curid=1248258" title="Tybald VI (hrabia Blois)">
Tybald VI (hrabia Blois)

Tybald VI (zm. 16/24 kwietnia 1218 w La Ferté-Villeneuil) – hrabia Blois, Chartres, Châteaudun i Clermont-en-Beauvaisis, syn hrabiego Ludwika I i Katarzyny, córki Renalda I, hrabiego de Clermont-en-Beauvaisis.
Tytuły hrabiowskie odziedziczył po śmierci ojca w 1205 r. Tybald walczył z Maurami w Hiszpanii. Podczas jego z kampanii zachorował na trąd. Zamieszkał wówczas w zamku La Ferté-Villeneuil, gdzie spędził ostatnie lata swojego życia. Zmarł w 1218 r.
Był dwukrotnie żonaty. Pierwszy raz z Matyldą, córką Roberta d'Alençon i Jeanne de Preuilly, a drugi raz z Klemencją, córką Wilhelma des Roches i Małgorzaty de Sablé. Z żadną z nich nie doczekał się potomstwa. Jego posiadłości odziedziczyły jego stryjny. Małgorzata została hrabiną Blois i Châteaudun, a Izabela hrabiną Chartres. Hrabstwo Clermont-en-Beauvaisis zostało sprzedane królowi Francji Filipowi II.

</doc>
<doc id="1248267" url="https://pl.wikipedia.org/wiki?curid=1248267" title="Raul Koczalski">
Raul Koczalski

Raul Koczalski też Raoul von Koczalski, ps: Jerzy Armando, Georg Armand (ur. 3 stycznia 1884 w Warszawie, zm. 24 listopada 1948 w Poznaniu) – polski pianista i kompozytor; znany przede wszystkim ze znakomitych interpretacji i wykonań utworów Fryderyka Chopina.
Życiorys.
Dzieciństwo.
Pierwszymi nauczycielami młodego Raula byli rodzice (Aleksander Koczala Koczalski i Laura Szymanowska). W wieku 3 lat rozpoczął lekcje gry na fortepianie pod kierunkiem matki. Już 15 marca 1888 r. po raz pierwszy wystąpił publicznie. Niedługo potem cała rodzina udała się do Sankt Petersburga, gdzie Raul rozpoczął naukę pod kierunkiem Antona Rubinsteina. Tam też dając 196 koncertów, osiągał zawrotne honoraria.
Później kształcił się w Warszawie u Juliana Gadomskiego. W 1891 r. zaczął studia we Lwowie, najpierw u Ludwika Marka, a rok później w Galicyjskim Towarzystwie Muzycznym u Karola Mikuli (fortepian i kompozycja) – ucznia samego Fryderyka Chopina. W wieku 7 lat otrzymał nagrodę "Premier Prix d’Enfant" Paryskiej Akademii Muzycznej. Rok później podjął się napisania swej pierwszej opery, jednak po osiągnięciu dojrzałości twórczej, zdecydował się spalić wszystkie dzieła z okresu dzieciństwa.
W 1896 r. obchodził w Lipsku swój tysięczny koncert. Jako dwunastolatek dał koncert przed szachem perskim Naser-ad-Dinem, który – zachwycony talentem chłopca – pozwolił mu nosić zaszczytny tytuł Pianisty Nadwornego i udekorował go orderem „Lwa i Słońca”. Równie zaszczytnymi tytułami obdarowywali Koczalskiego także sułtan turecki, król hiszpański i inni.
1911–1945.
Na początku lutego 1911 r. przyjechał do Poznania, gdzie jego koncert przyjęto bardzo entuzjastycznie.
Prowadząc ożywioną działalność koncertową, przebywał głównie za granicą, zwłaszcza w Niemczech (Bad Nauheim, Wiesbaden, Lipsk, Berlin). Sam siebie wolał określać kompozytorem niż odtwórcą dzieła, nieustannie podkreślając, że wykonawcy niezbędna jest postawa pełna pokory wobec wykonywanego utworu. Twierdził, iż jedynie będąc „czystym medium”, można przekazać stworzone przez kompozytora dzieło w sposób bardziej pełny i rzeczywisty, a wyzbycie się sztucznej wirtuozerii zaowocuje właśnie trafnością wykonania, a nie błyskotliwą techniką.
I wojna i śmierć matki (ok. 1920 r.) przerwały występy Koczalskiego. Oddał się komponowaniu. Po ustaniu działań wojennych w 1918 r. zamieszkał w Wiesbaden, rozpowszechniano wówczas plotkę, że nie żyje. W tym czasie poślubił Elzę Fuchs, Niemkę pochodzącą ze Szwajcarii, którą poznał ok. roku 1912.
W 1926 r. osiadł we Włoszech w Stresie nad Lago Maggiore, tu spędzał miesiące wiosenne i letnie, pozostałe w Paryżu na studiach muzykologicznych i filozoficznych na Sorbonie.
Na estradę wrócił dopiero w 1934 r.
II wojna światowa zaskoczyła pianistę w Śmiełowie, majątku Józefa i Marii Chełkowskich. Uciekając, przedostał się do Czernika, a następnie do Berlina. Podczas wojny tej był represjonowany przez władze niemieckie, zabroniono mu m.in. występów publicznych, a także opuszczania Berlina, jednak Koczalski nadal organizował koncerty dla przyjaciół i uczniów. W Polsce posądzano go tymczasem o kolaborację z hitlerowcami, jednak zarzuty te nie potwierdziły się.
Po II wojnie światowej.
Po wojnie, w 1945 r. powrócił do kraju i został profesorem klasy fortepianu w PWSM w Poznaniu i PWSM w Warszawie. Nadal prowadził ożywioną działalność koncertową.
W dniach 20–23 sierpnia 1948 wystąpił na Międzynarodowym Festiwalu Chopinowskim w Dusznikach-Zdroju.
Na 1949 r. planował liczne występy z okazji 100 rocznicy śmierci Fryderyka Chopina. Miał atak serca 23 listopada 1948 r. w budynku uczelni, kiedy przygotowywał się do koncertu. Następnego dnia zmarł w szpitalu. Pośmiertnie odznaczono Koczalskiego Krzyżem Oficerskim Polonia Restituta. Jego ciało spoczywa na Cmentarzu Zasłużonych Wielkopolan na Wzgórzu Św. Wojciecha w Poznaniu (po ekshumacji 26 marca 1959 r. z Cmentarza Jeżyckiego).
Koczalski jako pianista.
Repertuar Koczalskiego obejmował utwory m.in.: J.S. Bacha, L. van Beethovena, Fryderyka Chopina, F. Liszta, A. Rubinsteina i I. Paderewskiego.
Powołując się na Stanisława Dybowskiego, wskazać można następujące cechy gry pianisty: piękny i bogaty w alikwoty dźwięk, „niewiarygodnie równe legato” (przez co uzyskiwał niebywałą potoczystość melodyki), silnie zindywidualizowane rubato i niejednoczesność uderzania obu rąk. Wpływy gry neoromantycznego stylu Franciszka Liszta ujawniły w Koczalskim zanurzenie w dziewiętnastowiecznej tradycji wykonawczej. Uwidacznia się również jego dbałość o warstwę kolorystyczno-brzmieniową. Jednak przede wszystkim słynął z doskonałej techniki i subtelnego frazowania oraz szerokiej skali dynamicznej. Jego gra pozbawiona była zbytecznej drapieżności i wirtuozerii, co zgadzało się ze spokojną i bezkonfliktową powierzchownością pianisty.
Nagrania.
Biblioteka Narodowa posiada Chopinowskie nagrania Koczalskiego zarejestrowane przez firmy: Selene vol. 1-8 (komplet), DGG, HMV, Polydor, Mewa i rozgłośnię radiofonii berlińskiej. Wśród nich są wykonania dzieł takich jak: "Polonez A-dur" op. 40 nr 1, Nokturny (Es-dur z op. 9, Fis-dur z op. 15, H-dur z op. 32 i g-moll z op. 37), Preludia op. 28, Preludium cis-moll op. 45, "Preludium (Presto con leggierezza) As-dur", Walce (op. 18, 34, 64 i 70), Mazurki (op. 33 i 68), "Impromptus" (As-dur i Fis-dur), "Berceuse", "Scherzo b-moll", cztery Etiudy z op. 10 (cis-moll, es-moll, F-dur i As-dur), trzy Ecossaises.
Koczalski jako kompozytor.
Twórczość kompozytorska Koczalskiego obejmuje blisko 200 dzieł, a wśród nich utwory kameralne, symfoniczne, koncertowe, kompozycje fortepianowe, pieśni i utwory sceniczne (opery, balety) – 2 symfonie, 6 koncertów fortepianowych, koncert skrzypcowy, koncert wiolonczelowy, 3 uwertury, muzyka filmowa, 4 sonaty skrzypcowe, 2 wiolonczelowe, 3 tria fortepianowe, 9 sonat fortepianowych, ponad 200 pieśni. Wyróżnić można sonatę G-dur, legendę symfoniczną „Bolesław Śmiały i św. Stanisław”, opery np. „Raymond” (w Elberfeld miała przeszło sto przedstawień), „Jacqueline” oraz jednoaktówkę „Die Sühne” według Theodora Körnera (napisał ją pod pseudonimem Jerzy Armando).

</doc>
<doc id="1248269" url="https://pl.wikipedia.org/wiki?curid=1248269" title="Kościół Matki Bożej Różańcowej w Toporowie">
Kościół Matki Bożej Różańcowej w Toporowie

Kościół pw. Matki Bożej Różańcowej w Toporowie (pot. "Matki Boskiej Różańcowej") – kościół parafialny, należący do parafii pw. Matki Bożej Różańcowej w Toporowie, dekanatu Świebodzin – NMP Królowej Polski, diecezji zielonogórsko-gorzowskiej, metropolii szczecińsko-kamieńskiej, zlokalizowany w Toporowie w gm. Łagów, w powiecie świebodzińskim, w woj. lubuskim. Jeden z najcenniejszych zabytków wsi.
Architektura.
Obecny kościół został zbudowany z cegły w drugiej połowie XIX w. jako świątynia ewangelicka i taką funkcję pełnił do 1945. Wzniesiono go w stylu neogotyckim. Wcześniej był pokryty dachówką karpiówką, obecnie dach jest zabezpieczony blachą cynkową. Wieża świątyni została dobudowana około 1880 roku i jest o kilka metrów wyższa niż wybudowany 2 lata później Pałac Myśliwski w Toporowie.
Zwieńczeniem wieży jest kula z krzyżem. W prezbiterium znajdował się początkowo krzyż z gipsową figurą Chrystusa, obecnie drewniany krzyż z różańcem oraz obrazem Matki Bożej.
Remont 2005.
Ze względu na uszkodzenia, wystąpiła konieczność naprawy dachu i wieży, które wymagały kapitalnej modernizacji. Proboszcz pozyskał fundusze od parafian i 26 listopada 2005 roku odnowiona kula z krzyżem powróciły na szczyt, a wieżyczka została pokryta nową blachą.
Wewnątrz nowej kuli umieszczono zwyczajowy dokument spisany w języku łacińskim, upamiętniający fakt i moment modernizacji:
"Na wielką chwałę Boga, a szczególnie patronki parafii – Matki Bożej Różańcowej – w listopadzie 2005 Roku Pańskiego, roku śmierci Papieża z rodu Polaków Jana Pawła II i elekcji Benedykta XVI z rodu Niemców, w czasie elekcji w Polsce prezydenta Lecha Kaczyńskiego, w okresie pasterskiej posługi w diecezji gorzowskiej biskupa Adama Dyczkowskiego i proboszcza Janusza Jóźwiakowskiego w parafii w Toporowie, kiedy dziekanem dekanatu w Świebodzinie jest ksiądz Benedykt Pacyga, a wójtem gminy Łagów – Henryk Czajkowski, składamy to pismo do wieży kościoła. (...). W tym czasie sołtysem Toporowa był Józef Aftyka".

</doc>
<doc id="1248273" url="https://pl.wikipedia.org/wiki?curid=1248273" title="Vaada">
Vaada

Vaada – indyjski thriller miłosny wyreżyserowany w 2005 roku przez Satish Kaushika, autora "Tere Naam" i "Mujhe Kucch Kehna Hai". Tematem jest historia trójkąta miłosnego przypieczętowanego śmiercią. Arjun Rampal gra oślepionego w wypadku męża Pooji Amisha Patel.
Fabuła.
Niewidomy Rahul Varma (Arjun Rampal) znajduje swoją żonę powieszoną. W nieszczęściu szuka oparcia u swojego wieloletniego przyjaciela Karana (Zayed Khan). Trudno mu uwierzyć w samobójstwo Pooji (Amisha Patel). Z bólem wspomina czas, gdy zakochał się w niej, poślubił ją i mimo wypadku, w którym nagle stracił wzrok, cieszył się łączącą ich miłością. Prowadzący śledztwo inspektor Khan (Rajesh Vivek) też nie wierzy, że Pooja popełniła samobójstwo. Zniknięcie jej ciała tuż przed sekcją tylko wzmaga te podejrzenia. Zastanawia go zachowanie niespokojnego podczas przesłuchań Karana. Sprawia wrażenie kogoś, kto coś ukrywa. I rzeczywiście. Karan kochał Pooję od lat. Byli kiedyś parą, ale jego wybuchowość i agresywność zraziły Pooję do niego. Karan licząc na odzyskanie jej serca po zdobyciu zapewniającego im godziwe życie majątku, wyjechał za granicę. Kiedy wrócił po dwóch latach okazało się, że Pooja jest już żoną jego przyjaciela i wspólnika w interesach – Rahula.
Zdecydował, że zrobi wszystko, by odzyskać serce ukochanej.
Muzyka.
Autorem muzyki do filmu jest Himesh Reshammiya

</doc>
<doc id="1248274" url="https://pl.wikipedia.org/wiki?curid=1248274" title="Romuald Chojnacki">
Romuald Chojnacki

 
Romuald Chojnacki (ur. 1818 w Warszawie, zm. 1883 w Odessie) – polski malarz.
Pochodził z Warszawy, gdzie też kształcił się jako malarz u Aleksandra Kokulara. Wykształcenie artystyczne uzupełniał w Rzymie. Po powrocie do Warszawy zajmował się malarstwem portretowym i religijnym, m.in. w 1845 wystawił obraz "Matka Boska klęcząca". W 1850 wyjechał do Odessy, gdzie początkowo zamierzał pozostać jedynie na krótko dla kuracji, ostatecznie jednak osiadł na stałe. Pod jego kierunkiem warsztat artystyczny doskonalił w Odessie Stanisław Chlebowski.
Z innych jego obrazów można wymienić "Portret dwóch dziewcząt" (w przededniu II wojny światowej znajdował się w zbiorach Ordynacji Krasińskich w Warszawie), "Czumaki", "Ukrainę", "Św. Jerzego", "Chrystusa na krzyżu". Wykonał też stacje drogi krzyżowej w jednym z kościołów Odessy. Ostatnia znana praca Chojnackiego, "Młoda kobieta w całej postaci", wystawiana była w 1883 w Warszawie; dochód artysta przeznaczył na dom Towarzystwa Sztuk Pięknych.
Historyk sztuki Helena d’Abancourt de Franqueville, wskazując na charakterystyczne cechy stylu malarskiego Chojnackiego, wymieniła różowość świateł i ciemną szarość cieni w kolorycie przezeń stosowanym.

</doc>
<doc id="1248275" url="https://pl.wikipedia.org/wiki?curid=1248275" title="Zakład Komunikacji Publicznej Suchy Las">
Zakład Komunikacji Publicznej Suchy Las

Zakład Komunikacji Publicznej Suchy Las Sp. z o.o Suchy Las
Opis.
Zakład został powołany w 1991 r. jako zakład budżetowy gminy Suchy Las.
Od chwili powstania do końca 2001 r. zajmował się świadczeniem usług komunalnych oraz usług komunikacji autobusowej rozkładowej dla mieszkańców gminy. Zakład Komunikacji Publicznej posiada własną automyjnię, która umożliwia mycie autobusów oraz większych samochodów dostawczych.
Od 28 stycznia 2013 roku ZKP Suchy Las działa w ramach ZTM Poznań, dzięki czemu pasażerowie poruszają się po aglomeracji na jednym (wspólnym) bilecie taryfowym ZTM.

</doc>
<doc id="1248278" url="https://pl.wikipedia.org/wiki?curid=1248278" title="Andrzej Brodziński">
Andrzej Brodziński

Andrzej Brodziński (ur. 26 września 1786 w Lipnicy Murowanej, zm. 29 listopada 1812 koło Borysowa) – polski poeta i tłumacz.
Życiorys.
Syn Jacka (rządcy dóbr hr. Moszyńskiego), i Franciszki z Radzikowskich, brat Kazimierza. Pierwsze nauki pobierał w szkółce wiejskiej, od roku 1796 uczęszczał do szkoły głównej, a następnie do tarnowskiego gimnazjum. Tam też zarabiał na swe utrzymanie jako instruktor młodszych kolegów. W roku 1804 podjął studia filozoficzne na Uniwersytecie Jagiellońskim, które przerwał tuż po śmierci ojca. Przyjaźnił się z Wincentym Reklewskim. Brał udział w wyprawie na Moskwę, zginął nad Berezyną 29 listopada roku 1812.
Twórczość.
Pisał liryki, sielanki ("Zabawki wierszem" 1807), był również autorem przekładów.

</doc>
<doc id="1248279" url="https://pl.wikipedia.org/wiki?curid=1248279" title="Cezary Siess">
Cezary Siess

Cezary Siess (ur. 15 marca 1968 w Gdańsku) - polski szermierz, brązowy medalista olimpijski z Barcelony.
Kariera sportowa.
Występował w barwach AZS-AWFiS Gdańsk. Walczył w dwóch broniach: szpadzie i florecie. W pierwszej startował na IO 88 (w obu turniejach), większe sukcesy odnosił jednak we florecie. W 1990 wywalczył indywidualny tytuł mistrza Polski, a w 1992 przyczynił się do zdobycia brązowego medalu olimpijskiego przez drużynę. W jej skład wchodzili również Piotr Kiełpikowski, Adam Krzesiński, Ryszard Sobczak i Marian Sypniewski. W 1990 został drużynowym wicemistrzem świata.

</doc>
<doc id="1248280" url="https://pl.wikipedia.org/wiki?curid=1248280" title="Andriej Korotajew">
Andriej Korotajew

Andriej Korotajew (ur. 17 lutego 1961 w Moskwie) – rosyjski antropolog, socjolog, orientalista i historyk. Przedstawiciel europejskiej szkoły ewolucjonistycznej w socjologii oraz antropologii.
Życiorys.
Studiował na Uniwersytecie Moskiewskim, który ukończył w 1984. Pracę doktorską obronił w 1993 na Uniwersytecie w Manchesterze. Pracował w Institute for Advanced Study w Princeton w New Jersey.
Jest zwolennikiem materializmu kulturowego, jednym ze współtwórców teorii systemów-światów. Jeden z pionierów kliometrii – nowego kierunku badań historycznych, wykorzystującego metody ekonomiczne i ilościowe.
Andriej Korotajew jest autorem ponad 350 prac naukowych, w tym 28 książek. Jego prace dotyczą obszarów: badania długoterminowego rozwoju społeczno-politycznych systemów Północnego Jemenu, antropologii międzykulturowej badania nad cyklami dynamiki świata; matematycznego modelowania procesów społecznych, ekonomicznych i historycznych. Przygotowywał także szereg modeli matematycznych opisujących szczegółowo długoterminowe polityczno-demograficzne dynamiki Egiptu i wykorzystał je do analizy rewolucji w Egipcie (2011).

</doc>
<doc id="1248283" url="https://pl.wikipedia.org/wiki?curid=1248283" title="Święty Abban">
Święty Abban



</doc>
<doc id="1248285" url="https://pl.wikipedia.org/wiki?curid=1248285" title="Św. Abban">
Św. Abban



</doc>
<doc id="1248287" url="https://pl.wikipedia.org/wiki?curid=1248287" title="Święty Abbo">
Święty Abbo



</doc>
<doc id="1248288" url="https://pl.wikipedia.org/wiki?curid=1248288" title="Św. Abbo">
Św. Abbo



</doc>
<doc id="1248289" url="https://pl.wikipedia.org/wiki?curid=1248289" title="James Peake">
James Peake

James Benjamin Peake (ur. 18 czerwca 1944 w Saint Louis, Missouri) – emerytowany generał-porucznik Armii Stanów Zjednoczonych, weteran wojny w Wietnamie, w latach 2007-2009 piastował urząd sekretarza spraw weteranów w gabinecie prezydenta George’a W. Busha. Był także zwierzchnikiem służby medycznej (ang. "Surgeon General") armii od 22 września 2000 do 8 lipca 2004, kiedy odszedł ze służby czynnej).

</doc>
<doc id="1248290" url="https://pl.wikipedia.org/wiki?curid=1248290" title="Św. Adelajda">
Św. Adelajda



</doc>
<doc id="1248292" url="https://pl.wikipedia.org/wiki?curid=1248292" title="Koliberek hawański">
Koliberek hawański

Koliberek hawański, hawańczyk ("Mellisuga helenae") – gatunek małego ptaka z rodziny kolibrowatych (Trochilidae). Jest najmniejszym ptakiem występującym na kuli ziemskiej. Nie wyróżnia się podgatunków.
Zasięg występowania.
Występuje endemicznie na Kubie i sąsiedniej wyspie Isla de la Juventud. Całkowity zasięg występowania szacowany jest na 109 000 km². Środowisko życia stanowią lasy oraz ich obrzeża z licznymi krzewami.
Morfologia.
Długość ciała wynosi około 6,3 cm, z czego 1,2 cm przypada na dziób, zaś 1,5 cm na ogon. Skrzydło mierzy 2,9 cm. U samca wierzch ciała zielononiebieski, połyskliwy, na karku bardziej zielonawy, zaś na pokrywach nadogonowych bardziej niebieskawy. Głowa i gardło połyskujące, szkarłatne. Spód ciała białawy, boki zielonkawe. Sterówki niebieskozielone, opalizujące. Dziób czarny. U samicy wierzch głowy bardziej matowy niż grzbiet ciała, ma ciemną plamkę pod okiem, spód ciała szarawobiały. Masa ciała wynosi 1,6–1,9 grama.
Lęgi.
Okres lęgowy trwa od marca do czerwca. Gniazdo z cienkich patyczków spojone jest pajęczyną i porostami, buduje je samica. W lęgu 2 jaja, o długości nieprzekraczającej 6 mm. Inkubacja trwa 22 dni. Wysiaduje jedynie samica. Młodymi opiekuje się również ona; opuszczają gniazdo po 18 dniach od wyklucia (inne źródło podaje 18–38 dni). Samice przystępują do lęgów już w wieku jednego roku.
Status.
Międzynarodowa Unia Ochrony Przyrody (IUCN) uznaje koliberka hawańskiego za gatunek bliski zagrożenia (NT – "near threatened") nieprzerwanie od 1994 roku. Trend liczebności populacji uznaje się za spadkowy. Dawniej był to ptak pospolity i szeroko rozpowszechniony, obecnie – rzadki i występujący lokalnie. Głównym zagrożeniem dla gatunku jest niszczenie i przekształcanie jego siedlisk.

</doc>
<doc id="1248297" url="https://pl.wikipedia.org/wiki?curid=1248297" title="Solar Soul">
Solar Soul

Solar Soul – siódmy studyjny album szwajcarskiego zespołu Samael wydany 1 czerwca 2007 r. przez wytwórnię Nuclear Blast. Poprzedzony został wydanym w maju tego samego roku singlem Valkyries' New Ride. Do utworu "Slavocracy" nakręcony został wideoklip.
Twórcy.
Gościnnie:
Autorem tekstów jest Vorph, muzykę napisał Xy.

</doc>
<doc id="1248303" url="https://pl.wikipedia.org/wiki?curid=1248303" title="Hymn Federacji Rosyjskiej">
Hymn Federacji Rosyjskiej



</doc>
<doc id="1248304" url="https://pl.wikipedia.org/wiki?curid=1248304" title="Święty Aleksander">
Święty Aleksander

Zobacz też:

</doc>
<doc id="1248306" url="https://pl.wikipedia.org/wiki?curid=1248306" title="Gerry Beckley">
Gerry Beckley



</doc>
<doc id="1248307" url="https://pl.wikipedia.org/wiki?curid=1248307" title="Edmund Sroka">
Edmund Sroka

Edmund Karol Sroka (ur. 13 września 1947 w Katowicach) – polski polityk, samorządowiec, poseł na Sejm III kadencji, prezydent Rudy Śląskiej.
Życiorys.
Ukończył w 1970 studia na Wydziale Chemicznym Politechniki Śląskiej. W pierwszej połowie lat 90. był przewodniczącym rady miasta Ruda Śląska. W 1995 objął urząd prezydenta tego miasta. W 1997 z listy Akcji Wyborczej Solidarność w okręgu katowickim został wybrany na posła III kadencji. Należał do założycieli Ruchu Społecznego AWS. W 1998 ponownie został radnym miasta i utrzymał stanowisko prezydenta. W styczniu 2000 w związku z orzeczeniem Trybunału Konstytucyjnego zrezygnował z mandatu poselskiego, by pozostać na urzędzie prezydenta miasta. Odwołano go jednak z tej funkcji po kilku miesiącach w związku ze zmianą koalicji w radzie miasta. W 2001 ponownie ubiegał się o mandat poselski, jednak Akcja Wyborcza Solidarność Prawicy nie osiągnęła progu wyborczego dla koalicji.
Od 2002 był zatrudniony w Najwyższej Izbie Kontroli, od 2005 kierował delegaturą NIK w Opolu. Kandydował na radnego Rudy Śląskiej z listy komitetu prezydent miasta Grażyny Dziedzic (2014) i z ramienia PiS (2018), nie uzyskując wówczas mandatu.

</doc>
<doc id="1248310" url="https://pl.wikipedia.org/wiki?curid=1248310" title="Chisławiczi">
Chisławiczi

Chisławiczi () – osiedle typu miejskiego w Rosji, w obwodzie smoleńskim, siedziba rejonu chisławiczskiego.
Chisławiczi leżą na prawym brzegu Soży, 35 km na południowy zachód od stacji kolejowej Poczinok (na linii Smoleńsk – Rosław).

</doc>
<doc id="1248317" url="https://pl.wikipedia.org/wiki?curid=1248317" title="Zygmunt Rumel">
Zygmunt Rumel

Zygmunt Jan Rumel ps. „Mały”, „Krzysztof Poręba” (ur. w Piotrogrodzie, zg. w nocy z 10 na 11 lipca 1943 koło wsi Kustycze na Wołyniu) – polski dowódca wojskowy; komendant VIII Okręgu Wołyń BCh, oficer Armii Krajowej. Poeta nawiązujący do tradycji polskiego romantyzmu, autor m.in. poematu „Rok 1863” i wiersza zatytułowanego "Dwie matki", w którym wyraża swoje przywiązanie do dwóch ojczyzn – Polski i Ukrainy.
Życiorys.
Urodził się w rodzinie Władysława Rumla i Janiny z Tymińskich. Ojciec, z wykształcenia inżynier rolnictwa, był oficerem Wojska Polskiego, uczestnikiem wojny polsko-bolszewickiej w 1920 roku, odznaczonym Krzyżem Orderu Virtuti Militari; po wojnie zamieszkał jako osadnik wojskowy w powiecie krzemienieckim na Wołyniu.
Dzieciństwo Zygmunta upłynęło na wsi wołyńskiej. Liceum kończył w Krzemieńcu, gdzie mieszkał w dworku należącym niegdyś do rodziny Juliusza Słowackiego. Następnie studiował polonistykę na Uniwersytecie Warszawskim.
Mimo studiowania w Warszawie, angażował się w życie społeczne Wołynia. W latach 30. działał w Wołyńskim Związku Młodzieży Wiejskiej. Włączył się w prace Uniwersytetu Ludowego w Różynie w pow. kowelskim, gdzie prawdopodobnie poznał Kazimierza Banacha. Był publicystą i przewodniczącym komitetu redakcyjnego miesięcznika „Droga Pracy”, dodatku do „Życia Krzemienieckiego”. W swoich artykułach Rumel poruszał tematy historyczne i społeczne. Opowiadał się za ideą Polski jako państwa wielonarodowego, potępiał przejawy antysemityzmu. Publikował także w dwujęzycznym piśmie „Młoda Wieś – Mołode Seło” wydawanym w Krzemieńcu.
W 1938 roku został skierowany do Wołyńskiej Szkoły Podchorążych Rezerwy Artylerii im. Marcina Kątskiego we Włodzimierzu Wołyńskim, gdzie znalazł się w 2. baterii dowodzonej najpierw przez kpt. Mariana Schneikarta, a po jego odejściu na dowódcę I dywizjonu w marcu 1939 – przez mjr. Józefa Widorta. .
Po agresji ZSRR na Polskę dostał się po 20 września 1939 do niewoli radzieckiej. Podał się za szeregowca i został zwolniony. Początki okupacji spędził na Wołyniu, gdzie już pod koniec 1939 roku wstąpił do podziemnej antysowieckiej organizacji powołanej przez działaczy ruchu ludowego. Konspiratorzy postanowili skontaktować się z Henrykiem Józewskim, przebywającym w Generalnym Gubernatorstwie, w którym widzieli przyszłego lidera organizacji. Podczas nieudanej próby przekroczenia granicy z GG w styczniu 1940 roku Rumel oraz jego towarzysz Pius Zalewski odmrozili nogi i zawrócili do Łucka. Tam zastali ich emisariusze ZWZ płk Tadeusz Majewski „Szmigiel” i Jerzy Potapow „Jarosław” przybyli na Wołyń z misją tworzenia konspiracji ZWZ. Organizacja Rumla podporządkowała się rozkazom płk. Majewskiego.
W lutym i marcu 1940 roku Rumel odbył dwie podróże między Wołyniem a Warszawą jako kurier ZWZ. W tym czasie NKWD rozbiło kierownictwo wołyńskiego ZWZ i aresztowało wielu jego działaczy, w tym Bronisława Rumla, brata Zygmunta (stracony w 1941). Zygmunt Rumel, także zagrożony aresztowaniem, przedostał się do Warszawy.
Przebywając w Warszawie Rumel odnowił kontakty z działaczami ruchu ludowego, w tym z Banachem. Prowadził wraz z bratem Stanisławem i żoną Anną z Wójcikiewiczów (poślubioną w 1941) sklep z naczyniami kuchennymi na Ochocie, który służył za punkt kontaktowy konspiracji. Włączył się w prace podziemnej drukarni Komendy Głównej Batalionów Chłopskich.
Od jesieni 1941 roku był emisariuszem Batalionów Chłopskich na Wołyń. Na początku 1943 roku promowany przez Kazimierza Banacha na dowódcę VIII okręgu BCh – Wołyń (pseudonim „Krzysztof Poręba”).
Na początku lipca 1943 roku wydano mu rozkaz przeprowadzenia rozmów z miejscowym dowództwem Ukraińskiej Powstańczej Armii (UPA) na Wołyniu. Rumel stanął na czele delegacji wysłanej przez Kazimierza Banacha, pełnomocnika Rządu Rzeczypospolitej Polskiej, mającej na celu zahamowanie rzezi wołyńskiej i uzgodnienie wspólnej z Ukraińcami walki z Niemcami. Zrezygnowawszy ze zbrojnej obstawy w geście dobrej woli, Zygmunt Rumel udał się 10 lipca 1943 do kwatery lokalnego dowództwa SB OUN wraz z przedstawicielem Okręgu Wołyńskiego AK Krzysztofem Markiewiczem pseudonim „Czort” i woźnicą Witoldem Dobrowolskim. Wszyscy trzej zostali tam aresztowani i zabici. Według przekazów rodzinnych, rozpowszechnionych przez Annę Kamieńską, mord odbył się przez rozerwanie końmi. Z kolei sam Kazimierz Banach w swoich wspomnieniach twierdzi jedynie, że zginęli oni w tragicznych okolicznościach, nie podając szczegółów.
Jarosław Iwaszkiewicz wspominając śmierć młodego poety napisał: „Był to jeden z diamentów, którym strzelano do wroga. Diament ten mógł zabłysnąć pierwszorzędnym blaskiem”.
W dniu następnym, 11 lipca 1943, UPA rozpoczęła główny etap rzezi wołyńskiej – planowego ludobójstwa ludności polskiej na Wołyniu.
Twórczość.
Pierwsze próby poetyckie Zygmunta Rumla, opublikowane w szkolnym piśmie, datują się na rok 1934. Poza poematem "Pieśń", opublikowanym w czasopiśmie „Droga Pracy”, jego wiersze trafiały do szuflady. Podczas jednego ze spotkań poetyckich w okupowanej Warszawie z twórczością Rumla miał okazję zapoznać się Leopold Staff i po tym spotkaniu powiedział do Anny Rumlowej: „Niech pani chroni tego chłopca, to będzie wielki poeta”.
Rękopisy wierszy Rumla przetrwały dzięki żonie poety, która z rodzinnym archiwum („walizką Rumlów”) przeszła m.in. przez powstanie warszawskie jako sanitariuszka. Wybór jego wierszy dokonany przez Annę Kamieńską wydano pośmiertnie dopiero w 1975 r. Spotkał się on z wysoką oceną Jarosława Iwaszkiewicza („umysł i talent noszący cechy wręcz oryginalne”).
Zdaniem Bożeny Gorskiej poezja Rumla wykazuje wyraźne wpływy twórczości Słowackiego i Norwida. Nie ulegał wpływom awangardy, poza poszukiwaniami na gruncie języka (metafora, słowotwórstwo, rym), gdzie zbliżał się do Staffa i Leśmiana. Wzorem romantyków ze szkoły ukraińskiej nawiązywał do lokalnego kolorytu oraz używał rutenizmów i rusycyzmów. W tym stylu powstał jego najsłynniejszy wiersz "Dwie matki" napisany w lipcu 1941 roku, w którym wyraża swoją miłość, ale także wewnętrzne rozdarcie, między dwoma „matkami-ojczyznami” – Polską i Ukrainą. W wielu jego wierszach obecna jest tematyka historyczna (np. poemat "Rok 1863").

</doc>
<doc id="1248318" url="https://pl.wikipedia.org/wiki?curid=1248318" title="Joseph Schmidt">
Joseph Schmidt

Joseph Schmidt (ur. 4 marca 1904 w Dawidenach na Bukowinie, zm. 16 listopada 1942 w obozie Girenbad w Szwajcarii) – niemiecko-żydowski śpiewak, tenor, kantor.
Urodził się w zasymilowanej rodzinie żydowskiej w Bukowinie (ojciec mówił płynnie po niemiecku). Już jako dziecko wykazywał szczególne talenty muzyczne - śpiewał jako kantor w chłopięcym chórze czerniowieckiej synagogi.
W 1924 roku podjął studia na Królewskiej Szkole Muzycznej w Berlinie - uczył się śpiewu u Hermanna Weißenborna. Dość szybko zrobił karierę w Republice Weimarskiej, nagrywał płyty, między 1929 a 1933 rokiem wystąpił w 38 operach nadanych w berlińskim radio. Ze względu na niską posturę (mierzył metr i 58 centymetrów) unikał początkowo występów publicznych, jednak w 1939 roku gościł na scenie Opery w Brukseli w roli Rudolfa ("„La Bohème”"), udając się później w tournée przez Liège, Gandawę, Antwerpię, Brugię i Ostendę.
Ostatni raz w niemieckim radio zaśpiewał 20 lutego 1933 roku ("„Cyrulik Bagdadzki”"). Po premierze filmu "„Ein Lied geht um die Welt”" w maju 1933 roku wyjechał do Austrii, by w 1937 roku osiąść w Nowym Jorku, gdzie śpiewał w Carnegie Hall.
W latach 1938-40 przebywał w Belgii, później w okupowanej Francji. We wrześniu 1942 roku uciekł do Szwajcarii, jednak został zdemaskowany i jako Żyd skierowany do obozu w Girenbad. Zachorował na zapalenie gardła, cierpiał od bólów serca, przebywał w szpitalu w Zurychu, gdzie nie chciano go jednak poddać dalszym badaniom. Po wypisie ze szpitala 14 listopada i powrocie do obozu zmarł dwa dni później w znajdującej się nieopodal miejsca internowania restauracji. Obecnie znajduje się w tym miejscu tablica pamiątkowa.
Został pochowany na Cmentarzu Żydowskim w Dolnym Friesenbergu w Zurychu, na jego nagrobku znajduje się inskrypcja "„Ein Stern fällt - Josef Schmidt, Kammersänger, 1904-1942”"
W 2004 roku imieniem Schmidta została nazwana szkoła muzyczna w berlińskim Adlershof, a w styczniu 2008 roku jeden z asteroidów.

</doc>
<doc id="1248319" url="https://pl.wikipedia.org/wiki?curid=1248319" title="The Big Boy Game 11">
The Big Boy Game 11

The Big Boy Game – mixtape z serii "Big Boy Game" amerykańskiego rapera Big Mike'a. Wydany w 2006 roku. Wystąpili na nim między innymi The Game, Cam'ron, J.R. Writer, Styles P i Sheek Louch.

</doc>
<doc id="1248323" url="https://pl.wikipedia.org/wiki?curid=1248323" title="Szlomo Schwarzbard">
Szlomo Schwarzbard



</doc>
<doc id="1248324" url="https://pl.wikipedia.org/wiki?curid=1248324" title="Stefan I z Sancerre">
Stefan I z Sancerre

Stefan I (ur. 1133, zm. 21 października 1190 pod Akką) – hrabia Sancerre, trzeci syn Tybalda II, hrabiego Szampanii, i Matyldy, córki Engelberta II z Karyntii. Młodszy brat Henryka I, hrabiego Szampanii, i Tybalda V, hrabiego Blois.
Hrabią Sancerre został po śmierci ojca w 1152, kiedy wraz ze starszymi braćmi dokonał podziału ojcowskiego dziedzictwa. Jego dział był najmniejszy ze wszystkich trzech i początkowo Stefan był wasalem Henryka. Podobnie jak wielu członków jego rodziny uczestniczył w ruchu krucjatowym. W 1169 zaoferowano mu rękę jerozolimskiej księżniczki Sybilli. Dzięki temu małżeństwu Stefan miał szansę na jerozolimską koronę, gdyż brat Sybilli, Baldwin, był trędowaty. Stefan wyruszył do Outremer w 1171 w towarzystwie księcia Hugona Burgundzkiego. Małżeństwo nie doszło jednak do skutku, gdyż Stefan odmówił poślubienia Sybilli. Po odwiedzeniu miejsc świętych ruszył w drogę powrotną do Francji. Po drodze planował odwiedzić Konstantynopol. Podczas drogi przez Azję Mniejszą został napadnięty i obrabowany przez ormiańskiego księcia Mleha.
W Sancerre Stefan wybudował 6 zamków oraz ufortyfikował miasto Sancerre. Stał na czele rebelii baronów przeciwko królowi Francji Filipowi II w latach 1181-1185. W 1190 r. zniósł pańszczyznę w swoich posiadłościach. W 1190 razem z bratem Tybaldem i bratankiem Henrykiem wyruszył na III wyprawę krzyżową. Zmarł w październiku 1190 podczas oblężenia Akki.
Jego żoną była od 1153 Adelajda (zm. 1160/1169), córka Godfryda III de Donzy. Miał z nią trzech synów:

</doc>
<doc id="1248325" url="https://pl.wikipedia.org/wiki?curid=1248325" title="Mohammad Nosrati">
Mohammad Nosrati

Mohammad Nosrati (per. محمد نصرتى, ur. 11 stycznia 1982 w Karadżu) – piłkarz irański grający na pozycji środkowego obrońcy.
Kariera klubowa.
Nosrati wychował się w klubie Keszawarz z jego rodzinnego miasta Karadż. W 1998 roku trafił do młodzieżowej drużyny PAS Teheran, a w 1999 roku zadebiutował w irańskiej ekstraklasie. Rok później trafił do innego pierwszoligowca Aboomoslem Meszhed. Jednak już po roku wrócił do PAS i grał tam do 2007 roku, czyli do czasu rozwiązania klubu. W 2003 roku wywalczył wicemistrzostwo Iranu, a latem był bliski przejścia do chorwackiego Dinama Zagrzeb, jednak zrezygnował z transferu tłumacząc to chęcią gry w silniejszej europejskiej lidze. W 2004 roku po raz pierwszy w karierze został mistrzem kraju. Latem 2007 został zawodnikiem jednego z czołowych irańskich klubów, Persepolis Tebriz. Grał też w Al-Nasr Dubaj, a od 2010 roku był piłkarzem Teraktor Sazi Tebriz. Grał też w takich klubach jak: Paykan FC, Gostaresz Fulad, Machine Sazi FC i Naft Teheran. W 2018 przeszedł do klubu Oxin Alborz.
Kariera reprezentacyjna.
W reprezentacji Iranu Nosrati zadebiutował 10 sierpnia 2002 w zremisowanym 1:1 meczu z Azerbejdżanem. W 2004 roku zajął z Iranem 3. miejsce w Pucharze Azji 2004. W 2006 roku Branko Ivanković powołał go do kadry na Mistrzostwa Świata w Niemczech, na których wystąpił we wszystkich 3 meczach grupowych: przegranych 1:3 z Meksykiem i 0:2 z Portugalią oraz zremisowanym 1:1 z Angolą. W 2007 roku wystąpił w Pucharze Azji 2007 - dotarł do ćwierćfinału.

</doc>
<doc id="1248326" url="https://pl.wikipedia.org/wiki?curid=1248326" title="Zdzisław Tomyślak">
Zdzisław Tomyślak

Zdzisław Tomyślak (ur. 24 września 1946 w Poznaniu) – polski kajakarz, nauczyciel wychowania fizycznego, przedsiębiorca.
Życiorys.
Syn Józefa i Marii (z d. Samoleńskiej), ukończył Technikum Budowy Silników Okrętowych i AWF 1973, gdzie otrzymał tytuł magistra i uprawnienia trenera. Żonaty ma troje dzieci. W latach 1959–1975 wyczynowo uprawiał kajakarstwo jako zawodnik Warty Poznań. Był członkiem kadry Andrzeja Niedzielskiego.
Olimpijczyk 1972 w Monachium w kajakach czwórkach (K-4) na 1000 m (osada odpadła w półfinale). Ośmiokrotny mistrz Polski.
Działacz i sędzia sportowy związany z klubem kajakowym Posnania. Jest jednym z założycieli "Wielkopolskiego Stowarzyszenia Na Rzecz Osób z Niepełnosprawnością Intelektualną „Niepełnosprawni-Normalna Sprawa”-Poznań".

</doc>
<doc id="1248330" url="https://pl.wikipedia.org/wiki?curid=1248330" title="Jezioro Sudomie">
Jezioro Sudomie



</doc>
<doc id="1248335" url="https://pl.wikipedia.org/wiki?curid=1248335" title="Jezioro Sumino">
Jezioro Sumino



</doc>
<doc id="1248337" url="https://pl.wikipedia.org/wiki?curid=1248337" title="Jezioro Słupinko">
Jezioro Słupinko



</doc>
<doc id="1248338" url="https://pl.wikipedia.org/wiki?curid=1248338" title="Jezioro Wielkie Młosino">
Jezioro Wielkie Młosino



</doc>
<doc id="1248339" url="https://pl.wikipedia.org/wiki?curid=1248339" title="Jezioro Wielkie Płocice">
Jezioro Wielkie Płocice



</doc>
<doc id="1248341" url="https://pl.wikipedia.org/wiki?curid=1248341" title="Amisha Patel">
Amisha Patel

Amisha Patel (ur. 9 czerwca 1976 roku w Bombaju (Indie) – bollywoodzka aktorka.
Jest córką aktorki (Asha Patel), siostrą aktora Ashmit Patela. Studiowała w USA, po powrocie grała w teatrze w Mumbaju. Wyznania hinduistycznego. Stanu wolnego.
Zaprzyjaźniona z rodziną Roshanów debiutowała w filmie Rakesh Roshana "Kaho Naa... Pyaar Hai" u boku jego syna, razem z nią debiutującego Hrithik Roshana i grającej jego matkę Asha Patel. Za rolę dostała Nagrodę Filmfare za Najlepszy Debiut. Popularność przyniosła jej też nagrodzona rola u boku kolejnego przyjaciela Sunny Deola w filmie "". Przyjaźni się z całą rodziną Deolów, w tym też z aktorem Bobby Deolem. Nominowana też za film "Humraaz", uzyskała uznanie krytyków za role w " Ankahee" (wyreżyserowanym przez Vikram Bhatta, z którym przez wiele lat była związana). Z nim też nakręciła film "Elaan".

</doc>
<doc id="1248342" url="https://pl.wikipedia.org/wiki?curid=1248342" title="Jezioro Wielkie Sarnowicze">
Jezioro Wielkie Sarnowicze



</doc>
<doc id="1248343" url="https://pl.wikipedia.org/wiki?curid=1248343" title="Jezioro Witoczno">
Jezioro Witoczno



</doc>
<doc id="1248344" url="https://pl.wikipedia.org/wiki?curid=1248344" title="Jezioro Śluza">
Jezioro Śluza



</doc>
<doc id="1248345" url="https://pl.wikipedia.org/wiki?curid=1248345" title="Jezioro Żołnowo">
Jezioro Żołnowo



</doc>
<doc id="1248346" url="https://pl.wikipedia.org/wiki?curid=1248346" title="Reklama wprowadzająca w błąd">
Reklama wprowadzająca w błąd

Reklama wprowadzająca w błąd – rodzaj reklamy, która przez swoją formę wprowadza lub może wprowadzić w błąd osoby, do których jest skierowana lub dociera i która, z powodu swojej zwodniczej natury, może wpłynąć na ich postępowanie gospodarcze lub która, z tych powodów, szkodzi lub może szkodzić konkurentowi.
Powoduje ona, że powstałe na jej podstawie wyobrażenia nie są zgodne ze stanem rzeczywistym.
Przy określaniu, czy reklama jest wprowadzająca w błąd, należy wziąć pod uwagę wszystkie jej cechy, w szczególności zawarte w niej informacje dotyczące:
Formy reklamy wprowadzającej w błąd:

</doc>
<doc id="1248347" url="https://pl.wikipedia.org/wiki?curid=1248347" title="Jezioro Karczewnik">
Jezioro Karczewnik



</doc>
<doc id="1248349" url="https://pl.wikipedia.org/wiki?curid=1248349" title="Jezioro Niedźwiady">
Jezioro Niedźwiady



</doc>
<doc id="1248353" url="https://pl.wikipedia.org/wiki?curid=1248353" title="Szolem Szwarcburd">
Szolem Szwarcburd



</doc>
<doc id="1248354" url="https://pl.wikipedia.org/wiki?curid=1248354" title="Rajesh Vivek">
Rajesh Vivek

Rajesh Vivek, a właściwie Rajesh Vivek Upadhyay (ur. 31 stycznia 1949, zm. 14 stycznia 2016 w Hajdarabad) – bollywoodzki aktor filmowy, nominowany do Nagrody IIFA dla Najlepszego Aktora Komediowego za rolę w filmie "Lagaan" z 2001 roku.

</doc>
<doc id="1248359" url="https://pl.wikipedia.org/wiki?curid=1248359" title="Wysoczyzna Kłodawska">
Wysoczyzna Kłodawska

Wysoczyzna Kłodawska (318.15) – mezoregion fizycznogeograficzny w środkowej Polsce, stanowiący północno-wschodnią część Niziny Południowowielkopolskiej. Region graniczy od północy z Pojezierzem Kujawskim, od południowego zachodu z Kotliną Kolską a od południowego wschodu z Równiną Kutnowską. Wysoczyzna Kłodawska leży na pograniczu czterech województw: wielkopolskiego, łódzkiego, kujawsko-pomorskiego i mazowieckiego.
Wysoczyzna jest krajobrazowo monotonną morenową równiną denudacyjną (tzw. "moreny kutnowskie" na południowym wschodzie), przez którą przebiega tektoniczny wał kujawski z wysadami soli kamiennej (eksploatowany w Kłodawie oraz nieeksploatowany w Łaniętach). Jest to region o dominującym charakterze rolniczym.
Głównymi ośrodkami miejskimi regionu są Kłodawa i Krośniewice, ponadto wsie Grzegorzew, Dąbrowice, Chodów, Łanięta, Osiek Mały, Olszówka i Nowe Ostrowy.

</doc>
<doc id="1248362" url="https://pl.wikipedia.org/wiki?curid=1248362" title="Henryk Lipszyc">
Henryk Lipszyc

Henryk Lipszyc (ur. 17 maja 1941 we Lwowie) – polski japonista, tłumacz i dyplomata.
Życiorys.
Wywodzi się ze środowiska żydowskiego. W 1964 ukończył studia japonistyczne na Uniwersytecie Warszawskim. W latach 1972–1978 studiował na różnych uczelniach japońskich m.in. na Uniwersytecie Waseda i Uniwersytecie Tokijskim.
Po powrocie do Polski został wykładowcą na kierunku japońsko-koreańskich studiów Instytutu Orientalistyki Uniwersytetu Warszawskiego. Obecnie wykłada w warszawskim Collegium Civitas. Tłumaczył na język polski dzieła japońskich pisarzy: Kenkō Yoshidy, Makoto Satō, Kōbō Abe, Yasunariego Kawabaty oraz Yukio Mishimy.
W 1987 roku zajmował stanowisko „visiting professor” na Wydziale Studiów Orientalistycznych na Uniwersytecie Telawiwskim.
W latach 1991–1996 pełnił funkcję ambasadora Polski w Japonii.
Członek rady programowej Stowarzyszenia przeciw Antysemityzmowi i Ksenofobii Otwarta Rzeczpospolita.
Żonaty z pisarką i tłumaczką – Katarzyną Akst-Lipszyc (zm. 2017).
Ojciec Pawła, Michała i Adama Lipszyców.
Odznaczenia.
20 kwietnia 2002 roku został odznaczony japońskim Orderem Wschodzącego Słońca II klasy.

</doc>
<doc id="1248364" url="https://pl.wikipedia.org/wiki?curid=1248364" title="Franciszek Lilius">
Franciszek Lilius

Franciszek Lilius, też Gigli (zm. w sierpniu lub wrześniu 1657 w Gromniku koło Tarnowa) – polski kompozytor i kapelmistrz pochodzenia włoskiego. 
Życiorys.
Był synem Wincentego Liliusa. Możliwe, że urodził się w Polsce. W 1625 był uczniem Girolama Frescobaldiego w Rzymie. 
Przed 1630 należał do kapeli dworskiej króla Zygmunta III Wazy w Warszawie, skąd w styczniu 1630 roku przybył do Krakowa, zaangażowany na stanowisko kierownika muzycznego i kapelmistrza Kapeli Rorantystów działającej przy katedry wawelskiej. W Krakowie stał się bezspornym autorytetem muzycznym. Występował z kapelą na uroczystościach w Akademii Krakowskiej i u bogatszych mieszczan, sam prowadził w swym domu rodzaj muzycznej akademii – kształcił chłopców-sopranistów, o których zabiegały u niego kapele magnackie, a nawet kapela królewska.
Żył na wysokiej stopie, co skłaniało go do ciągłych zabiegów o nowe prebendy (kanonia w kolegiacie w Sandomierzu, probostwo w Żębocinie, kanonia w Tarnowie). Nie jest pewne, czy Lilius otrzymał święcenia kapłańskie, czy też tylko diakonatu. Utrzymywał intensywne kontakty z dworami magnackimi (Łukasza i Krzysztofa Opalińskich, Stanisława Lubomirskiego, Domoinika Zasławskiego i innych), którym dostarczał kompozycji, jak też uświetniał uroczystości występami kapeli. 
Zmarł pod Tarnowem, gdzie schronił się podczas najazdu szwedzkiego.
Twórczość.
Twórczość Liliusa utrzymana w stylu miała najprawdopodobniej przeznaczenie czysto lokalne, dominują tu bowiem układy na zespół głosów męskich, a więc służące kapeli rorantystów. Są to najczęściej kompozycje oparte na tradycyjnym równonutowym cantus firmus, albo bardzo proste, utrzymane w technice nota contra notam, albo wprowadzające kontrapunkt ozdobny; rzadziej pojawiają się ustępy imitacyjne. Lilius jest też autorem wydanych 4-głosowych pieśni religijnych z polskim tekstem, w których melodia umieszczona jest w głosie najwyższym jako „głos dla pospólstwa”. 
Komponował msze, motety, psalmy, litanie, magnificaty, arie i pieśni. Z 75 znanych dziś jego kompozycji zachowała się jedynie niewielka część.
Zachowane dzieła.
oraz 4 pieśni wydane przez B. Dereya w książeczce "Nabożne pieśni" (Kraków. 1645)

</doc>
<doc id="1248365" url="https://pl.wikipedia.org/wiki?curid=1248365" title="Vol. 8 - The Threat Is Real">
Vol. 8 - The Threat Is Real



</doc>
<doc id="1248368" url="https://pl.wikipedia.org/wiki?curid=1248368" title="Midżur">
Midżur

Midżur (bułg. "Миджур", serb. "Миџор" – "Midžor") – szczyt górski w zachodniej Starej Płaninie, na granicy bułgarsko-serbskiej, wysokość – 2169 m n.p.m. Najwyższy szczyt zachodniej Starej Płaniny oraz Serbii (bez Kosowa). Na północnych stokach Midżuru znajduje się źródło rzeki Łom.

</doc>
<doc id="1248370" url="https://pl.wikipedia.org/wiki?curid=1248370" title="Cristian Solimeno">
Cristian Solimeno

Cristian Solimeno (ur. 27 kwietnia 1975 roku w Londynie) − brytyjski aktor, scenarzysta i reżyser filmów krótkometrażowych. Jest ekspertem w Jeet Kune Do i avid boks.
Syn pana Ambroggio, ma irlandzkie i włoskie pochodzenie. Dorastał w Londynie. Debiutował na szklanym ekranie w serialu BBC "Dangerfield" (1996), zanim po raz pierwszy pojawił się na dużym ekranie w niezależnej komedii "Zrozumieć Jane" ("Understanding Jane", 1998). W serialu ITV "Wycliffe" (1998) wystąpił w roli detektywa Dicka Halla. Popularność zawdzięcza roli Jasona Turnera, nowego zawodnika drużyny piłkarskiej Earls Park, który stanowi zagrożenie dla dotychczasowego kapitana zespołu w serialu ITV "Żony piłkarzy" ("Footballers' Wives", 2002-2003).
Można go było także zobaczyć w dramacie kryminalnym "Spekulant" ("Rogue Trader", 1999) u boku Ewana McGregora i Alexisa Denisofa, mrocznej komedii "Martwe dzieciaki" ("Dead Babies", 2000) z Paulem Bettany i Olivią Williams, dramacie sensacyjnym "Antidotum" ("Unstoppable", 2004) u boku Wesleya Snipesa, filmie fantasy sci-fi "Nieśmiertelny: źródło" ("Highlander: The Source", 2007) z tytułową rolą Adriana Paula i horrorze-giallo "Matka łez" ("La terza madre" / "The Mother of Tears", 2007) jako detektyw Enzo Marchi. W katastroficznym dramacie telewizyjnym "Futureshock: Comet Impact" ("Comet Impact", 2007) zagrał badacza NASA.

</doc>
<doc id="1248371" url="https://pl.wikipedia.org/wiki?curid=1248371" title="Scott Ziehl">
Scott Ziehl

Scott Ziehl (ur. 1965) – amerykański reżyser, scenarzysta, producent, operator, montażysta i aktor filmowy, undergroundowy twórca thrillera "Trzeci kierunek" (2004). Zdobywca nagrody na Los Angeles Independent Film Festival, nominowany także do nagrody na Gijón International Film Festival.

</doc>
<doc id="1248374" url="https://pl.wikipedia.org/wiki?curid=1248374" title="Franciscus van der Enden">
Franciscus van der Enden

Franciscus van der Enden (ur. ok. 5 lutego 1602 w Antwerpii, zm. 27 listopada 1674 w Paryżu) – holenderski myśliciel polityczny, wróg monarchii i organizator nieudanego spisku na życie na Ludwika XIV.
Życiorys.
Lata 1602–1640.
Van der Enden wstąpił w wieku 17 lat do zakonu jezuitów, z którego został wyrzucony przypuszczalnie za utrzymywanie kontaktów z kobietami, a zwłaszcza za romans z żoną oficera, z którą został złapany "in flagranti". Ponownie przyjęty uczył greki i łaciny w Lowanium, po czym mieszkał przez jakiś czas znów w Antwerpii. 
Wrócił do Lowanium w 1629, by zostać teologiem i księdzem, ale jezuici znów uznali go za niegodnego ich zakonu.
Lata 1640–1660.
W 1640 został doktorem medycyny. W 1642 poślubił Clarę Marię Vermeeren pochodzącą z Gdańska. Mieli kilkoro dzieci, o których wykształcenie van der Enden bardzo dbał. Pod koniec lat czterdziestych zamieszkał w Amsterdamie, gdzie założył galerię sztuki "In de Konstwinkel". Galeria upadła w 1652. Na jej miejsce van der Enden założył prywatną szkołę łacińską dla synów (czasem też córek) ludzi z zamożnych rodzin. Udzielał zajęć z literatury, greki, łaciny i filozofii. Do szkoły tej uczęszczał od 1657 Baruch Spinoza. Był wielkim miłośnikiem teatru. W jego szkole wystawiano sztuki Terencjusza. Van der Enden pisał też własne na wzór rzymskich klasyków.
Lata 1660–1670.
W latach sześćdziesiątych napisał dwa traktaty: "Wolne tezy polityczne i rozważania o polityce" oraz "Krótka relacja o sytuacji Nowych Niderlandów, ich cnotach, naturalnych przywilejach i specjalnych uzdatnieniach do zamieszkania", w których dał wyraz swym demokratycznym ideałom i uwielbieniu tolerancji. Van der Enden postulował ograniczenie władzy rodzin holenderskich regentów – mieszczan, mających w praktyce wyłączność sprawowania wysokich funkcji w miastach, popierał rozdział religii od państwa (uważał, że państwa dopiero po jego wprowadzeniu stanie się naprawdę silne), "wolność filozofowania", równość obywatelską. W drugim z traktatów stwierdził, że kaznodzieje religijni – "podżegacze powodujący waśnie", nie powinni mieszkać w koloniach holenderskich. Popierał radykalną demokrację i powszechne głosowanie z udziałem kobiet, lecz władzę wykonawczą sprawować winni najinteligentniejsi. 
Obawiając się zagrożenia jego kraju ze strony Francji, van der Enden pisał w 1662 do wielkiego pensjonariusza Holandii Johana de Witta o potrzebie ulepszenia konstrukcji okrętów wojennych. Jego skrajnie demokratyczne poglądy spowodowały niechęć wielu wpływowych ludzi, i prawdopodobnie był to powód dla którego przeniósł się do Paryża.
Lata 1670–1674.
W latach siedemdziesiątych mieszkał w Paryżu, prowadząc dom dla wolnomyślicieli "Hotel des Muses" ("Dom muz"). Goszczący tam oficer du Cause de Nazelle stwierdził, że w domu tym panował ateizm i filozoficzny śmiały idealizm. W 1672 ponownie się ożenił (jego pierwsza zona już nie żyła). Jego wybranką została Catherina Medaens. Nie darował Ludwikowi XIV ataku na jego ojczyznę w 1672, więc zorganizował spisek na jego życie w 1674. Jego wspólnikami byli arystokraci prorepublikańscy Louis de Rohan-Guémené (skazany na śmierć) i Gilles du Hamel (zabity w czasie aresztowania). Van der Enden jako plebejusz i cudzoziemiec został powieszony. w ręce władz wydał go oficer udający sympatyka filozofii Endena, du Cause de Nazelle.
Na swym procesie van der Enden stwierdził, że są 4 rodzaje republik których ojcami są odpowiednio:

</doc>
<doc id="1248375" url="https://pl.wikipedia.org/wiki?curid=1248375" title="Franciszek van den Enden">
Franciszek van den Enden



</doc>
<doc id="1248376" url="https://pl.wikipedia.org/wiki?curid=1248376" title="Skala wspinaczkowa">
Skala wspinaczkowa



</doc>
<doc id="1248377" url="https://pl.wikipedia.org/wiki?curid=1248377" title="Czerniowiecki Uniwersytet Narodowy im. Jurija Fedkowycza">
Czerniowiecki Uniwersytet Narodowy im. Jurija Fedkowycza

Czerniowiecki Uniwersytet Narodowy im. Jurija Fedkowycza (ukr. Чернівецький національний університет ім. Юрія Федьковича) – uczelnia w Czerniowcach na Ukrainie. Główny kompleks uczelni mieści się w dawnej rezydencji prawosławnego metropolity Bukowiny, w 2011 roku wpisanej na listę światowego dziedzictwa UNESCO.
Historia.
Placówka powstała na mocy dekretu cesarza Franciszka Józefa I z dnia 4 października 1875 roku na bazie istniejącego od 1827 roku Instytutu Teologicznego oraz działających przy nim katedr języków ukraińskiego i rumuńskiego oraz literatury.
Pierwszym rektorem został K. Tomaszczuk, wykładali tu m.in. ekonomista Josef Schumpeter, prawnicy Gross i Eugen Ehrlich, historyk Rajmund Kaindl, slawista Emil Kałużniacki, ukrainista Stepan Smal-Stocki oraz kompozytor i pisarz Izydor Worobkiewicz.
Na uczelnię złożyły się wtedy trzy wydziały: Wydział Teologii Prawosławnej, Wydział Prawa oraz Wydział Filozofii. Katedry językowe (ruska i rumuńska) znajdowały się w ramach Wydziału Filozofii – pracowali tu m.in. K. Hankiewicz, I. Onyszkiewicz i Stepan Smal-Stoćkyj.
W 1875 roku na 208 studentów 41 było Rusinami, w 1914 roku 303 na 1198, studiowała tu również porównywalna liczba Rumunów. Ilościowo dominowali Żydzi i Niemcy.
Po włączeniu Czerniowiec do Rumunii w 1918 roku nastąpiła gruntowna romanizacja uczelni, skasowano ukraińską katedrę i zwolniono profesorów. Wydział Filozofii podzielono na wydziały Filozofii i Literatury oraz Przyrody. Rektorem został I. Nistor. W 1933 roku studiowało tu 2117 Rumunów, 679 Żydów, 199 Niemców, 155 Ukraińców, 57 Polaków i 40 przedstawicieli innych narodów.
Nazwa.
Od powstania w 1875 roku do 1918 roku uczelnia nosiła nazwę Uniwersytetu im. Franciszka Józefa w Czerniowcach (niem. "Franz-Josephs-Universität Czernowitz"), w czasach rumuńskich (1918-40) nazwę zmieniono na "Universitatea Regele Carol I din Cernăuţi" (rum. Królewski Uniwersytet Karola I w Czerniowcach), a po aneksji Bukowiny przez ZSRR na "Czerniowiecki Uniwersytet Państwowy" (ukr. Чернівецький Державний Університет), w 1989 roku patronem uczelni obrano Jurija Fedkowicza. W 2000 roku określenie "państwowy" zamieniono na "narodowy".
Wydziały.
Po zajęciu Bukowiny przez wojska radzieckie w 1940 roku uniwersytet ukrainizowano i podzielono na 7, a później 11 wydziałów:
Zlikwidowano Wydział Teologii. W 1976 roku uczyło się tu ok. 10 tys. studentów, wykładało ok. 500 pracowników naukowych, w tym 26 profesorów i 290 docentów.
Znani absolwenci.
Absolwentem i wykładowcą był m.in. Wojciech Rubinowicz – polski fizyk teoretyk, profesor Politechniki Lwowskiej, Uniwersytetu Jana Kazimierza we Lwowie, a po wojnie Uniwersytetu Warszawskiego. 11 września 2012 odsłonięto na Uniwersytecie w Czerniowcach tablicę pamiątkową ku czci Wojciecha Rubinowicza.

</doc>
<doc id="1248378" url="https://pl.wikipedia.org/wiki?curid=1248378" title="Abraham Sutzkever">
Abraham Sutzkever



</doc>
<doc id="1248384" url="https://pl.wikipedia.org/wiki?curid=1248384" title="Równina Rychwalska">
Równina Rychwalska

Równina Rychwalska (318.16) – mezoregion fizycznogeograficzny w środkowej Polsce, stanowiący północną część Niziny Południowowielkopolskiej. Region graniczy od północy z Doliną Konińską, od zachodu (na krótkim odcinku) z Wałem Żerkowskim, od południowego zachodu i południa z Wysoczyzną Kaliską a od wschodu z Wysoczyzną Turecką; na północnym zachodzie region styka się z Kotliną Śremską a na północnym wschodzie z Kotliną Kolską. Wschodnią krawędzią regionu przepływa dolna Prosna. Równina Rychwalska leży w całości na obszarze województwa wielkopolskiego.
Mezoregion jest równiną o środkowej części złożonej z zalegających na glinie zwałowej utworów piaszczystych (nieprzepuszczalne podłoże powoduje tworzenie się bagien). Krajobraz Równiny Rychwalskiej jest w znacznej mierze urozmaicony: są tu łąki, lasy, torfowiska i pola uprawne.
Głównymi miastami mezoregionu są Chocz, Rychwał i Zagórów (na pograniczu), ponadto wsie Stare Miasto, Grodziec, Rzgów i Gizałki.

</doc>
<doc id="1248385" url="https://pl.wikipedia.org/wiki?curid=1248385" title="HDB2">
HDB2

Kod HDB2 () – jeden z kodów transmisyjnych i pseudoternarnych. Kod HDB-2 posiada cechy potrzebne do wykonania transmisji mimo ograniczeń narzuconych przez kanał transmisyjny oraz urządzenia z nim współpracujące. Kod ten posiada trzy stany sygnału kodowego pomimo faktu, iż sygnał informacyjny ma tylko dwa stany. Oprócz tego zawiera również elementy liniowe, których czas trwania jest równy połowie okresu charakterystycznego T. Trzy poziomy sprawiają, że sygnał posiada dogodne własności widmowe zmniejszając poziom zakłóceń interferencyjnych i poprawiając zasięg i jakość transmisji. Częste zmiany stanu sygnału (również wtedy gdy stan sygnału pozostaje niezmieniony) zapewniają dobre właściwości synchronizacyjne.
Właściwości sygnału:
Kod przekształca element „1” na impulsy dodatnie i ujemne przemiennie, a element „0” na zerowy poziom sygnału chyba że występuje ciąg zer o długości większej niż dwa. W takim przypadku każde trzecie zero jest zastępowane impulsem o polaryzacji odpowiadającej polaryzacji ostatniego impulsu (zakłócenie reguły przemienności). Polaryzacja jest zmieniana z impulsu na impuls (brak zastępowania długich sekwencji zer ciągami impulsów o tej samej polaryzacji), co zapobiega uwydatnianiu niechcianej niskoczęstotliwościowego fragmentu widma.
Wady kodu:
Zasada działania dekodera błędów
Dekoder błędów wykrywa błędy korzystając z własności kodu wynikających ze sposobu jego tworzenia. Jako że jedynki są kodowane z naprzemienną polaryzacją, błąd zostanie zgłoszony przy wykryciu w kodzie dwóch jedynek o tej samej polaryzacji. Poza tym w kodzie nie może się pojawić ciąg zer o długości większej niż dwa - jeśli jest inaczej, dekoder zasygnalizuje błąd. 
Wady dekodera:

</doc>
<doc id="1248386" url="https://pl.wikipedia.org/wiki?curid=1248386" title="Telekomunikacyjne systemy satelitarne">
Telekomunikacyjne systemy satelitarne

Telekomunikacyjne systemy satelitarne – rodzaj sieci telekomunikacyjnej, która umożliwia, przy pomocy satelitów umieszczonych na orbitach, nawiązywanie połączenia z abonentami znajdującymi się w dowolnym miejscu na kuli ziemskiej. W 1960 r. na orbicie umieszczono pierwszego satelitę telekomunikacyjnego o nazwie Echo 1, który był satelitą pasywnym i tylko odbijał sygnały radiowe. Pomysł wykorzystania satelitów w łączności zrodził się na skutek niemożności zestawienia połączenia z dowolnymi punktami na Ziemi, przy pomocy sieci naziemnej. Dodatkowo takie połączenie miało wymagać tylko jednego, unikalnego numeru.
Budowa systemu satelitarnego.
System satelitarny składa się z 3 modułów:
Moduł naziemny.
W skład modułu naziemnego wchodzą terminale abonenckie, stacje bazowe, stacje kontrolne, naziemna sieć szkieletowa. Terminale abonenckie wyposażone są w anteny, za pomocą których mogą wysyłać i odbierać sygnały z satelity. Inną częścią składową terminala abonenckiego jest specjalne urządzenie konwertujące odbierany sygnał wysokiej częstotliwości na sygnał mowy czy ramki określonego protokołu. Terminal abonencki wysyła dane do najbliższego satelity. Następnie te dane przesyłane są przez kolejnego satelitę lub po prostu od razu do znajdującej się najbliżej i pasującej stacji bazowej. Ta stacja bazowa przekazuje dalej odebrane dane do terminala wywoływanego, który jest obsługiwany przez tę stację.
Moduł kosmiczny.
W skład modułu kosmicznego wchodzą satelity umieszczone na orbitach. Satelity mają anteny dzięki którym mogą odbierać i przesyłać sygnały. Problem zasilania modułu kosmicznego został rozwiązany przez wyposażenie satelitów w baterie słoneczne i silniki odrzutowe. Wyróżnia się kilka rodzajów modułów kosmicznych, a tym samym systemów satelitarnych. Podział jest dokonany ze względu na typy orbit po których krążą satelity:
Przykłady: TELEDESIC, GLOBALSTAR.
Przykłady: ORBLINK.
Przykłady: INMARSAT, VSAT i satelity transmitujące kanały telewizyjne.
Kanał radiowy.
Rozróżniamy kanał radiowy tzw. "uplink" służący do transmisji Ziemia-satelita oraz w przeciwnym kierunku satelita-Ziemia tzw. "downlink". W ramach każdego pasma określono konkretne zakresy częstotliwości, które przeznaczone są dla transmisji przez satelity. W tabeli nr 2 znajduje się przyjęty podział częstotliwości.
Pasmo X przeznaczone jest głównie dla organizacji rządowych i wojska.
Inny podział systemów satelitarnych.
Systemy satelitarne można także klasyfikować ze względu na wielkość wykorzystywanych satelitów.
Wyróżniamy systemy wykorzystujące:

</doc>
<doc id="1248387" url="https://pl.wikipedia.org/wiki?curid=1248387" title="We’ve Come for You All">
We’ve Come for You All

We’ve Come for You All – dziewiąty album studyjny thrashmetalowego zespołu amerykańskiego Anthrax. Płyta ukazała się 6 maja 2003 i była to pierwsza produkcja z nowym gitarzystą Robem Caggiano. Płyta odniosła większy sukces komercyjny niż 2 poprzednie, jednak osiągnęła jedynie 122 miejsce na liście Billboard 200.
Dodatkowo płyta zawierała cover utworu „We’re a Happy Family” zespołu The Ramones.

</doc>
<doc id="1248388" url="https://pl.wikipedia.org/wiki?curid=1248388" title="Emperor Magus Caligula">
Emperor Magus Caligula

Emperor Magus Caligula właściwie Masse Broberg (ur. 23 maja 1973 w Ludvika) – szwedzki muzyk, wokalista i autor tekstów. Masse Broberg znany jest z występów w grupach muzycznych: Dark Funeral, Demonoid, Hypocrisy, God Among Insects, Sanctification, The Project Hate oraz Dominion Caligula.
Pod koniec lipca 2010 na oficjalnej stronie Dark Funeral, muzyk w oficjalnym oświadczeniu poinformował, iż opuszcza zespół po 15 latach współpracy. Jednocześnie podkreśla, że nie było żadnych konfliktów wewnątrz zespołu, a decyzja wynika ze względów osobistych. W 2011 roku Broberg dołączył do zespołu Witchery w którym zastąpił Erika "Legiona" Hagstedta. W 2013 roku jako muzyk koncertowy powrócił do składu Dark Funeral, rok później zastąpił go Andreas "Heljarmadr" Vingbäck.

</doc>
<doc id="1248390" url="https://pl.wikipedia.org/wiki?curid=1248390" title="Wyzwoleńcza Armia Kosowa">
Wyzwoleńcza Armia Kosowa



</doc>
<doc id="1248391" url="https://pl.wikipedia.org/wiki?curid=1248391" title="Franciszek Gajewski (pułkownik)">
Franciszek Gajewski (pułkownik)

Franciszek Gajewski herbu Ostoja (ur. 31 marca 1792 w Margońskiej Wsi, zm. 9 kwietnia 1868 w Poznaniu) – pułkownik, adiutant cesarza Napoleona I, kawaler Legii Honorowej, uczestnik powstania listopadowego.
W 1807 zaczął naukę w Wojskowej Szkole Inżynieryjnej w Dreźnie. W 1809 będąc podporucznikiem wojsk saskich brał udział w bitwie pod Wagram. Następnie został oficerem sztabowym w armii Napoleona I, uczestniczył w inwazji na Rosję (1812) oraz w kampaniach 1813–1814. Za bohaterską postawę w bitwie pod Dreznem (1813) otrzymał stopień pułkownika i Legię Honorową. Był też w tym okresie adiutantem Napoleona I. Po abdykacji Napoleona I zamieszkał w Błociszewie. Potem wziął udział w powstaniu listopadowym jako dowódca dywizjonu 1 Pułku Jazdy Kaliskiej. Po upadku powstania, toczył żywot ziemianina aż do śmierci 9 kwietnia 1868. Opublikował "Pamiętniki Franciszka z Błociszewa Gajewskiego".

</doc>
<doc id="1248392" url="https://pl.wikipedia.org/wiki?curid=1248392" title="Lord Ahriman">
Lord Ahriman

Lord Ahriman, właściwie Micke Svanberg (ur. w listopadzie 1972 w Luleå) – szwedzki muzyk, kompozytor i instrumentalista, a także grafik. Micke Svanberg znany jest przede wszystkim z wieloletnich występów w grupie muzycznej Dark Funeral, której był współzałożycielem. Muzyk współpracował ponadto z zespołami Wolfen Society oraz Merciless. 
Jego pseudonim pochodzi od imienia Arymana. Svanberg jest żonaty, ma dwójkę dzieci. Muzyk praktykuje satanizm.
Dyskografia.
Dark Funeral
Przypisy.
 

</doc>
<doc id="1248393" url="https://pl.wikipedia.org/wiki?curid=1248393" title="Micke Svanberg">
Micke Svanberg



</doc>
<doc id="1248395" url="https://pl.wikipedia.org/wiki?curid=1248395" title="Masse Broberg">
Masse Broberg



</doc>
<doc id="1248396" url="https://pl.wikipedia.org/wiki?curid=1248396" title="Wałek królewski">
Wałek królewski

Wałek królewski – rozwiązanie konstrukcyjne napędu rozrządu w silnikach spalinowych. Głównym elementem przekazującym napęd jest wałek połączony przekładniami stożkowymi z wałem korbowym i wałkiem rozrządu.
To rozwiązanie, mimo że trwałe i niezawodne, nie jest obecnie stosowane w samochodach osobowych ze względu na wysoką cenę.
Wałem królewskim nazywano również główny wał transmisyjny stosowany w XIX wiecznych fabrykach i manufakturach. Napędzany był silnikiem parowym lub kołem wodnym po czym poszczególne urządzenia napędzał przeważnie przez liczne przekładnie pasowe.

</doc>
<doc id="1248399" url="https://pl.wikipedia.org/wiki?curid=1248399" title="Daniel Cronström">
Daniel Cronström

Daniel Cronström (ur. 29 września 1655 w Avesta, zm. 30 sierpnia 1719 w Paryżu) - szwedzki arystokrata (hrabia), dyplomata i architekt barokowy. 
W latach dziewięćdziesiątych XVII wieku wysłano go do Paryża by podpatrzył tamtejsze techniki budowlane i zaszczepił je potem w Szwecji. Z jego spostrzeżeń skorzystał nie tylko on sam, ale też i inny architekt szwedzkiego baroku Nicodemus Tessin młodszy (zm. 1728). Z ambasadora kulturowego Cronström szybko stał się oficjalnym - w latach 1702-1719 był stałym rezydentem szwedzkim w Paryżu, od roku 1703 z rangą wysłannika ("envoyé").
Jego bratem był szwedzki generał Isaac Cronström (1661-1751).

</doc>
<doc id="1248401" url="https://pl.wikipedia.org/wiki?curid=1248401" title="Sieć asocjacyjna">
Sieć asocjacyjna

Sieci asocjacyjne – zwane sieciami Hopfielda, wymyślone przez amerykańskiego fizyka Johna Hopfielda w 1982 roku, taka klasa sieci rekurencyjnych, które dają możliwość rekonstrukcji i rozpoznawania wcześniej zapamiętanych wzorców na podstawie skojarzeń, bazując na dostępnym fragmencie wzorca lub wzorca podobnego do niego.
Zastosowanie.
Są wykorzystywane do modelowania pamięci skojarzeniowej. W tych sieciach nie ma wyszczególnionych warstw, każda jednostka przetwarzająca jest złączona ze wszystkimi innymi jednostkami z wyjątkiem samej siebie. Połączenie pomiędzy dwiema jednostkami jest symetryczne, co oznacza, że ma taką samą siłę w obie strony.
Procesy obliczeniowe polegają na nauczeniu sieci wzorcowych danych, a w dalszej kolejności na prezentacji dowolnych danych na wejściu. Sygnał rozprzestrzenia się po sieci aż do momentu samoczynnego uzyskania stanu stabilnego, kiedy już nie zachodzą zmiany aktywacji żadnych jednostek. Stan aktywacji opisany na zbiorze jednostek przetwarzających jest przesyłany na wyjście systemu i jest wzorcem najbardziej zbliżonym do danych wejściowych.

</doc>
<doc id="1248402" url="https://pl.wikipedia.org/wiki?curid=1248402" title="Skale wspinaczkowe">
Skale wspinaczkowe



</doc>
<doc id="1248403" url="https://pl.wikipedia.org/wiki?curid=1248403" title="Jeff Waters">
Jeff Waters

Jeff Waters (ur. 13 lutego 1966 w Ottawie) – kanadyjski muzyk, kompozytor i instrumentalista, wirtuoz gitary. Waters znany jest przede wszystkim z występów w thrashmetalowej grupie muzycznej Annihilator. Muzyk współpracował również takimi grupami jak Soulscar, After Forever, Dew-Scented, Legen Beltza, Children of Bodom, Memorain czy Merendine Atomiche.
W 2005 roku Waters wziął udział w nagraniach "The All-Star Sessions" Roadrunner United.
Kariera w Annihilator.
Waters założył zespół w Ottawie (Kanadzie) w 1984 r. Napisał i nagrał utwór "Annihilator"( nie mylić z piosenką o tej samej nazwie z 1994 r.) z piosenkarzem Johnem Batesem. Piosenka ta została wydana na specjalnej edycji albumu z 2005 r., Schizo Deluxe.
Na przestrzeni lat Waters często zmieniał skład zespołu. Jego celem w początkach istnienia grupy było utworzenie stabilnego składu zespołu, jednak jego członkowie opuszczali go z różnych przyczyn np. rodzinnych czy z powodu uzależnienia od narkotyków.
Z tego powodu Jeff przejął rolę basisty, producenta i pisarza tekstów piosenek będąc jednocześnie głównym gitarzystą zespołu.
Po jakimś czasie wpadł na pomysł współpracy z wieloma innymi muzykami i zatrudnił Dave'a Paddena jako głównego wokalistę.
Waters udzielał swojego głosu na trzech albumach grupy w piosenkach "Holding On" z All For You, "Too Far Gone" z albumu Schizo Deluxe i "Operation Annihilation" z albumu Metal.
Annihilator uczestniczy w trasach po Europie i Azji od 1989 roku i pomimo braku popularności w Stanach Zjednoczonych i Kanadzie stał się jednym z najlepiej sprzedających się kanadyjskich zespołów metalowych.
Dokonania.
Waters był wymieniany przez wielu muzyków metalowych jako mający wielki wpływ na ich styl gry na gitarze. Artyści z zespołów takich jak 3 Doors Down, Slipknot, Nickelback, Megadeth, Killswitch Engage, Lamb of God, In Flames, Danko Jones, HIM, Children of Bodom inspirowali się stylem gry Watersa, tekstami jego piosenek, często uważając się za jego fanów.
Publicysta Joel McIver umieścił Jeffa na trzecim miejscu wśród gitarzystów metalowych w swojej książce "The 100 Greatest Metal Guitarists" z 2008 roku.
Waters jest często w internecie opisywany jako najbardziej niedoceniony gitarzysta metalowy i pisarz piosenek.

</doc>
<doc id="1248404" url="https://pl.wikipedia.org/wiki?curid=1248404" title="Isaac Cronström">
Isaac Cronström

Isaac Cronström (1661-1751) – szwedzki oficer w służbie holenderskiej.
Jako drugi syn w rodzinie wybrał karierę wojskową. Od roku 1692 był oficerem. W roku 1697 został pułkownikiem i dowódcą holenderskiego pułku piechoty Nassau-Woudenberg. W roku 1703 został adiutantem pułku Nassau-Ouwerkerk. W roku 1704 otrzymał dowództwo holenderskiego pułku "Brandenburg". W 1709 został mianowany generałem brygady i dowódca wojskowym w Huy.
Od roku 1720 nosił tytuł (szwedzkiego) hrabiego (odkąd zmarł jego starszy brat architekt i dyplomata Daniel Cronström (1655-1719).
Od 1727 generał dywizji piechoty w armii holenderskiej.

</doc>
<doc id="1248405" url="https://pl.wikipedia.org/wiki?curid=1248405" title="Krzysztof Wydrzycki">
Krzysztof Wydrzycki

Krzysztof Wydrzycki (ur. 1963, zm. 21 lutego 2008 w Południowej Afryce) – polski dziennikarz, współzałożyciel i naczelny pierwszej motocyklowej gazety w Polsce, miesięcznika „Świat Motocykli” powstałego w 1993, a także szef magazynu „Świat Skuterów” i katalogu „Motocykle Świata”. Popularyzator motoryzacji w Polsce, fotografik. 
Zginął śmiercią tragiczną podczas testów motocykli, organizowanych przez BMW w RPA.

</doc>
<doc id="1248406" url="https://pl.wikipedia.org/wiki?curid=1248406" title="Dave Padden">
Dave Padden

David James Padden (ur. 13 lutego 1976) – kanadyjski muzyk, wokalista, kompozytor i instrumentalista, gitarzysta oraz basista. Padden popularność zyskał jako członek grupy muzycznej Annihilator, jest również współzałożycielem grupy Silent Strain w której śpiewa.
W 2015 roku muzyk opuścił skład Annihilator motywując swą decyzję zmęczeniem koncertowaniem oraz innymi zobowiązaniami.

</doc>
<doc id="1248411" url="https://pl.wikipedia.org/wiki?curid=1248411" title="Manna (film 2008)">
Manna (film 2008)

Manna 08 – pełna wersja filmu niezależnego z 2006 roku w reżyserii Huberta Gotkowskiego.
Film powstał w ramach programu Czas na młodych Macieja Ślesickiego i jest pełnometrażową adaptacją wersji offowej będącej wydarzeniem polskiego kina offowego 2006 roku. 
Opis fabuły.
Marcin i Piotrek budzą się w starym polonezie na nieznanej polance. Nie znają się i nie wiedzą, gdzie są. Okazuje się, że codziennie zsyłane im są czerwone karteczki, na których wypisane "Masz jedno życzenie".

</doc>
<doc id="1248416" url="https://pl.wikipedia.org/wiki?curid=1248416" title="Nicodemus Tessin młodszy">
Nicodemus Tessin młodszy

Nicodemus Tessin młodszy (ur. 23 maja 1654 w Nyköping, zm. 10 kwietnia 1728 w Sztokholmie) – szwedzki architekt.
Nicodemus Tessin starszy oraz Nicodemus Tessin młodszy - ojciec i syn, dwaj szwedzcy architekci, reprezentują nieco odmienny kierunek baroku. Ich dzieła nawiązują do wzorów włoskiego baroku. W pracach Tessina młodszego widoczny jest wpływ sztuki Berniniego. Tessin junior był podobnie jak inny architekt szwedzki tamtej epoki Daniel Cronström (1655–1719) inspirowany rozwiązaniami architektonicznymi pałacu w Wersalu.
Nicodemus Tessin Młodszy ukończył dzieło ojca jakim był letni pałac królewski w Drottningholm pod Sztokholmem.
Do najważniejszych prac Nicodemusa Tessina młodszego należą:
Synem Nicodemus Tessin Młodszego był szwedzki polityk Carl Gustaf Tessin.

</doc>
<doc id="1248417" url="https://pl.wikipedia.org/wiki?curid=1248417" title="Nicodemus Tessin starszy">
Nicodemus Tessin starszy

Nicodemus Tessin starszy (ur. 7 grudnia 1615 w Stralsundzie, zm. 24 maja 1681 w Sztokholmie) – szwedzki architekt pochodzenia niemieckiego.
Nicodemus Tessin starszy oraz Nicodemus Tessin młodszy – ojciec i syn, dwaj szwedzcy architekci, reprezentują nieco odmienny kierunek baroku. Ich dzieła nawiązują do wzorów włoskiego baroku.
Nicodemus Tessin młodszy ukończył dzieło ojca jakim był letni pałac królewski w Drottningholm pod Sztokholmem.
Najważniejsze dzieła Nicodemusa Tessina starszego to:

</doc>
<doc id="1248418" url="https://pl.wikipedia.org/wiki?curid=1248418" title="Karaś ozdobny">
Karaś ozdobny



</doc>
<doc id="1248419" url="https://pl.wikipedia.org/wiki?curid=1248419" title="Odbiornik R-250">
Odbiornik R-250

Odbiornik radiowy R-250M2 – wojskowy odbiornik radiowy, krótkofalowy, eksploatowany w jednostkach łączności Ludowego Wojska Polskiego. Z uwagi na swe walory użytkowe – płynny zakres przestrajania, dokładność podświetlanej skali, płynną regulację pasma – był bardzo szeroko wykorzystywany jako odbiornik nasłuchowy nie tylko w wojskach łączności. Ukoronowaniem jego zalet może być fakt, że w latach sześćdziesiątych i siedemdziesiątych XX wieku był marzeniem każdego krótkofalowca. Płynne regulacje jego pasma przenoszenia w torach pośredniej i niskiej częstotliwości pozwalały na podsłuch rodzącej się telefonii jednowstęgowej SSB.
Przeznaczenie.
Zasadniczo był odbiornikiem przeznaczonym do odbioru słuchowego sygnałów telefonicznych i telegraficznych (Morse'a).
W jednostkach łączności wchodził w skład wyposażenia radiostacji R-110 jako tzw. odbiornik dodatkowy, chociaż po dołączeniu do niego przystawki telegraficznej mógł współpracować z każdym dalekopisem. Tak też był wykorzystywany w Polskiej Stacji Antarktycznej w 1977 roku, w celu zabezpieczenia łączności z krajem. Nie zabrano wtedy razem z nadajnikiem radiostacji R-110 odbiorników BERYL-2, gdyż były jeszcze sprzętem niejawnym. Podobnie był wykorzystywany na pierwszych misjach ONZ Wojska Polskiego w Egipcie i Wietnamie.

</doc>
<doc id="1248420" url="https://pl.wikipedia.org/wiki?curid=1248420" title="Robert Vito">
Robert Vito

Robert Vito, właśc. Robert Vito Diaz (ur. 13 lipca 1987 w Tampie) – amerykański aktor. W 2004 był nominowany do Nagrody Młodych Artystów za rolę w filmie "". W latach 2000–2001 występował jako Neil Kanelos w serialu "Port Charles".

</doc>
<doc id="1248421" url="https://pl.wikipedia.org/wiki?curid=1248421" title="Latinitati Vivae Provehendae Associatio">
Latinitati Vivae Provehendae Associatio

Latinitati Vivae Provehendae Associatio – łac. "Stowarzyszenie na rzecz Rozpowszechniania Żywej Łaciny"
Niemiecka organizacja założona w 1987 roku w Xanten w Niemczech Zachodnich, mająca na celu propagowanie języka łacińskiego jako języka codziennej komunikacji. Jej członkowie organizują liczne konferencje naukowe w wielu krajach Europy (głównie w Niemczech), których oficjalnym językiem komunikacji i wygłaszanych odczytów jest język łaciński.
Przez stowarzyszenie to organizowane są również „weekendy z łaciną” – łac. Bidua Latina, w czasie których odbywają się kursy łaciny mówionej oraz odczyty naukowe w tymże języku. Co roku odbywają się również tygodniowe zjazdy, na które przyjeżdża wielu członków Associationis oraz gości z wielu krajów Europy. 6 tego typu zjazdów odbyło się w Polsce: w Kamieniu Śląskim (lata: 1999, 2000, 2001, 2011) oraz w Krakowie (lata: 2007 i 2012).
L.V.P.A. aktualnie liczy sobie 61 członków w całej Europie (w tym 4 w Polsce: jednego w Opolu oraz trzech w Krakowie).
Krakowscy członkowie L.V.P.A. (tj. Barbara Dowlasz, Natalia Jureczko i Marcin Loch) w 2006 założyli Societas Latine Loquentium Cracoviensis ("Krakowskie Stowarzyszenie Mówiących po Łacinie"). Stowarzyszenie funkcjonuje jako sekcja Koła Naukowego Filologów Klasycznych UJ i skupia kilkanaście osób, zachowuje także ścisłą współpracę z Latinitati Vivae Provehendae Associatio. Członkowie Societatis spotykają się co tydzień, by wspólnie rozmawiać po łacinie, poszerzać swoje słownictwo i doskonalić umiejętność wysławiania się w języku łacińskim. Wraz z Instytutem Filologii Klasycznej UAM współorganizują oni schole żywej łaciny – konwersacyjne kursy języka łacińskiego. Societas jest w tej chwili jedynym działającym kołem żywej łaciny w Polsce.

</doc>
<doc id="1248422" url="https://pl.wikipedia.org/wiki?curid=1248422" title="Chris Broderick">
Chris Broderick

Christopher "Chris" Broderick (ur. 6 marca 1970 w Lakewood w stanie Kolorado) – amerykański muzyk, kompozytor i multiinstrumentalista. Chris Broderick znany przede wszystkim z występów w grupie muzycznej Jag Panzer, której był członkiem w latach 1997–2008. W latach 2001–2003 i 2006–2007 jako muzyk koncertowy współpracował z zespołem Nevermore. W 2008 roku dołączył do zespołu Megadeth. Absolwent University of Denver i Lamont School of Music w klasie gitary klasycznej.
W 2014 roku na tle różnic artystycznych muzyk opuścił skład Megadeth.

</doc>
<doc id="1248423" url="https://pl.wikipedia.org/wiki?curid=1248423" title="Shawn Drover">
Shawn Drover

Shawn Drover (ur. 5 maja 1966 roku w Montrealu) - kanadyjski perkusista. Drover znany jest z występów w grupach muzycznych Eidolon oraz Megadeth. Od 2014 roku współtworzy formację Act of Defiance.
Muzyk jest endroserem instrumentów firm Yamaha, Vic Firth i Sabian.
Jego młodszy brat Glen również jest muzykiem.

</doc>
<doc id="1248424" url="https://pl.wikipedia.org/wiki?curid=1248424" title="Nancy Everhard">
Nancy Everhard

Nancy Everhard (ur. 30 listopada 1957 roku w Wadsworth) – amerykańska aktorka filmowa i telewizyjna, znana głównie z roli Sharon Hart w serialu "Everwood". Jest żoną aktora Toma Amandesa.

</doc>
<doc id="1248425" url="https://pl.wikipedia.org/wiki?curid=1248425" title="Linia tramwajowa nr 3 w Szczecinie">
Linia tramwajowa nr 3 w Szczecinie

Linia tramwajowa nr 3 – linia tramwajowa w Szczecinie łącząca osiedla Zawadzkiego-Klonowica przez Niemierzyn, Niebuszewo, Śródmieście do Pomorzan.
Historia linii.
Od 1897 r. do 1945 r..
Trasa linii została wytyczona w 1897 r. Było to pierwsze całkowicie od podstaw zbudowane torowisko dla tramwaju elektrycznego w Szczecinie. Na odcinku Pölitzer Straße (al. Wyzwolenia) od skrzyżowania z obecną ul. Kujawską do ul. Staszica pokrywała się z trasą pierwszej linii tramwaju konnego. Nowa linia została oznakowana kolorem pomarańczowym, a jej trasa prowadziła ulicami: Hauptbahnhof (Dworzec Główny) – Oberwiek (ul. Kolumba) – ulica przy Marktplatz (ul. Nowa) – Grüne Schanze (ul. Dworcowa) – Parade Platz (al. Niepodległości) – Moltke Straße (al. Wyzwolenia do pl. Rodła) – Pölitzer Straße (al. Wyzwolenia) do skrzyżowania z Friedeborn Straße/Grenz Straße (ul. H. Kołłątaja/ul. S. Staszica).
Jeszcze przed 1900 r. linię wydłużono przez Warsower Straße (ul. Krasińskiego) do przystanku końcowego przy Nemitzer Friedhof (Cmentarza Niemierzyńskiego) na Nemitzer Straße (ul. Niemierzyńskiej). Kolejne odcinki torów zbudowano: w 1906 r. do Bahndamm (wiaduktu kolejowego nad ul. Niemierzyńską), w 1907 r. przez Eckerberger Straße (ul. Arkońską) do skrzyżowania z Johannistal Straße (ul. Serbską) i w 1912 r. ostatni odcinek do krańcówki Eckerberger Wald (Las Arkoński). W międzyczasie w 1904 r. nadano linii numer 3, a w 1907 r. przy Nemitzer Straße oddano do użytku nową zajezdnię, później pod nazwą Niemierzyn. Wcześniej tramwaje korzystały z zajezdni przy Oberwiek (ul. Kolumba). W 1924 r. linię 3 wydłużono przez Pommerensdorfer Straße (ul. Chmielewskiego) do krańcówki Pommerensdorf (Pomorzany), a linię 4 – kursującą wcześniej do Pomorzan – skrócono do Dworca Głównego.
Przystanki na trasie według rozkładu jazdy z 1937 r.:
Według tego samego rozkładu linia kursowała w dni robocze (Werktags) od godz. 4:30 rano do 1:30 w nocy, średnio co 6–12 minut. Po godz. 22:30 jej trasa ulegała skróceniu do krańcówki „Nemitz”.
W czasie II wojny światowej, nawet po nalotach alianckich na Szczecin w 1943 i 1944 r., dzięki ofiarnej pracy tramwajarzy przez większą część wojny udało się doprowadzić do w miarę normalnego kursowania.
Po 1945 r..
Komunikację po zakończeniu II wojny światowej już w polskim Szczecinie zainaugurował 12 sierpnia 1945 r. tramwaj na linii nr 3 – przejechał on wówczas trasę z najmniej zniszczonej wówczas Zajezdni Niemierzyn do Bramy Portowej. Jeszcze w tym samym roku linia kursowała na trasie Las Arkoński – Dworzec Główny, a w 1947 r. przywrócono historyczną trasę (do Pomorzan). Pierwszym tramwajem był wagon typu Niska o numerze bocznym 200 (sprowadzony w 1942 r.). Jego eksploatacja zakończyła się w 1974 r., kiedy został oddany do kasacji.
Nazewnictwo ulic na trasie w latach powojennych (jeśli były inne niż obecnie):
1 sierpnia 1959 r. istniejącą wówczas krańcówkę przy Lesie Arkońskim zmieniono w tradycyjną pętlę tramwajową, a 23 grudnia 1961 r. oddano torowisko w ciągu ul. Smolańskiej i nową pętlę na Pomorzanach przy skrzyżowaniu z ul. Budziszyńską, dokąd przedłużono także torowisko linii nr 4 z al. Powstańców Wielkopolskich. Wcześniej trasa linii nr 4 kończyła się na wysokości Szpitala Klinicznego nr 2 PAM. W 1960 r. uruchomiono linię nocną kursującą w godzinach od 23:00 do ok. 5:00 na trasie linii dziennej, oznaczono ją jako 3N. 1 lipca 1996 r. zlikwidowano linię nocną 3N, a dokładnie 5 miesięcy później pozostałe linie tramwajowe nocne, zastępując je siecią połączeń autobusowych. 
W międzyczasie trasa linii 3 zmieniała się tylko z powodu remontów:
3 listopada 1996 r. był ostatnim dniem kursowania tramwajów typu Konstal N na linii dziennej, obsługiwały one wówczas linię 3. 1 października 2004 r. na linię 11 wyjechał ostatni tramwaj z Zajezdni Niemierzyn, odtąd obsługę linii przejęła Zajezdnia Tramwajowa Pogodno, a samą zajezdnię przekształcono z dniem 1 stycznia 2006 r. w Muzeum Techniki i Komunikacji „Zajezdnia Sztuki”. 28 lutego 2007 r. był ostatnim dniem kursowania tramwajów typu Konstal 102Na i również w tym przypadku ostatni z nich zjechał do zajezdni po obsłudze na linii 3. 15 czerwca 2007 r. wiata przystankowa przy pętli Las Arkoński (istniejąca od lat 20. XX w., obecnie po remoncie, została wpisana do rejestru zabytków)..
25 lipca 2020 r. część kursów wydłużono przez nowo wybudowany odcinek na ul. Arkońskiej do Zajezdni Pogodno. W grudniu 2021 linię przedłużono do nowej pętli Osiedle Zawadzkiego. W związku z rozpoczęciem tzw. „rewolucji torowej”, czyli wielką przebudową torowisk w centrum Szczecina, od 29 maja 2021 r. „Trójkę” zawieszono (w zamian do Lasu Arkońskiego kursowały linie 5 i 12). Przywrócono ją 18 grudnia 2021 r. na okrojonej trasie Osiedle Zawadzkiego - Kołłątaja (gdzie następowało trójkątowanie składu), a 27 czerwca 2022 r. od ronda Giedroycia trasę zmieniono do Dworca Niebuszewo.
Linia 3 obecnie.
Trasa linii: ul. W. Szafera - rondo Błękitnej Armii - ul. W. Szafera - rondo Szczecińskich Olimpijczyków - ul. W. Szafera - rondo J. Olszewskiego - ul. Arkońska - ul. Niemierzyńska - ul. Z. Krasińskiego - al. Wyzwolenia - rondo J. Giedroycia - ul. H. Kołłątaja - rondo Sybiraków - ul. A. Asnyka - ul. E. Orzeszkowej (powrót: ul. Boguchwały - ul. A. Asnyka).

</doc>
<doc id="1248427" url="https://pl.wikipedia.org/wiki?curid=1248427" title="Tom Amandes">
Tom Amandes

Tom Amandes (ur. 9 marca 1959 w Chicago w stanie Illinois) – amerykański aktor filmowy i telewizyjny, często gościnnie występujący w popularnych programach, takich jak "Ostry dyżur".
Występował jako dr Harold Abbott w serialu tv "Everwood". Jego żoną jest aktorka Nancy Everhard.

</doc>
<doc id="1248428" url="https://pl.wikipedia.org/wiki?curid=1248428" title="James LoMenzo">
James LoMenzo

James LoMenzo, pseud. JLo (ur. 13 stycznia 1959 w Nowym Jorku) – amerykański basista, muzyk, kompozytor i instrumentalista. Występował w takich grupach muzycznych jak: Slash’s Snakepit, Black Label Society, Megadeth, Ozzy Osbourne.

</doc>
<doc id="1248429" url="https://pl.wikipedia.org/wiki?curid=1248429" title="Michałowska">
Michałowska

Michałowska może się odnosić do:
Ludzi:
Obszaru:

</doc>
<doc id="1248431" url="https://pl.wikipedia.org/wiki?curid=1248431" title="Dyskografia Scotta Storcha">
Dyskografia Scotta Storcha



</doc>
<doc id="1248432" url="https://pl.wikipedia.org/wiki?curid=1248432" title="Doctorow">
Doctorow

Doctorow może się odnosić do:

</doc>
<doc id="1248435" url="https://pl.wikipedia.org/wiki?curid=1248435" title="Clas Åkesson Tott">
Clas Åkesson Tott

Clas Åkesson Tott (ur. 14 sierpnia 1630, zm. 15 lipca 1674) – szwedzki dyplomata. Studiował na uniwersytecie w Uppsali od roku 1647. Po ukończeniu studiów w 1651 roku zaczął bywać na dworze królewskim. Był w Warszawie (już jako wysoki urzędnik królewski) w roku 1656 podczas potopu szwedzkiego. W latach 1661-1662 i ponownie od 1672 do 1674 był szwedzkim ambasadorem w Paryżu, gdzie zmarł w lipcu 1674 roku.

</doc>
<doc id="1248438" url="https://pl.wikipedia.org/wiki?curid=1248438" title="Prószyński">
Prószyński



</doc>
<doc id="1248439" url="https://pl.wikipedia.org/wiki?curid=1248439" title="Roman Sitkowski">
Roman Sitkowski

Roman Sitkowski ps. „Wiktor” (ur. 29 lipca 1915 w Kozienicach, zm. 13 października 2007 w Londynie) – polski wojskowy, pułkownik AK, działacz środowisk kombatanckich.
Uczestnik polskiej wojny obronnej września 1939 r., a w okresie poprzedzającym powstanie warszawskie organizator podziemia wojskowego. Podczas powstania w stopniu podporucznika dowodził plutonem 686 „Grochów” batalionu „Ryś”. Został ranny 27 sierpnia 1944 r., przy ul. Podchorążych w Warszawie. Po przeprawie przez Wisłę, pełnił funkcję dowódcy oddziału „Grochów” podczas walk na Mokotowie.
Po zakończeniu działań wojennych przebywał na emigracji w Londynie. Był członkiem Zarządu Głównego AK, współzałożycielem Fundacji Armii Krajowej oraz współzałożycielem i prezesem Towarzystwa Przyjaciół Polskiego Uniwersytetu na Obczyźnie. Płk Roman Sitkowski uczestniczył w organizacji sprowadzenia do Polski prochów dowódców AK.
Pochowany 22 lutego 2008 r., na Cmentarzu Wojskowym-Powązkowskim w Warszawie w kwaterze FII, rząd 13, grób 14.

</doc>
<doc id="1248440" url="https://pl.wikipedia.org/wiki?curid=1248440" title="Josias Cederhielm">
Josias Cederhielm

Josias Cederhielm (1673-1729) szwedzki dyplomata.
Przed 1700 rokiem zatrudniony w szwedzkiej kancelarii na Łotwie. W roku 1706 jako poseł szwedzki zmusił elektora saskiego Fryderyka Augusta I by podpisał upokarzający pokój w Altranstädt.
W roku 1709 (bitwa pod Połtawą) jak wielu urzędników dostał się do niewoli rosyjskiej. W 1722 powrócił znów do Szwecji. W latach 1725-1726 był szwedzkim posłem w Rosji, dokąd towarzyszył mu Carl Fredrik Piper.
Rodzina Cederhielm przybyła do Szwecji z duńskiej Jutlandii w 1615 roku. 

</doc>
<doc id="1248443" url="https://pl.wikipedia.org/wiki?curid=1248443" title="Opiekun prawny">
Opiekun prawny



</doc>
<doc id="1248444" url="https://pl.wikipedia.org/wiki?curid=1248444" title="HMS Vanguard (1944)">
HMS Vanguard (1944)

HMS Vanguard – brytyjski pancernik, który wszedł do służby po II wojnie światowej. Był to ostatni i największy z brytyjskich pancerników.
Historia.
W 1939 w związku z napiętą sytuacją międzynarodową w Wielkiej Brytanii pojawiła się propozycja, aby pozostające od 1925 w magazynach wieże artylerii głównej, zdjęte z krążowników HMS „Courageous” i HMS „Glorious”, zamontować na nowym pancerniku. Początkowo planowano zainstalować te wieże na kadłubie "King George V" wyposażonym w siłownię zaprojektowaną dla planowanych pancerników typu "Lion".
Ostatecznie podjęto decyzję o budowie nowego typu szybkiego pancernika wyposażonego w siłownię zaprojektowaną dla jednostek typu "Lion". Zamówienie na budowę okrętu zostało złożone 14 marca 1941 w stoczni John Brown &amp; Company Clydebank. Położenie stępki miało miejsce 2 października 1941. Początkowo prace na okręcie traktowano priorytetowo i prowadzono je kosztem innych projektów. Tempo prac uległo spowolnieniu w momencie utraty znaczenia pancerników na rzecz lotniskowców.
Na konstrukcję okrętu znaczny wpływ wywarły doświadczenia bojowe zdobyte przez inne pancerniki Royal Navy. Np. pionowe szyby ewakuacyjne wprowadzono po zatopieniu przez japońskie lotnictwo pancernika HMS „Prince of Wales”.
Wodowanie „Vanguarda” miało miejsce 30 listopada 1944, wejście do służby 9 sierpnia 1946. Matką chrzestną była późniejsza królowa Elżbieta II.
W lutym 1947 okręt udał się w rejs do RPA z królem Jerzym VI na pokładzie. W 1949 okręt przydzielono do floty śródziemnomorskiej, a następnie do eskadry szkolnej Home Fleet, gdzie pełnił funkcję okrętu flagowego. W tym czasie planowano jego przebudowę na okręt rakietowy, jednak ostatecznie zrezygnowano z tego projektu. Okręt wycofano ze służby 9 października 1959 i sprzedano na złom w 1960. Złomowanie okrętu zakończyło się w 1961.
Opancerzenie i uzbrojenie.
Okręt opancerzono podobnie jak pancerniki typu "King George V". Masa pancerza wynosiła ok. 1/3 masy całego okrętu (ok. 15 000 ton). Zastosowano system „wszystko albo nic”. Cytadela zaczynała się przed pierwszą wieżą artylerii głównej i kończyła za ostatnią. Od góry cytadeli znajdował się główny pokład pancerny. Pancerz burtowy wykonano w postaci pasa pancernego przymocowanego na zewnątrz kadłuba. Ochrona przeciwtorpedowa opierała się na grodziach wzdłużnych przedzielanych grodziami poprzecznymi.
Okręt wyposażono w artylerię główną kalibru 381 mm, podobnie jak wiele innych jednostek europejskich marynarek wojennych (np. „Bismarck”, „Vittorio Veneto”, „Richelieu”). Zastosowana na HMS „Vanguard” artyleria pochodziła jednak z czasów I wojny światowej i nie dorównywała konstrukcjom nowocześniejszym. Można spotkać się z opinią, że HMS Vanguard był okrętem niedozbrojonym.
Okręt charakteryzował się dużą dzielnością morską, był także wyposażony w klimatyzację. System kierowania ogniem należał wówczas do najnowocześniejszych.

</doc>
<doc id="1248446" url="https://pl.wikipedia.org/wiki?curid=1248446" title="Cmentarz Łukianowski">
Cmentarz Łukianowski

Cmentarz Łukianowski (, "Łuk'janiwśke kładowyszcze") – jedna z najstarszych nekropolii Kijowa. 
Został założony w 1878 roku jako cmentarz miejski – wcześniej przez kilka lat chowano tu pacjentów miejscowego szpitala. Swój spoczynek na cmentarzu znaleźli przedstawiciele znanych kijowskich rodów, m.in. Połubotków, Leontowiczów, Samojłowiczów. 
Po likwidacji nekropolii na Askoldowej Mogile i przy monasterze Opieki Matki Bożej przeniesiono tu kilka najcenniejszych nagrobków. Na cmentarzu pochowano poległych w bitwie pod Krutami, a także ofiary kijowskiego NKWD. 
Powyżej dwóch tysięcy nagrobków cmentarnych znajduje się w rejestrze zabytków architektury. 

</doc>
<doc id="1248450" url="https://pl.wikipedia.org/wiki?curid=1248450" title="Adam Ferguson">
Adam Ferguson

Adam Ferguson (ur. w Perth (Szkocja), zm. 22 lutego 1816 w Saint Andrews) – szkocki ekonomista i myśliciel polityczny.
Życiorys.
Do szkoły chodził w Perth (Szkocja), a później uczęszczał na Uniwersytet Św. Andrzeja w Edynburgu. Po studiach został kapelanem wojskowym. W 1745 podczas bitwy pod Fontenoy odmówił wykonania rozkazu wycofania się. 
W 1754 zrezygnował z działalności duchownej. W styczniu 1757 został bibliotekarzem wydziału prawa na Uniwersytecie Św. Andrzeja w Edynburgu. Przed nim to stanowisko zajmował David Hume. W 1759 został profesorem-wykładowcą "Filozofii Naturalnej" na uczelni edynburskiej.
W 1767 wydał swe pierwsze dzieło "Essay of Civil Society". W 1776, w odpowiedzi na pisma Richarda Price'a opublikował anonimowo: replikę popierającą żądania parlamentu w Londynie względem kolonistów.
W 1783 ukazało się jego dzieło historyczne "History of the Progress and Termination of the Roman Republic", dotyczące historii antycznego Rzymu.
Myśl polityczna i ekonomiczna.
Ferguson był zwolennikiem wolnego handlu i wolnego rynku. W polityce był raczej konserwatywny, choć popierał postulowane przez Monteskiusza reformy rządów.
Tak jak Thomas Hobbes, Bernard de Mandeville i David Hume (jeden z nielicznych autorów, krytycznie odnoszących się do Fergusona), Ferguson uważał egoizm za siłę napędową społeczeństwa, lecz był zdania – w przeciwieństwie do deisty Hume'a – iż nad wszystkim czuwa opatrzność Boska. Według niego ludzkość zmierza do swego przeznaczenia ("destiny") i do wzniosłego końca ("supreme end"). Jednocześnie popierał też francuską teorię stałego postępu wiedzy i umiejętności ludzkich, którą we Francji głosił przede wszystkim Jean Condorcet.

</doc>
<doc id="1248458" url="https://pl.wikipedia.org/wiki?curid=1248458" title="Cmentarz Zwierzyniecki w Kijowie">
Cmentarz Zwierzyniecki w Kijowie

Cmentarz Zwierzyniecki lub na Zwierzyńcu (ukr. "Звіринецьке кладовище", "Zwirynećke kładowyszcze") - jedna z najstarszych nekropolii Kijowa położona na Zwierzyńcu między Niewodnickim Jarem a Bulwarem Przyjaźni. 
Na początku XVIII wieku znajdował się tu niewielki cmentarzyk parafialnej cerkwi Narodzenia Św. Jana Chrzciciela ("Різдва Іоанна Предтечі") - sama świątynia działała od 1729 do 1930 roku. 
Przez długi czas chowani tu byli wyłącznie mieszkańcy Zwierzyńca, dopiero w latach trzydziestych XX wieku cmentarz nabrał charakteru ogólnomiejskiego. Przeniesiono tu nagrobki z Askoldowej Mogiły (m.in. rodziny Podolińskich i kijowskiego mecenasa Tarnowskiego), pochowano profesora zoologii Mykołę Szarlemana, historyka Wołodymyra Szczerbynę i śpiewaczkę operową Marię Doniec-Tesseir. Po zamknięciu Cmentarza Łukianowskiego dla pochówków, byli tu chowani duchowni prawosławni.
Przed 1917 rokiem na Zwierzyńcu znajdowały się również cmentarze innych wyznań: żydowski (zał. 1796), karaimski i muzułmański, na którym chowano jeńców tureckich wojny 1877-78, oraz cmentarz szpitalny. W czasie I wojny światowej na Zwierzyńcu składano szczątki żołnierzy poległych w walkach ("Bratśke kładowyszcze") - pozostałością militarnej nekropolii jest cerkiew z 1916 roku.

</doc>
<doc id="1248463" url="https://pl.wikipedia.org/wiki?curid=1248463" title="Cmentarz Żydowski w Kijowie (Łukianowski)">
Cmentarz Żydowski w Kijowie (Łukianowski)

Łukianowski Cmentarz Żydowski (ukr. "Лук'янівський єврейський цвинтар", "Łuk'janiwśkyj jewrejśkyj cwyntar") – cmentarz żydowski znajdujący się na Łukianówce w Kijowie. Obecnie całkowicie zniszczony. 
Został otwarty dla pochówków w 1894. Zajmował obszar nieco większy niż 25 ha. Wystrój architektoniczny cmentarza zaprojektował Władimir Nikołajew – otaczał go mur z arkadami, na terenie kirkutu znajdowały się pomieszczenia rytualne oraz dom pogrzebowy. 
Na cmentarzu pochowano m.in. rodzinę kijowskich fabrykantów cukrowych Brodzkich, działacza syjonistycznego Maksa Mandelsztama oraz kilku znanych ukraińskich cadyków, Główny rabin Kijowa Nukhim Waisblat.
W 1937 kirkut został zamknięty dla pochówków. Był sukcesywnie dewastowany podczas okupacji niemieckiej i powojennych rządów sowieckich. Po 1945 część nagrobków przeniesiono na Cmentarz Berkowicki – w roku podjęto oficjalną decyzję o likwidacji cmentarza. 
Grób założyciela Poalej Syjonu Bera Borochowa został przeniesiony do Izraela.
Obecnie na miejscu cmentarza znajduje się centrum telewizyjne. 

</doc>
<doc id="1248465" url="https://pl.wikipedia.org/wiki?curid=1248465" title="Kameralistyka">
Kameralistyka



</doc>
<doc id="1248466" url="https://pl.wikipedia.org/wiki?curid=1248466" title="Stanisław Lange">
Stanisław Lange

Stanisław Lange (ur. 5 marca 1898 w Warszawie, zm. 21 kwietnia 1960 w Wołominie) – instruktor harcerski, działacz społeczny i samorządowy.
Życiorys.
Syn Jana i Bronisławy z Bieńkowskich. Uczeń Gimnazjum im. Króla Władysława IV (matura w 1921), od 1915 harcerz w 17 Warszawskiej Drużynie Harcerskiej. W późniejszych latach był drużynowym tej drużyny oraz I Wołomińskiej Drużyny Harcerskiej męskiej imienia króla Władysława Łokietka.
10 lipca 1920 wstąpił na ochotnika do wojska, 5 września 1920 ukończył Szkołę Podoficerów Artylerii w Toruniu, uzyskując stopień kaprala. Studiował na Wydziale Prawa Uniwersytetu Warszawskiego oraz w Szkole Nauk Politycznych.
W latach 1927–1939 specjalista ds. organizacji akcji obozowej w Państwowym Urzędzie Wychowania Fizycznego i Przysposobienia Wojskowego w Warszawie. W okresie 1929–1932 oraz podczas II wojny światowej był wiceburmistrzem Wołomina. Przez wiele lat był także przewodniczącym rady parafialnej przy parafii pw. Matki Bożej Częstochowskiej w Wołominie.
Harcmistrz Stanisław Lange przez wiele lat był komendantem Chorągwi Mazowieckiej Związku Harcerstwa Polskiego oraz członkiem Głównej Kwatery ZHP. Uczestniczył w międzynarodowych zlotach skautowych Jamboree w Wielkiej Brytanii i Holandii. W 1935 był kwatermistrzem na Jubileuszowym Zlocie Związku Harcerstwa Polskiego w Spale. Przez wiele lat organizował i prowadził harcerskie obozy instruktorskie we wsi Cimochowizna nad jeziorem Wigry.
W czasie II wojny światowej działał w OW „Wilki”, a następnie Narodowych Siłach Zbrojnych. Pisał do prasy podziemnej (tygodnika „Brzask”, miesięcznika „Kupiec Polski” i „Biuletynu Informacyjnego”), wspierał konspiracyjne działania harcerzy, brał udział w pracach Rady Głównej Opiekuńczej (RGO), pomagając mieszkańcom miasta, w tym ludności żydowskiej. Aresztowany przez Gestapo za pomoc rodzinom żydowskim w 1943, więziony na Pawiaku. Dzięki staraniom rodziny i bliskich został wykupiony z rąk niemieckich i po kilku miesiącach opuścił areszt. 
Po wejściu wojsk radzieckich do Wołomina we wrześniu 1944 ukrywał się przed NKWD. W 1945 zaangażował się w odbudowę zniszczonego pod koniec wojny wołomińskiego kościoła pw. Matki Bożej Częstochowskiej. 
Po wojnie pracował w Straży Ochrony Kolei, a następnie jako urzędnik na Dworcu Wschodnim w Warszawie, dyrektor ds. administracyjno–handlowych w Państwowych Zakładach Wydawnictw Szkolnych w Warszawie (zwolniony z pracy za sprawą UB) i pracownik Instytutu Wzornictwa Przemysłowego.
W 1956 utworzył w Wołominie Koło Pszczelarzy, odznaczony Złotą Odznaką Polskiego Związku Pszczelarskiego. Był także prezesem wołomińskiego Oddziału Polskiego Czerwonego Krzyża, zorganizował m.in. zbiórkę pieniędzy na pierwszą w tym rejonie karetkę pogotowia. Od 1957 był kierownikiem wydziału finansowo-gospodarczego w Komendzie Chorągwi Warszawskiej.
Lange pochowany został na cmentarzu Bródnowskim w Warszawie (kwatera 17 C-1-9).

</doc>
<doc id="1248469" url="https://pl.wikipedia.org/wiki?curid=1248469" title="Jan Reginek">
Jan Reginek

Jan Reginek (ur. 24 listopada 1879 w Dobrzeniu Wielkim koło Opola na pruskim Górnym Śląsku, zm. 1941 w Oświęcimiu) – śląski nauczyciel i polityk, doktor geologii, przewodniczący Rady Robotników i Żołnierzy w Raciborzu (1918), współzałożyciel Związku Górnoślązaków-Bund der Oberschlesier (1919), polski działacz plebiscytowy (1920-1921), kierownik Seminarium Nauczycielskiego w Tarnowskich Górach (1922-1928, radny gminy Golejów (dziś dzielnica Rybnika) od 1929 roku, więzień nazistowskiego obozu zagłady Auschwitz-Birkenau (1941).
Początek biografii.
W 1895 r. przeniósł się do Prudnika i wziął pod opiekę swego 8-letniego brata Tomasza. Podczas I wojny światowej (1914-1918) ukończył studia geologiczne w Szwajcarii, uwieńczone doktoratem. Jego kilkuletnie doświadczenie, zdobyte na terenie Szwajcarii, znacząco wpłynęło również na jego późniejsze polityczne poglądy. Po powrocie na Górny Śląsk, Reginek objął posadę nauczyciela w seminarium nauczycielskim w Raciborzu. Postawę polityczną obydwu braci ukształtował obóz umiarkowanych polskojęzycznych Górnoślązaków i górnośląskich Polaków, związanych z pismem „Katolik”, redagowanym przez Adama Napieralskiego niemiecka, katolicka partia Centrum (Zentrum), rywalizująca zarówno z protestanckimi Ślązakami-Niemcami, jak również z obozem polskim – Wojciecha Korfantego. W latach wrzenia rewolucyjnego, gdy władzę przejmowały rady robotnicze i żołnierskie Jan Reginek został przewodniczącym Rady Robotników i Żołnierzy w Raciborzu. 22 listopada 1918 roku uczestniczył w Konferencji Rad Górnośląskich, zorganizowanej w Gliwicach. I wojna światowa doprowadziła do wrzenia rewolucyjnego, którego efektem był upadek władających Rzeszą Niemiecką i Monarchią Austro-Węgierską dynastii Hohenzollernów i Habsburgów.
Działalność niepodległościowa.
Powstałe w wyniku traktatu pokojowego nowe państwa Rzeczpospolita Polska i Republika Czechosłowacji podniosły kwestię roszczeń terytorialnych do części ziem śląskich. Górnośląscy liderzy partii Centrum opowiedzieli się wówczas za autonomią Górnego Śląska w ramach Rzeszy Niemieckiej. Natomiast bracia Reginkowie, idąc za przykładem Józefa Kożdonia, postanowili wykorzystać nieokreśloną przyszłą przynależność polityczną Górnego Śląska i doprowadzić swą ojczyznę do niepodległości. Wspólnie z Ewaldem Lataczem z Wodzisławia 27 listopada 1918 roku utworzyli w Rybniku – tajny Komitet Górnośląski (Oberschlesische Komitee), który domagał się od Polski, Czechosłowacji i Niemiec przyznania Górnemu Śląskowi „samodzielnego stanowiska politycznego” i zagwarantowanie neutralności na wzór Szwajcarii i Belgii. Dzień wcześniej Ewald Latacz zorganizował w Katowicach spotkanie braci Reginków z przedstawicielami górnośląskich przemysłowców, popierających ideę niepodległości Górnego Śląska. Byli to najprawdopodobniej Pieler i Werner – dyrektorzy generalni zakładów Donnersmarcków i Schaffgotschów, co wskazuje na poparcie dla tej idei właścicieli tychże przedsiębiorstw.
2 grudnia bracia Tomasz i Jan Reginkowie oraz Ewald Latacz udali się do Pragi. Dla pozyskania protekcji tamtejszych polityków dla idei niepodległości Górnego Śląska, liderzy Komitetu Górnośląskiego (Oberschlesisches Kommitee) złożyli propozycję wymiany handlowej górnośląskiego węgla w zamian za czeską żywność. Jan Reginek przedstawił również pomysł objęcia niepodległej Republiki Górnośląskiej protektoratem Czechosłowacji oraz plany przyszłej wspólnej konwencji gospodarczej i wojskowej. Praskie władze zachowały postawę wyczekującą, deklarując poparcie wyłącznie w przypadku, gdy ideę tę zaakceptują państwa Ententy. Premier Karel Kramář obiecał równocześnie dowiedzieć się jakie jest stanowisko mocarstw alianckich w kwestii utworzenia niepodległego państwa górnośląskiego. W dniach 10 do 15 grudnia ponownie przebywała w Pradze delegacja Komitetu Górnośląskiego (Oberschlesisches Kommitee) – Jan Reginek i Fritz Wenske z Królewskiej Huty (dziś Chorzów) oraz nie wymieniony z nazwiska Polak, którym był najprawdopodobniej ks. Tomasz Reginek. Na spotkaniu z nimi premier Czechosłowacji – Karel Kramář stwierdził, że państwa Ententy biorą pod uwagę możliwość powstania niepodległej Republiki Górnośląskiej oraz wyraził poparcie Czechosłowacji dla takiej idei. Dodał także, iż w przypadku powstania na Górnym Śląsku niepodległego państwa, Czesi zrezygnują z roszczeń terytorialnych do powiatów: kozielskiego, raciborskiego, rybnickiego i pszczyńskiego. 16-21 grudnia Jan Reginek przebywał w Berlinie jako delegat rad robotniczych i żołnierskich powiatów raciborskiego, rybnickiego i pszczyńskiego. Podczas rozmów z przedstawicielami niemieckich władz państwowych postanowił skorzystać z okazji i zorientować się jaki mają oni stosunek do idei niepodległości Górnego Śląska. W strukturach rządowych Niemiec jedynie minister spraw zagranicznych Hugo Haase i podsekretarz stanu w ministerstwie spraw wewnętrznych Helmuth von Gerlach odnosili się życzliwie do niepodległościowych dążeń Górnoślązaków, natomiast pozostali byli im zdecydowanie przeciwni.
W styczniu roku 1919 Ewald Latacz oraz bracia Reginkowie utworzyli w Bytomiu – ponadpartyjny Związek Górnoślązaków-Bund der Oberschlesier, dążący do niepodległości Górnego Śląska. Jan Reginek był twórcą koncepcji ustrojowych państwa, którego utworzenia domagali się Górnoślązacy, czyli wielojęzycznej, neutralnej Republiki Górnośląskiej na wzór Konfederacji Szwajcarskiej i Królestwa Belgii, powstałej z ziem Rejencji Opolskiej (pruski Górny Śląsk i byłego Śląska Austriackiego, mającego bliskie powiązania gospodarcze z Czechosłowacją lub Polską. Wielojęzyczność, czyli równouprawnienie wszystkich dialektów śląskich gwarantowałoby jedno z zasadniczych praw obywatelskich: „Ze wszystkimi władzami wolno używać języków na Górnym Śląsku w używaniu będących”. Bez wątpienia na takie rozwiązania ustrojowe wpłynęły doświadczenia Reginka, który dostrzegał znaczne podobieństwa w sytuacji etniczno-językowej obydwu krajów: Górnego Śląska i Szwajcarii. Szkolnictwo miało odbywać się w zależności od woli rodziców w języku niemieckim, polskim lub obydwu jednocześnie. Utrakwistyczne nauczanie polsko-niemieckie miało być propagowane przez rząd oraz objęte protektoratem władz państwowych Republiki Górnośląskiej. Mimo że postulat utworzenia niepodległej Republiki Górnośląskiej, został umieszczony w statucie organizacji warunkowo („w przypadku odłączenia Górnego Śląska od Rzeszy Niemieckiej przez konferencję pokojową”), zgodnie z rozporządzeniem prezydenta Rejencji Opolskiej z 31 grudnia 1918 roku, został on uznany przez władze niemieckie za zdradę stanu. Niemcy ogłosili ustawę o stanie wyjątkowym, której paragraf 96 zabraniał publicznego poruszania sprawy niepodległości Górnego Śląska. Następnie zawiesili działalność Związku Górnoślązaków-Bund der Oberschlesier i dokonali aresztowań wśród jego członków. Do więzienia trafił m.in. Jan Reginek. Śląskich działaczy narodowych zwolniono razem z polskimi, dopiero wskutek amnestii ogłoszonej przez aliantów, którzy przejęli kontrolę nad pruskim Górnym Śląskiem po klęsce I powstania śląskiego, wywołanego przez POW w sierpniu roku 1919.
Działalność propolska.
Pod wpływem brata ks. Tomasza Reginka, który jesienią 1919, porzucił dążenia do niepodległości Górnego Śląska, Jan Reginek uczynił to samo. Głównym celem obydwu braci stała się teraz działalność na rzecz niepodzielności i autonomii Górnego Śląska w ramach państwowych Rzeczypospolitej Polskiej. Jednak koncepcje ustrojowe niepodległej Republiki Górnośląskiej, opublikowane na łamach „Der Bund-Związek” 23 kwietnia 1920 roku w tekście "Zasadnicze myśli do konstytucji wolnego Państwa Wielki Górny Śląsk", są najprawdopodobniej autorstwa Jana Reginka, co zdaje się sugerować, iż wystąpił on ze Związku Górnoślązaków-Bund der Oberschlesier dopiero późną wiosną roku 1920, a być może nawet sympatyzował z nim również później, oficjalnie należąc do obozu polskiego. W sierpniu roku 1920 „Der Bund-Związek” zakwestionował współudział braci Reginków w stworzeniu koncepcji niepodległości Górnego Śląska, gdyż niemiecka prasa zarzucała Związkowi Górnoślązaków-Bund der Oberschlesier, iż został stworzony przez obóz polski, podając jako dowód właśnie postawę braci Reginków. „Der Bund-Związek” odpierał ataki: „Jak najnowszy organ plebiscytowy „Oberschlesische Volksstimme” w nr. 197 z dnia 5-go sierpnia błędnie donosi, miała myśl utworzenia wolnego państwa górnośląskiego powstać w głowie obecnie wielkopolskiego agitatora ks. kapelana Reginka i jego brata dawniejszego nauczyciela w seminarium nauczycielskim w Raciborzu Reginka. Na to odpowiadam […] ruch, który wyszedł z Tarnowskich Gór był ruchem, który wyszedł ze strony niemieckiej, w przeciwieństwie do ruchu zapoczątkowanego przez przewodnika powstańców polskich Pronobisa tudzież popieranego przez polityka polskiego, Reginka (które oba niezależnie od siebie i bez styczności z nami dążyły do tego samego celu, usamodzielnienia Górnego Śląska)”.
W województwie śląskim.
Po podziale Górnego Śląska w roku 1922 obydwaj bracia Reginkowie mieszkali w granicach Województwa Śląskiego, które zgodnie z ich intencjami otrzymało administracyjną autonomię w granicach II Rzeczypospolitej. Jan Reginek objął posadę kierownika Seminarium Nauczycielskiego w Tarnowskich Górach. Po przejściu na emeryturę 15 września 1928 roku zamieszkał w Golejowie (dziś dzielnica Rybnika), gdzie w roku 1929 został radnym gminnym z ramienia Katolickiego Bloku Ludowego (koalicja chadecji, NPR i części endecji). Wprowadził się z żoną i córką do domu, wybudowanego na wzór dworku szlacheckiego i nazwanego „Villa Regina”. Po agresji III Rzeszy na Polskę we wrześniu 1939 roku, Jan Reginek, figurujący na liście polskich działaczy plebiscytowych, został aresztowany przez gestapo, a następnie osadzony w nazistowskim obozie zagłady KL Auschwitz-Birkenau, gdzie zginął w roku 1941. Jego nazwisko znajduje się obecnie na tablicy upamiętniającej ofiary tego obozu, znajdującej się w Jerozolimie.

</doc>
<doc id="1248472" url="https://pl.wikipedia.org/wiki?curid=1248472" title="Gottfried Lengnich">
Gottfried Lengnich



</doc>
<doc id="1248473" url="https://pl.wikipedia.org/wiki?curid=1248473" title="Oblężenie Girony (1809)">
Oblężenie Girony (1809)

Oblężenie Girony – oblężenie rozpoczęte 6 maja 1809 roku, czasami nazywane trzecim oblężeniem Girony (po dwóch bataliach w roku 1808), kosztowało francuską Grande Armée siedem miesięcy ciężkich zmagań dla pokonania hiszpańskiego garnizonu Girony. Obrońcy miasta trzymali się wyjątkowo dzielnie pod dowództwem generała Álvareza dopóki choroby i głód nie zmusiły ich do kapitulacji 12 grudnia tegoż roku.
Po wstąpieniu Józefa Bonaparte na tron hiszpański w roku 1808, Álvarez był dowódcą załogi cytadeli Montjuïc w Barcelonie. 29 lutego francuskie wojska zajęły miasto. Álvarez gotował się do obrony cytadeli, ale otrzymał rozkaz od swych przełożonych, by oddać twierdzę. W tej sytuacji Álvarez zbiegł z Barcelony i dołączył do sił powstańczych. Tymczasowa junta w Kadyksie mianowała go dowódcą Armii Katalonii i gubernatorem Girony.
6 maja armia francuska w sile 18 000 bagnetów i szabel pod dowództwem marszałka Augereau obległa miasto. Álvarez miał zaledwie 5600 ludzi pod bronią. Francuzi wprowadzili do akcji 40 baterii dział, które przez następne siedem miesięcy wystrzeliły na miasto około 20 000 granatów i 60 000 kul armatnich. W sierpniu Francuzom udało się opanować zamek Montjuich, główną pozycję obronną. Nie załamany tym de Castro kazał zbudować barykady i okopy wewnątrz miasta i walki trwały kolejne cztery miesiące nim Álvarez, wyczerpany i chory, przekazał dowodzenie w inne ręce. Dwa dni później, 12 grudnia, miasto skapitulowało. Przypuszczalnie około 10 000 żołnierzy i cywilów poległo w jego obronie. Straty francuskie wyniosły około 14 000 ludzi, z których ponad połowa zmarła z wycieńczenia i chorób.
Obrona miasta (porównywalna jedynie z walkami o Saragossę) przyczyniła się do znacznych strat francuskich, tak w sile żywej jak i materialnych, a ponadto opóźniała działania armii napoleońskiej na innych teatrach wojny. Walki te przeszły do legendy okresu wojny na Półwyspie Iberyjskim. Pomimo złego stanu zdrowia Álvareza, zwycięzcy uwięzili go w Perpignan, skąd w jakiś czas później przeniesiono go do Figueres, gdzie zmarł prawdopodobnie (według historyków angielskich) otruty w 1810 roku.

</doc>
<doc id="1248477" url="https://pl.wikipedia.org/wiki?curid=1248477" title="Józef Musioł">
Józef Musioł



</doc>
<doc id="1248479" url="https://pl.wikipedia.org/wiki?curid=1248479" title="Józef Musioł (Joseph Musiol)">
Józef Musioł (Joseph Musiol)



</doc>
<doc id="1248481" url="https://pl.wikipedia.org/wiki?curid=1248481" title="Mikołaj Weyher">
Mikołaj Weyher



</doc>
<doc id="1248483" url="https://pl.wikipedia.org/wiki?curid=1248483" title="Leduc">
Leduc

Leduc – miasto w Kanadzie, w prowincji Alberta, przy linii kolejowej łączącej Calgary-Edmonton. Miasto jest położone około 30 km od Edmonton.
Zaludnienie.
Około 17 tys. mieszkańców.

</doc>
<doc id="1248484" url="https://pl.wikipedia.org/wiki?curid=1248484" title="Bitwa pod El Bruc">
Bitwa pod El Bruc

Tzw. bitwa pod El Bruc – dwie potyczki kolumn wojsk francuskich i ugrupowań hiszpańskich ochotników i najemników w czerwcu 1808 roku pod Barceloną w czasie trwania wojny w Hiszpanii.
Francuski oddział pod dowództwem generała Schwartza wyszedł z Barcelony 4 czerwca celem przebicia się z okrążenia, maszerując w kierunku na Saragossę-Lleidę. Silna burza poważnie opóźniła marsz kolumny, co dało czas na zmobilizowanie lokalnych sił katalońskich składających się z milicji z okolicznych wiosek, ochotników zwanych ("somatén") oraz szwajcarskich i walońskich żołnierzy najemnych z dawnego barcelońskiego garnizonu. Hiszpanie, dowodzeni przez generała Frencha, rozstawili się 6 czerwca w okolicach miasteczka i przełęczy El Bruc.
Starcie zakończyło się zwycięstwem Hiszpanów, w wyniku czego Francuzi zostali zmuszeni do zawrócenia do Barcelony ze stratą około 300 ludzi i jednego działa.
Drugi francuski wypad w dniu 14 czerwca spowodował jedynie wzniecenie kilku pożarów w El Bruc i nieznaczne straty po obu stronach. Siły francuskie ponownie musiały zawrócić do miasta, którego nie opuściły do ofensywy armii cesarskiej w roku następnym.

</doc>
<doc id="1248485" url="https://pl.wikipedia.org/wiki?curid=1248485" title="Cold Lake">
Cold Lake

Cold Lake – miasto w Kanadzie, w prowincji Alberta. Leży niedaleko granicy z Saskatchewanem, na obszarze o typowo rolniczym charakterze. Nazwa miasta pochodzi od jeziora Cold Lake na granicy Alberty i Saskatchewanu.
Liczba mieszkańców Cold Lake wynosi 11 991. Język angielski jest językiem ojczystym dla 88,0%, francuski dla 7,3% mieszkańców (2006).

</doc>
<doc id="1248487" url="https://pl.wikipedia.org/wiki?curid=1248487" title="Camrose">
Camrose

Camrose – miasto w Kanadzie, w prowincji Alberta, około 90 km od Edmonton. Miasto ma wiele parków gdzie rosną dzikie róże, i przez to jest znane jako miasto róż.

</doc>
<doc id="1248489" url="https://pl.wikipedia.org/wiki?curid=1248489" title="Klasy widmowe">
Klasy widmowe



</doc>
<doc id="1248490" url="https://pl.wikipedia.org/wiki?curid=1248490" title="Hard Rain">
Hard Rain

Hard Rain – koncertowy album nagrany przez Boba Dylana wiosną 1976 r. podczas tournée "Rolling Thunder Revue" oraz wydany we wrześniu 1976 r.
Historia i charakter albumu.
Jak wspomina Robertson, idea podobnego w założeniach tournée pojawiła się jeszcze w 1974 r., podczas pierwszego po ośmiu latach tournée artysty z The Band. Chciał po prostu podróżować pociągiem i utworzyć coś na wzór taboru cygańskiego i happeningu. Koncerty miały być otwarte, aby zjawiali się w tej grupie różni ludzie, którzy robiliby różne rzeczy w różnym czasie.
Ostateczna idea skrystalizowała się wiosną 1975 r., gdy Dylan był na Korsyce. Być może przyczyniło się do tego także to raczej sztywne, odpersonalizowane i niezbyt porywające poprzednie tournée. Ostatecznie pociąg zastąpiono karawaną samochodów, autami-domkami kempingowymi, autobusami itp.
Na tydzień w miejscu, gdzie zaplanowano koncert, pojawiali się ludzie z ulotkami reklamującymi występ. Wynajmowano salę pod przybranym nazwiskiem i nocą przed koncertem pojawiała się kawalkada samochodów z artystami i wszystkimi, którzy do nich dołączyli. Odbywał się koncert i natychmiast po jego zakończeniu trupa wyruszała dalej. Muzycy zmieniali się, gdyż przecież wszyscy mieli swoje harmonogramy, ale przybywali inni, którzy akurat mieli czas.
Pierwsze tournée Rolling Thunder Revue rozpoczęło się 30 października 1975 r. i zakończyło się 8 grudnia tego samego roku koncertem "Night of the Hurricane" w Madison Square Garden w Nowym Jorku.
Drugie tournée pod tą nazwą, z którego zestawiono album "Hard Rain", rozpoczęło się 18 kwietnia 1976 r. i zakończyło 25 maja tego samego roku.
Album.
Album "Hard Rain" nie otrzymał dobrych ocen od krytyków. Przede wszystkim zauważano zmniejszający się z koncertu na koncert zasób energii, a album został zestawiony z nagrań pochodzących z końcowej fazy tury koncertowej.
Wydanie albumu zbiegło się przypadkowo ze specjalnym programem TV NBC prezentującym pięć piosenek nagranych 23 maja w Fort Collins w Kolorado, cztery z 16 maja z Fort Worth z Teksasie oraz fragment "Knockin' on Heaven's Door". Pięć utworów z tego zestawu jest z Joan Baez, której jednak nie ma na albumie – zapewne z przyczyn kontraktowych.

</doc>
<doc id="1248491" url="https://pl.wikipedia.org/wiki?curid=1248491" title="Fort Saskatchewan">
Fort Saskatchewan

Fort Saskatchewan – miasto w Kanadzie, w prowincji Alberta, leżący przy granicy Edmonton, nad rzeką Saskatchewan Północny.

</doc>
<doc id="1248492" url="https://pl.wikipedia.org/wiki?curid=1248492" title="Gaz międzygwiazdowy">
Gaz międzygwiazdowy



</doc>
<doc id="1248494" url="https://pl.wikipedia.org/wiki?curid=1248494" title="Potyczka pod Cabezón">
Potyczka pod Cabezón

Potyczka pod Cabezón – starcie zbrojne w początkowym okresie trwania wojen napoleońskich w Hiszpanii 12 czerwca 1808 roku, pomiędzy nieznacznymi siłami hiszpańskiej milicji (zwanymi na wyrost „Armią Kastylii”) i oddziałem Korpusu Armijnego gen. Lasalle z sił pod dowództwem marszałka Bessièresa.
Do starcia doszło w sytuacji, gdy niewielkie siły gen. Cuesty, zebrane z niedobitków dla obrony Starej Kastylii, próbowały zablokować most i drogę wiodącą do Burgos stając przeciw nadciągającym dywizjom francuskim. Zamiast przygotować uziemnione pozycje obronne na przeciwległym brzegu rzeki Pisuerga, Cuesta, wierząc w zapał i ducha bojowego swoich żołnierzy, pchnął swoje wojska przez most do ataku na prawie dwukrotnie liczniejszego przeciwnika z łatwym do przewidzenia skutkiem: weterani konnicy Lasalle’a wprost stratowali nieostrzelanych rekrutów Cuesty i kontynuowali bez przeszkód marsz na Valladolid.

</doc>
<doc id="1248496" url="https://pl.wikipedia.org/wiki?curid=1248496" title="Roman Wysocki (koszykarz)">
Roman Wysocki (koszykarz)

Roman Wysocki (ur. 7 sierpnia 1932, zm. 12 lutego 2008 w Szczecinie) – polski koszykarz, sędzia i trener koszykarski, działacz sportowy, wieloletni prezes Zachodniopomorskiego Okręgowego Związku Koszykówki oraz założyciel i członek Zarządu Zachodniopomorskiej Federacji Sportu.
Karierę sportową zaczynał jako zawodnik w SKS Spójni Toruń w 1946 r. W latach 1949-1952 był zawodnikiem KS Budowlanych Toruń. Od 1952 r., w związku ze studiowaniem w Szczecinie występował w AZS Szczecin z którym związany był zawodniczo do 1961 r., występując przez trzy sezony w II lidze. W latach 1958-1963 piastował funkcję wiceprezesa AZS-u Środowisko. W 1965 r., przyczynił się do powstania sekcji koszykówki MKS-u Pogoń Szczecin, gdzie do 1965 r., pełnił funkcje trenera. Był trenerem zespołów seniorów i juniorów MKS-u Ogniwo w latach 1968-1973.
Od 1970 r., do 1980 pełnił funkcję prezesa Okręgowego Związku Koszykówki w Szczecinie, przyczyniając się do powierzenia Związkowi wielu prestiżowych imprez o charakterze międzynarodowym w tym między innymi meczu Polska-Ukraina w 1972 r., oraz I Mistrzostw Europy Kadetek w 1976 r. (był sekretarzem komitetu organizacyjnego). Od 1985 r., do momentu śmierci ponownie piastował funkcję prezesa Okręgowego Związku Koszykówki w Szczecinie. Pochowany został na Cmentarzu Centralnym w Szczecinie kwatera 58 C.

</doc>
<doc id="1248499" url="https://pl.wikipedia.org/wiki?curid=1248499" title="KRO">
KRO



</doc>
<doc id="1248500" url="https://pl.wikipedia.org/wiki?curid=1248500" title="The End Of All Things To Come">
The End Of All Things To Come



</doc>
<doc id="1248501" url="https://pl.wikipedia.org/wiki?curid=1248501" title="Dariusz Wlaźlik">
Dariusz Wlaźlik

Dariusz Wlaźlik (ur. 22 września 1965, zm. 11 lutego 2008 w Charlężu koło Lublina) – polski publicysta, plastyk, działacz kulturalny, ekolog, obrońca przyrody, animator ruchów i akcji społecznych oraz samorządności lokalnej, niezależny filmowiec-dokumentalista. 
Wraz z Romanem Pukarem założył w 1990 r., pierwszą w Lublinie, niezależną galerie sztuki -"Katharsis". Był współpracownikiem Lubelskiej Autonomicznej Grupy Anarchistycznej (LAGA). Pomagał Januszowi Kuśmierczykowi w pracach zmierzających do utworzenia Międzynarodowego Rezerwatu Biosfery ”Polesie Zachodnie”. Współdziałał z prof. Dominikiem Fijałkowskim i Edwardem Soroką w walce z zagrożeniami wynikającym z pracy Kopalni Węgla Kamiennego ”Bogdanka”. Miał wkład w ochronę ujęć wody pitnej w Prawiednikach, przed działalnością kopalń piasku. W 2007 r., zrealizował film dokumentalny ukazujący prawdziwy obraz podziału funduszy unijnych między organizacje pozarządowe w Polsce. 
Jako publicysta współpracował między innymi z "”Tygodnikiem Współczesnym”", "Dzikim Życiem", "Asocjacją", "”Innym Światem”" i ""Ulicą Wszystkich Świętych”". Był członkiem między innymi Towarzystwa Kultury Życia ”Recursus”, Stowarzyszeniem Popierania Rozwoju Prasy Lokalnej. Organizator akcji Wolontariatu Europejskiego i Międzynarodowych Wymian Młodzieży.

</doc>
<doc id="1248502" url="https://pl.wikipedia.org/wiki?curid=1248502" title="The Official Adventures Of Grandmaster Flash">
The Official Adventures Of Grandmaster Flash



</doc>
<doc id="1248504" url="https://pl.wikipedia.org/wiki?curid=1248504" title="ADEM">
ADEM



</doc>
<doc id="1248505" url="https://pl.wikipedia.org/wiki?curid=1248505" title="José de Palafox y Melzi">
José de Palafox y Melzi

José de Palafox y Melzi (właściwie "José Rebolledo de Palafox y Melci"), bardziej znany jako „generał” Palafox, ur. 28 października 1775 w Saragossie, zm. 15 lutego 1847 w Madrycie członek starej aragońskiej rodziny, obrońca rodzinnego miasta w roku 1808 i 1809, atakowanego przez siły francusko-polskie. Oficer regularnej armii hiszpańskiej, który w roku 1808 odmówił współpracy z rządem Józefa Bonaparte i rozpoczął walkę z najeźdźcą.
W roku 1808, będąc w stopniu podporucznika Gwardii Królewskiej towarzyszył Ferdynandowi VII w drodze do Bayonne. Po nieudanej próbie przekonania króla do konieczności ucieczki zbiegł do Aragonii, gdzie ogłosił się jej obrońcą. Lokalna junta obdarzyła go tytułem "Capitán-General". Po uderzeniu korpusu Lefebvre’a wycofał się do Saragossy, której bronił z powodzeniem przez 61 dni latem 1808 roku.
Po drugim oblężeniu, zakończonym zdobyciem miasta przez Francuzów w roku 1809, Palafox został wzięty do niewoli, w której przebywał do roku 1813. Po wojnie król zatwierdził jego tytuł "kapitana-generała Aragonii" i mianował dowódcą gwardii, ale gdy w latach późniejszych (1820) Palafox stanął w obronie konstytucji, Ferdynand VII pozbawił go wszelkich tytułów i przywilejów.
Zasłynął ze swej bezkompromisowej i twardej postawy wobec przeważających sił napastników. Jego odpowiedź na propozycję poddania Saragossy – "walka na noże" – przeszła do historii.

</doc>
<doc id="1248506" url="https://pl.wikipedia.org/wiki?curid=1248506" title="Opiekun">
Opiekun

Opiekun (opiekun prawny) – osoba powołana do ochrony interesów osobistych i majątkowych innej osoby, gdy ta takiej opieki potrzebuje (małoletni, osoba całkowicie ubezwłasnowolniona). Opiekun powinien zadbać o potrzeby życiowe osoby oddanej mu pod opiekę, powinien dbać także o jej majątek. Opiekun jest również przedstawicielem ustawowym swojego podopiecznego, czyli może dokonywać czynności prawnych w jego imieniu.
Stosunek prawny łączący opiekuna z podopiecznym nazywa się "opieką " lub "opieką prawną". Opieka została uregulowana w tytule III Kodeksu rodzinnego i opiekuńczego (art. 145-177).
Osoby, dla których ustanawia się opiekuna.
Polskie prawo przewiduje dwa przypadki sądowego ustanowienia opiekuna:
Możliwe jest także ustanowienie opiekuna prawnego przez rodzica, gdy nie jest on w stanie sprawować władzy rodzicielskiej nad dzieckiem (np. w sytuacji wyjazdu za granicę). Należy wówczas sporządzić akt notarialny o upoważnieniu danej osoby do opieki nad dzieckiem.
Kwalifikacje opiekuna.
Ustanowienie opiekuna może zostać dokonane wyłącznie przez sąd opiekuńczy, którym jest wydział rodzinny i nieletnich sądu rejonowego lub przez rodziców dziecka pełnomocnictwem notarialnym, zastępującym orzeczenie sądu. Opiekunem może być osoba mająca pełną zdolność do czynności prawnych, a jednocześnie osobą posiadająca pełnię praw publicznych (pozbawienie praw publicznych jest jednym ze środków karnych, jaki sąd może nałożyć na sprawcę przestępstwa). Opiekunem nie może być również osoba uprzednio pozbawiona przez sąd praw rodzicielskich lub zwolniona z opieki albo skazana za przestępstwo przeciwko wolności seksualnej lub obyczajności albo za umyślne przestępstwo z użyciem przemocy wobec osoby lub przestępstwo popełnione na szkodę małoletniego lub we współdziałaniu z nim, albo osoba, wobec której orzeczono zakaz prowadzenia działalności związanej z wychowywaniem, leczeniem, edukacją małoletnich lub opieką nad nimi, lub obowiązek powstrzymywania się od przebywania w określonych środowiskach lub miejscach, zakaz kontaktowania się z określonymi osobami lub zakaz opuszczania określonego miejsca pobytu bez zgody sądu. Nie można ponadto ustanowić opiekunem osoby, w stosunku do której zachodzi prawdopodobieństwo, że nie wywiąże się należycie z obowiązków opiekuna. Opiekunem może być zarówno osoba posiadająca polskie obywatelstwo jak i cudzoziemiec, prawo nie przewiduje bowiem kryterium obywatelstwa dla opiekuna, choć ze względów praktycznych posiadanie takiego obywatelstwo może być korzystne.
Zadania opiekuna.
Opiekun sprawuje pieczę nad osobą mu powierzoną, zarządza jej majątkiem, a także reprezentuje w dokonywaniu czynności prawnych i składaniu oświadczeń woli. Oznacza to, że powinien zapewnić jej środki do życia, mieszkanie i wyżywienie, w razie potrzeby wystąpić o świadczenia z ubezpieczeń społecznych (np. rentę) lub pomoc społeczną, zapewnić opiekę medyczną, realizację obowiązku szkolnego, itd.
Opiekunowi dziecka nie wolno stosować wobec niego kar cielesnych.
Opiekun nie może reprezentować swojego podopiecznego w czynnościach prawnych dokonywanych z samym opiekunem (czynność prawna z samym sobą), z małżonkiem opiekuna lub jego krewnymi w linii prostej (rodzice, dziadkowie, dzieci, wnuki, itd. – bez ograniczeń co do stopnia pokrewieństwa) oraz krewnymi w linii bocznej – do II stopnia pokrewieństwa, chyba że czynność prawna polega na bezpłatnym przysporzeniu na rzecz osoby pozostającej pod opieką (np. darowizna). Gdyby jeden opiekun był wyznaczony do opieki na dwoma lub więcej podopiecznymi, nie może również reprezentować ich w czynności prawnych pomiędzy nimi (np. sprzedaż komputera przez jednego z podopiecznych drugiemu, itp.).
Prawo wymaga, aby opiekun wykonywał swoje zadania z należytą starannością. Przed powzięciem decyzji w ważniejszych sprawach opiekun powinien wysłuchać swojego podopiecznego, jeżeli pozwala na to jego rozwój umysłowy i stan zdrowia. Powinien przy tym uwzględniać w miarę możliwości rozsądne życzenia osoby oddanej mu pod opiekę. Ponadto opiekun musi uzyskiwać zgodę sądu opiekuńczego (w formie postanowienia wydanego w postępowaniu nieprocesowym) we "wszelkich ważniejszych sprawach" – tj. w przypadku czynności przekraczających zakres zwykłego zarządu majątkiem. Za ważniejsze sprawy będą uznane, np. sprzedaż nieruchomości należącej do podopiecznego, zmiana jego imienia bądź nazwiska, umieszczenie go w domu pomocy społecznej, itd. Dokonanie czynności w takiej sprawie bez uprzedniego zezwolenia sądu będzie powodować bezwzględną nieważność tej czynności.
Co do zasady, opiekun sprawuje opiekę bezpłatnie. Jednak może zwrócić się do sądu opiekuńczego o wyznaczenie mu stałego lub jednorazowego wynagrodzenia, jeśli wykonywana przezeń opieka, a w szczególności zarządzanie majątkiem, wymaga znacznego nakładu pracy.
Powyższe prawo nie dotyczy opiekuna ustanowionego pełnomocnictwem notarialnym.
Nadzór sądu i rodzica dziecka nad opiekunem, zwolnienie opiekuna.
Sąd opiekuńczy powinien interesować się losem osoby pozostającej pod opieką, a w szczególności kontrolować, czy opiekun odpowiednio wywiązuje się ze swych zobowiązań. W tym celu sąd może na bieżąco zaznajamiać się z działalnością opiekuna, udzielać mu wskazówek, żądać wyjaśnień, a także zwrócić się o przedstawienie dokumentów związanych ze sprawowaniem opieki. Opiekun obowiązany jest co najmniej raz do roku składać sądowi opiekuńczemu sprawozdanie dotyczące osoby pozostającej pod jego opieką, a także rachunki z zarządu jej majątkiem. Sąd opiekuńczy może wyznaczyć częstsze terminy dla sprawozdań. Sąd bada sprawozdania i rachunki dostarczone przez opiekuna pod względem rzeczowym i rachunkowym, zarządza w razie potrzeby ich sprostowanie i uzupełnienie, oraz orzeka, czy i w jakim zakresie rachunki zatwierdza.
Jeżeli sąd dojdzie do wniosku, że opiekun nie wywiązuje się właściwie ze sprawowania opieki może mu wydać odpowiednie polecenia, może także zwolnić go z opieki, w szczególności gdy opiekun zaniedbuje swoje obowiązki albo występuje trwała przeszkoda w sprawowaniu opieki.
Nadzór nad opiekunem ustanowionym aktem notarialnym sprawuje rodzic dziecka.
Opiekuna ustanowionego aktem notarialnym zwalnia rodzic dziecka rozwiązaniem aktu notarialnego lub sąd opiekuńczy właściwym postanowieniem. W takiej sytuacji, osoba zwolniona z opieki jest zobowiązana zwrócić akt pełnomocnictwa rodzicom dziecka.

</doc>
<doc id="1248508" url="https://pl.wikipedia.org/wiki?curid=1248508" title="Godło Galicji i Lodomerii">
Godło Galicji i Lodomerii



</doc>
<doc id="1248509" url="https://pl.wikipedia.org/wiki?curid=1248509" title="El Bruc">
El Bruc

El Bruc − miasto w Hiszpanii (Katalonii) położone niedaleko Barcelony. W 1808 miała miejsce koło niego Bitwa pod El Bruc.

</doc>
<doc id="1248514" url="https://pl.wikipedia.org/wiki?curid=1248514" title="Kondolencje">
Kondolencje

Kondolencje – wyrażone w uroczystych słowach współczucie i żal z powodu śmierci bliskiej osoby.
W przypadku cenionych lub innych znanych za życia osób, zwyczajowo prezydent lub premier składają kondolencje rodzinom i władzom państwa, z którego pochodziła ważna zmarła osoba lub w którym wydarzyła się katastrofa.

</doc>
<doc id="1248517" url="https://pl.wikipedia.org/wiki?curid=1248517" title="Nowe przygody Mikołajka">
Nowe przygody Mikołajka

Nowe przygody Mikołajka (fr. "Histoires inédites du Petit Nicolas") – książka napisana przez René Goscinnego i zilustrowana przez Jean-Jacques'a Sempégo z serii o Mikołajku. Składa się z ponad 80 niepublikowanych wcześniej opowiadań; w 2005 roku na język polski przełożyła ją Barbara Grzegorzewska, a w 2007 roku ukazał się drugi tom, zawierający ponad 40 historyjek.
Audiobook.
W 2007 roku wydawnictwo Znak wydało „książkę do słuchania” () czytaną przez Jerzego Stuhra i Macieja Stuhra. Edycja zawiera 10 płyt audio CD i 1 płytę w formacie mp3. Całkowity czas nagrania to 602 minuty i 15 sekund.

</doc>
<doc id="1248518" url="https://pl.wikipedia.org/wiki?curid=1248518" title="Mehrzad Madanczi">
Mehrzad Madanczi

Mehrzad Madanczi Ardakani (per. مهرزاد معدنچى, ur. 10 stycznia 1985 w Szirazie) – piłkarz irański grający na pozycji lewego pomocnika lub napastnika.
Kariera klubowa.
Madanczi piłkarską karierę rozpoczął w rodzinnym mieście Sziraz, w tamtejszym zespole Homa Sziraz i w jego barwach występował w niższej lidze Iranu. Po udanych występach w Homie Sziraz przeszedł w 2002 roku do jednego z dwóch czołowych klubów w mieście, Fajr Sepasi i w jego barwach zaliczył debiut w irańskiej pierwszej lidze. W Fajr Sepasi grał do lipca 2005 i wtedy został zawodnikiem stołecznego Persepolis.
W sezonie 2005/2006 Madanczi wywalczył miejsce w podstawowym składzie Persepolis, a pod koniec sezonu trener klubu Arie Haan przesunął go z lewego skrzydła do ataku, w którym został partnerem Dżawada Kazemiana, najlepszego strzelca zespołu. W Pucharze Hafzi Madanczi zdobył 7 bramek, w tym hat-trick a w spotkaniu z Aboomoslem Meszhed. W sezonie 2006/2007 zajął z Persepolis 3. miejsce w lidze, a za swoją postawę otrzymał nagrodę dla piłkarza sezonu.
10 lipca 2007 Madanczi podpisał roczny kontrakt z drużyną Al-Shaab wywodzącą się ze Zjednoczonych Emiratów Arabskich. Kosztował 500 tysięcy dolarów. W sezonie 2008/2009 grał w Al-Nasr Dubaj, a w sezonie 2009/2010 - w Al-Ahli Dubaj. W sezonie 2010/2011 był zawodnikiem Steel Azin, a latem 2011 przeszedł do Al-Shaab. W sezonie 2012/2013 grał w Persepolis, a wsezonie 2013/2014 w Fajr Sepasi, w którym zakończył karierę.
Kariera reprezentacyjna.
W reprezentacji Iranu Madanczi zadebiutował 20 sierpnia 2003 w przegranym 1:2 towarzyskim meczu z Białorusią. W 2006 roku Branko Ivanković powołał go do kadry na Mistrzostwa Świata w Niemczech, na których wystąpił we wszystkich 3 meczach grupowych: przegranych 1:3 z Meksykiem i 0:2 z Portugalią oraz zremisowanym 1:1 z Angolą. W 2007 roku wystąpił w Pucharze Azji 2007 – dotarł do ćwierćfinału.

</doc>
<doc id="1248520" url="https://pl.wikipedia.org/wiki?curid=1248520" title="(12999) Toruń">
(12999) Toruń

(12999) Toruń – planetoida z pasa głównego asteroid.
Odkrycie i nazwa.
Planetoida ta została odkryta 30 sierpnia 1981 roku w Lowell Observatory ("Anderson Mesa Station") przez Edwarda Bowella. Przed nadaniem nazwy planetoida nosiła oznaczenie (12999) 1981 QJ2.
Sugerując się pomysłem prof. Tadeusza Michałowskiego, astronoma specjalizującego się w badaniu fizycznej natury planetoid na Uniwersytecie im. Adama Mickiewicza w Poznaniu, odkrywca planetoidy zaproponował Komisji Nazewnictwa Międzynarodowej Unii Astronomicznej nadanie jej nazwy (12999) Toruń. Proponując nadanie tej właśnie nazwy Edward Bowell, wskazał Toruń jako miejsce narodzin Mikołaja Kopernika, gotyckie Stare Miasto wpisane w 1997 roku na Listę Światowego Dziedzictwa UNESCO oraz Uniwersytet Mikołaja Kopernika w Toruniu zawiadujący największym w Polsce obserwatorium astronomicznym.
19 lutego 2009 w ramach polskiej inauguracji Międzynarodowego Roku Astronomii na Skwerze im. Lucjana Broniewicza w Toruniu odsłonięto pomnik planetoidy. Dzień później Chór Akademicki Uniwersytetu Mikołaja Kopernika w Toruniu wykonał kompozycję Magdaleny Cynk "Planetoida 12999 Toruń".
Orbita.
Orbita (12999) Toruń nachylona jest do płaszczyzny ekliptyki pod kątem 5,77°. Na jeden obieg wokół Słońca ciało to potrzebuje 3 lata i 156 dni, krążąc w średniej odległości 2,27 au od Słońca. Mimośród jej orbity wynosi w przybliżeniu 0,19.
Właściwości fizyczne.
(12999) Toruń ma średnicę około 3,5 km. Jej albedo jest dość duże i wynosi ok. 0,4. Jej jasność absolutna to około 13,8. Obraca się wokół własnej osi w czasie nieco dłuższym niż 3,5 godziny.

</doc>
<doc id="1248523" url="https://pl.wikipedia.org/wiki?curid=1248523" title="Dusza ludzka">
Dusza ludzka



</doc>
<doc id="1248524" url="https://pl.wikipedia.org/wiki?curid=1248524" title="Bernal González">
Bernal González

Bernal Manuel González Acosta (ur. 10 czerwca 1973) – kostarykański szachista, mistrz międzynarodowy od 1993 roku.
Kariera szachowa.
Od początku lat 90. należy do ścisłej czołówki kostarykańskich szachistów. Pierwszy tytuł indywidualnego mistrza kraju zdobył w 1990 r., kolejne w latach 1991, 1993, 1995, 1996, 2000, 2001, 2003, 2005 i 2006. Pomiędzy 1990 a 2012 rokiem ośmiokrotnie (w tym 3 razy na I szachownicy) wystąpił na szachowych olimpiadach, najlepszy indywidualny wynik osiągając w 1994 r. w Moskwie, gdzie zdobył srebrny medal na III szachownicy.
Do turniejowych sukcesów Bernala Gonzáleza należą m.in. dz. III m. w Valencii (2000, turniej strefowy, za Leinierem Dominguezem i Alonso Zapatą, wspólnie z Jesusem Nogueirasem), dz. I m. w San Salvador (2001, wspólnie z Juanem Carlosem Gonzalezem), dz. I m. w Panamie (2006, wspólnie z Leonardo Valdesem) oraz I m. w Managui (2014, turniej "Ruben Dario").
Najwyższy ranking w karierze osiągnął 1 marca 2014 r., z wynikiem 2482 punktów zajmował wówczas 1. miejsce wśród kostarykańskich szachistów.

</doc>
<doc id="1248526" url="https://pl.wikipedia.org/wiki?curid=1248526" title="Wahid Taleblu">
Wahid Taleblu

Wahid Taleblu (per. وحيد طالب‌لو, ur. 26 maja 1982 w Teheranie) – irański piłkarz grający na pozycji bramkarza.
Kariera klubowa.
Taleblu pochodzi z Teheranu. Piłkarską karierę rozpoczynał w tamtejszym klubie Esteghlal Teheran i w 2003 roku zadebiutował w lidze irańskiej. Z czasem stał się podstawowym bramkarzem zespołu, a irańskie media skupiły się na nim w sezonie 2005/2006, gdy obronił rzut karny wykonywany przez legendę irańskiej piłki, Alego Daeiego. W tym samym sezonie stał się czołowym graczem Esteghlal i przyczynił się do wywalczenia mistrzostwa Iranu. Wygrał też rywalizację z reprezentantem kraju, Mehdim Rahmatim. W sierpniu 2006 przedłużył kontrakt z Esteghlal o rok, a w lidze został uznany najlepszym bramkarzem za sezon 2006/2007. 1 marca 2007 podpisał nowy kontrakt ze swoim klubem, obowiązujący przez kolejne 2 lata. W 2011 roku odszedł z Esteghlalu i grał w Szahinie Buszehr, a następnie w Rah Ahan Teheran. W 2015 roku wrócił do Esteghlalu. W sezonie 2016/2017 grał w klubie Fulad Ahwaz.
Kariera reprezentacyjna.
W reprezentacji Iranu Taleblu zadebiutował 20 lutego 2006 w wygranym 4:0 meczu z Chińskim Tajpej, rozegranym w ramach eliminacji do Pucharu Azji 2007. W 2006 roku Branko Ivanković powołał go do kadry na Mistrzostwa Świata w Niemczech, na których był rezerwowym dla Ebrahima Mirzapoura. W 2007 roku był członkiem kadry na Puchar Azji 2007 - zagrał tam w ćwierćfinale z Koreą Południową, przegranym przez Iran po rzutach karnych.

</doc>
<doc id="1248529" url="https://pl.wikipedia.org/wiki?curid=1248529" title="Bernal Gonzalez">
Bernal Gonzalez



</doc>
<doc id="1248534" url="https://pl.wikipedia.org/wiki?curid=1248534" title="Nie-Rom">
Nie-Rom



</doc>
<doc id="1248535" url="https://pl.wikipedia.org/wiki?curid=1248535" title="Masud Szodża’i">
Masud Szodża’i

Masud Szodża’i Solejmani (per. مسعود شجاعی سليمانی, ur. 9 czerwca 1984 w Szirazie) – piłkarz irański grający na pozycji ofensywnego pomocnika.
Kariera klubowa.
Piłkarską karierę Szodża’i rozpoczął w klubie Saipa z miasta Karadż, ale grał tam tylko w drużynach młodzieżowych. W 2002 roku przeszedł do Sanat Naft z Abadanu i w jego barwach zadebiutował w pierwszej lidze. W Sanat Naft występował przez rok i w 2003 powrócił do Saipy. Tam, podobnie jak w poprzednim klubie, występował w pierwszym składzie i stał się liderem drugiej linii. W 2006 roku zajął 3. miejsce w lidze.
Latem 2006 Szodża’i wyjechał do Zjednoczonych Emiratów Arabskich, do zespołu Nadi asz-Szarika. Dołączył tym samym do swojego rodaka, Rasula Chatibiego. Podpisał dwuletni kontrakt, a nowy klub zapłacił za niego 1,2 miliona dolarów. W trakcie sezonu 2007/2008 otrzymał oferty z niemieckiego VfL Wolfsburg i włoskiego SSC Napoli.
23 czerwca 2008 podpisał kontrakt z hiszpańską Osasuną i od razu stał się jej podstawowym zawodnikiem.
3 września 2013 podpisał roczny kontrakt z drużyną hiszpańską grającą w Segunda División – UD Las Palmas. Następnie występował w Al-Shahania SC i Al-Gharafa, a w 2016 trafił do Panioniosu. 25 grudnia 2017 roku rozwiązał kontrakt za porozumieniem stron i 3 dni później ogłosił, że związał się półroczną umową z AEK Ateny. Po wygaśnięciu kontraktu klub nie zdecydował się przedłużyć z nim umowy.
Kariera reprezentacyjna.
W reprezentacji Iranu Szodża’i zadebiutował 17 listopada 2004 w wygranym 7:0 meczu z Laosem, rozegranym w ramach eliminacji do Mistrzostw Świata w Niemczech. W 2006 roku Branko Ivanković powołał go do kadry na ten turniej. Był rezerwowym i wystąpił tylko w jednym spotkaniu - zremisowanym 1:1 z Angolą. W 2007 roku był członkiem kadry na Puchar Azji 2007 – doszedł z Iranem do ćwierćfinału.
Podczas eliminacji do Mistrzostw Świata w Brazylii był zawodnikiem podstawowego składu, a także pojechał na turniej, gdzie wystąpił we wszystkich meczach reprezentacji Iranu. Rok później podczas Pucharu Azji zdobył gola w grupowym meczu przeciwko Bahrajnowi.
W eliminacjach do kolejnych Mistrzostw Świata był kapitanem podczas meczów z Chinami i Uzbekistanem. Następnie on i jego ówczesny kolega klubowy Ehsan Hadżsafi zostali ukarani dożywotnim zakazem występu w reprezentacji narodowej. Powodem takiego stanu rzeczy miał być występ obu tych zawodników w meczu eliminacji do Liga Europy UEFA (2017/2018) przeciwko zawodnikom z Izraela. Ostatecznie zawodnik powrócił do gry w marcu 2018 roku i trener Carlos Queiroz powołał go na Mistrzostwa Świata dzięki czemu został pierwszym w historii zawodnikiem z Iranu, który wystąpił na trzech mundialach w karierze.

</doc>
<doc id="1248537" url="https://pl.wikipedia.org/wiki?curid=1248537" title="Yucca">
Yucca

Yucca – jednostka osadnicza w Stanach Zjednoczonych, w stanie Arizona, w hrabstwie Mohave.

</doc>
<doc id="1248539" url="https://pl.wikipedia.org/wiki?curid=1248539" title="Jasnowidz">
Jasnowidz



</doc>
<doc id="1248548" url="https://pl.wikipedia.org/wiki?curid=1248548" title="Handel emisjami">
Handel emisjami



</doc>
<doc id="1248550" url="https://pl.wikipedia.org/wiki?curid=1248550" title="Synagoga w Królewcu">
Synagoga w Królewcu

Synagoga w Królewcu (, ) – nieistniejąca synagoga, znajdowała się w Królewcu przy ulicy "Lindenstraße" (obecnie: Oktjabrskaja).
Synagoga została zbudowana w 1896 roku. Podczas nocy kryształowej z 9 na 10 listopada 1938 roku bojówki nazistowskie spaliły synagogę. W tym samym miejscu zbudowano nową świątynię, którą otwarto w 2018.

</doc>
<doc id="1248554" url="https://pl.wikipedia.org/wiki?curid=1248554" title="Żebractwo">
Żebractwo



</doc>
<doc id="1248556" url="https://pl.wikipedia.org/wiki?curid=1248556" title="Wysoczyzna Złoczewska">
Wysoczyzna Złoczewska

Wysoczyzna Złoczewska (318.22) – mezoregion fizycznogeograficzny w środkowej Polsce, stanowiący południową część Niziny Południowowielkopolskiej. Region graniczy od północy z Wysoczyzną Turecką, od zachodu z Kotliną Grabowską, od południa z Wysoczyzną Wieruszowską i Wyżyną Wieluńską, od południowego wschodu z Kotliną Szczercowską a od północnego wschodu z Kotliną Sieradzką. Wysoczyzna Złoczewska leży głównie na obszarze woj. łódzkiego, tylko fragmentarycznie w woj. wielkopolskim.
Mezoregion jest równiną morenową położoną w międzyrzeczu górnego biegu Warty i Prosny. Wzdłuż południkowego wododziału tych rzek występują tu góry-świadki kemów i moren czołowych (do 206 m n.p.m.) z okresu zlodowacenia warciańskiego. Gleby regionu to głównie bielicoziemy i gleby rdzawe. Wysoczyzna Złoczewska ma mieszany charakter rolniczo-leśny.
Jedynymi ośrodkami miejskimi regionu są Złoczew, Błaszki i Lututów. Ponadto leżą tu wsie: Czarnożyły, Brąszewice, Brzeźnio, Ostrówek, Wróblew i Biała.

</doc>
<doc id="1248557" url="https://pl.wikipedia.org/wiki?curid=1248557" title="Olsztyński Chór Kameralny COLLEGIUM MUSICUM">
Olsztyński Chór Kameralny COLLEGIUM MUSICUM



</doc>
<doc id="1248560" url="https://pl.wikipedia.org/wiki?curid=1248560" title="Antena rombowa">
Antena rombowa

Antena rombowa – szerokopasmowa antena kierunkowa wynaleziona przez Edmonda Bruce’a i używana głównie dla częstotliwości fal krótkich.
Nazywana jest rombową ze względu na swój czworoboczny kształt – typowo każdy bok ma długość znacznie większą od długości fali. Antena jest zasilana w jednym z kątów ostrych, a w drugim jest obciążona bezindukcyjnym rezystorem terminującym. Długość boku (według opisu w patencie) ma być taka, że dłuższa przekątna jest krótsza o długość fali λ od podwojonego boku – dla kwadratu to daje bok równy 1,707 λ, dla rombu więcej (np. dla kąta ostrego 60° jest to 2,732 λ); taki dobór długości boku powoduje na długości boku rombu zmianę różnicy fazy sygnału w antenie i fali na przeciwną, dzięki temu wszystkie boki rombu emitują falę w tej samej fazie. Kierunek maksymalnego promieniowania skierowany jest ku rezystorowi, wobec braku fali odbitej nie występują listki wsteczne. W przypadku braku obciążenia rezystorem tworzy się antena rombowa otwarta o charakterystyce dwukierunkowej.
Antena rombowa może być traktowana jako linia transmisyjna, której przewody rozsunięto na pewną odległość. Konsekwencją tego jest zwiększenie impedancji charakterystycznej, która wynosi typowo 600–800 Ω. Jest to antena z falą bieżącą, zatem impedancja ma charakter rzeczywisty (podobnie jak impedancja linii transmisyjnej).
Wiązki promieniowania anteny rombowej mogą być wąskie lub szerokie w zależności od długości boków. Odpowiednia kombinacja rozmiaru anteny, wysokości zawieszenia i częstotliwości pracy pozwala używać anten tego typu w komunikacji punkt-punkt na bardzo duże odległości.
Podstawową wadą anten rombowych jest występowanie silnych listków bocznych głównie w sektorach 30-60° po obu stronach kierunku maksymalnego promieniowania. Jednym ze sposobów zmniejszenia poziomu tych niepożądanych kierunków promieniowania jest stosowanie podwójnej anteny rombowej, zbudowanej z dwóch równoległych rombów przesuniętych względem siebie o odpowiednio dobraną odległość. Kierunkowość takiej podwójnej anteny rombowej jest 1,5-2 razy większa od kierunkowości anteny pojedynczej.

</doc>
<doc id="1248562" url="https://pl.wikipedia.org/wiki?curid=1248562" title="Jezioro Skrzynka (gmina Gąsawa)">
Jezioro Skrzynka (gmina Gąsawa)



</doc>
<doc id="1248564" url="https://pl.wikipedia.org/wiki?curid=1248564" title="Jezioro Góra">
Jezioro Góra



</doc>
<doc id="1248571" url="https://pl.wikipedia.org/wiki?curid=1248571" title="Jezioro Borowo">
Jezioro Borowo



</doc>
<doc id="1248573" url="https://pl.wikipedia.org/wiki?curid=1248573" title="Jezioro Bukrzyno Duże">
Jezioro Bukrzyno Duże



</doc>
<doc id="1248574" url="https://pl.wikipedia.org/wiki?curid=1248574" title="Picasso – twórca i niszczyciel">
Picasso – twórca i niszczyciel

Picasso – twórca i niszczyciel – amerykański film biograficzny z 1996 roku na podstawie powieści Arianny Stassinopoulos Huffington. Film przedstawia życie Picassa w okresie związku z Françoise Gilot.
Obsada.
i inni

</doc>
<doc id="1248575" url="https://pl.wikipedia.org/wiki?curid=1248575" title="Jezioro Drzędno">
Jezioro Drzędno



</doc>
<doc id="1248579" url="https://pl.wikipedia.org/wiki?curid=1248579" title="Herb powiatu kędzierzyńsko-kozielskiego">
Herb powiatu kędzierzyńsko-kozielskiego

 
Herb powiatu kędzierzyńsko-kozielskiego na tarczy późnogotyckiej dwudzielnej w pas w polu górnym złotym dwie głowy kozłów błękitne, zwrócone w prawo, w polu dolnym błękitnym głowa kozła złota, zwrócona w prawo. 
Herb w obecnym kształcie został ustanowiony w dniu 26 września 2017 r.
W latach 2004-2017 powiat posługiwał się herbem o identycznym przedstawieniu i nieco odmiennym rysunku.

</doc>
<doc id="1248580" url="https://pl.wikipedia.org/wiki?curid=1248580" title="Jezioro Glinno">
Jezioro Glinno



</doc>
<doc id="1248581" url="https://pl.wikipedia.org/wiki?curid=1248581" title="Jezioro Gostkowo">
Jezioro Gostkowo



</doc>
<doc id="1248583" url="https://pl.wikipedia.org/wiki?curid=1248583" title="Jezioro Guścierz Duży">
Jezioro Guścierz Duży



</doc>
<doc id="1248584" url="https://pl.wikipedia.org/wiki?curid=1248584" title="Jezioro Guścierz Mały">
Jezioro Guścierz Mały



</doc>
<doc id="1248585" url="https://pl.wikipedia.org/wiki?curid=1248585" title="Przymierze z bronią">
Przymierze z bronią

Przymierze z bronią – amerykański kryminał z 1998 roku.

</doc>
<doc id="1248586" url="https://pl.wikipedia.org/wiki?curid=1248586" title="Jezioro Jasień (Gdańsk)">
Jezioro Jasień (Gdańsk)



</doc>
<doc id="1248588" url="https://pl.wikipedia.org/wiki?curid=1248588" title="Droga krajowa B70 (Niemcy)">
Droga krajowa B70 (Niemcy)

Droga krajowa 70 () – niemiecka droga krajowa przebiegająca na osi północ południe od skrzyżowania z drogami B8, B58 i B473 na obwodnicy Wesel w Nadrenii Północnej-Westfalii do skrzyżowania z autostradą A31 na węźle "Neermoor" koło Neermoor w Dolnej Saksonii.
Miejscowości leżące przy B70.
Nadrenia Północna-Westfalia.
Wesel, Brünen, Raesfeld, Borken, Weseke, Südlohn, Stadtlohn, Ahaus, Heek, Metelen, Wettringen, Neuenkirchen, Rheine.
Dolna Saksonia.
Varenrode, Lüne, Bramsche, Estringen, Lingen, Meppen, Gut Kellerberg, Lathen, Kluse, Dörpen, Lehe, Papenburg, Völlenerfehn, Steenfelden, Westoverledingen, Leer (Ostfriesland), Neermoor.

</doc>
<doc id="1248589" url="https://pl.wikipedia.org/wiki?curid=1248589" title="Jezioro Kielno">
Jezioro Kielno



</doc>
<doc id="1248590" url="https://pl.wikipedia.org/wiki?curid=1248590" title="Jezioro Kniewo">
Jezioro Kniewo



</doc>
<doc id="1248591" url="https://pl.wikipedia.org/wiki?curid=1248591" title="Jezioro Kocenko">
Jezioro Kocenko



</doc>
<doc id="1248593" url="https://pl.wikipedia.org/wiki?curid=1248593" title="Jezioro Kotynia">
Jezioro Kotynia



</doc>
<doc id="1248596" url="https://pl.wikipedia.org/wiki?curid=1248596" title="Szansa dla karierowicza">
Szansa dla karierowicza

Szansa dla karierowicza – amerykańska komedia z 1991 roku.

</doc>
<doc id="1248598" url="https://pl.wikipedia.org/wiki?curid=1248598" title="Catalunya">
Catalunya



</doc>
<doc id="1248600" url="https://pl.wikipedia.org/wiki?curid=1248600" title="Piotr Wróbel (muzyk)">
Piotr Wróbel (muzyk)

Piotr Wróbel (ur. 20 marca 1978) – polski muzyk, autor tekstów, współzałożyciel, gitarzysta, a od 2008 także wokalista grupy Akurat. Także gitarzysta i wokalista grupy Nohucki.
Z grupą Akurat nagrał sześć płyt: "Pomarańcza" (2001), "Prowincja" (2003), "Fantasmagorie" (2006), "Optymistyka" (2008), "Człowiek" (2010) oraz "Akurat Gra Kleyffa i Jedną Kelusa" (2012). Z grupą Nohucki nagrał płytę Nohucki, która ukazała się w 2011 nakładem SP Records. Od 2006 prowadzi także solową działalność artystyczną.
W 2009 roku wystąpił obok Grzegorza Markowskiego, Macieja Maleńczuka, Olafa Deriglasoffa i Pawła Mąciwody jako gość na albumie zespołu Wu-Hae pt. "Opera Nowohucka".
W 2015 roku pod własnym nazwiskiem wydał płytę pt. "Ty i Ja i Świat." Płytę promował teledysk do utworu "Ty i Ja i Świat" w reżyserii Olafa Malinowskiego. Warstwa muzyczna jak i literacka mocno odbiega na niej od wcześniejszej twórczości Piotra Wróbla, przenosząc słuchacza w świat akustyczny i liryczny z elementami jazzu, folku, poezji i elektroniki.
Mieszka w Bielsku-Białej.

</doc>
<doc id="1248601" url="https://pl.wikipedia.org/wiki?curid=1248601" title="Luigj Gurakuqi">
Luigj Gurakuqi

Luigj Gurakuqi (ur. 19 lutego 1879 w Szkodrze, zm. 2 marca 1925 w Bari) – albański polityk i dziennikarz.
Życiorys.
Pochodził z rodziny kupieckiej, był synem Pjetëra i Leze Gurakuqi. Uczył się w kolegium jezuickim w Szkodrze, a następnie w San Demetrio Korone w Kalabrii. Tam też poznał albańskich działaczy narodowych, w tym Jeronima de Radę. W tym czasie pisał pierwsze artykuły do prasy albańskiej używając pseudonimów Cakin Shkodra i Lekë Gruda. W 1897 wyjechał do Włoch. Studia wyższe medyczne rozpoczął w 1901 w Neapolu, ale je przerwał by przenieść się na studia z zakresu fizyki. Tam też pisał swoje pierwsze utwory poetyckie, a także dzieła poświęcone językowi albańskiemu, w tym słownik francusko-albański. 
Po wybuchu rewolucji młodoosmańskiej w Turcji powrócił do kraju. W listopadzie 1908 jako przedstawiciel Szkodry wziął udział w kongresie monastirskim, poświęconym opracowaniu jednolitego alfabetu dla języka albańskiego. W 1911 udał się w podróż do Włoch, Rumunii i do Stambułu, aby propagować ideę powstania antyosmańskiego. Wraz z Ismailem Qemalem udał się w 1912 w podróż z Triestu do Albanii, gdzie została ogłoszona Deklaracja Niepodległości. W rządzie Qemala objął urząd ministra edukacji. Jako jeden z najbardziej zaufanych ludzi Qemala zaangażował się w działania na rzecz pozyskania poparcia klanów z północnej części kraju dla rządu we Wlorze. W okresie I wojny światowej działał w klubie o nazwie Liga Narodowa (alb."Lidhja Kombetare"). W 1915 po zajęciu Szkodry przez oddziały czarnogórskie został uwięziony. Więzienie opuścił po przejęciu miasta przez armię austro-węgierską. W 1916 należał do grona założycieli Komisji Literackiej w Szkodrze.
W 1918 roku w nowym rządzie pro-włoskim, powstałym w Durrësie objął ponownie stanowisko ministra edukacji. W 1921 krótko sprawował funkcję ministra spraw wewnętrznych. W latach 1921–1924 był deputowanym ze Szkodry do parlamentu albańskiego. Współpracował blisko z Fanem Noli, był także jednym z organizatorów przewrotu w 1924 r. Po upadku rządu Fana Nolego (na skutek zbrojnego przewrotu zorganizowanego przez Ahmeda Zogu) schronił się we Włoszech. Zginął zastrzelony w kawiarni w Bari przez Balto Stambollę. Sprawca został ujęty, a następnie uniewinniony przez włoski sąd. Na procesie zeznał, że zabił Gurakuqiego z przyczyn osobistych.
W 1957 jego szczątki powróciły do Albanii. Imię Gurakuqiego nosi uniwersytet w Szkodrze, a także ulice w Tiranie, Durrësie i w Szkodrze.

</doc>
<doc id="1248603" url="https://pl.wikipedia.org/wiki?curid=1248603" title="Jezioro Lewinko">
Jezioro Lewinko



</doc>
<doc id="1248604" url="https://pl.wikipedia.org/wiki?curid=1248604" title="Jezioro Marchowo Wschodnie">
Jezioro Marchowo Wschodnie



</doc>
<doc id="1248605" url="https://pl.wikipedia.org/wiki?curid=1248605" title="Wysoczyzna Wieruszowska">
Wysoczyzna Wieruszowska

Wysoczyzna Wieruszowska, również "Wysoczyzna Bolesławiecka" lub "Próg Wieruszowski" (318.24) – mezoregion fizycznogeograficzny w środkowej Polsce, stanowiący południowo-zachodnią część Niziny Południowowielkopolskiej. Region graniczy od północy z Wysoczyzną Złoczewską i Kotliną Grabowską, od północnego zachodu ze Wzgórzami Ostrzeszowskimi, od południowego zachodu i południa z Równiną Oleśnicką a od południowego wschodu i wschodu z Progiem Woźnickim, Obniżeniem Liswarty, Progiem Herbskim, Obniżeniem Krzepickim i Wyżyną Wieluńską. Wysoczyzna Wieruszowska leży na pograniczu trzech województw: łódzkiego, wielkopolskiego i opolskiego.
Mezoregion jest zdenudowaną równiną morenową tworzącą równoleżnikowy łukowy pomost między sąsiednimi wyżynami. Specyficzną cechą geomorfologiczną regionu jest występowanie tzw. kęp wysoczyznowych (np. Opatowska, Siemianicka, Mikorzyńska, Wójcińska, Żdżarska), poprzecinanych obniżeniami. Przez Wysoczyznę Wieruszowską przepływa górna Prosna. Główne drzewostany regionu to sosna i dąb a na wyższych obszarach również buk i jodła z elementami górskiego runa, choć zalesienie na ogół jest niewielkie.
Jedynymi ośrodkami miejskimi regionu są Kępno, Wieruszów (na pograniczu) i Byczyna. Ponadto leżą tu wsie Perzów, Bralin, Skomlin, Baranów, Opatów, Łubnice, Trzcinica, Łęka Opatowska i Bolesławiec.

</doc>
<doc id="1248606" url="https://pl.wikipedia.org/wiki?curid=1248606" title="Przed metą">
Przed metą

Przed metą - amerykański film biograficzny z 1998 roku, opisujący losy amerykańskiego biegacza Steve’a Prefontaine’a

</doc>
<doc id="1248607" url="https://pl.wikipedia.org/wiki?curid=1248607" title="Jezioro Marchowo Zachodnie">
Jezioro Marchowo Zachodnie



</doc>
<doc id="1248609" url="https://pl.wikipedia.org/wiki?curid=1248609" title="Wysoczyzna Bolesławiecka">
Wysoczyzna Bolesławiecka



</doc>
<doc id="1248610" url="https://pl.wikipedia.org/wiki?curid=1248610" title="Jezioro Małe Kamionki">
Jezioro Małe Kamionki



</doc>
<doc id="1248611" url="https://pl.wikipedia.org/wiki?curid=1248611" title="Próg Wieruszowski">
Próg Wieruszowski



</doc>
<doc id="1248612" url="https://pl.wikipedia.org/wiki?curid=1248612" title="Stacja Podspodzie">
Stacja Podspodzie

Stacja Podspodzie (inny tytuł "Ludzie z Gwiazdy Pella"; tytuł oryg. "Downbelow Station") – powieść science fiction amerykańskiej pisarki C.J. Cherryh, opublikowana w 1981 roku przez DAW Books, w Polsce została wydana przez Wydawnictwa Alfa w 1993 r., w tłumaczeniu Jacka Manickiego. W 1982 książka otrzymała nagrodę Hugo za najlepszą powieść. W 1987 roku w głosowaniu czytelników czasopisma Locus na najlepszą powieść science fiction wszech czasów zajęła 41. miejsce.
Początkowy tytuł książki brzmiał "Wojny Kompanii", niemniej wydawca Cherryh, Donald A. Wollheim, przekonał ją do zmiany tytułu na "Stacja Podspodzie".
Fabuła.
Powieść to space opera osadzona w świecie przyszłości, podczas wojny Kompanii Ziemskiej z Unią w latach 2352–2353. Akcja rozgrywa się na stacji kosmicznej orbitującej wokół planety i na samej planecie Pell w układzie gwiezdnym Tau Ceti. Stacja funkcjonuje jako punkt tranzytowy dla statków przemieszczających się pomiędzy Ziemią i sektorami Unii.

</doc>
<doc id="1248613" url="https://pl.wikipedia.org/wiki?curid=1248613" title="Pajer">
Pajer

Pajer (ros. Пайер) - najwyższy szczyt Uralu Polarnego. Ma wysokość 1472 m n.p.m.

</doc>
<doc id="1248614" url="https://pl.wikipedia.org/wiki?curid=1248614" title="Jezioro Morzyc">
Jezioro Morzyc



</doc>
<doc id="1248615" url="https://pl.wikipedia.org/wiki?curid=1248615" title="Morzyc">
Morzyc



</doc>
<doc id="1248616" url="https://pl.wikipedia.org/wiki?curid=1248616" title="Jezioro Nierzostowo">
Jezioro Nierzostowo



</doc>
<doc id="1248618" url="https://pl.wikipedia.org/wiki?curid=1248618" title="Kryptonim „Szmaragd”">
Kryptonim „Szmaragd”

Kryptonim „Szmaragd” – amerykański film wojenny z 1985 roku na podstawie powieści Ronalda Bassa "The Emerald Illusion".

</doc>
<doc id="1248619" url="https://pl.wikipedia.org/wiki?curid=1248619" title="Ludzie z Gwiazdy Pella">
Ludzie z Gwiazdy Pella



</doc>
<doc id="1248620" url="https://pl.wikipedia.org/wiki?curid=1248620" title="Jezioro Okunkowo">
Jezioro Okunkowo



</doc>
<doc id="1248622" url="https://pl.wikipedia.org/wiki?curid=1248622" title="Jezioro Orzechowo">
Jezioro Orzechowo



</doc>
<doc id="1248623" url="https://pl.wikipedia.org/wiki?curid=1248623" title="Jezioro Osuszyno (powiat kartuski)">
Jezioro Osuszyno (powiat kartuski)



</doc>
<doc id="1248624" url="https://pl.wikipedia.org/wiki?curid=1248624" title="Osuszyno (jezioro w powiecie kartuskim)">
Osuszyno (jezioro w powiecie kartuskim)



</doc>
<doc id="1248625" url="https://pl.wikipedia.org/wiki?curid=1248625" title="Paprocie jednakozarodnikowe">
Paprocie jednakozarodnikowe

Paprocie jednakozarodnikowe – sztuczna grupa paproci, która w przeciwieństwie do paproci różnozarodnikowych wykształca jednakowe zarodniki, z których rozwijają się jednopienne gametofity (tj. zawierające zarówno męskie, jak i żeńskie organy generatywne). Należą tu wszystkie linie rozwojowe paproci z wyjątkiem rzędu salwiniowców "Salviniales". Przy czym zdarza się także, że w warunkach niesprzyjających (głodowych) u paproci normalnie wykształcających obupłciowe gametofity, rozwijają się na nich tylko plemnie i odwrotnie – u salwiniowców w podobnych warunkach mogą wykształcić się z kolei gametofity obupłciowe. W dawniejszych systemach klasyfikacyjnych do paproci jednakozarodnikowych zaliczane były wyłączane teraz z paproci w odrębne taksony nasięźrzałowce i strzelichowe.

</doc>
<doc id="1248626" url="https://pl.wikipedia.org/wiki?curid=1248626" title="Kronselska">
Kronselska

Jabłoń domowa 'Kronselska' (właśc. Kronselka, z franc. "Transparente de Croncels") – odmiana uprawna (kultywar) jabłoni domowej ("Malus domestica" 'Kronselska'). Została wyhodowana przez Charles Baltet w 1869 roku (Croncels jest przedmieściem Troyes we Francji). Według współczesnych badań genetycznych jest to siewka 'Antonówki'. W Polsce dawniej popularna, obecnie spotykana jeszcze w starych sadach. Należy do grupy odmian letnich.
Rozwój.
W okres owocowania wchodzi dosyć wcześnie, najczęściej w 3-4 roku po posadzeniu. Owocuje obficie lecz przemiennie, co drugi rok. Kwitnie w okresie kwitnienia większości jabłoni i na ogół nie ma problemów z zapyleniem.
Zdrowotność.
Jest odmianą dość wytrzymałą na mróz. Bardzo łatwo ulega i mocno choruje od grzybów powodujących parcha jabłoni i mączniaka. Jest natomiast dość odporna na zarazę ogniową.
Jest jedną z odmian preferowanych w polskim programie rolnośrodowiskowym mającym na celu ochronę zagrożonych zasobów genetycznych.

</doc>
<doc id="1248627" url="https://pl.wikipedia.org/wiki?curid=1248627" title="Jezioro Osuszyno">
Jezioro Osuszyno



</doc>
<doc id="1248629" url="https://pl.wikipedia.org/wiki?curid=1248629" title="Gorsza siostra">
Gorsza siostra

Gorsza siostra − amerykańska komedia romantyczna z 1999 roku.
Nagrody i nominacje.
Złota Malina 1999

</doc>
<doc id="1248632" url="https://pl.wikipedia.org/wiki?curid=1248632" title="Jezioro Otalżyno">
Jezioro Otalżyno



</doc>
<doc id="1248633" url="https://pl.wikipedia.org/wiki?curid=1248633" title="Jezioro Otalżynko">
Jezioro Otalżynko



</doc>
<doc id="1248634" url="https://pl.wikipedia.org/wiki?curid=1248634" title="Jezioro Pałsznik">
Jezioro Pałsznik



</doc>
<doc id="1248636" url="https://pl.wikipedia.org/wiki?curid=1248636" title="Pierścień Bishopa">
Pierścień Bishopa

Pierścień Bishopa – zjawisko w atmosferze z grupy fotometeorów, w postaci białawego pierścienia wokoło słońca lub księżyca, ze słaboniebieskawym zabarwieniem od strony wewnętrznej i czerwonawobrązowym ze strony zewnętrznej. Kolory, zwłaszcza gdy pierścień występuje przy Księżycu, nie są zbyt wyraźne.
symbol przewidziany dla Pierścienia Bishopa.
Geneza.
Pierścień Bishopa powstaje dzięki uginaniu się światła słonecznego lub księżycowego w chmurze drobnego pyłu (zwykle pochodzenia wulkanicznego) o wielkości ziaren ok. 0,002mm, jego promień wynosi około 22°. Sereno Bishop obserwował i opisał zjawisko 5 września 1883 w Honolulu, po wybuchu wulkanu Krakatau.

</doc>
<doc id="1248638" url="https://pl.wikipedia.org/wiki?curid=1248638" title="Wielki luz">
Wielki luz

Wielki luz (ang. "The Big Easy") – amerykański komediodramat kryminalny z 1987 roku, którego akcja rozgrywa się w Nowym Orleanie. 

</doc>
<doc id="1248641" url="https://pl.wikipedia.org/wiki?curid=1248641" title="Równina Kurpiowska">
Równina Kurpiowska

Równina Kurpiowska (318.65) – mezoregion fizycznogeograficzny w północno-wschodniej Polsce, stanowiący północno-wschodnią część Niziny Północnomazowieckiej. Region graniczy od północy z Równiną Mazurską, od zachodu ze Wzniesieniami Mławskimi, od południowego zachodu z Wysoczyzną Ciechanowską, od południowego wschodu z Doliną Dolnej Narwi, a od północnego wschodu z Wysoczyzną Kolneńską. Równina Kurpiowska leży na pograniczu trzech województw: mazowieckiego, podlaskiego i warmińsko-mazurskiego.
Jest to rozległy sandr na południowym przedpolu Pojezierza Mazurskiego, poprzecinany dolinami niewielkich rzek. Jej płaski, równinny krajobraz urozmaicają wydmowe wzgórza. Najliczniej występują w międzyrzeczach Pisy, Szkwy i Rozogi, gdzie teren wznosi się 100–150 m n.p.m. i opada łagodnie w kierunku południowym. Doliny rzek są tu płaskie, szerokie, a w ich obrębie dominują łąki kośne i pastwiska. Melioracji uniknęła tylko dolina Pisy, zachowując naturalny charakter rzeki nizinnej z licznymi meandrami i starorzeczami. Wzdłuż Pisy ciągną się lasy i otwarte, podmokłe terasy zalewowe, wykorzystywane głównie jako łąki. Równinę Kurpiowską porastała pierwotnie Puszcza Zielona (Kurpiowska). Obecnie, lasy nie stanowią już zwartego kompleksu jak kiedyś, lecz są porozcinane siecią pól, łąk i dolin rzecznych. Na omawianym obszarze lasy dominują powierzchniowo, zajmując ponad 17 000 ha.
Głównymi miejscowościami regionu są Kadzidło, Chorzele i Myszyniec.

</doc>
<doc id="1248642" url="https://pl.wikipedia.org/wiki?curid=1248642" title="Paprocie różnozarodnikowe">
Paprocie różnozarodnikowe

Paprocie różnozarodnikowe – niewielka grupa paproci cechująca się różnozarodnikowością – wykształcaniem mikrospor i makrospor, w konsekwencji też dwupiennych gametofitów. Włączane są do sztucznej grupy (nie powiązanej filogenetycznie) paprotników różnozarodnikowych ("heterosporae"). 
Do paproci różnozarodnikowych należą przedstawiciele rzędu salwiniowców "Salviniales" obejmującego salwiniowate i marsyliowate. Zdarza się także, że w warunkach niesprzyjających (głodowych) u paproci normalnie wykształcających obupłciowe gametofity, rozwijają się na nich tylko plemnie. Odwrotnie w podobnych warunkach u salwiniowców mogą wykształcić się z kolei gametofity obupłciowe. 

</doc>
<doc id="1248643" url="https://pl.wikipedia.org/wiki?curid=1248643" title="Party na słodko">
Party na słodko

Party na słodko – amerykański dramat obyczajowy z 2001 roku.
Fabuła.
Joe Therrian (Alan Cumming) jest pisarzem, a jego żona Sally (Jennifer Jason Leigh) - aktorką. Właśnie pogodzili się po trwającej rok separacji. By to uczcić, postanawiają zorganizować przyjęcie dla przyjaciół. Wśród zaproszonych gości są były amant filmowy Cal (Kevin Kline) i jego była żona Sophia (Phoebe Cates), która porzuciła aktorstwo, aby zająć się wychowaniem dzieci. Na przyjęciu pojawiają się również dobrze zapowiadający się reżyser Mac Forsyth (John C. Reilly) i jego rozhisteryzowana partnerka Clair (Jane Adams), oraz seksowna artystka Gina (Jennifer Beals), która kiedyś miała gorący romans z panem domu. Zjawia się też sympatyczny Levi (Michael Panes), który zabawia gości. Do tego grona dołącza również para sąsiadów państwa Therrianów - Ryan (Denis O’Hare) i Monica (Mina Badie) Rose, którzy widzą świat w krzywym zwierciadle. Wkrótce między niedawno pogodzonymi gospodarzami przyjęcia dochodzi do pierwszego konfliktu. Przyczyną jest fakt, że Joe zaprosił na imprezę piękną Skye (Gwyneth Paltrow) - największą rywalkę Sally...

</doc>
<doc id="1248644" url="https://pl.wikipedia.org/wiki?curid=1248644" title="Niedźwiedź Wielkopolski">
Niedźwiedź Wielkopolski

Niedźwiedź Wielkopolski – przystanek kolejowy na linii kolejowej nr 272 znajdujący się na pograniczu wsi Niedźwiedź i Marydół, w województwie wielkopolskim, w Polsce. Znajdują się tu 2 perony.
W roku 2017 przystanek obsługiwał 20–49 pasażerów na dobę.
Położenie i nazewnictwo.
Swoją nazwę przystanek bierze od okolicznej wsi Niedźwiedź. Administracyjnie jeden z peronów leży na terenie wsi Niedźwiedź, a jeden na terenie wsi Marydół.
Przymiotnik "wielkopolski" w nazwie przystanku służy w celu odróżnienia go od stacji kolejowej Niedźwiedź w województwie małopolskim.
W latach okupacji niemieckiej przystanek nazywał się Bärwalde. W latach 1945 - 1962 nosił nazwę Korpysy - od leżącej ok 5 km dalej wsi.
Infrastruktura.
Do przystanku przynależą dwa perony - każdy z jedną krawędzią peronową. Różnią się od siebie znacząco jeśli chodzi o ich stan techniczny. Peron przy torze nr 1, w kierunku Poznania, wyremontowany podczas rewitalizacji toru nr 1 w 2015 roku, ma wysokość 550 mm. Peron przy torze nr 2, w kierunku Kluczborka, pochodzi ze starszego okresu i charaktersuje się dużo gorszym stanem technicznym i niższą wysokością - 300 mm.

</doc>
<doc id="1248645" url="https://pl.wikipedia.org/wiki?curid=1248645" title="Wczesnodziecięca białaczka nielimfocytowa">
Wczesnodziecięca białaczka nielimfocytowa

Wczesnodziecięca białaczka nielimfocytowa, wczesnodziecięca białaczka mielomonocytowa (ang. "juvenile myelomonocytic leukemia", JMML, "juvenile chronic myeloid leukemia", JCML, "chronic myelomonocytic leukemia of infancy", "infantile monosomy 7 syndrome") – typ przewlekłej białaczki szpikowej, występujący głównie u dzieci poniżej 4. roku życia. Średnia wieku rozpoznania to 2 lata. 
U około 15-20% dzieci z JMML stwierdza się nerwiakowłókniakowatość typu 1. 
Leczeniem z wyboru jest przeszczepienie szpiku.
Osobnym zjawiskiem są zmiany imitujące JMML, które często towarzyszą zespołowi Noonan. W przeciwieństwie do JMML nie mają charakteru rozrostu klonalnego i ulegają samoistnej remisji, nie wymagają zatem leczenia.

</doc>
<doc id="1248648" url="https://pl.wikipedia.org/wiki?curid=1248648" title="Junkers A50">
Junkers A50



</doc>
<doc id="1248652" url="https://pl.wikipedia.org/wiki?curid=1248652" title="Toksyczna nekroliza naskórka">
Toksyczna nekroliza naskórka

Toksyczna nekroliza naskórka, zespół Lyella, toksyczna martwica rozpływna naskórka, toksyczne martwicze oddzielanie się naskórka – zagrażająca życiu choroba skóry i błon śluzowych, często rozwijająca się w odpowiedzi na niektóre leki. 
Objawia się rumieniem wielopostaciowym, złuszczającymi się pęcherzami i martwicą, prowadzącymi do spełzania dużych powierzchni naskórka. Wśród leków wywołujących chorobę najczęściej wymienia się trzy grupy: antybiotyki, leki przeciwpadaczkowe oraz niesteroidowe leki przeciwzapalne. Pierwsze objawy toksycznej nekrolizy naskórka pojawiają się zwykle po upływie 1–22 tygodni od zakażenia lub do 6 tygodni od rozpoczęcia przyjmowania leku. Choroba ma charakter nawrotowy i trwa do kilku tygodni. Umieralność wynosi 30%-40%.
W literaturze medycznej powszechnie podaje się, że zespół Lyella jest poważniejszą postacią zespołu Stevensa-Johnsona i rozważa się, czy podchodzi pod spektrum rumienia wielopostaciowego.
Zapadalność na zespół Lyella wynosi 0,4-1,2 osób na milion w ciągu roku.

</doc>
<doc id="1248655" url="https://pl.wikipedia.org/wiki?curid=1248655" title="Port lotniczy Pula">
Port lotniczy Pula

Port lotniczy Pula (IATA: PUY, ICAO: LDPL) – międzynarodowy port lotniczy położony 6 km na wschód od centrum Puli, na półwyspie Istria, w Chorwacji. W 2007 obsłużył ponad 377 tys. pasażerów.

</doc>
<doc id="1248656" url="https://pl.wikipedia.org/wiki?curid=1248656" title="Thomas Quasthoff">
Thomas Quasthoff

Thomas Quasthoff (ur. 9 listopada 1959 w Hildesheimie, Niemcy) – niemiecki bas-baryton uznawany za jednego z najlepszych śpiewaków swojej generacji.
Życiorys.
Już we wczesnym dzieciństwie ojciec Thomasa Quasthoffa odkrył jego talent muzyczny. Jednak ten nie dostał się do konserwatorium w Hanowerze w związku z fizyczną niemożnością gry na fortepianie. Zdecydował się na naukę śpiewu. Studiował także prawo przez dwa lata. Przez sześć lat pracował jako spiker radiowy w NDR. Pracował także w telewizji.
Jego muzyczna kariera rozpoczęła się w 1988 roku, kiedy to wygrał Konkurs ARD w Monachium, otrzymując nagrodę od barytona Dietricha Fischer-Dieskau. W 2003, zadebiutował na scenie operowej w partii Don Fernanda w "Fideliu" Beethovena w realizacji Simona Rattle’a na festiwalu w Salzburgu. Później wystąpił także w Operze Wiedeńskiej - jako Amfortas w Parsifalu Wagnera.
Quasthoff jest profesorem zwyczajnym, daje około 50 występów rocznie. Aktualnie wykłada w Hochschule für Musik Hanns Eisler w Berlinie. Wcześniej uczył w Akademii Muzycznej w Detmold. W roku 2012 zakończył swoją działalność koncertową.
W roku 2006 wydał swój pierwszy album jazzowy "The Jazz Album: Watch What Happens", z takimi muzykami jak: Adam Taubitz, Till Brönner, Alan Broadbent, Peter Erskine, Dieter Ilg i Chuck Loeb.
Quasthoff urodził się z poważną wadą wrodzoną spowodowaną zażywaniem przez matkę w czasie ciąży talidomidu - wówczas często stosowanego leku dostępnego bez recepty, zwłaszcza przez kobiety w ciąży. W przypadku Thomasa Quasthoffa powikłania objawiły się w postaci typowej wady dla powikłań tego rodzaju – fokomelii.
Nagrody.
Ponadto nagrania Quasthoffa były nominowane do Grammy w 2001 i 2000. Były to realizacje płytowe pieśni Brahmsa, Liszta i Schuberta z udziałem pianisty Justusa Zeyena. Thomas Quasthoff nagrywa dla Deutsche Grammophon.

</doc>
<doc id="1248660" url="https://pl.wikipedia.org/wiki?curid=1248660" title="Livingston Energy Flight">
Livingston Energy Flight

Livingston Energy Flight – włoska linia lotnicza z siedzibą w Mediolanie. Głównym węzłem jest port lotniczy Mediolan-Malpensa.

</doc>
<doc id="1248662" url="https://pl.wikipedia.org/wiki?curid=1248662" title="Charkov (rzeka)">
Charkov (rzeka)



</doc>
<doc id="1248663" url="https://pl.wikipedia.org/wiki?curid=1248663" title="Pablo Mastroeni">
Pablo Mastroeni

Pablo Mastroeni (ur. 29 sierpnia 1976 r. w Mendozie) - amerykański piłkarz urodzony w Argentynie. Występował na pozycji defensywnego pomocnika.

</doc>
<doc id="1248664" url="https://pl.wikipedia.org/wiki?curid=1248664" title="Mikołaj Mniszech (1484–1553)">
Mikołaj Mniszech (1484–1553)

Mikołaj Mniszech (ur. 1484, zm. 1553) – przybył z Wielkich Kończyc z Moraw podkomorzy nadworny koronny, podkomorzy wielki koronny, burgrabia krakowski mąż Barbary Mniszech z Kamienieckich (zm. ok. 1569).
Życiorys.
Po przybyciu z Moraw w 1534 roku otrzymał starostwo radzyńskie od Zygmunta Starego. Jego synowie, Mikołaj i Jerzy, byli zaufanymi sługami i dworzanami Zygmunta Augusta. 
Pod koniec życia umiarkowany zwolennik kalwinizmu i reformacji, po jego śmierci wszystkie dzieci przeszły na katolicyzm.

</doc>
<doc id="1248667" url="https://pl.wikipedia.org/wiki?curid=1248667" title="Eugene Stoner">
Eugene Stoner

Eugene Morrison Stoner (ur. 22 listopada 1922 w Gosport, Indiana, zm. 24 kwietnia 1997 w Palm City, Floryda) – amerykański konstruktor broni.
W firmie Armalite jako główny konstruktor, skonstruował m.in. karabinek M16, AR-10 i AR-15, które były inspiracją dla twórców AR-18. Następnie był zatrudniony jako konsultant w firmie Colt. W ramach realizowanego w USA programu uniwersalizacji broni strzeleckiej na początku lat 60. XX wieku opracował zestaw zunifikowanej broni strzeleckiej oparty na 16 standardowych zespołach i mechanizmach zwany “System Stonera”. Był również twórcą karabinu automatycznego Stoner 63. Obok Michaiła Timofiejewicza Kałasznikowa jeden z bardziej znanych na świecie twórców broni.

</doc>
<doc id="1248670" url="https://pl.wikipedia.org/wiki?curid=1248670" title="Robert Julius Trumpler">
Robert Julius Trumpler

Robert Julius Trumpler, właśc. Robert Trümpler (ur. 2 października 1886 w Zurychu, zm. 10 września 1956 w Berkeley) – amerykański astronom, urodzony w Szwajcarii.
Życiorys.
Prowadził badania głównie w dziedzinie gromad otwartych. Udowodnił istnienie w płaszczyźnie naszej galaktyki – Drodze Mlecznej istnienie rozrzedzonej materii międzygwiazdowej, która pochłania światło i przez to osłabia jasność odległych gromad gwiazd.
Prace Trumplera przyczyniły się również do opracowania akceptowanej współcześnie teorii ewolucji gwiazd.
Klasyfikacja gromad.
Obserwacje gromad otwartych i różnic między nimi umożliwiły oszacowanie ich wieku oraz powstanie jednego z najlepszych systemów klasyfikacji gromad otwartych. Robert Trumpler zaproponował klasyfikację gromad głównie na podstawie ich wyglądu, ale również jasności i typu widmowego.
Schemat ten opisuje trzy cechy gromady: rzymskie cyfry od I do IV charakteryzują stopień skoncentrowania lub rozproszenia gromady (od bardzo gęstego do luźnego), arabskie od 1 do 3 opisują zakres jasności składników (od małego zróżnicowania do dużego), oraz litera "p", "m" albo "r" oznaczają liczbę gwiazd w gromadzie, od niewielkiej (ang. "poor"), przez średnią ("medium") do dużej ("rich"). Opcjonalnie, jeśli gromada zawiera mgławicę, dopisuje się na końcu literę "n" (ang. "nebulosity").
Dla przykładu w schemacie Trumplera, Plejady sklasyfikowane są jako I,3,r,n (mocno skoncentrowane, bogate, zawierające mgławicę), natomiast leżące w pobliżu Hiady jako II,3,m (luźniejsze, z mniejszą liczbą gwiazd).

</doc>
<doc id="1248671" url="https://pl.wikipedia.org/wiki?curid=1248671" title="Czuwacz Słowacki">
Czuwacz Słowacki



</doc>
<doc id="1248673" url="https://pl.wikipedia.org/wiki?curid=1248673" title="Nicolae Bălcescu">
Nicolae Bălcescu

Nicolae Bălcescu (ur. 29 czerwca 1819 w Bukareszcie, zm. 29 listopada 1852 w Palermo) – wołoski i rumuński historyk, pisarz oraz rewolucjonista o poglądach socjalistycznych i utopijnych. Uczestniczył w Wiośnie Ludów w 1848 roku. Był przedstawicielem romantyzmu w literaturze rumuńskiej.
Życiorys.
Pochodził ze zubożałej bojarskiej rodziny. Nauki pobierał w szkole św. Sawy w Bukareszcie. W 1838 roku wstąpił do armii narodowej. W 1840 roku brał udział w spisku przeciw księciu, za co został aresztowany i skazany na więzienie. Po dwóch latach został wypuszczony, jednakże pobyt w więzieniu zniszczył mu zdrowie. W 1843 r. założył z Ionem Ghicą i Christianem Tellem tajną organizację Braterstwo (rum. "Frăţia"). Brał udział w rewolucji na Wołoszczyźnie w 1848 roku i w powstaniu węgierskim w 1849 roku. Po klęsce rewolucjonistów emigrował do Francji. W Paryżu współpracował m.in. z Adamem Mickiewiczem, Jules'em Micheletem i Edgarem Queintem.
W 1850 roku opublikował artykuł "Zagadnienia gospodarcze w Księstwach Naddunajskich", w którym zawarł głęboką analizę ekonomicznych, społecznych i politycznych relacji, które doprowadziły do wybuchu rewolucji na Wołoszczyźnie i w Mołdawii w 1848 roku. Artykuł wzbudził wiele kontrowersji. Publicysta Elias Regnault przepisywał całe fragmenty tego artykułu do swojego dzieła "Histoire politique et sociale des Principautés Danubiennes" (1855), z którego zaś korzystał Karol Marks przy pisaniu "Kapitału".
W 1852 roku Bălcescu próbował powrócić do kraju. Na przejściu granicznym w Gałaczu nie pozwolono mu jednak przekroczyć mołdawskiej granicy. Po tym wydarzeniu zamieszkał w Palermo, gdzie po dwóch tygodniach zmarł.

</doc>
<doc id="1248674" url="https://pl.wikipedia.org/wiki?curid=1248674" title="John O’Brien (piłkarz)">
John O’Brien (piłkarz)

John Patrick O’Brien (ur. 29 sierpnia 1977 r. w Los Angeles) - amerykański piłkarz występujący na pozycji pomocnika; obecnie pozostaje bez klubu.

</doc>
<doc id="1248677" url="https://pl.wikipedia.org/wiki?curid=1248677" title="Osnabrück Hauptbahnhof">
Osnabrück Hauptbahnhof

Osnabrück Hauptbahnhof – główny dworzec kolejowy w Osnabrücku, w kraju związkowym Dolna Saksonia, w Niemczech. Stacja została otwarta w 1895. Znajduje się tu 5 peronów. Jest to dworzec dwupoziomowy.

</doc>
<doc id="1248678" url="https://pl.wikipedia.org/wiki?curid=1248678" title="Steve Cherundolo">
Steve Cherundolo

Steven "Steve" Cherundolo (ur. 19 lutego 1979 w Rockford) – były amerykański piłkarz występujący na pozycji obrońcy. W czasie kariery mierzył 169 cm wzrostu i ważył 66 kg.

</doc>
<doc id="1248679" url="https://pl.wikipedia.org/wiki?curid=1248679" title="Taika">
Taika

 - nazwa ery w Japonii (645–650), a także reform przeprowadzonych w tym okresie. Pierwsza era japońska. 
Po zamachu stanu w 645 roku, w którego wyniku zginął Iruka Soga, wnuk Umako Soga, cesarzowa Kōgyoku abdykowała i zakończyła się hegemonia rodu Soga. Na tron cesarski wstąpił Kōtoku, a jego następcą został Tenji. 
Rozpoczęto reformy, które nazwano , które realizowano przez kilkadziesiąt lat. Według "Nihon-shoki", wydany przez cesarza w 646 roku edykt o reformie składał się z czterech artykułów. Głównym celem reform było zniesienie autonomii rodów i wprowadzenie absolutnej władzy cesarza, polegającej na kontroli nad ziemią i ludem. Ziemia stała się własnością cesarza, który wszystkim Japończykom przydzielał działki uprawne (system nadziału ziemi, arch. "handen-sei"). Podatki od nadziału miały być źródłem utrzymania rodziny cesarskiej, dworu i administracji.
Edykt o reformie Wielkiej Zmiany.
 składał się z następujących artykułów:

</doc>
<doc id="1248686" url="https://pl.wikipedia.org/wiki?curid=1248686" title="Pforzheim Hauptbahnhof">
Pforzheim Hauptbahnhof

Pforzheim Hauptbahnhof – główny dworzec kolejowy w Pforzheim, w kraju związkowym Badenia-Wirtembergia, w Niemczech. Budynek dworca pochodzi z 1958. Znajdują się tu 3 perony. Poprzedni dworzec główny miasta został zniszczony podczas bombardowania przez aliantów, krótko przed końcem drugiej wojny światowej, 23 lutego 1945 roku.

</doc>
<doc id="1248690" url="https://pl.wikipedia.org/wiki?curid=1248690" title="Dzwonówka">
Dzwonówka

Dzwonówka ("Kanał Dzwonowski") – struga, lewostronny dopływ Małej Wełny o długości 15,11 km i powierzchni zlewni 62,43 km².
Struga płynie w powiecie wągrowieckim i poznańskim. Jej źródła znajdują się w okolicach Dąbrówki Kościelnej. Odwadnia podmokłe tereny, płynąc przez Puszczę Zielonkę. Prowadzi wody do jeziora Dzwonowskiego i dalej do systemu połączonych jezior: Księże, Gackie, Borowe. Poza Puszczą Zielonką, po przepłynięciu przez jezioro Maciejak (gmina Skoki) wpływa do Małej Wełny.

</doc>
<doc id="1248693" url="https://pl.wikipedia.org/wiki?curid=1248693" title="Heinrich Vogt">
Heinrich Vogt

Heinrich Vogt (ur. 23 kwietnia 1875 w Ratyzbonie, zm. 1936 w Bad Pyrmont) – niemiecki lekarz neurolog i balneolog.
Habilitował się z neurologii w 1901 roku, a w 1907 został profesorem psychiatrii na Uniwersytecie w Getyndze. W 1909 przeniósł się na Uniwersytet we Frankfurcie i został dyrektorem wydziału psychiatrycznego Instytutu Senckenberga. W 1911 został dyrektorem sanatorium neurologicznego w Wiesbaden. W 1916 roku wydał dwutomowy podręcznik "Handbuch der Therapie der Nervenkrankheiten".
W 1925, ku zaskoczeniu współpracowników, przeniósł się do miejscowości kąpieliskowej Bad Pyrmont, gdzie oddał się praktyce hydroterapeutycznej. Później założył we Wrocławiu towarzystwo badań nad balneologią i wydawał czasopismo poświęcone tym badaniom. Przed wojną powrócił do Bad Pyrmont, gdzie zmarł w 1936.
Upamiętnia go nazwa choroby Spielmeyera-Vogta-Sjögrena. 

</doc>
<doc id="1248696" url="https://pl.wikipedia.org/wiki?curid=1248696" title="Remscheid Hauptbahnhof">
Remscheid Hauptbahnhof

Remscheid Hauptbahnhof – główny dworzec kolejowy w Remscheid, w kraju związkowym Nadrenia Północna-Westfalia, w Niemczech. Stacja została otwarta w 1868. Według klasyfikacji Deutsche Bahn jest dworcem 3 kategorii. Znajduje się tu 1 peron.

</doc>
<doc id="1248698" url="https://pl.wikipedia.org/wiki?curid=1248698" title="Calypte helenae">
Calypte helenae



</doc>
<doc id="1248699" url="https://pl.wikipedia.org/wiki?curid=1248699" title="Eddie Lewis (amerykański piłkarz)">
Eddie Lewis (amerykański piłkarz)

Edward James Lewis (ur. 17 maja 1974 w Cerritos) – amerykański piłkarz występujący na pozycji pomocnika w Los Angeles Galaxy.
W czasie swojej kariery piłkarskiej występował w San Jose Earthquakes, Fulhamie, Preston North End, Leeds United oraz Derby County.
W reprezentacji swojego kraju zaliczył 82 występy, strzelając w nich dziesięć bramek. Zadebiutował w niej w roku 1996.

</doc>
<doc id="1248700" url="https://pl.wikipedia.org/wiki?curid=1248700" title="Moharram Nawidkia">
Moharram Nawidkia

Moharram Nawidkia (per. محرم نویدکیا, ur. 1 listopada 1982 w Isfahanie) – piłkarz irański grający na pozycji ofensywnego pomocnika.
Kariera klubowa.
Nawidkia jest wychowankiem klubu Sepahan z jego rodzinnego miasta Isfahan. Swój debiut w jego barwach zaliczył w 1999 roku. Swój pierwszy sukces osiągnął w 2003 roku, kiedy to wywalczył tytuł mistrza Iranu. Natomiast w sezonie 2003/2004 zdobył Puchar Iranu.
Na początku 2005 roku Nawidkia przeszedł do niemieckiego VfL Bochum. Zespół spadł do drugiej ligi i dopiero wtedy Irańczyk zadebiutował na niemieckich boiskach. Fakt ten miał miejsce 6 sierpnia w wygranym 4:0 wyjazdowym spotkaniu z 1. FC Saarbrücken - w 90. minucie meczu zaliczył asystę przy golu Zvjezdana Misimovicia. W Bochum zaliczył 10 spotkań i miał mały udział w powrocie klubu do pierwszej ligi.
W 2006 roku Nawidkia wrócił do Sepahanu. W 2007 roku wywalczył Puchar Iranu, wystąpił w finale Azjatyckiej Ligi Mistrzów, a także w Klubowym Pucharze Świata 2007.
Kariera reprezentacyjna.
W reprezentacji Iranu Nawidkia zadebiutował 30 sierpnia 2002 w przegranym 0:1 meczu z Jordanią. W 2006 roku Branko Ivanković powołał go do kadry na Mistrzostwa Świata w Niemczech - zastąpił kontuzjowanego Sattara Zare. Był rezerwowym i nie wystąpił w żadnym ze spotkań.

</doc>
<doc id="1248701" url="https://pl.wikipedia.org/wiki?curid=1248701" title="Rheydt Hauptbahnhof">
Rheydt Hauptbahnhof

Rheydt Hauptbahnhof – główny dworzec kolejowy w Rheydt, dzielnicy Mönchengladbach, w kraju związkowym Nadrenia Północna-Westfalia, w Niemczech. Według klasyfikacji Deutsche Bahn dworzec posiada 4 kategorię. Znajdują się tu 4 perony.

</doc>
<doc id="1248705" url="https://pl.wikipedia.org/wiki?curid=1248705" title="Azjatycka Liga Mistrzów">
Azjatycka Liga Mistrzów



</doc>
<doc id="1248708" url="https://pl.wikipedia.org/wiki?curid=1248708" title="Pięciornik siwy">
Pięciornik siwy

Pięciornik siwy ("Potentilla inclinata" Vill.) – gatunek rośliny należący do rodziny różowatych. Pochodzi z Azji i Europy. W Polsce jest rzadki. Rośnie w południowej części kraju.
Biologia i ekologia.
Bylina. Rośnie na trawiastych zboczach i w zaroślach. Kwitnie od maja do lipca.
Zmienność.
Tworzy mieszańce z: pięciornikiem piaskowym ("P. arenaria"), p. siedmiolistkowym ("Potentilla heptaphylla"), p. srebrnym ("Potentilla argentea"), p. wiosennym ("P. tabernaemontani"), p. wyprostowanym ("Potentilla recta").
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R).

</doc>
<doc id="1248709" url="https://pl.wikipedia.org/wiki?curid=1248709" title="Helicopsis striata">
Helicopsis striata



</doc>
<doc id="1248710" url="https://pl.wikipedia.org/wiki?curid=1248710" title="Larry LaLonde">
Larry LaLonde

Larry LaLonde, właściwie Reid Lawrence LaLonde (ur. 12 września 1968 w Richmond w stanie Kalifornia), znany również jako Ler; amerykański muzyk, kompozytor i instrumentalista, gitarzysta. LaLonde występował oraz współpracował z grupami muzycznymi Primus, No Forcefield, Possessed, Blind Illusion oraz Serj Tankian and The FCC.
LaLonde w młodości pobierał lekcje gry na gitarze u wirtuoza instrumentu Joe Satrianiego.

</doc>
<doc id="1248711" url="https://pl.wikipedia.org/wiki?curid=1248711" title="Larry Lalonde">
Larry Lalonde



</doc>
<doc id="1248712" url="https://pl.wikipedia.org/wiki?curid=1248712" title="Pięciornik skalny">
Pięciornik skalny

Pięciornik skalny ("Drymocallis rupestris" (L.) Soják) – gatunek rośliny należący do rodziny różowatych, przeniesiony w końcu XX wieku wraz z sekcją sect. "Rupestres" z rodzaju pięciornik "Potentilla" do rodzaju "Drymocallis". Pochodzi z Turcji, Chin i Europy. W Polsce jest rzadki i występuje tylko w środkowej części kraju.
Biologia i ekologia.
Bylina. Rośnie w suchych lasach sosnowych, na zboczach i w zaroślach. Kwitnie w maju i czerwcu.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię EN (zagrożony). Objęta ścisłą ochroną.

</doc>
<doc id="1248716" url="https://pl.wikipedia.org/wiki?curid=1248716" title="Max Friz">
Max Friz

Max Friz (ur. 1 października 1883 w Bad Urach, zm. 9 czerwca 1966 w Tegernsee) – niemiecki inżynier, a także wyróżniający się konstruktor silników. Do szczególnej sławy przyczyniły się jego działalność w BMW.
Po szkole Friz miał zostać kupcem i objąć kierownictwo nad rodzinnym interesem. Jego skłonności do techniki były jednak silniejsze. Po czterech latach nauki w firmie "Dampfmaschinenbau Kuhn" (Budowa Maszyn Parowych Kuhn) w Cannstatt zapisał się w 1902 r. na ówczesną "Königliche Baugewerkschule" (Królewska Szkoła Budowlana) w Esslingen am Neckar, którą ukończył w 1904. Od 1906 pracował jako konstruktor w "Daimler-Motoren-Gesellschaft" (Kompania-Silnikowa-Daimler) w Untertürkheim, części miasta Stuttgart, gdzie jego dużym osiągnięciem było skonstruowanie silnika dla Mercedesa, którym Christian Lautenschlager w 1914 r. wygrał Grand Prix Francji. Pracując w latach 1912–1913 w "Austro-Daimler" opracował praktyczny czterosuwowy, rzędowy silnik lotniczy z wałkami rozrządu leżącymi w górnej części silnika.
Pod koniec 1916 Friz złożył aplikację na pozycję w "Rapp Motorenwerke GmbH" (Zakłady Silnikowe Rapp sp. z o.o.), pracując nadal dla Daimlera. Powodem tego była jego frustracja wywołana przez głównego inżyniera Paula Daimlera, który ignorował sugestie młodego asystenta dotyczące konstrukcji silnika. Postawiony w takiej sytuacji Friz przypomniał sobie o jego dawnym koledze, Karlu Rappie. Na początku Rapp zamierzał odrzucić podanie, jednakże Franz Josef Popp, główny dyrektor firmy, stwierdził niedobór zdolnych konstruktorów w firmie i zainterweniował na korzyść Friza zatrudniając go 2 stycznia 1917.
W firmie Daimlera, Max Friz trudził się na próżno opracowaniem przerośniętego silnika o wysokim stopniu sprężania, podczas gdy Paul Daimler zaangażował się zaledwie w technologię doładowania. Dopiero po przeprowadzeniu się do Monachium Friz mógł wdrożyć swoje pomysły. Po opracowaniu silników lotniczych BMW III i BMW IV inżynier stał się znany na całym świecie. Przede wszystkim przyczynił się do tego silnik BMW IIIa, który zawierał opracowany również przez niego gaźnik mogący pracować na dużych wysokościach, który pod koniec I wojny światowej umożliwiał dominację nad przeciwnikiem myśliwcom Fokker D VII. 10 sierpnia 1918 Frizowi przyznano prokurę.
Po przybyciu do Rapp Motorenwerke, zlecono Frizowi opracowanie silnika lotniczego który mógł wznieść i utrzymać samolot na znacznych wysokościach, był wytrzymały, a także lepszy aerodynamicznie. Latając na wyższych pułapach piloci wojskowi mieli strategiczną przewagę, ponieważ ciśnienie atmosferyczne maleje im wyżej leci samolot, co uniemożliwiało poprawne działanie konwencjonalnych silników na pułapie powyżej 3.000 metrów. Wiosną 1917 Friz pracował przy desce kreślarskiej nad jego rewolucyjnym silnikiem, podczas gdy sytuacja Rapp Motorenwerke wyglądała kiepsko. Dowództwo armii zamierzało wybrać kilka typów samolotów i silników lotniczych, a potem budować je na licencji w kilku firmach. Wiosną 1917 komisja z Reichswehr przeprowadziła inspekcję w zakładzie Rappa. Mieli zdecydować, który silnik będzie produkowany później na licencji w Monachium. W końcu, zarząd firmy był postawiony przed wyborem silników albo Daimlera albo Benza. Jednakże Franz Josef Popp zaproponował zaprezentowanie nowego silnika, silnika który do tamtego czasu istniał tylko na rysunkach Maxa Friza.
Zainteresowanie okazane ze strony oficerów było znaczne i wkrótce nie było mowy o degradacji firmy Rapp do rangi drobnych producentów. W rzeczywistości, Reichswehra była pod takim wrażeniem, że złożyła zamówienie na 600 sztuk, mimo tego że pierwszy prototyp nie został jeszcze wyprodukowany. Silnik lotniczy skonstruowany przez Friza sprawił, że firma Rapp Motorenwerke przez jedną noc przyczyniła się do wkładu w wojnę.
Po zakończeniu wojny silnik BMW IIIa zapewnił sukcesu samolotowi Junkers F 13. Wskutek Traktatu Wersalskiego i jego zapisach mówiących o niemieckim lotnictwie, Friz i jego firma przerzucili się na budowę pojazdów naziemnych. W 1992 inwestor Camillo Castiglioni przeniósł Wydział Silników BMW z nazwą firmy BMW do "Bayerische Flugzeugwerke AG (BFW)" (Bawarskie Zakłady Lotnicze SA), której zakłady leżały również w Monachijskim Oberwiesenfeld, gdzie rozpoczęto produkcję silników dla najróżniejszych celów cywilnych. Tutaj, poprzez opracowanie motocykla BMW R32 w 1923 r., Friz ustanowił kamień milowy w technice pojazdów, wymyślając koncepcję, która do dzisiaj jest stosowana w BMW. W wyniku jej wykorzystania osiągnięto wiele sportowych sukcesów i światowych rekordów.
Wszystkie te osiągnięcia spełniały warunki na wyniesienie go na stanowisko dyrektora (Członka Zarządu) w "Bayerische Motoren-Werke AG". W ten sposób 25 kwietnia 1925 Maxa Friza mianowano Dyrektorem Technicznym i w tym samym czasie nazwano go Głównym Konstruktorem firmy, pozycja, którą zachował do 13 września 1937. W związku ze swoim stanowiskiem, Friz podpisał się pod projektem silnika lotniczego BMW VI -nader istotnego dla lotnictwa niemieckiego- biorąc za niego odpowiedzialność. Samolot wyposażony w ten silnik wykorzystał Norweg Roald Amundsen zdobywając nim południowy biegun polarny i Szwajcar Walter Mittelholzer lecąc z Zurychu do Kapsztadu. Wiele samolotów nowo powstającej Luftwaffe było napędzanych przez silnik BMW VI. Friz odegrał również istotną rolę przy ustalaniu warunków licencji z amerykańską firmą Pratt &amp; Whitney w sprawie produkcji na licencji silników „Wasp” i „Hornet”, które skierowały dalszy rozwój silników BMW w całkowicie inną stronę m.in. w kierunku silników gwiazdowych chłodzonych powietrzem. Od 21 grudnia 1934 do 15 listopada 1937 Friz był prezesem spółki "BMW Flugmotorenbau GmbH" (BMW Budowa Silników Lotniczych sp. z o.o.). W roku 1938 Friz przejął też kierownictwo nad nową spółką "Flugmotorenfabrik Eisenach GmbH" (Fabryka Silników Lotniczych Eisenach sp. z o.o.). W tym samym roku przyjęto go jako członka zwykłego do "Deutsche Akademie für Luftfahrtforschung" (Niemiecka Akademia Badań Lotniczych) w Berlinie. W 1945 r. Friz przeszedł na emeryturę, przeprowadzając się do swojego domu w Tegernsee. W 1954 r. "Technische Hochschule München" (Wyższa Szkoła Techniczna w Monachium) w uznaniu za jego zasługi przyznała mu tytuł doktor honoris causa. W 1966 r. Friz zmarł w Tegernsee.

</doc>
<doc id="1248717" url="https://pl.wikipedia.org/wiki?curid=1248717" title="Saurabh Shukla">
Saurabh Shukla

Saurabh Shukla (ur. 5 marca 1963) – indyjski aktor od 1994 roku grający w rolach drugoplanowych w filmach bollywoodzkich. Także reżyser i scenarzysta filmowy.

</doc>
<doc id="1248719" url="https://pl.wikipedia.org/wiki?curid=1248719" title="Sąd rodzinny (serial telewizyjny)">
Sąd rodzinny (serial telewizyjny)

Sąd rodzinny - polski serial paradokumentalny typu court show, emitowany na antenie TVN od 4 marca 2008 do 22 grudnia 2011.
Zdjęcia do serialu realizowane były w studiu TVN w Sękocinie Starym pod Warszawą.
Charakterystyka formatu.
W każdym odcinku rozpatrywane były sprawy o rozwód, alimenty, eksmisje, wnioski o ograniczenie lub pozbawienie władzy rodzicielskiej czy uregulowanie kontaktów z dzieckiem. W serii trzeciej, czwartej, siódmej i ósmej rozpatrywane były także sprawy z udziałem nieletnich sprawców czynów zabronionych, w związku z czym pojawili się prokuratorzy. Sprawy prezentowane w serialu oparte były na autentycznych historiach rodzinnych.
Historia emisji.
W styczniu 2012 roku stacja TVN poinformowała, że serial został zdjęty z anteny.

</doc>
<doc id="1248721" url="https://pl.wikipedia.org/wiki?curid=1248721" title="Pięciornik śląski">
Pięciornik śląski

Pięciornik śląski ("Potentilla silesiaca" R. Uechtr.) – gatunek rośliny należący do rodziny różowatych ("Rosaceae" Juss.).
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:

</doc>
<doc id="1248736" url="https://pl.wikipedia.org/wiki?curid=1248736" title="Jakob Heinrich von Flemming">
Jakob Heinrich von Flemming



</doc>
<doc id="1248738" url="https://pl.wikipedia.org/wiki?curid=1248738" title="Łeś Kurbas">
Łeś Kurbas

Łeś Kurbas, właśc. Ołeksandr Zenon Kurbas, ukr. "Лесь Курбас", "Олександр-Зенон Степанович Курбас" (ur. 25 lutego 1887 w Samborze, zm. 3 listopada 1937 w Sandarmoch) – ukraiński aktor i reżyser. Jeden z przedstawicieli "rozstrzelanego odrodzenia".
Życiorys.
Urodził się w Galicji w rodzinie aktorskiej Stepana i Wandy z Janowiczów. Uczył się w gimnazjum w Tarnopolu, później studiował na Uniwersytecie w Wiedniu i we Lwowie.
Po okupacji Galicji Wschodniej przez armię rosyjską w 1916 przeniósł się na Ukrainę Naddnieprzańską, angażując się do kijowskiego teatru Nikołaja Sadowskiego, jednak bardziej niż grą aktorską zafascynowany był reżyserią. Wokół Kurbasa tworzy się krąg aktorów, który daje początek "„Mołodemu teatrowi”". Kurbas poszukuje nowych form wyrazu dla dramatu ukraińskiego – współczesnego i klasycznego.
W lecie 1920 roku wraz z grupą oddanych przyjaciół stworzył "„Kijdramte”" (Kijowski Teatr Dramatyczny), który jeździł z przedstawieniami po guberni kijowskiej. W 1922 roku założył filozoficzno-polityczny teatr "„Berezil”" (początkowo z siedzibą w Kijowie, później w Charkowie), współpracując z dramaturgiem Mykołą Kuliszem (w Kijowie wystawił m.in. jego sztukę "„Komunę w stepach”") oraz artystą Wadimem Mellerem. Teatr Berezil przekształcił się następnie w Ukraiński Akademicki Teatr Dramatyczny im. Tarasa Szewczenki w Charkowie.
Teatr "„Berezil”" stał się wkrótce jednym z najpopularniejszych na terenie ZSRR, choć jego przesłanie raczej nie było zrozumiałe dla przeciętnego widza.
W październiku 1933 roku Kurbas został zwolniony z funkcji dyrektora "„Berezilu”", za radą przyjaciół wyjechał do Moskwy, gdzie przez pewien czas pracował w Teatrze Żydowskim na Małej Bronnej. 26 grudnia 1933 roku aresztowany przez OGPU, oskarżony o udział w rzekomej ukraińskiej organizacji terrorystycznej, która miała dokonać zamachu na I sekretarza KPU(b) Pawła Postyszewa (tzw. "sprawa UWO" – mistyfikacja OGPU). 9 kwietnia 1934 skazany w Charkowie na pięć lat łagru. Karę odbywał początkowo w łagrze przy budowie Biełmorkanału w Karelii, później w na Wyspach Sołowieckich (Sołowkach), organizując w obu obozach przedstawienia teatralne. 9 października 1937 „trójka specjalna” NKWD obwodu leningradzkiego RFSRR skazała jednym wyrokiem listę 1116 więźniów Sołowek na śmierć. Na liście znajdowało się nazwisko Kurbasa. Kurbas zginął w masowej egzekucji wraz z innymi ukraińskimi twórcami i działaczami społecznymi (Mykołą Kuliszem, Ołeksą Slisarenką, Mykołą Zerowem, Myrosławem Irczanem, Pawło Fyłypowyczem, Wałerjanem Pidmohylnym, Wołodymyrem Czechiwskim i in.) 3 listopada 1937 na uroczysku Sandarmoch w Karelii.

</doc>
<doc id="1248740" url="https://pl.wikipedia.org/wiki?curid=1248740" title="Dwóch gniewnych ludzi">
Dwóch gniewnych ludzi

Dwóch gniewnych ludzi – amerykańska komedia z 2003 roku.

</doc>
<doc id="1248744" url="https://pl.wikipedia.org/wiki?curid=1248744" title="Jona Metzger">
Jona Metzger

Jona Metzger hebr. יונה מצגר (ur. w 1953 w Hajfie) – izraelski rabin, naczelny aszkenazyjski rabin Izraela (2003–2013). Jest pierwszym w nowożytnej historii naczelnym rabinem Izraela urodzonym w Izraelu.
Życiorys.
Jona Metzger był żołnierzem brygady pancernej armii izraelskiej. Zakończył służbę wojskową w stopniu kapitana jako kapelan wojskowy (rabin polowy). Pracował jako rabin synagogi Tiferet Zvi w Tel Awiwie. Następnie piastował funkcję naczelnego rabina północnego Izraela. W 2003 nominowany został na stanowisko naczelnego aszkenazyjskiego rabina Izraela. Zastąpił urodzonego w Polsce rabina Jisra’ela Me’ira Lau.
W lutym 2017 został skazany przez sąd w Jerozolimie na 4,5 roku więzienia i 5 milionów szekli grzywny za korupcję i inne oszustwa finansowe.
Wizyta w Polsce.
21 lutego 2008 roku rabin przyleciał do Polski na zaproszenie Shavei Izrael. W pierwszym dniu odwiedził Warszawę, gdzie spotkał się z Ireną Sendlerową, Prezydentem RP Lechem Kaczyńskim oraz w Synagodze im. Małżonków Nożyków rozmawiał o kondycji polskiej społeczności żydowskiej z przedstawicielami działających w kraju organizacji: m.in. Gminy Wyznaniowej Żydowskiej w Warszawie, Związku Gmin Wyznaniowych Żydowskich w RP, Towarzystwa Społeczno-Kulturalnego Żydów, Żydowskiego Instytutu Historycznego, Dzieci Holocaustu, Stowarzyszenia Żydów Kombatantów, Jointu, Sochnutu, Żydowskiej Ogólnopolskie Organizacji Młodzieżowej oraz Ambasady Izraela w RP.
22 lutego rabin odwiedził Łódź, gdzie uczestniczył wraz z innymi polskimi rabinami w uroczystym powitaniu szabatu w synagodze Reicherów. 23 lutego po zakończeniu szabatu uczestniczył w podpisaniu dokumentu powołującego Rabinat RP. 24 lutego rabin odwiedził Kraków, gdzie spotkał się z kardynałem Stanisławem Dziwiszem i krakowską społecznością żydowską, dla której w siedzibie Gminy Wyznaniowej Żydowskiej w Krakowie wygłosił wykład. Z Krakowa wieczorem odleciał do Izraela.

</doc>
<doc id="1248745" url="https://pl.wikipedia.org/wiki?curid=1248745" title="Pięciornik płonny">
Pięciornik płonny

Pięciornik płonny ("Potentilla sterilis" (L.) Garcke) – gatunek rośliny należący do rodziny różowatych ("Rosaceae" Juss.). Występuje w Europie. W Polsce jest gatunkiem bardzo rzadkim; rośnie tylko w części południowo-zachodniej. Współcześnie znany tylko z dwóch stanowisk, położonych na Wale Trzebnickim oraz na Przedgórzu Sudeckim.
Biologia i ekologia.
Bylina. Rośnie w lasach liściastych. Kwitnie w kwietniu i maju.
Zagrożenia i ochrona.
Kategorie zagrożenia gatunku:
Gatunek objęty w Polsce ochroną ścisłą.

</doc>
<doc id="1248746" url="https://pl.wikipedia.org/wiki?curid=1248746" title="ABG">
ABG

ABG SA – istniejące do 2008 r. polskie przedsiębiorstwo informatyczne z siedzibą w Warszawie, specjalizujące się w produkcji oprogramowania na zamówienie, wdrażaniu zintegrowanych systemów wspomagających zarządzanie i dostarczaniu infrastruktury technicznej. Od 2005 roku tj. od momentu połączenia ze Ster-Projektem S.A do 29 września 2008 spółka była notowana na Giełdzie Papierów Wartościowych w Warszawie. W rankingu TOP200 czasopisma Computerworld odpowiednio w 2007 i 2008 roku spółka zajmowała 27 (363 mln zł przychodu i 792 pracowników) i 19 miejsce (495 mln zł przychodu i 998 pracowników).
ABG SA było jednostką dominującą grupy kapitałowej, w skład której wchodziły spółki: KKI-BCI, Galkom, PIW Postinfo i Serum Software.
ABG SA w czerwcu 2005 połączyło się ze spółką Ster-Projekt SA tworząc ABG Ster-Projekt SA. Następnie 29 czerwca 2007 ABG Ster-Projekt po przejęciu spółki Spin SA zmienił nazwę na ABG Spin S.A, a w marcu 2008 – na ABG S.A.
12 maja 2008 ABG SA podpisało porozumienie o połączeniu z Asseco Poland SA. Zgodnie z porozumieniem cały majątek ABG podlegał przeniesieniu na Asseco Poland SA w zamian za akcje dla akcjonariuszy ABG. Konsekwencją tego było zawieszenie notowań akcji ABG SA na GPW od 30 września 2008.
26 maja 2008 ABG SA połączyło ze swoją spółką zależną Radcomp SA.
30 września 2008 przed połączeniem z Asseco Poland ABG SA przeniosło do swojej spółki zależnej DRQ SA zorganizowaną część przedsiębiorstwa w postaci: Pionu Rozwiązań dla Sektora Administracji Publicznej, Pionu Rozwiązań dla Sektora Telekomunikacja, Pionu Rozwiązań dla Sektora Opieki Zdrowotnej, Pionu Współpracy z Zagranicą i Rozwiązań dla Sektora Służb Mundurowych, jednostek księgowo-administracyjnych oraz 100% udziałów w spółkach zależnych z ograniczoną odpowiedzialnością: Serum Software w Gdyni, ABF Ltd w Zabrzu, PIW PostInfo w Warszawie i Sapen w Bydgoszczy jako wkład niepieniężny, jednocześnie obejmując akcje nowej emisji DRQ SA.
1 października 2008 połączenie Asseco Poland SA i ABG SA zostało zarejestrowane przez sąd.

</doc>
<doc id="1248748" url="https://pl.wikipedia.org/wiki?curid=1248748" title="Jacek Czerniak">
Jacek Czerniak

Jacek Andrzej Czerniak (ur. 30 sierpnia 1964 w Świdniku) – polski polityk, samorządowiec i politolog, od 2007 do 2010 przewodniczący sejmiku lubelskiego, poseł na Sejm VII i IX kadencji.
Życiorys.
W 1988 ukończył studia na Wydziale Politologii Uniwersytetu Marii Curie-Skłodowskiej. W latach 90. pracował jako nauczyciel języka angielskiego, historii i wiedzy o społeczeństwie w szkole podstawowej. Później zatrudniony w Urzędzie Marszałkowskim Województwa Lubelskiego jako główny specjalista w Departamencie Koordynacji Projektów Unijnych (do 2006) i Departamencie Zdrowia (od 2016). Zasiadał w radach nadzorczych m.in. Lubelskich Fabryk Wag, Miejskiego Przedsiębiorstwa Energetyki Cieplnej i Cukrowni Opole.
W 1999 wstąpił do Sojuszu Lewicy Demokratycznej. W latach 1999–2003 pełnił funkcję przewodniczącego miejskich struktur tej partii, w latach 2003–2008 był sekretarzem rady wojewódzkiej SLD. W latach 2002–2006 był radnym miasta Lublin, w której zajmował stanowisko przewodniczącego klubu SLD-UP. W wyborach samorządowych w 2006 uzyskał mandat radnego Sejmiku Województwa Lubelskiego. W 2007 bez powodzenia kandydował do Senatu z ramienia Lewicy i Demokratów, uzyskując ponad 64 tys. głosów. 20 grudnia 2007 zastąpił Andrzeja Pruszkowskiego na stanowisku przewodniczącego sejmiku. W 2008 został przewodniczącym rady wojewódzkiej SLD. Został członkiem Komitetu Regionów. W 2004 i 2009 bez powodzenia kandydował do Parlamentu Europejskiego. W 2010 skutecznie ubiegał się o reelekcję w wyborach do sejmiku lubelskiego.
W wyborach parlamentarnych w 2011 uzyskał mandat poselski, startując z 1. miejsca na liście SLD w okręgu lubelskim i otrzymując 5965 głosów. W 2012 zasiadł w zarządzie krajowym partii. W 2014 ponownie bez powodzenia kandydował do Europarlamentu, a w wyborach w 2015 nie uzyskał poselskiej reelekcji. W wyborach samorządowych w 2018 bezskutecznie ubiegał się o ponowny wybór do sejmiku lubelskiego. W 2019 z ramienia SLD po raz drugi został wybrany do Sejmu, otrzymał wówczas 17 720 głosów. W Sejmie IX kadencji został członkiem Komisji do Spraw Unii Europejskiej oraz Komisji Łączności z Polakami za Granicą.

</doc>
<doc id="1248749" url="https://pl.wikipedia.org/wiki?curid=1248749" title="Król Marvin Gardens">
Król Marvin Gardens

Król Marvin Gardens - amerykański dramat kryminalny z 1972 roku.
Opis fabuły.
David Staebler jest prezenterem radiowym w Filadelfii. Jego brat wyszedł z więzienia i potrzebuje pomocy. Znudzony i zblazowany radiowiec postanawia odwiedzić go w Atlantic City. Jason jest drobnym kryminalistą, nieudacznikiem i niepoprawnym fantastą. Próbuje przekonać Davida do swojego nowego pomysłu - zakupu małej wyspy na Pacyfiku. Pragnie tam stworzyć drugie Las Vegas - krainę kasyn, hazardu i rozrywki. Do realizacji pomysłu zamierza potajemnie wykorzystać pieniądze swojego szefa, bossa przestępczego syndykatu. 
Obsada.
i inni

</doc>
<doc id="1248751" url="https://pl.wikipedia.org/wiki?curid=1248751" title="Eurostar Italia">
Eurostar Italia

Strzały (d. Eurostar Italia)– sieć kolei dużej prędkości, obsługiwana przez włoskiego przewoźnika Trenitalia, łącząca największe miasta we Włoszech. Codziennie uruchamianych jest ponad 200 połączeń, realizowanych głównie przez pociągi Pendolino ETR 460,ETR 485 i ETR 600-610 oraz ETR 500.
Nie należy mylić ani identyfikować pociągów Eurostar Italia z pociągami Eurostar, kursującymi między Londynem, Paryżem i Brukselą przez Eurotunel. Są to dwie różne sieci kolejowe, obsługiwane przez różnych operatorów i kursujących na terenach innych państw.
Działalność.
Pierwsze pociągi pod nazwą Eurostar Italia zostały uruchomione przez włoską kolej w 1988 roku. Początkowo obsługiwały tylko linię Mediolan – Rzym, lecz niedługo potem zaczęły także jeździć z Rzymu do Wenecji oraz do Neapolu.
Pociągi te mogą poruszać się z prędkością do 300 km/h. Są szybkie, komfortowe i kursują w cyklicznym rozkładzie jazdy między największymi miastami we Włoszech. Oprócz tego, zatrzymują się też na większych stacjach węzłowych oraz w kurortach wypoczynkowych.
W każdym składzie pociągu Eurostar Italia znajduje się wagon restauracyjny, bar-bistro oraz wagon dla osób niepełnosprawnych na wózkach. Wagony zarówno 1. jak i 2. klasy są klimatyzowane i bezprzedziałowe. W pociągach tych obowiązuje rezerwacja miejsc oraz całkowity zakaz palenia.
Marka Eurostar Italia została zlikwidowana w 2012 r. a pociągi podzielone na trzy kategorie-Strzały (Le Frecce)
Relacje.
Frecciarossa (Czerwona Strzała).
dwa razy na godzinę:
raz na godzinę:
kilka połączeń dziennie:
Frecciargento (Srebrna Strzała).
raz na godzinę:
kilka razy dziennie:
Frecciabianca (Biała Strzała).
raz na dwie godziny
kilka razy dziennie
Tabor.
ETR 400 (dawniej ETR 1000) Frecciarossa 1000
Najnowszy nabytek Trenitalii, przystosowany do jazdy z prędkością 350 km/h (termin jej wprowadzenia do rozkładu jazdy nie jest znany). EZTy złożone są z 8 wagonów, podzielone są na 4 klasy (Executive, Biznes, Premium i Standard), zastępują sporą część ETR 500 na trasie Turyn-Salerno, pojawiają się też na trasach, na których wymagana pojemność jest mniejsza.
Przystosowane są do kursowania w trakcji podwójnej.
Pendolino ETR 450
Jedne z pierwszych szybkich pociągów kolei włoskiej wprowadzone w 1988, na trasach Rzym-Mediolan oraz Rzym-Wenecja. Złożone z 9 wagonów z przechylnymi pudłami, wraz z lokomotywami na obu końcach. W składzie pociągu wagon restauracyjny. Maksymalna prędkość to 250 km/h,zredukowana w 2004 r. do 200 km/h po wyłączeniu pudła wychylnego. Obecnie kursują jako Intercity na trasach Rzym – Reggio C., Rzym – Perugia oraz Rzym – Ancona. Składy te wycofano z eksploatacji ze względu na ich zużycie oraz słabe prędkości handlowe.
Pendolino ETR 460/3
Pierwsze składy ETR 460 zostały wprowadzone do użytku w 1993. Podobnie jak ich poprzedniki, złożone są z 9 pochylnych wagonów. Wprowadzono do nich jednak wiele innowacji oraz znacznie zmieniono design oraz wystrój wnętrz. Kursują w dalszym ciągu na trasach z Rzymu do Reggio Calabria oraz z Rzymu do Rawenny.
Pendolino ETR 485 Frecciargento
Kursują na trasach do Reggio C., Lecce oraz Bolzano. Prędkość maksymalna wynosi 250 km/h, jak dla ETR 460. Część z nich ma trafić do Kolei Greckich OSE, celem obsługi trasy Ateny-Saloniki.
ETR 500 Frecciarossa
Najszybsze, najwygodniejsze, sztandarowe pociągi Eurostar Italia. Składają się z 11 wagonów + 2 lokomotywy. W składzie mają wagon restauracyjny lub bistro. Do użytku zostały wprowadzone w 1995. Prędkość maksymalna to 300 km/h.
Pendolino ETR 600 i ETR 610 Frecciargento
Najnowsze modele Pendolino, wyprodukowane przez firmę Alstom. W użytku od grudnia 2008 roku. Kursują na trasie Rzym – Wenecja - Triest/Udine.Można spotkać je na trasie do Werony.
ETR 700 Frecciargento
Dawniej należące do Kolei Holenderskich NS składy V250 "Albatros", kursowały tam jako "Fyra". W 2013 składy zwrócono do producenta, ze względu na liczne usterki (które, jak później ustalono, były wynikiem niewłaściwej eksploatacji pociągów, w tym jazd z prędkościami 250 km/h zamiast zalecanych 20 w warunkach zimowych), Hitachi Rail Italy. W 2017 r. Trenitalia odkupiła EZTy w korzystnej cenie, zamawiając ich przebudowę na Srebrne Strzały. Obecnie kursuje 17 sztuk.
Linie wysokich prędkości.
Użytkowane: 
W budowie lub modernizacji:
Projektowane:
Plany na przyszłość.
Włoska kolej planuje posiadać ok. 1500 km linii wysokich prędkości. Na sporej części z nich, nowe pociągi ETR 400, eksploatowane od 2015 r., miałyby podróżować z prędkością 350 km/h. Po zakończeniu wszystkich prac, oprócz gęstej sieci połączeń krajowych, mają też powstać międzynarodowe, np. Rzym – Mediolan – Turyn – Paryż, czy Rzym – Mediolan – Zurych (obecnie obsługiwane przez szwajcarskie ETR 610).

</doc>
<doc id="1248752" url="https://pl.wikipedia.org/wiki?curid=1248752" title="Łańcuch orderowy">
Łańcuch orderowy

Łańcuch orderowy – używany w falerystyce termin określający naszyjnik oznaczający zazwyczaj najwyższy stopień orderu, przysługujący głowom państwa jako jego wielkim mistrzom, męskim członkom rodzin panujących, lub też – w przypadku np. austriacko-hiszpańskiego Orderu Złotego Runa, włoskiego Orderu Annuncjaty czy serbskiego Orderu św. Łazarza występujących tylko w formie łańcucha – przysługuje wszystkim kawalerom danego orderu.
Zarys historii.
Już dawne zakony rycerskie używały w celu oznaczenia członkostwa prostych naszyjników, na których zawieszona była oznaka zakonu. Pierwszy nowoczesny łańcuch stworzył król Anglii Henryk VII dla Orderu Podwiązki: składał się z ogniw dwóch rodzajów, czerwonego krzyża św. Jerzego, nałożonego na symbol niebieskiej podwiązki, i tzw. Czerwonej Róży Lancastrów. Wnuk Edward VI zmienił wygląd łańcucha, który do dziś ma tylko ogniwa w postaci czerwonych róż, wiązanych złotymi węzłami.
Drugi w historii łańcuch orderowy pojawił się na portrecie założyciela Orderu Złotego Runa, księcia Burgundii Filipa III Dobrego z roku 1430: składał się z czarnych „skałek” (krzesiw), z których wychodziły złote promienie, oraz złotych pierścieni.
Łańcuchy orderowe stały się szczególnie popularne w XVII wieku, w okresie kochającego przepych baroku. Później, w XVIII i XIX wieku, nowe statuty ograniczyły noszenie łańcucha, przyznając go tylko głowom państw jako wielkim mistrzom, albo nadając mu status specjalnego odznaczenia przyznawanego (lub nie) wraz z nadaniem Wielkiego Krzyża. Kilkoma wyjątkami pozostały włoski Order Annuncjaty, zawsze noszony na łańcuchu (nawet pierwotnie zwany "Ordine del Collare"), norweski Order Lwa Norweskiego, posiadający tylko łańcuch, lub serbski order św. Łazarza czy pruski Order Czerwonego Orła, których łańcuch był oznaką władzy królewskiej i noszony być mógł tylko przez monarchę. W przypadku szkockiego Orderu Ostu jego łańcuch jest zakładany tylko w szczególne "Collar Days". Także ustanowiony w roku 1993 Order Republiki Serbskiej w Bośni i Hercegowinie należy do wyjątków, gdyż jest noszony przeważnie tylko na łańcuchu („"ogrlici”").
Współczesność.
Obecnie łańcuchy orderowe są na ogół insygniami najwyższego urzędu państwowego (z wyjątkiem orderów brytyjskich): tylko prezydent Francji ma prawo nosić łańcuch Legii Honorowej, tylko prezydentowi Rosji przysługuje łańcuch Orderu Zasług. Do zmiany konstytucji w roku 1975 król Szwecji zawsze zakładał z okazji wygłoszenia mowy tronowej przy otwarciu sesji Riksdagu łańcuchy wszystkich królewskich orderów szwedzkich występujących w tej formie: Serafinów, Gwiazdy Polarnej, Miecza i Wazów, nosząc order o najwyższej precedencji – Order Serafinów – jako pierwszy od dołu.
Łańcuchy orderowe często stosowano w heraldyce, otaczając nią herb państwowy czy szlachecki: występowały w tzw. Wielkich Herbach Prus, Austrii, Rosji, Danii, Szkocji, Szwecji oraz wielu pomniejszych państw niemieckich. Najnowsze przypadki to stworzony przez Adama Heymowskiego herb Lecha Wałęsy jako kawalera szwedzkiego orderu Serafinów otoczony łańcuchem tego odznaczenia, czy przybrany przez jugosłowiańskiego królewicza Aleksandra nowy herb dynastyczny, otoczony łańcuchem serbskiego orderu św. Łazarza. Od XX wieku łańcuchy orderowe nosi się już tylko podczas wielkich uroczystości (na ogół tylko do fraka lub munduru czy sukni balowej) w obecności głów państw, członków domów panujących i w dni przewidziane w statucie danego orderu.
Łańcuch Orderu Orła Białego.
Z polskich orderów łańcuch posiadał tylko Order Orła Białego, w wersjach Wettynów, Stanisława Augusta i carskiej. Ustawa z 3 lutego 1921 roku przewidywała łańcuch jako jedną z oznak odznaczenia, ale nigdy go nie wykonano i nie noszono. „Ceremoniał wręczania oznak wielkiego mistrza orderu” przy obejmowaniu urzędu Prezydenta RP przez nowoobraną osobę przewidywał jednak co następuje: „"Kanclerze orderów po wygłoszeniu okolicznościowych przemówień (przy czym pierwszy zabiera głos kanclerz Orderu Orła Białego) wręczają nowemu wielkiemu mistrzowi specjalne dyplomy, stwierdzające otrzymanie tej godności, wraz z oznakami obu orderów (łańcuchem i wielką wstęgą Orderu Orła Białego oraz Wielką Wstęgą Orderu Odrodzenia Polski”") (Kodeks Orderowy, art. 287).
Według niektórych danych PRL (wówczas jeszcze, do 1952, zwanej RP) planował (zawiesiwszy nadawanie Orła Białego) stworzenie łańcucha dla Orderu Polonia Restituta, który miał się składać z herbów ówczesnych 17 województw i oznaki orderu, ale i do tego nie doszło. W obecnej III RP łańcucha Orła Białego nie przywrócono i nie stworzono łańcucha dla Polonia Restituta.

</doc>
<doc id="1248753" url="https://pl.wikipedia.org/wiki?curid=1248753" title="Walter Schwimmer">
Walter Schwimmer

Walter Schwimmer (ur. 16 czerwca 1942 w Wiedniu) – polityk, prawnik i dyplomata, długoletni poseł do Rady Narodowej, w latach 1999–2004 sekretarz generalny Rady Europy.
Życiorys.
W 1964 ukończył studia prawnicze na Uniwersytecie Wiedeńskim. Pracował jako referent w jednym ze związków zawodowych, a w 1971 jako sekretarz ÖAAB, organizacji pracowniczej afiliowanej przy Austriackiej Partii Ludowej (ÖVP). W 1971 po raz pierwszy wybrany w skład Rady Narodowej, w niższej izbie austriackiego parlamentu zasiadał nieprzerwanie do 1999 jako poseł XIII, XIV, XV, XVI, XVII, XVIII, XIX i XX kadencji. W latach 90. był członkiem Zgromadzenia Parlamentarnego Rady Europy. Pełnił m.in. funkcję wiceprzewodniczącego klubu poselskiego ÖVP (1986–1994) i przewodniczącego wiedeńskich struktur tego ugrupowania (1984–1994).
Od 1 września 1999 do 31 sierpnia 2004 pełnił funkcję sekretarza generalnego Rady Europy. Po zakończeniu kadencji zajął się działalnością doradczą w ramach europejskich think tanków. Został m.in. współprzewodniczącym World Public Forum „Dialogue of Civilizations”. W 2010 powołany na prezydenta prywatnego Uniwersytetu Megatrend w Belgradzie.
Odznaczony Odznaką Honorową za Zasługi dla Republiki Austrii (Wielką Złotą na Wstędze, Wielką Srebrną z Gwiazdą i Wielką Złotą), Kawalerią Legii Honorowej, Krzyżem Wielkim Orderu Gwiazdy Rumunii, Orderem Zasługi Republiki Włoskiej II klasy.

</doc>
<doc id="1248755" url="https://pl.wikipedia.org/wiki?curid=1248755" title="Sebastiano Rossi">
Sebastiano Rossi

Sebastiano Rossi (ur. 20 lipca 1964 w Cesenie) – włoski piłkarz występujący na pozycji bramkarza.
Kariera klubowa.
Sebastiano Rossi jako dziecko trenował koszykówkę. Piłkarską karierę rozpoczął w 1979 roku w juniorach Ceseny. Mając 18 lat został wypożyczony do FC Forlì, a następnie na tej samej zasadzie zasilił kolejno Empoli FC i Rondinellę Calcio. W 1986 roku Rossi ponownie wrócił do Ceseny, gdzie został podstawowym bramkarzem. W Serie A zadebiutował 13 września 1987 roku w spotkaniu przeciwko SSC Napoli. W trakcie 5 sezonów spędzonych w Cesenie Rossi rozegrał 127 ligowych pojedynków.
W 1990 roku Rossi podpisał kontrakt z Milanem, z którym odnosił największe sukcesy w swojej karierze. 5 razy zdobył mistrzostwo kraju (w 1992, 1993, 1994, 1996 i 1999 roku) oraz 3 razy Superpuchar Włoch (w 1992, 1993 i 1994 roku). Do tych osiągnięć Rossi dołożył również zwycięstwo w Lidze Mistrzów w sezonie 1993/1994 oraz Superpuchar Europy w 1990 i 1994 roku. Włoch został wybrany do drużyny gwiazd lat 90. we Włoszech. Na San Siro grywał o boku między innymi takich zawodników jak Paolo Maldini, Franco Baresi, Mauro Tassotti, Alessandro Costacurta, Marcel Desailly czy Christian Panucci. W wieku 38 lat, na ostatni sezon w swojej karierze Rossi przeniósł się do Perugii, dla której w sezonie 2002/2003 rozegrał 12 ligowych spotkań.
Jako zawodnik Milanu, na przełomie 1993 i 1994 roku, Rossi ustanowił rekord najdłuższej passy bez wpuszczonego gola w Serie A. W 11 meczach nie dał się pokonać przez 929 minut. Czyste konta zachował wówczas w spotkaniach z Reggianą (1:0), Udinese Calcio (0:0), Lecce (0:0), Genoą (0:0), Piacenzą (2:0), Atalantą (1:0), Romą (2:0), Cremonese (1:0) i S.S. Lazio (1:0). Rossi jest również jednym z najdłużej niepokonanych bramkarzy w Lidze Mistrzów. Jego passa ustanowiona między 1994 a 1995 rokiem trwała 558 minut.

</doc>
<doc id="1248758" url="https://pl.wikipedia.org/wiki?curid=1248758" title="Ostatnie zadanie">
Ostatnie zadanie

Ostatnie zadanie (ang. "The Last Detail") – amerykańska tragikomedia z 1973 roku w reżyserii Hala Ashby'ego, nakręcona na podstawie powieści Darryl Ponicsan.

</doc>
<doc id="1248765" url="https://pl.wikipedia.org/wiki?curid=1248765" title="Czerwoni (film)">
Czerwoni (film)

Czerwoni () – amerykański dramat filmowy z 1981. Otrzymał 12 nominacji do Oscara i zdobył trzy statuetki: za reżyserię (Warren Beatty), zdjęcia (Vittorio Storaro) oraz dla najlepszej aktorki drugoplanowej (Maureen Stapleton).
Fabuła.
Film opowiada historię życia amerykańskiego dziennikarza Johna Reeda – komunisty, naocznego świadka Rewolucji październikowej w Rosji, autora książki „Dziesięć dni które wstrząsnęły światem”. Opowieść fabularna przedzielona jest wywiadami z amerykańskimi intelektualistami, świadkami epoki, wśród których są m.in. pisarz Henry Miller, historyk Will Durant, kongresmen Hamilton Fish, malarz Andrew Dasburg, aktor George Jessel, dziennikarki Adela Rogers St. Johns i Rebecca West.

</doc>
<doc id="1248766" url="https://pl.wikipedia.org/wiki?curid=1248766" title="Apteryx owenii">
Apteryx owenii



</doc>
<doc id="1248767" url="https://pl.wikipedia.org/wiki?curid=1248767" title="Catherine Lalumière">
Catherine Lalumière

Catherine Lalumière (ur. 3 sierpnia 1935 w Rennes) – francuska prawnik i polityk, parlamentarzystka krajowa, minister, eurodeputowana dwóch kadencji, w latach 1989–1994 sekretarz generalny Rady Europy.
Życiorys.
Z wykształcenia doktor prawa publicznego, pracowała na uniwersytetach w Rennes, Bordeaux i Paryżu. W 1981, 1986 i 1988 była wybierana do Zgromadzenia Narodowego z jednego z okręgów w Żyrondzie. Była także radną aglomeracji Bordeaux (1983–1995), radną miejską w Talence (1989–1995) i radną regionu Île-de-France (1998–2004).
W 1981 została sekretarzem stanu odpowiedzialnym za służbę cywilną i reformę administracyjną w pierwszym rządzie Pierre’a Mauroy. W drugim gabinecie tego samego premiera od 23 czerwca 1981 do 22 marca 1983 sprawowała urząd ministra spraw konsumenckich, a następnie w jego trzecim gabinecie (do 1984) sekretarza stanu w Ministerstwie Gospodarki, Finansów i Budżetu. Pozostała na tym stanowisku również w rządzie Laurenta Fabiusa, jednak jeszcze w tym samym roku została przesunięta na funkcję sekretarza stanu w Ministerstwie Spraw Zagranicznych, odpowiadając do 1986 za sprawy europejskie.
W okresie od 1 czerwca 1989 do 31 maja 1994 pełniła funkcję sekretarza generalnego Rady Europy.
W wyborach w 1994 z ramienia zorganizowanej na bazie Lewicowej Partii Radykalnej listy "Energie Radicale" (prowadzonej przez Bernarda Tapie) została wybrana do Parlamentu Europejskiego IV kadencji. Była przewodniczącą frakcji Europejskiego Sojuszu Radykalnego. W 1999 z ramienia koalicji PS-PRG-MDC uzyskała reelekcję na V kadencję. Należała do grupy socjalistycznej, od 2001 pełniła funkcję wiceprzewodniczącej Europarlamentu V kadencji. W PE zasiadała do 2004.
Po odejściu z czynnej działalności politycznej obejmowała różne funkcje społeczne, m.in. w latach 2008–2017 kierowała federacją FFME, związaną z Ruchem Europejskim.
Życie prywatne.
Od 1960 była żoną Pierre’a Lalumière (1930–1996), także prawnika i polityka.

</doc>
<doc id="1248768" url="https://pl.wikipedia.org/wiki?curid=1248768" title="Droga krajowa B71 (Niemcy)">
Droga krajowa B71 (Niemcy)

Droga krajowa 71 () – niemiecka droga krajowa przebiegająca z północnego zachodu na południowy wschód od skrzyżowania z drogą B6 w Bremerhaven do skrzyżowania z drogą B6 w Könnern na północny zachód od Halle w Saksonii-Anhalt.
Miejscowości leżące przy B71.
Brema.
Bremerhaven
Dolna Saksonia.
Hohenwurth, Bexhövede, Stinstedt, Heerstedt, Beverstedt, Kirchwistedt, Volkmarst, Basdahl, Barchel, Glinde, Bremervörde, Bevern, Selsingen, Seedorf, Brauel, Zeven, Brüttendorf, Wehldorf, Sick, Mulmshorn, Luhne, Rotenburg (Wümme), Hemsbünde, Wensebrock, Brockel, Hemslingen, Jerusalem, Tewel, Brochdorf, Neuenkirchen, Soltau, Stübeckhorn, Alvern, Ilster, Münster, Oerrel, Eimke, Gerdau, Holthusen II, Hansen, Uelzen, Hanstedt II, Rassau, Schlieckau, Wellendorf, Groß Ellenberg, Növenthien, Bergen an der Dumme.
Saksonia-Anhalt.
Cheine, Brietz, Salzwedel, Mahlsdorf, Winterfeld, Cheinitz, Kakerbeck, Wiepke, Estedt, Berge, Ackendorf, Gardelegen, Letzlingen, Born, Haldensleben, Wedringen, Groß Ammensleben, Ebendorf, Magdeburg, Dodendorf, Atzendorf, Förderstedt, Neugattersleben, Strenzfeld, Bernburg (Saale), Peißen, Bebitz, Trebitz, Könnern.

</doc>
<doc id="1248769" url="https://pl.wikipedia.org/wiki?curid=1248769" title="Tablica liczb losowych">
Tablica liczb losowych

Tablica liczb losowych – tablica wypełniona liczbami losowymi. Obecnie wychodzą z użycia na rzecz komputerowych generatorów liczb losowych.
Historia.
Pierwszą tablicę liczb losowych wydał w roku 1927 L. H. Tippett pod tytułem „Random Sampling Numbers”. Zawierała ona 41600 cyfr (od 0 do 9) pobranych z danych ze spisu powszechnego w Wielkiej Brytanii. Cyfry te uzyskano z liczb wyrażających powierzchnie parafii, po odrzuceniu dwóch pierwszych i dwóch ostatnich cyfr z każdej liczby.
W 1939 R. A. Fisher i F. Yates podali tablicę 15 000 cyfr losowych, uzyskaną przez wypisanie cyfr od 15. do 19. z pewnych 20-cyfrowych tablic logarytmicznych. W tym samym roku Kendall, Babington i Smith przedstawili tablicę 100 000 cyfr losowo uzyskanych za pomocą „elektrycznej ruletki”, czyli wirującego dysku z oznaczeniami cyfr formula_1 obserwując w przypadkowych chwilach wybrany sektor ruletki.
Tablice liczb losowych miały ograniczoną długość i zawierały tylko jeden ciąg takich liczb. W celu przedłużenia ich żywotności (nie można było stale wykorzystywać tych samych liczb, bo to przeczyłoby idei losowości) opracowywano algorytmy wytwarzania ciągów losowych na podstawie tablic.
Przykład.
Przykładowy algorytm dla tablic zawierających pięciocyfrowe liczby:

</doc>
<doc id="1248771" url="https://pl.wikipedia.org/wiki?curid=1248771" title="Dwór w Modliszewicach">
Dwór w Modliszewicach

Dwór obronny w Modliszewicach – częściowo zrujnowany renesansowy dwór obronny z XVI wieku, znajdujący się w centralnej części wsi Modliszewice w powiecie koneckim w województwie świętokrzyskim.
Opis.
Dwór w Modliszewicach zawiera w sobie wszystkie elementy charakterystyczne dla siedziby zamożnego szlachcica polskiego z II połowy XVI wieku. Autorem projektu dworu w stylu renesansu włoskiego był najprawdopodobniej słynny włoski architekt Santi Gucci. Obiekt jest budowlą obronną, dwukondygnacyjną, zbudowaną z kamienia oraz cegły na fundamencie z łamanego wapienia. Wznosi się na niewysokim sztucznym wzniesieniu na wyspie. Ma plan prostokąta o wymiarach 10,8×27 m. W narożach budynku wybudowano dwie cylindryczne piętrowe wieże strzelnicze nakryte dachem. Do dworu wchodziło się wachlarzowatymi schodami od strony północnej. Wejście zlokalizowane było na wysokości pierwszej kondygnacji nad trójarkadowym ryzalitem. Według zamierzeń architekta, miał on pełnić funkcję krużganków. Nad trójarkadowymi krużgankami na wysokości pierwszego piętra znajduje się pięć otworów okiennych rozmieszczonych nierównomiernie w układzie trzy na dwa. Nad drzwiami można zauważyć łacińską inskrypcję będącą wierną kopią inskrypcji z Zamku na Wawelu. Uwagę zwraca bogate zdobienie kamiennych obramień okiennych w północnej elewacji budynku, co wskazuje na typową renesansową dekorację okienną. W XVI wieku na wyspę prowadził drewniany most zwodzony. Na stałym lądzie zakończony był kamienną bramą, mającą podobne cechy obronne. Jeszcze w XVI w. do południowej elewacji dobudowano kolejne skrzydło mieszkaniowe, a w XVII wieku wyspa od wschodu i południa została otoczona murem. Dziś dwór leży nad dużym stawem, który jest pozostałością fosy.
Historia dworu.
Dwór został ufundowany przez Andrzeja Dunina-Modliszewskiego w końcu XVI wieku na miejscu drewnianego dworu z XV wieku, zbudowanego przez Odrowążów. W XVII wieku dwór przeszedł na własność biskupa Jana Lipskiego, późniejszego prymasa. W latach trzydziestych XVII wieku w północnej części wyspy wzniósł on piętrowy budynek bramny i otoczył dwór murem obwodowym. Następnymi właścicielami byli Humięccy, a przez małżeństwo Izabeli Humięckiej z Janem Małachowskim wieś dostała się w pierwszej połowie XVIII wieku rodzinie Małachowskich herbu Nałęcz. Wówczas dobudowano przyległy budynek zwany kuźnią.
W końcu XIX wieku obiekt został sprzedany Tarnowskim, którzy nie przeprowadzili żadnych prac remontowych. Budynek został opuszczony w połowie XIX wieku i zaczął podupadać. Rozebrano wówczas południowe skrzydło.
W trakcie II wojny światowej w Modliszewicach miał siedzibę niemiecki zarządca Kreislandwirt Fitting, który został zlikwidowany przez dowódcę II Zgrupowania Partyzanckiego Waldemara Szwieca „Robota” w czasie spektakularnej akcji w 1943 roku. W latach 1983–1985 dwór został częściowo odbudowany i zabezpieczony przed zniszczeniami. W latach 1985–1990 kontynuowano jego odbudowę.
W latach 1986–1987 na terenie dworu prowadzone były badania archeologiczne. W 1990 roku przerwano renowację ze względu na brak środków finansowych. Obecnie dwór jest własnością Świętokrzyskiego Ośrodka Doradztwa Rolniczego.

</doc>
<doc id="1248773" url="https://pl.wikipedia.org/wiki?curid=1248773" title="Zamek Matsumoto">
Zamek Matsumoto

 – zamek z XVI wieku w mieście Matsumoto, w prefekturze Nagano, jeden z pięciu zachowanych w oryginale zamków japońskich. Zwany jest również zamkiem Kruków lub Wron (鳥城 U-jō) z powodu czarnego koloru zewnętrznych ścian, odmiennego od większości zamków w Japonii. Jedynie jeszcze zamek Okayama jest koloru czarnego i oba dzielą się nazwą.
Opis.
Zamek należy do typu "hira-jiro", zamków budowanych na równinie. Pod pewnym względem jest on wyjątkowy, gdyż jego główny donżon ("tenshukaku"), mniejszy donżon ("ko-tenshu") i jedna z wież-baszt ("yagura") przylegają do siebie. Donżony powstały w latach 1592–1614, a w 1635 roku dobudowano dwie wieże "yagura".
Drewniane wnętrza budowli przybliżają autentyczne wrażenia, odmienne od tych, jakie się odnosi w wielu zamkach odbudowanych z żelbetu. Można tam zobaczyć strome schody, otwory do zrzucania kamieni na najeźdźców, otwory dla łuczników.
Historia.
Panuje opinia, że poprzednikiem zamku Matsumoto była forteca Fukashi, która znajdowała się w pobliżu. W okresie Muromachi-Ashikaga (1336–1573) w okolicy znajdowała się wioska Fukashi, która należała do klanu Sakanishi i tu była ich rezydencja, ale w 1504 roku klan Shimadachi zbudował w pobliżu fortecę i nazwał ją Fukashi. 
W 1550 roku zamek przeszedł pod panowanie rodu Takeda, a następnie sioguna Ieyasu Tokugawy (1543–1616). Kiedy Hideyoshi Toyotomi (1537–1598) przeniósł Ieyasu do regionu Kantō, umieścił Kazumasę Ishikawa (1534–1609) w Matsumoto. Kazumasa i jego syn Yasunaga zbudowali wieżę, inne części zamku i odegrali kluczową rolę w rozplanowaniu miasta zamkowego ("jōka-machi").

</doc>
<doc id="1248774" url="https://pl.wikipedia.org/wiki?curid=1248774" title="Honor Prizzich (film)">
Honor Prizzich (film)

Honor Prizzich – amerykańska komedia sensacyjna z 1985 roku w reżyserii Johna Hustona, nakręcona na podstawie powieści Richarda Condona pod tym samym tytułem.
Nagrody i nominacje.
Oscary za rok 1985
Złote Globy 1985
Nagrody BAFTA 1985

</doc>
<doc id="1248775" url="https://pl.wikipedia.org/wiki?curid=1248775" title="Casuarius bennetti">
Casuarius bennetti



</doc>
<doc id="1248776" url="https://pl.wikipedia.org/wiki?curid=1248776" title="Jożin z Bażin">
Jożin z Bażin



</doc>
<doc id="1248778" url="https://pl.wikipedia.org/wiki?curid=1248778" title="Hylobates hoolock">
Hylobates hoolock



</doc>
<doc id="1248780" url="https://pl.wikipedia.org/wiki?curid=1248780" title="Pelecanus philippensis">
Pelecanus philippensis



</doc>
<doc id="1248782" url="https://pl.wikipedia.org/wiki?curid=1248782" title="Godło Wielkiego Księstwa Krakowskiego">
Godło Wielkiego Księstwa Krakowskiego



</doc>
<doc id="1248784" url="https://pl.wikipedia.org/wiki?curid=1248784" title="Phoenicopterus chilensis">
Phoenicopterus chilensis



</doc>
<doc id="1248785" url="https://pl.wikipedia.org/wiki?curid=1248785" title="Zgaga (film)">
Zgaga (film)

Zgaga – amerykańska tragikomedia z 1986 roku na podstawie powieści Nory Ephron, w której opisała swój związek z Carlem Bernsteinem – dziennikarzem, który wykrył aferę „Watergate”.
Obsada.
i inni

</doc>
<doc id="1248786" url="https://pl.wikipedia.org/wiki?curid=1248786" title="Phoenicopterus minor">
Phoenicopterus minor



</doc>
<doc id="1248788" url="https://pl.wikipedia.org/wiki?curid=1248788" title="Phoenicopterus andinus">
Phoenicopterus andinus



</doc>
<doc id="1248789" url="https://pl.wikipedia.org/wiki?curid=1248789" title="Phoenicopterus jamesi">
Phoenicopterus jamesi



</doc>
<doc id="1248790" url="https://pl.wikipedia.org/wiki?curid=1248790" title="Mary Beth Hurt">
Mary Beth Hurt

Mary Beth Hurt, właśc. Mary Beth Supinger (ur. 26 września 1948 w Marshalltown) − amerykańska aktorka teatralna i filmowa.
Życiorys.
Córka Forresta Claytona Supingera i Delores Lenore Andre, w dzieciństwie opiekowała się nią inna rodowita mieszkanka Marshalltown − późniejsza aktorka Jean Seberg. Studiowała na wydziale teatralnym w Tisch School of the Arts przy Uniwersytecie Nowojorskim. W 1968 roku otrzymała licencjat na wydziale dramatu na Uniwersytecie Stanu Iowy w Iowa City.
W 1973 roku zadebiutowała na nowojorskiej scenie Equity Library Theatre w sztuce "Nowa dziewczyna w miasteczku" ("New Girl in Town"), a następnie wystąpiła na Off-Broadwayu w komedii szekspirowskiej "Jak wam się podoba" ("As You Like It") podczas New York Shakespeare Festival oraz w 1974 roku zagrała na Broadwayu w przedstawieniu "Miłość dla miłości" ("Love for Love") jako panna Prue. Była trzykrotnie nominowana do nagrody Tony za role w spektaklach broadwayowskich: "Dobra Trelawny" ("Trelawny of the "Wells"", od 15 października do 23 listopada 1975) w roli panny Rose Trelawny, "Zbrodnie serca" ("Crimes of the Heart", od 4 listopada 1981 do 13 lutego 1983) jako Meg MaGrath (nagroda Obie) i "Dobroczyńcy" ("Benefactors", od 22 grudnia 1985 do 29 czerwca 1986) w roli Sheili.
Po gościnnym występie w serialu CBS "Kojak" (1976) pojawiła się po raz pierwszy na dużym ekranie w roli Joey, najmłodszej z trzech sióstr w dramacie Woody'ego Allena "Wnętrza" ("Interiors", 1978), za którą zdobyła nominację do nagrody Brytyjskiej Akademii Filmowej (BAFTA). Od tamtej pory zagrała w filmach fabularnych: "Bez pamięci" ("Head Over Heels", 1979) jako Laura, komediodramacie "Świat według Garpa" ("The World According to Garp", 1982) w roli Helen Holm Garp, Martina Scorsese "Wiek niewinności" ("The Age of Innocence", 1993) jako Regina Beaufort, "Miłość w Nowym Jorku" ("Autumn in New York", 2000) w roli doktor Sibley, "Kobieta w błękitnej wodzie" ("Lady in the Water", 2006) jako pani Bell oraz "Siedem żyć" ("The Dead Girl", 2006) jako żona kryminalisty Ruth. W 1995 roku wcieliła się w postać Jean Seberg w filmie dokumentalnym "Z dzienników Jean Seberg" ("From the Journals of Jean Seberg").
Była żoną Williama Hurta (1971−1982). W 1983 roku wyszła ponownie za mąż za scenarzystę i reżysera Paula Schradera. Mają córkę Molly Johannę (ur. 1984) i syna Sama (ur. 1988).

</doc>
<doc id="1248792" url="https://pl.wikipedia.org/wiki?curid=1248792" title="Dwóch Jake’ów">
Dwóch Jake’ów

Dwóch Jake’ów – amerykański dramat kryminalny z 1990 roku. Film jest kontynuacją "Chinatown" Romana Polańskiego.

</doc>
<doc id="1248794" url="https://pl.wikipedia.org/wiki?curid=1248794" title="Herb gminy Górno">
Herb gminy Górno

Herb gminy Górno – jeden z symboli gminy Górno w postaci herbu.
Wygląd i symbolika.
Herb przedstawia na tarczy dzielonej w pas w polu pierwszym o barwie czerwonej herb Odrowąż, w polu drugim biały mur z bramą, a w niej kratę czerwoną. 
Herb Odrowąż w pierwszym polu nawiązuje do św. Jacka Odrowąża – patrona najstarszego kościoła w gminie we wsi Leszczyny. Czerwona krata w polu drugim natomiast symbolizuje atrybut św. Wawrzyńca – patrona kościoła w Górnie.

</doc>
<doc id="1248796" url="https://pl.wikipedia.org/wiki?curid=1248796" title="Herb Górna">
Herb Górna



</doc>
<doc id="1248797" url="https://pl.wikipedia.org/wiki?curid=1248797" title="Leon Machowski">
Leon Machowski

Leon Machowski (ur. 1916 w Rzeszowie, zm. 1988 w Warszawie) – artysta rzeźbiarz, brat Ignacego Machowskiego (aktora).
Życiorys i twórczość.
Przed wojną odbył służbę wojskową w Pułku Strzelców Podhalańskich, gdzie jako plastyk wykonywał specjalne prace, np. trójwymiarowe mapy wojskowe.
W 1939 roku ukończył naukę w Akademii Sztuk Pięknych im. Jana Matejki w Krakowie i otrzymał stypendium, by kontynuować studia we Włoszech. Plany te jednak zniweczył wybuch wojny. Od 1945 r. brał czynny udział w wystawach ogólnopolskich i zagranicznych (np. w 1957 w międzynarodowej wystawie rzeźby w Carrarze).
Po wojnie, już jako ceniony artysta, brał udział m.in. w rekonstrukcji pomnika Chopina w Warszawie.
W latach 1951–1952 otrzymał szereg nagród i realizacji w konkursach na pomniki (np: pomnik na MDM - grupa Teatr na budynku przy ul. Koszykowej 34/50, partyzanta, łuk Wyzwolenia w Lublinie). Pracował również przy wielu rekonstrukcjach rzeźb w Katedrze Warszawskiej, na Uniwersytecie Warszawskim.
W latach 1945–1952 był nauczycielem akademickim w Łodzi, Zakopanem, Warszawie.
W latach 1955–1958 pełnił funkcję sekretarza sekcji rzeźby w okręgu ZPAP w Warszawie.
Jego ostatnią pracą była 22-metrowa płaskorzeźba-epitafium nad grobem kardynała Stefana Wyszyńskiego w katedrze św. Jana Chrzciciela w Warszawie. Gdy kończył ową pracę, już w katedrze, nawet nie w swej pracowni na Stawkach, doznał ataku serca, po którym zmarł. Pochowany na Starych Powązkach (kwatera 28 wprost-2-33).
Zajmował się również malarstwem. Do jego najlepszych prac należą obrazy: "W pracowni", "Kobieta o białych włosach" oraz "Autoportret" (w kolekcjach prywatnych).
W listopadzie 2013 decyzją władz dzielnicy Śródmieście warszawska pracownia artysty została zburzona. Zniszczeniu uległy także otaczające ją rzeźby i zdobiące pawilon mozaiki.

</doc>
<doc id="1248802" url="https://pl.wikipedia.org/wiki?curid=1248802" title="Václav Rusek">
Václav Rusek

Václav Rusek (ur. 25 lutego 1928 w miejscowości Komárov u Opavy, zm. 30 stycznia 2016 w Brnie) – czeski pedagog uniwersytecki i czołowy europejski specjalista w zakresie historii farmacji. 
Działał na czeskich i słowackich Wydziałach Farmaceutycznych w Brnie, Bratysławie i Hradcu Králové. W 1987 r. habilitował się jako docent w Uniwersytecie Karola w Pradze (kierunek "Organizacja i zarządzanie farmacją"). W 1972 r. założył i od 1994 r. wybudował Czeskie Muzeum Farmacji, jedyną w swoim rodzaju placówkę w Czechach, znajdującą się w barokowym szpitalu Kuks. 
Jest członkiem m.in. Internationalen Gesellschaft für Geschichte der Pharmazie, Academie Internationale d´Histoire de la Pharmacie (Haga, Holandia), Gesellschaft für Wissenschaftsgeschichte (Heidelberg, Niemcy) i Czechosłowackiego Stowarzyszenia Farmaceutycznego.

</doc>
<doc id="1248803" url="https://pl.wikipedia.org/wiki?curid=1248803" title="Miecz koronacyjny Augusta III Wettina">
Miecz koronacyjny Augusta III Wettina



</doc>
<doc id="1248804" url="https://pl.wikipedia.org/wiki?curid=1248804" title="Insygnia Augusta III Wettina i Marii Józefy">
Insygnia Augusta III Wettina i Marii Józefy



</doc>
<doc id="1248805" url="https://pl.wikipedia.org/wiki?curid=1248805" title="Difenoksylat">
Difenoksylat

Difenoksylat () – organiczny związek chemiczny z grupy opioidów, syntetyczna pochodna petydyny stosowana w objawowym leczeniu biegunki, pozbawiona działania przeciwbólowego. W wątrobie ulega za pośrednictwem izoenzymów cytochromu P450 metabolizmowi do kwasu difenoksylowego, głównego metabolitu powstałego na drodze hydrolizy, który także wykazuje silne działanie przeciwbiegunkowe.
Wykazuje silne działanie osłabiające perystaltykę jelita cienkiego i okrężnicy (pod tym względem znacznie wyraźniejsze niż morfina) oraz wydłuża czas pasażu treści pokarmowej poprzez pobudzenie receptorów opioidowych w zwojach śródściennych jelit. Lek częściowo wchłania się z przewodu pokarmowego po podaniu doustnym i może działać także ośrodkowo, jeśli zostaną przekroczone dobowe dawki zalecane w objawowym leczeniu biegunek (5–20 mg/24 h). Działanie ośrodkowe jest, w przeciwieństwie do loperamidu, ułatwione przez to, że lek nie wchodzi do krążenia wątrobowo-jelitowego. Do dostępnego w Polsce preparatu "Reasec" zawierającego difenoksylat dodaje się niewielkie ilości atropiny (w postaci siarczanu, 0,025 mg na tabletkę). Ma to na celu odstraszenie potencjalnych amatorów rekreacyjnego użycia tego opioidu, będącego analogiem petydyny, poprzez pojawienie się objawów atropinowych (zamglone widzenie, suchość w jamie ustnej itp.). Atropina może ponadto działać synergetycznie, zmniejszając perystaltykę i wydzielanie soku jelitowego.
Wskazania do stosowania.
W każdym przypadku, o ile jest to możliwe, należy dążyć do zastosowania leczenia przyczynowego. Difenoksylat należy podawać wyłącznie w celu objawowego leczenia biegunki.
Interakcje.
Difenoksylat nasila działanie leków i środków działających depresyjnie na ośrodkowy układ nerwowy – np. barbituranów, alkoholu.
Przyjmowanie leku może powodować wydłużenie okresu półtrwania leków, których eliminacja zależy od aktywności enzymów układu mikrosomalnego wątroby.
Dawkowanie.
Biegunka ostra:Dorośli: 2,5–5 mg trzy razy na dobę, w wyjątkowych przypadkach maksymalnie 5 mg cztery razy na dobę. W przypadku łagodnej biegunki 2,5 mg dwa razy na dobę, rano i wieczorem, przed posiłkiem.Dzieci do 5 lat: 1,25–2,5 mg trzy razy na dobę.
Biegunka przewlekła:Dorośli: 2,5 mg dwa razy na dobę.Dzieci do 5 lat: 1,25–2,5 mg na dobę.
Przedawkowanie.
Przypadkowe przedawkowanie leku może wywołać objawy przypominające ostre toksyczne działanie środków narkotycznych, np. zwężenie źrenic, zahamowanie czynności oddechowej, senność lub pobudzenie.
W przypadku zahamowania czynności oddechowej należy podać nalokson jako swoiste antidotum:Dorośli: 0,4mg naloksonu we wstrzyknięciu dożylnym.Dzieci: 0,01mg/kg m.c. naloksonu we wstrzyknięciu dożylnym.
W razie konieczności, podawanie antidotum można powtarzać co 2–3 minuty, aż do przywrócenia czynności oddechowej.
Objawy przedawkowania mogą wystąpić dużo później, nawet od 12 do 30 godzin po przedawkowaniu. Jeśli pacjent nie znajduje się w stanie śpiączki, można wykonać płukanie żołądka i podać węgiel aktywny.
Preparaty.
Dostępne w Polsce preparaty złożone:
Synteza chemiczna.
Difenoksylat otrzymywany jest w reakcji alkilacji estru etylowego kwasu 4-fenylopiperydyno-4-karboksylowego z 4-bromo-2,2-difenylobutyronitrylem w obecności węglanu sodu.

</doc>
<doc id="1248807" url="https://pl.wikipedia.org/wiki?curid=1248807" title="Max Bielschowsky">
Max Bielschowsky

Max Bielschowsky (ur. 19 lutego 1869 we Wrocławiu, zm. 15 sierpnia 1940 w Londynie) – niemiecki lekarz neurolog i neuropatolog.
Życiorys.
Max Bielschowsky urodził się 19 lutego 1869 we Wrocławiu, jako syn Eduarda Bielschowsky’ego młodszego (1840–1910) i Natalie z domu Lion (1839–1918). Firma jego ojca handlowała materiałami tekstylnymi. Max miał braci Emanuela (1872–1947) i Ernsta (1871–1899). Dalekim krewnym Maxa był okulista Alfred Bielschowsky (1871–1940). Innym kuzynem Maxa był Albert Bielschowsky, znawca dzieł Goethego i jego biograf.
Studiował na Śląskim Uniwersytecie Fryderyka Wilhelma w Breslau oraz Uniwersytecie Ludwika i Maksymiliana w Monachium, gdzie otrzymał tytuł doktora medycyny "summa cum laude" w 1893.
Od dzieciństwa interesował się mózgiem. Po zakończeniu studiów zaczął rozwijać swoje zainteresowania, najpierw razem z Ludwigiem Edingerem w "Senckenberg Pathologisches Institut" we Frankfurcie nad Menem. Kierujący w tym czasie instytutem Carl Weigert zainteresował Bielschowsky’ego technikami barwienia preparatów neuropatologicznych. Między 1896 a 1904 Bielschowsky był asystentem psychiatry Emanuela Mendla w jego berlińskim laboratorium. W tym czasie zaczął publikować pierwsze, wysoko ocenione prace naukowe. Należał do Berlińskiego Towarzystwa Psychiatrii i Chorób Nerwowych.
W 1904 Bielschowsky rozpoczął pracę razem z Oskarem Vogtem w "Neurobiologisches Universitäts-Laboratorium" w Berlinie, gdzie spędził kolejne 30 lat. Od 1925 działał w Instytucie Badań nad Mózgiem w Kaiser Wilhelm-Gesellschaft. W 1931 Instytut został przeniesiony do Berlina–Buch. W 1929 Bielschowsky świętował sześćdziesiąte urodziny – z tej okazji ukazał się specjalny zeszyt „Journal für Psychologie und Neurologie”, w którym znalazły się prace Spielmeyera, Vogta, Rosego, Popowa i innych. Bielschowsky obok pracy naukowej prowadził lukratywną praktykę i podobno był doskonałym diagnostą. Mieszkał i przyjmował pacjentów przy Kurfürstenstrasse 99a.
Z powodu nieporozumień z Vogtem Bielschowsky w 1933 zrezygnował z pracy w Instytucie. Przyjął najpierw ofertę laboratorium Wilhelmina Gasthuis w Amsterdamie, gdzie miał możliwość pracy z Bernardem Brouwerem; jednak już rok później rozpoczął pracę w laboratorium kliniki psychiatrycznej w Utrechcie, u Boekego i Baumanna, korzystając z grantu Fundacji Rockefellera. W 1935 roku przez krótki okres przebywał gościnnie w Instytucie Cajala w Madrycie. Powrócił do Berlina w 1936, jednak miał zakaz pracy. W czerwcu tego roku miał pierwszy udar mózgu, który przykuł go na trzy miesiące do łóżka.
Od 1932 był honorowym członkiem Amerykańskiego Towarzystwa Neurologicznego.
Tuż przed wybuchem wojny w 1939 Bielschowsky przeniósł się wraz z żoną Else z domu Schlesinger i synem Paulem do Londynu, gdzie podjął pracę w laboratorium doktora Greena w Sheffield. W 1940 roku przebył kolejny udar i po trzech dniach zmarł. Wspomnienia o nim napisali Julius Hallervorden, Berthold Ostertag i Fritz Heinrich Lewy. Został pochowany na cmentarzu żydowskim w Golders Green, nieopodal grobu przyjaciela, Paula Schustera. Jego najmłodszy syn Hans zmarł w 1944 roku, najstarszy syn Franz David, profesor w Szkole Medycznej Uniwersytetu w Otajo, zmarł 21 kwietnia 1965 roku w Nowej Zelandii. Żona Else zmarła 18 października 1947 roku w Londynie.
Dorobek naukowy.
W dorobku naukowym Bielschowsky’ego znajduje się ponad 180 prac z dziedziny neuropatologii. Zajmował się między innymi patologią stwardnienia guzowatego, ceroidolipofuscynozą (której postać niemowlęca określana jest niekiedy jako choroba Bielschowsky’ego lub choroba Jansky’ego-Bielschowsky’ego), chorobą Parkinsona, pląsawicą Huntingtona i dystrofią miotoniczną (razem z Maasem i Ostertagiem). Pisał rozdziały do podręczników; do podręcznika Lewandowskiego sporządził rozdział o półpaścu i o ogólnej neurohistologii i neuropatologii.
W 1886 roku wraz z Paulem Schusterem opisał zmiany histopatologiczne w stwardnieniu rozsianym. Pionierskie prace Bielschowsky’ego nad metodami barwienia skrawków histologicznych doprowadziły do opracowania nowej metody srebrzenia włókien nerwowych, która zastąpiła historyczną metodę Cajala i określana jest do dziś jako metoda Bielschowsky’ego. Pod tą samą nazwą znane są jeszcze co najmniej dwie opracowane przez Bielschowsky’ego techniki: metoda barwienia czerwienią Kongo uwidaczniająca płytki amyloidowe, i metoda srebrzenia, również znajdująca zastosowanie w uwidacznianiu płytek. Metoda Bielschowsky’ego-Hirana to również metoda srebrzenia, zmodyfikowana przez Asao Hirano. W 1924 Bielschowsky i Stanley Cobb opracowali metodę barwienia przyżyciowego. W 1927 Bielschowsky i Rose przedstawili metodę wybiórczego barwienia V i VI warstwy kory mózgowej przy użyciu indofenolu.
Od 1901 zajmował się zagadnieniem guzów mózgu, publikując na ten temat razem z Simonsem, Richardem Hennebergiem, Ungerem i Valentinem.
Badał cytoarchitektonikę kory i prążkowia, najpierw z Korbinianem Brodmannem, potem z Maksymilianem Rosem.

</doc>
<doc id="1248808" url="https://pl.wikipedia.org/wiki?curid=1248808" title="Osadzony (film)">
Osadzony (film)

Osadzony – amerykański film sensacyjny z 1989 roku. Ukazuje ostatnie sześć miesięcy z pobytu Franka Leone'a (Sylvester Stallone) w więzieniu. Głównym motywem jest konflikt pomiędzy nim a naczelnikiem Drumgoolem (Donald Sutherland).
Film otrzymał trzy nominacje do Złotej Maliny: za najgorszy film, najgorszego aktora (Stallone) oraz najgorszego aktora drugoplanowego (Sutherland).

</doc>
<doc id="1248810" url="https://pl.wikipedia.org/wiki?curid=1248810" title="Johannes Becher">
Johannes Becher

Johannes Robert Becher (ur. 22 maja 1891 w Monachium, zm. 11 października 1958 w Berlinie Wschodnim) – niemiecki poeta, krytyk literacki, redaktor i polityk.
Życiorys.
Studiował medycynę, literaturę i filozofię, w 1919 wstąpił do niemieckiej partii komunistycznej. Początkowo jego twórczość inspirowana była ekspresjonizmem. W tym okresie powstała romantyczna poezja, która odzwierciedlała zarówno jego przemyślenia osobiste, jak i wizje nowego porządku świata ("An Alle!" 1919).
W latach 1933–1945 przebywał na emigracji w ZSRR, gdzie wydawał niemieckojęzyczne antyfaszystowskie pismo „Internationale Literatur”. W 1945 wrócił do Berlina, a od 1949 wydawał pismo „Sinn und Form”.
22 listopada 1950 w Warszawie na II Kongresie Obrońców Pokoju został wybrany w skład Światowej Rady Pokoju.
W latach 1953–1956 był przewodniczącym Niemieckiej Akademii Sztuki, a od 1954 ministrem kultury w NRD. Autor słów hymnu NRD, poezji wychwalającej rewolucję październikową, oraz powieści autobiograficznej „Pożegnanie” (1952). Z racji sprawowanych funkcji był „skoszarowany” w partyjnym i rządowym osiedlu kierownictwa NRD wokół Majakowskiring w Berlinie-Pankow. 

</doc>
<doc id="1248811" url="https://pl.wikipedia.org/wiki?curid=1248811" title="Gamma Ceti">
Gamma Ceti

Gamma Ceti ("Kaffaljidhma", "γ Cet") – gwiazda w konstelacji Wieloryba, w odległości ok. 80 lat świetlnych od Słońca.
Nazwa.
Gwiazda nosi tradycyjną nazwę Kaffaljidhma, która wywodzi się z języka arabskiego. Wyrażenie oznacza „część dłoni” i wywodzi się z arabskiego wyobrażenia ręki umalowanej henną (główną częścią był gwiazdozbiór Kasjopei). Pierwotnie odnosiło się do asteryzmu złożonego z gwiazd α, γ, δ, λ, μ, ξ¹ i ξ² Ceti, później było stosowane do gwiazdy Alfa Ceti (Menkar), a współcześnie odnosi się wyłącznie do Gamma Ceti. Międzynarodowa Unia Astronomiczna zatwierdziła użycie nazwy Kaffaljidhma dla określenia tej gwiazdy.
Właściwości fizyczne.
Jest to układ podwójny, złożony z gwiazd o jasnościach 3,540 i 6,119 (jasność całego układu wynosi 3,47m). Na sferze niebieskiej są one odległe od siebie o 2,9 sekundy kątowej. Krążą wokół wspólnego środka masy, dzieli je odległość co najmniej 70 au, a okres orbitalny to ponad 320 lat.
Składnik A jest białą gwiazdą ciągu głównego o typie widmowym A2. Świeci 19 razy jaśniej od Słońca, jest też od niego około dwukrotnie masywniejszy. Temperatura jego powierzchni to ok. 8700 K. Składnik B o typie widmowym F jest chłodniejszy, jego jasność przewyższa słoneczną 1,6 raza, a masa 1,3 raza. Gwiazdy te w przyszłości skończą życie jako para białych karłów.
W odległości co najmniej od tego układu znajduje się trzecia, mniejsza gwiazda typu widmowego K5 o jasności 10,1m, która charakteryzuje się identycznym ruchem własnym, czyli prawdopodobnie jest związana grawitacyjnie z tym układem. Ze względu na znaczną odległość w przyszłości perturbacje ze strony innych gwiazd mogą oddzielić ją od centralnej pary.

</doc>
<doc id="1248812" url="https://pl.wikipedia.org/wiki?curid=1248812" title="Droga krajowa B72 (Niemcy)">
Droga krajowa B72 (Niemcy)

Droga krajowa 72 () – niemiecka droga krajowa przebiegająca na osi północny zachód, południowy wschód od węzła "Cloppenburg" na autostradzie A1 koło Emstek do portu promowego w Norddeich koło Norden w Saksonii-Anhalt.
Odcinki międzynarodowe.
Droga pomiędzy węzłem "Cloppenburg" na autostradzie A1 a skrzyżowaniem z drogą B213 na obwodnicy Cloppenburga jest częścią trasy europejskiej E233 (ok. 15 km).
Miejscowości leżące przy B72.
Emstek, Cloppenburg, Varrelbusch, Mittelsten Thüle, Friesoythe, Hüllen, Sedelsberg, Scharrel, Ramsloh, Strücklingen, Detern, Filsum, Hesel, Bagband, Mittegroßefehn, Aurich, Südbrookmerland, Georgsheil, Marienhafen, Osteel, Norden, Norddeich.

</doc>
<doc id="1248813" url="https://pl.wikipedia.org/wiki?curid=1248813" title="Alejandro Ramirez">
Alejandro Ramirez



</doc>
<doc id="1248820" url="https://pl.wikipedia.org/wiki?curid=1248820" title="Moczulanka">
Moczulanka

Moczulanka (ukr. Мочулянка) – wieś na Ukrainie, w obwodzie rówieńskim, w rejonie berezieńskim. W 2001 roku liczyła 107 mieszkańców. We wsi znajduje się sklep wielobranżowy, przystanek autobusowy i kilkanaście starych gospodarstw (w większości drewnianych), a także dawny polski cmentarz rzymskokatolicki z grobami osób narodowości polskiej i ukraińskiej.
Historia.
W II Rzeczypospolitej wieś wchodziła w skład gminy Ludwipol, w powiecie kostopolskim, w województwie wołyńskim. W latach 1935–1945 miejscowość należała do parafii rzymskokatolickiej Huta Stara. Wieś należała wcześniej do parafii Niewirków, Ludwipol (od 1921 roku) i Lewacze (od 1928 roku).
Od 1943 roku we wsi istniała samoobrona polskich mieszkańców wchodząca w skład rejonu obronnego Huty Starej.
16 listopada 1943 roku w rejonie Moczulanki rozegrała się bitwa członków samoobrony z oddziałami UPA, które miały zaatakować znajdujących się w tym rejonie Polaków, w dużej części uciekinierów z innych miejscowości pacyfikowanych przez oddziały UPA. Członkowie samoobrony przy pomocy oddziału AK „Bomby-Wujka” Kochańskiego oraz oddziałów partyzantki radzieckiej zadały napastnikom duże straty, doprowadzając do klęski upowców.
W lipcu 1945 roku zgromadzona w tym rejonie polska ludność została wysiedlona w większości na Dolny Śląsk. Po 1945 roku w opuszczonej przez Polaków osadzie pozostały jeszcze kopalnie granitu i resztki zabudowań.
Około 2010 roku na rozwidleniu dróg przed Moczulanką (od strony Huty Starej) postawiony został pomnik upamiętniający upowców poległych w bitwie w 1943 roku.

</doc>
<doc id="1248821" url="https://pl.wikipedia.org/wiki?curid=1248821" title="Dobiegniew Cup">
Dobiegniew Cup

Dobiegniew Cup (Międzynarodowy Młodzieżowy Turniej Piłki Nożnej Dobiegniew Cup) – turniej piłkarski rozgrywany corocznie od 1995 roku w ciągu tygodnia, najczęściej w lipcu.
W dotychczasowych edycjach brały udział drużyn z Polski oraz zespoły duńskie, niemieckie, angielskie, ukraińskie, białoruskie, szwedzkie, litewskie, łotewskie i estońskie. Turniej rozgrywany jest w czterech kategoriach wiekowych. W trakcie turnieju organizowane są pokazowe mecze piłki nożnej z udziałem najlepszych polskich drużyn klubowych oraz imprezy towarzyszące o charakterze kulturalno-rekreacyjnym, między innymi festyny z obsadą polskich artystów, jachting, jazda konna, spływy kajakowe, wycieczki do Drawieńskiego Parku Narodowego oraz Muzeum Woldenberczyków.
Idea turnieju wynika z tradycji olimpiady sportowej, którą w roku 1944 zorganizowali jeńcy Obozu Oflag II C Woldenberg, jaki mieścił się w czasie wojny w Dobiegniewie. Jest kontynuacją szczytnych celów, jakie przyświecają ludziom uprawiającym sport i działającym na rzecz upowszechniania go wśród dzieci i młodzieży.
Turniej adresowany jest do dzieci i młodzieży z terenu Europy. W turnieju piłkarskim rokrocznie uczestniczy około 60 drużyn w pięciu kategoriach wiekowych. Inauguracja turnieju rozpoczyna się korowodem młodych sportowców w poniedziałkowe popołudnie. Mecze rozgrywane są od wtorku i trwają przez cały tydzień, kończąc się w sobotę finałami. Zakończenie turnieju to finały rozgrywek i wręczenie nagród, w tym Pucharu Fair Play oraz festyn muzyczny połączony z pokazem sztucznych ogni na stadionie w Dobiegniewie.
Honorowy patronat nad imprezą sprawują: Polski Związek Piłki Nożnej, Lubuska Rada Olimpijska, Urząd Marszałkowski Województwa Lubuskiego, Lubuskie Kuratorium Oświaty, Starostwo Powiatowe w Strzelcach Krajeńskich oraz Rada Miejska w Dobiegniewie.
Turniejowi towarzyszą zajęcia o charakterze edukacyjno-kulturalno-rekreacyjnym, w których dzieci i młodzież mają możliwość zdobycia nowych doświadczeń i wiedzy. Dzieci uczestniczące w imprezie mogą brać udział w konkursach, seminariach mających przybliżyć wiadomości o państwach sąsiadujących z Polską i o Unii Europejskiej oraz w spotkaniach z przedstawicielami władzy: marszałkiem województwa lubuskiego, wojewodą lubuskim, przedstawicielami Ministerstwa Edukacji Narodowej, Ministerstwa Sportu, ambasad w Polsce państw uczestników turnieju oraz ambasady polskiej w Berlinie.

</doc>
<doc id="1248822" url="https://pl.wikipedia.org/wiki?curid=1248822" title="Stowarzyszenie na rzecz Dzikich Zwierząt „Sokół”">
Stowarzyszenie na rzecz Dzikich Zwierząt „Sokół”

Stowarzyszenie na Rzecz Dzikich Zwierząt „Sokół” powstało w 2002 roku. Działa na terenie całego kraju, posiada status Organizacji Pożytku Publicznego. Jego siedziba mieści się we Włocławku.
Uczestniczy w pracach Programu Restytucji Populacji Sokoła Wędrownego w Polsce. Koordynuje przede wszystkim prace w zakresie monitoringu populacji sokoła wędrownego. Stowarzyszenie prowadzi także reintrodukcje sokołów, przede wszystkim na terenach leśnych, w celu odbudowy populacji nadrzewnej sokoła wędrownego, niegdyś charakterystycznej dla całego obszaru Polski. Monitoring odbudowującej się populacji sokoła obejmuje m.in. instalowanie sztucznych gniazd dla sokołów i obrączkowanie piskląt.
Sokoły gnieżdżą się m.in. w następujących miejscach:
W ramach popularyzacji ochrony sokoła wędrownego Stowarzyszenie prowadzi transmisję internetową z gniazd we Włocławku (na kominie MPEC), Warszawie (na 45. piętrze PKiN) oraz kilku innych lokalizacji. 
W 2018 roku w Polsce stwierdzono już 8 gniazd sokoła wędrownego w lasach. Ponadto po raz pierwszy na świecie Stowarzyszenie uruchomiło podgląd online z nadrzewnego gniazda sokoła wędrownego w Nadleśnictwie Trzebież. 
Krzysztof Krauze i Joanna Kos-Krauze wsparli akcję zbierania w 2008 roku 1% podatku na rzecz Stowarzyszenia na rzecz Dzikich Zwierząt „Sokół”, przekazując swój jeden procent podatku i udostępniając swoje zdjęcie do promocji akcji.
Od 2010 roku Stowarzyszenie prowadzi reintrodukcje sokołów na nowych zasadach.
W 2010 roku wypuszczono 56 młodych sokołów w 3 lokalizacjach, a w 2011 – 66 młodych w 4 lokalizacjach.

</doc>
<doc id="1248824" url="https://pl.wikipedia.org/wiki?curid=1248824" title="Soltau">
Soltau

Soltau − miasto w Niemczech, w kraju związkowym Dolna Saksonia, w powiecie Heidekreis. W 2008 r. miasto liczyło 21 831 mieszkańców.
Dzielnice miasta.
W skład miasta wchodzi 16 dzielnic:
Kultura.
W pobliżu Soltau znajduje się słynny park rozrywki Heide-Park oraz Soltau Therme

</doc>
<doc id="1248829" url="https://pl.wikipedia.org/wiki?curid=1248829" title="Neuhardenberg">
Neuhardenberg

Neuhardenberg (pol. hist. "Kwilica") – miejscowość i gmina w Niemczech, w kraju związkowym Brandenburgia, w powiecie Märkisch-Oderland, wchodzi w skład związku gmin Amt Seelow-Land. Do 31 grudnia 2021 siedziba związku gmin Amt Neuhardenberg. W roku 2008 liczyła 2771 mieszkańców.
Współpraca.
Miejscowość partnerska:

</doc>
<doc id="1248832" url="https://pl.wikipedia.org/wiki?curid=1248832" title="Józef Stotko">
Józef Stotko

Józef Stotko (ur. 5 marca 1899 w Grąbkowie, powiat Rawicz, zm. 21 października 1939 w Lesznie) – kawaler Orderu Virtuti Militari V klasy i Krzyża Walecznych, powstaniec wielkopolski, żołnierz Wojska Polskiego.
Życiorys.
Syn Teodora i Marii (z d. Wachowiak). Brał udział w powstaniu wielkopolskim, a następnie jako żołnierz Wojska Polskiego uczestniczył w wojnie polsko-bolszewickiej w 1920. Żonaty 1928 ze Stanisławą (z d. Cichowlas) mieli dwoje dzieci. Po demobilizacji prowadził działalność gastronomiczną. Skarbnik leszczyńskiego Koła Związku Powstańców Wielkopolskich. Zmobilizowany w sierpniu 1939. Uczestnik kampanii wrześniowej 1939.
Józef Stotko już przed wybuchem II wojny światowej został wytypowany jako jeden ze „szczególnie niebezpiecznych dla Rzeszy” (niem. „Sonderfahndungsbuch Polen”) przez V kolumnę miejscowych Niemców.
Po powrocie do Leszna 18 października 1939 został aresztowany. Według odpisu niemieckiego wykazu wydanych kar śmierci Józef Stotko w rubryce zawierającej informacje obciążające wpisane ma: Skarbnik Związku Powstańców. Rozstrzelany podczas publicznej egzekucji przeprowadzonej w ramach Operacji Tannenberg pod murem więzienia.
Pochowany w nieoznakowanej zbiorowej mogile, poza murem cmentarnym na alei do Borowej Karczmy. W każdą rocznicę egzekucji, pod tablicą (odsłoniętą 21 października 1945) upamiętniającą to wydarzenie odbywa się uroczysty apel poległych. 21 października 1986 odsłonięto też tablicę z nazwiskami ofiar mordu na zbiorowej mogile.

</doc>
<doc id="1248833" url="https://pl.wikipedia.org/wiki?curid=1248833" title="Renkum">
Renkum

Renkum – miasto i gmina w Holandii, w prowincji Geldria. W 2007 liczyło 31 640 mieszkańców.

</doc>
<doc id="1248835" url="https://pl.wikipedia.org/wiki?curid=1248835" title="Jorgos Samaras">
Jorgos Samaras

Jorgos Samaras (gr. Γιώργος Σαμαράς) (ur. 21 lutego 1985 w Heraklionie) – piłkarz grecki. Jest synem Janisa Samarasa, 16-krotnego reprezentanta Grecji.
Kariera klubowa.
Heerenveen.
Samaras przybył do Holandii w wieku 16 lat, kiedy to podpisał kontrakt z Heerenveen. W pierwszym składzie zadebiutował w sezonie 2003/2004, w którym to zaliczył dziesięć pełnych spotkań. Wkrótce zaczęło się nim interesować kilka klubów Premiership, z Arsenalem Londyn na czele. Zdecydował się jednak podpisać kontrakt z Manchesterem City. Suma transferu wyniosła 5,25 mln funtów, dzięki czemu Samaras stał się najdroższym greckim piłkarzem w Europie.
Manchester City.
Debiut w Manchesterze City miał miejsce w meczu z Newcastle United, zaś swojego pierwszego gola zdobył 12 grudnia 2006 roku w wygranym 3-2 spotkaniu z Charlton Athletic. W całym sezonie Samaras pojawił się na boisku 42 razy i strzelił cztery gole. Mimo tego, że Grek był krytykowany za swoją grę przez niektórych dziennikarzy, szkoleniowiec "The Citizens", Stuart Pearce bronił swojego zawodnika, zapewniając, że ma do niego zaufanie.
Po odejściu Pearce'a, Samaras nie zdołał przekonać do siebie nowego trenera, którym został Sven-Göran Eriksson. Wkrótce zawodnikiem zainteresowało się Middlesbrough. Grek wolał jednak zawalczyć o miejsce w składzie Manchesteru.
25 września rozegrał swój pierwszy mecz w sezonie 2007/2008, kiedy to przeciwnikiem "The Sky Blues" było Norwich w rozgrywkach Carling Cup. Grek zapewnił zwycięstwo drużynie strzelając gola w 90. minucie meczu. Wkrótce został wypożyczony do Celticu, z opcją transferu definitywnego.
Celtic.
W Celticu występował z numerem 9 na koszulce. Zadebiutował w spotkaniu Pucharu Szkocji z Kilmarnock F.C., w którym to zdobył swojego pierwszego gola dla klubu. 15 lipca 2008 podpisał trzyletni kontrakt ze szkockim klubem.
Dalsza kariera.
W sierpniu 2014 roku Samaras przeszedł do West Bromwich Albion F.C. Występował z numerem 30 na koszulce. W lutym 2015 Anglicy wypożyczyli go na cztery miesiące do Al-Hilal Rijad. Po powrocie z Arabii Saudyjskiej rozwiązał kontrakt z WBA i pozostawał bez klubu do marca 2016. Wówczas trafił do amerykańskiego Rayo Oklahoma City. W lutym 2017 podpisał kontrakt z Realem Saragossa.
Kariera reprezentacyjna.
W kadrze Grecji zadebiutował tydzień po swoich 21. urodzinach, 28 lutego 2006 roku w spotkaniu z Białorusią, zdobywając jedyną bramkę meczu. Z reprezentacją wziął udział w Euro 2008. Na Euro 2012 zagrał w czterech meczach i strzelił jednego gola (w meczu z Niemcami). Podczas mundialu w Brazylii, w ostatnim meczu fazy grupowej z Wybrzeżem Kości Słoniowej przy stanie 1:1 pewnie wykorzystał rzut karny (w 93. minucie) dający awans Grecji. W tym meczu zaliczył również asystę. Ostatecznie mistrzowie Europy z 2004 roku odpadli w 1/8 finału przegrywając serię rzutów karnych z Kostarykanami. W drużynie narodowej Samaras po raz ostatni wystąpił 14 października 2014 roku w przegranym 0:2 meczu kwalifikacji do mistrzostw Europy z Irlandią Północną. Ogółem w greckiej kadrze Samaras rozegrał 81 meczów i zdobył dziewięć bramek.

</doc>
<doc id="1248837" url="https://pl.wikipedia.org/wiki?curid=1248837" title="Dub step">
Dub step



</doc>
<doc id="1248838" url="https://pl.wikipedia.org/wiki?curid=1248838" title="Dub Step">
Dub Step



</doc>
<doc id="1248839" url="https://pl.wikipedia.org/wiki?curid=1248839" title="Rosarito">
Rosarito

Rosarito (Playas de Rosarito) – miasto w Meksyku, w stanie Kalifornia Dolna, nad Oceanem Spokojnym. W 2005 liczyło 58 877 mieszkańców. Miasto leży około 25 km na południe od przejścia granicznego z USA w Tijuanie, a ponadto obrębie miasta znajdują się plaże oraz liczne kluby co sprawia, że jest częstym celem wycieczek weekendowych dla amerykańskiej młodzieży.
Gmina Playas de Rosarito.
Miasto jest siedzibą władz gminy Playas de Rosarito, jednej z pięciu gmin w tym stanie. W 2005 roku liczba ludności gminy wynosiła 73 305 osób. Jest obecnie najmniejszą i najmłodszą gminą w stanie, utworzoną 29 czerwca 1995 roku. Ludność gminy zajmuje się głównie usługami i obsługą turystyki (61%) a także są zatrudnieni w przemyśle (36%) oraz rolnictwie i hodowli (3%).

</doc>
<doc id="1248840" url="https://pl.wikipedia.org/wiki?curid=1248840" title="Droga krajowa B73 (Niemcy)">
Droga krajowa B73 (Niemcy)

Droga krajowa 73 () – niemiecka droga krajowa przebiegająca na osi północny zachód, południowy wschód z Cuxhaven do Hamburga.

</doc>
<doc id="1248841" url="https://pl.wikipedia.org/wiki?curid=1248841" title="Leonardo Valdés">
Leonardo Valdés

Leonardo Valdés Romero (ur. 8 września 1975) – kostarykański szachista i trener szachowy, mistrz międzynarodowy od 2000 roku.
Kariera szachowa.
W połowie lat 90. XX wieku awansował do ścisłej czołówki kostarykańskich szachistów, w 1998 r. zdobywając pierwszy w swojej karierze tytuł indywidualnego mistrza kraju (kolejne wywalczył w latach 2002 i 2007). Pomiędzy 1994 a 2008 r. sześciokrotnie (w tym 2 razy na I szachownicy) wystąpił na szachowych olimpiadach.
Do międzynarodowych sukcesów Leonardo Valdésa należą m.in. dz. II m. w Gwatemali (2000, za Hecrotem Leyla, wspólnie z Carlosem Juarezem Floresem i Bernalem Gonzalezem), I m. w Tegucigalpie, dz. I m. w Budapeszcie (2002, turniej "First Saturday" GM12, wspólnie z Peterem Horvathem), dz. I m. w Panamie (2006, wspólnie z Bernalem Gonzalezem) oraz I m. San José (2010).
Najwyższy ranking w karierze osiągnął 1 lipca 2013 r., z wynikiem 2444 punktów zajmował wówczas 2. miejsce (za Bernalem Gonzalezem Acostą) wśród kostarykańskich szachistów.

</doc>
<doc id="1248842" url="https://pl.wikipedia.org/wiki?curid=1248842" title="Tornesch">
Tornesch

Tornesch (dolnoniem. "Torneesch") – miasto w Niemczech, w kraju związkowym Szlezwik-Holsztyn, w powiecie Pinneberg. W 2008 liczyło 12 995 mieszkańców. 
Miasto jest główną siedzibą spółki HellermannTyton.

</doc>
<doc id="1248843" url="https://pl.wikipedia.org/wiki?curid=1248843" title="Leonardo Valdes">
Leonardo Valdes



</doc>
<doc id="1248844" url="https://pl.wikipedia.org/wiki?curid=1248844" title="Rymszany">
Rymszany

Rymszany (lit. "Rimšė") – miasteczko na Litwie, położone w okręgu uciańskim, w rejonie ignalińskim.
274 mieszkańców w 2001.
Za II RP siedziba wiejskiej gminy Rymszany.
W dwudziestoleciu międzywojennym miasteczko leżało w Polsce, w województwie nowogródzkim (od 1926 w województwie wileńskim), w powiecie brasławskim, w gminie Rymszany.
Według Powszechnego Spisu Ludności z 1921 roku zamieszkiwało tu 290 osób, 125 było wyznania rzymskokatolickiego, 3 prawosławnego, 151 mojżeszowego a 11 mahometańskiego. Jednocześnie 122 mieszkańców zadeklarowało polską przynależność narodową, 151 żydowską, 10 tatarską a 6 inną. Były tu 52 budynki mieszkalne. W 1931 w 65 domach zamieszkiwało 337 osób.
Miejscowość należała do miejscowej parafii rzymskokatolickiej, i prawosławnej w Dryświatach. Podlegała pod Sąd Grodzki w m. Turmont i Okręgowy w Wilnie; mieścił się tu urząd pocztowy, który obsługiwał większość terenu gminy.

</doc>
<doc id="1248845" url="https://pl.wikipedia.org/wiki?curid=1248845" title="Kaltenkirchen">
Kaltenkirchen

Kaltenkirchen – miasto w Niemczech w kraju związkowym Szlezwik-Holsztyn, w powiecie Segeberg, siedziba urzędu Kaltenkirchen-Land. Leży ok. 35 km na północ od Hamburga, liczy 19 868 mieszkańców (2008).
Sport.
W mieście rozgrywany jest kobiecy turniej tenisowy, pod nazwą "Future-Nord", zaliczany do rozgrywek rangi ITF, z pulą nagród 15 000 $.

</doc>
<doc id="1248848" url="https://pl.wikipedia.org/wiki?curid=1248848" title="Przekształcenie falkowe">
Przekształcenie falkowe



</doc>
<doc id="1248852" url="https://pl.wikipedia.org/wiki?curid=1248852" title="Märkische Heide">
Märkische Heide

Märkische Heide (dolnołuż. "Markojska gola") – gmina w Niemczech w kraju związkowym Brandenburgia, w powiecie Dahme-Spreewald. W 2008 r. liczyła 4 464 mieszkańców.

</doc>
<doc id="1248853" url="https://pl.wikipedia.org/wiki?curid=1248853" title="Louis Archinard">
Louis Archinard

Louis Archinard (ur. 11 lutego 1850 w Hawrze, zm. 8 maja 1932 w Villiers-le-Bel) – francuski wojskowy, który dosłużył się stopnia generała dywizji w okresie III Republiki Francuskiej.
Biografia.
Pochodził z rodziny protestanckiej. Szybko zrobił karierę wojskową. Przez wiele lat służył na francuskich terenach kolonialnych w Afryce Północnej, głównie na terenie Sudanu Francuskiego (dzisiejszego Mali).
Był pierwszym dowódcą Armii Polskiej we Francji (nazywanej później potocznie "Armią Hallera"), w czasie I wojny światowej. W 1921 został odznaczony polskimi odznaczeniami: Krzyżem Walecznych (czterokrotnie) oraz Krzyżem Srebrnym Orderu Wojskowego Virtuti Militari.

</doc>
<doc id="1248860" url="https://pl.wikipedia.org/wiki?curid=1248860" title="Coevorden">
Coevorden

Coevorden − miasto w Holandii, w prowincji Drenthe. W 2007 liczyło 36 043 mieszkańców.

</doc>
<doc id="1248862" url="https://pl.wikipedia.org/wiki?curid=1248862" title="Wakō">
Wakō

 – japońscy piraci, rozbójnicy (nazwa historyczna).
Historia.
Najwcześniejsza wzmianka o wakō/wōkòu, jako japońskich rozbójnikach morskich, pochodzi z 414 r. Została ona umieszczona na wzniesionej w południowej Mandżurii steli króla Gwanggaeto, władcy Goguryeo (także: "Koguryŏ", "Koryo") jednego z trzech ówczesnych państw koreańskich.
Szczególna aktywność działań piratów, polegająca na grabieży wybrzeża Chin i Półwyspu Koreańskiego, przypada jednak na dwa znacznie późniejsze okresy: pierwszy – od XIII w. do drugiej połowy XIV w., drugi – od początku do połowy XVI w. W pierwszym okresie piraci wywodzili się głównie spośród japońskich żołnierzy, rōninów, przemytników i kupców. W drugim natomiast większość z nich stanowili już Chińczycy.
Okres ograniczenia aktywności jest wynikiem m.in. obostrzeń (jap.: "kaikin"; chiński: "haijin") zastosowanych przez chińską dynastię Ming (1368-1644). Wprowadzono zakaz podróży morskich oraz wolnego, prywatnego handlu z Japonią, pozostawiając to jedynie rządowi. Władze chińskie sądziły, że ograniczenie pozarządowej wymiany towarowej doprowadzi do zaniku działalności wakō. Stało się jednak odwrotnie. Kupcy chińscy w obronie własnych interesów rozwinęli bowiem nielegalny handel z Japonią, a to z kolei doprowadziło do nowej fali aktywności piratów. Doszło do porozumienia Japończyków z kamratami chińskimi, którzy następnie zwiększyli swój udział osobowy i przechwycili przywództwo. W szczytowym okresie aktywności rozbójnicy morscy operowali na wszystkich morzach Azji Wschodniej, docierając także w głąb dużych rzek.
Znaczenie słowa wakō.
Słowo „wakō” składa się z dwóch znaków chińskich. Pierwszy z nich, czytany po japońsku: „wa” 倭 - oznacza Japonię, a drugi - „kō” 寇 - to złodziej, rozbójnik, wróg, inwazja. W języku chińskim te same dwa znaki są czytane: „wōkòu”.
Słowo to w językach chińskim i koreańskim jest uznawane za obraźliwe wobec Japończyków.

</doc>
<doc id="1248866" url="https://pl.wikipedia.org/wiki?curid=1248866" title="Lehrte">
Lehrte

Lehrte − miasto w Niemczech, w kraju związkowym Dolna Saksonia, wchodzi w skład związku komunalnego Region Hanower. W 2008 r. miasto liczyło 43 518 mieszkańców.
Współpraca.
Miejscowości partnerskie:

</doc>
<doc id="1248868" url="https://pl.wikipedia.org/wiki?curid=1248868" title="Fitness Club">
Fitness Club

Fitness Club – polski serial obyczajowo-komediowy w reżyserii Pawła Karpińskiego, ze scenariuszem Wojciecha Niżyńskiego (twórców serialu "W labiryncie"), emitowany w TVP2 od 9 września 1995 do 9 marca 1996 w soboty ok. godz. 15:30.
O serialu.
Akcja serialu umieszczona jest w osiedlowym klubie fitness „Ewa”, prowadzonym na warszawskim Ursynowie przez Ewę Góralczyk, byłą sportsmenkę. W klubie prowadzone są zajęcia z aerobiku i podobnych dyscyplin, jest także sauna, gabinet masażu, siłownia i gabinet kosmetyczny. Znajduje się w nim także miejsce, gdzie można wypić kawę. Z czasem w klubie zaczyna działać też wypożyczalnia kaset wideo.
Oprócz wątku związanego z samym klubem poznajemy też codzienne sprawy osób w nim pracujących i odwiedzających go, takie jak wychowywanie dzieci, romanse czy sprawy zawodowe.
Serial spotkał się z różnym odbiorem. Niektórzy zarzucali mu płytkość fabuły. Inni cenili humor, w jakim ukazano polskie realia "small biznesu" oraz sympatycznych bohaterów, z którymi nietrudno się utożsamić. Dużym plusem była obsada, do której wybrano popularnych wówczas aktorów.
Piosenkę z serialu pt. "Gorąca krew" wykonał zespół Trubadurzy.
Obsada.
"W kolejności alfabetycznej."

</doc>
<doc id="1248872" url="https://pl.wikipedia.org/wiki?curid=1248872" title="Andon Pano">
Andon Pano

Andon Pano (ur. 10 kwietnia 1921 w Stambule, zm. 24 kwietnia 1993 w Tiranie) – albański aktor i reżyser.
Życiorys.
Urodził się w Stambule, skąd w dzieciństwie wraz z rodziną przeniósł się do wsi Selçe k. Gjirokastry. Uczył się w szkole pedagogicznej w Elbasanie, pod kierunkiem wybitnego albańskiego filologa Aleksandra Xhuvaniego. W tej szkole po raz pierwszy występował w amatorskiej grupie artystycznej. W czasie okupacji niemieckiej związał się z ruchem oporu i był jednym ze współtwórców teatru partyzanckiego. Uczył się sztuki aktorskiej pod kierunkiem Sokrata Mio. W 1945 znalazł się w grupie aktorów, którzy tworzyli pierwszy zespół Teatru Ludowego ("Teatri Popullor") w Tiranie. Na inaugurację teatru wystawiono dramat "Topaz", w którym Pano zagrał jedną z głównych ról. Grał główne role w dramatach albańskich, ale także w sztukach Moliera (Skąpiec) i Gogola (Rewizor) Od lat pięćdziesiątych coraz częściej zajmował się reżyserią teatralną, należał także do pionierów albańskiej pantomimy. Przez krótki okres kierował Teatrem Ludowym (alb. "Teatri Popullor") i Teatrem Kukiełkowym (alb. "Teatri te Kukullave").
W 1958 r. wystąpił w pierwszym albańskim filmie fabularnym "Tana", w którym grał rolę przewodniczącego kołchozu.
W 1955 r. został uhonorowany tytułem Zasłużonego Artysty (alb. "Artist i Merituar").
Był żonaty (żona Zina Andri).

</doc>
<doc id="1248874" url="https://pl.wikipedia.org/wiki?curid=1248874" title="Bitwa pod Kulm">
Bitwa pod Kulm

Bitwa pod Kulm (znana też jako bitwa pod Chlumcem) – starcie zbrojne, które miało miejsce 30 sierpnia 1813 roku podczas wojny Francji z szóstą koalicją.
Bitwa stoczona została na obszarze Czech w pobliżu miasta Chlumec (w związku z przynależnością Czech do monarchii habsburskiej miasto zwano z niemiecka Kulm). Armia francuska w sile 32 000 żołnierzy, na której czele stał Dominique Vandamme, zaatakowała armię austriacko-rosyjsko-pruską liczącą 54 000 żołnierzy, dowodzoną przez Barclaya de Tolly. Bitwę wygrali sprzymierzeni, przy czym obie strony poniosły ciężkie straty.
Wstęp.
Jeszcze przed bitwą pod Dreznem Napoleon wysłał 40-tysięczny korpus Vandamme'a, by odciął sprzymierzonym drogę odwrotu przechwytując przeprawy przez Rudawy. Po przegranej bitwie armia Karla Schwarzenberga rozpoczęła odwrót, natomiast Vandamme ścigał cofające się wojska sprzymierzonych z zamiarem zajęcia czeskich Cieplic. Napoleon posłał marszałków Gouviona Saint-Cyra i Auguste'a Marmonta, by wsparli Vandamme'a. Siły Saint Cyra i Marmonta posuwały się na tyłach wojsk Vandmamme'a. Vandamme 29 sierpnia dogonił siły Aleksandra Iwanowicza Ostermanna-Tołstoja (15 000 żołnierzy) tuż za saską granicą, niedaleko miasta Kulm, 8 kilometrów na północny zachód od Uścia nad Łabą (czes. "Ústí nad Labem", niem. "Aussig an der Elbe"), a więc na obszarze Czech. Po ciężkiej walce korpus Vandamme'a ruszył na Kulm, gdzie zamierzał czekać na przybycie korpusów Marmonta i Saint-Cyra.
Bitwa.
O godzinie 6:00 Vandamme uderzył na rosyjskie siły dowodzone przez Wittgensteina, które pobił biorąc wielu jeńców i całą artylerię. Następnie przeszedł Rudawy i około godziny 12:00 zaatakował wojska austriackie, które stacjonowały w Kulm. Początkowo Austriacy zmuszeni zostali do odwrotu na Teplice (niem. "Teplitz"). Po opanowaniu Kulm Vandamme czekał na idące za nim dwa pozostałe korpusy.
Wkrótce wojska Vandamme'a zaatakował Barclay de Tolly - korpusy rosyjskie księcia Eugeniusza Wirtemberskiego i Miłoradowicza uderzyły na prawe skrzydło i centrum, natomiast austriacki korpus dowodzony przez Colloredo zaatakował lewe skrzydło. Gdy Vandamme, chcąc za wszelką cenę utrzymać swą pozycję do czasu nadejścia posiłków, rzucił do walki wszystkie odwody, niespodziewanie zaatakował go od tyłu cofający się spod Drezna korpus pruski Friedricha von Kleista. Próba jednoczesnego odparcia ataku od przodu i z tyłu nie powiodła się. Tylko część kawalerii francuskiej i jedna dywizja piechoty zdołaly wyrwać się z potrzasku i dołączyć później do Saint Cyra. Reszta korpusu wraz z całą artylerią dostała się do niewoli. Klęska pod Kulm zniweczyła sukces, jakim było dla wojsk napoleońskich zwycięstwo pod Dreznem.
Francuzi stracili w bitwie około 5000 zabitych i rannych, a ponadto 7–13 tys. żołnierzy francuskich dostało się do niewoli, łącznie z Vandammem. Sprzymierzeni stracili 11 000 zabitych i rannych. 
W skład sił Vandamme'a wchodziły dwa pułki polskich ułanów, będące częścią dywizji kawalerii dowodzonej przez generała Jeana Corbineau. Pułków tych Vandamme użył do osłony przed szarżami kawalerii sprzymierzonych. 9 Pułk Ułanów, którym dowodził pułkownik Jan Maksymilian Fredro (brat pisarza Aleksandra Fredry), w czasie odwrotu zaatakowany został w wąwozie i otoczony. 8 Pułk Szwoleżerów-Lansjerów dowodzony przez Tomasza Łubieńskiego zdołał się wycofać.

</doc>
<doc id="1248875" url="https://pl.wikipedia.org/wiki?curid=1248875" title="Nottuln">
Nottuln

Nottuln – miejscowość i gmina w Niemczech, w kraju związkowym Nadrenia Północna-Westfalia, w rejencji Münster, w powiecie Coesfeld. W 2010 roku liczyła 19 871 mieszkańców.

</doc>
<doc id="1248876" url="https://pl.wikipedia.org/wiki?curid=1248876" title="Stankiewicz">
Stankiewicz

Nazwisko polsko-litewsko-białoruskie, ros. i ukr. "Станкевич", lit. "Stankevičius", biał. "Станкевіч".

</doc>
<doc id="1248878" url="https://pl.wikipedia.org/wiki?curid=1248878" title="Berżeniki">
Berżeniki

Berżeniki (lit. "Beržininkai") – wieś w okręgu uciańskim, w rejonie ignalińskim w gminie Dukszy. 
Historia.
W dwudziestoleciu międzywojennym wieś i majątek leżał w Polsce, w województwie nowogródzkim (od 1926 w województwie wileńskim), w powiecie brasławskim (od 1926 w powiecie święciańskim), w gminie Dukszty.
Według Powszechnego Spisu Ludności z 1921 roku zamieszkiwało:
Miejscowość należała do parafii rzymskokatolickiej w Duksztach. Podlegała pod Sąd Grodzki w Święcianach i Okręgowy w Wilnie; właściwy urząd pocztowy mieścił się w m. Duksztach.
Przed wojną mieszkała tam Helena Stankiewicz - "Pani na Berżenikach". Wcześniej w folwarku Raj profesor Adam Hrebnicki-Doktorowicz wyhodował odmiany jabłek Malinówka Berżenicka i Ananas Berżenicki.

</doc>
<doc id="1248879" url="https://pl.wikipedia.org/wiki?curid=1248879" title="Adendorf">
Adendorf

Adendorf – gmina samodzielna (niem. "Einheitsgemeinde") w niemieckim, kraju związkowym Dolna Saksonia w powiecie Lüneburg. W 2013 liczyła 10 611 mieszkańców.
Położenie geograficzne.
Adendorf leży pomiędzy rzeką Ilmenau oraz Kanałem Bocznym Łaby ("niem. Elbe-Seitenkanal"), około 10 km na południe od rzeki Łaba.
Komunikacja.
Adendorf leży w pobliżu końca autostrady BAB 39 (do roku 2010 pod nazwą A250), która to zapewnia dobre połączenie miejscowości z Hamburgiem. Planowany jest kolejny odcinek A 39, w kierunku południowym do Brunszwiku. Przez miasto przebiega również droga krajowa B209.
Przez Adendorf przebiega także linia kolejowa Lubeka – Lüneburg, jednak stacja w miejscowości została zlikwidowana. Przy podróży koleją należy wysiąść w pobliskim Lüneburgu, z którym miasto posiada gęstą sieć połączeń autobusowych (KVG). 

</doc>
<doc id="1248881" url="https://pl.wikipedia.org/wiki?curid=1248881" title="Krasnogorsk">
Krasnogorsk

Krasnogorsk (ros. Красногорск) – miasto w Rosji, w obwodzie moskiewskim, nad rzeką Moskwą, siedziba administracyjna rejonu krasnogorskiego. W 2020 roku liczyło ok. 175 tys. mieszkańców. Ośrodek przemysłu precyzyjnego, optycznego (m.in. produkcja aparatów fotograficznych „Zenit”), środków transportu, farmaceutycznego i materiałów budowlanych. W mieście działają: muzeum antyfaszystów niemieckich oraz państwowe archiwum dokumentów fotograficznych i audiowizualnych. Znajduje się tu także osiemnastowieczny zespół architektoniczny Znamienskoje-Gubajłowo, dawna siedziba księcia Wasilija Dołgorukowa-Krymskiego.
Historia.
W połowie XIX wieku na terenie dzisiejszego Krasnogorska utworzone zostało osiedle Bańki, które wzięło swoją nazwę od miejscowej rzeki. W 1926 do Baniek przeniosły się zakłady optyczno-mechaniczne i dla ich robotników założono w pobliżu osiedle Krasnaja Gorka. W 1932 połączono ze sobą wsie Pawszyno (znana od 1462) i Gubajłowo (znana od 1620) oraz osiedla Krasnaja Gorka i Bańki, tworząc nowe osiedle o nazwie Krasnogorsk. W 1940 osiedle Krasnogorsk otrzymało prawa miejskie. W latach 1945-1947 w tamtejszym obozie dla internowanych przetrzymywani byli członkowie rodzin Krasickich, Radziwiłłów (Janusz Radziwiłł wraz z żoną Anną), Branickich (m.in. Adam Branicki, Anna Branicka) oraz Zamoyskich.
Z uwagi na przemysł w mieście powstał zamysł (niezrealizowany) aby przemianować Krasnogorsk na Optikogorsk.

</doc>
<doc id="1248888" url="https://pl.wikipedia.org/wiki?curid=1248888" title="Klub Dawnych Motocykli">
Klub Dawnych Motocykli

Klub Dawnych Motocykli "MAGNET" powstał z inicjatywy grupy posiadaczy zabytkowych motocykli w Warszawie i Mińsku Mazowieckim. Pierwsze zebranie organizacyjne odbyło się w kilka miesięcy po I Rajdzie Weteranów Szos z czerwca 1996, który był on jedną z imprez obchodów 575-lecia praw miejskich Mińska Mazowieckiego.
Rajd Zabytkowych Motocykli spotkał się z bardzo przychylnym przyjęciem ze strony mieszkańców miasta. Dlatego Rada Miasta specjalną uchwałą wpisała tę imprezę jako stałą w kalendarzu kulturalnym miasta, co znakomicie ułatwiło organizację kolejnych rajdów. Organizatorem logistycznym stał się Miejski Dom Kultury w Mińsku Mazowieckim.
Klub został zorganizowany z inicjatywy Andrzeja Godlewskiego i Miłosza Sobolewskiego (tzw. grupa warszawska) i Macieja Cichockiego (tzw. grupa mińska).
KDM "MAGNET" istnieje obecnie głównie jako grupa organizująca Mazowieckie Rajdy Weteranów Szos. 
Od 2011 roku K.D.M. MAGNET wspólnie z Muzeum Ziemi Mińskiej organizuje Miński Zlot Pojazdów Zabytkowych "WARKOT" .

</doc>
<doc id="1248892" url="https://pl.wikipedia.org/wiki?curid=1248892" title="Magyar Államvasutak">
Magyar Államvasutak

Magyar Államvasutak (MÁV) – węgierskie państwowe przedsiębiorstwo kolejowe powstałe w 1868 roku.
Przedsiębiorstwo składa się z trzech głównych spółek: MÁV START Zrt. (transport pasażerski), MÁV-Gépészet Zrt. (utrzymanie infrastruktury) i MÁV-Trakció Zrt. (lokomotywy). MÁV Cargo Zrt (transport towarowy) zostało przejęte przez ÖBB.
Siedziba przedsiębiorstwa znajduje się w Budapeszcie. W jego zarządzaniu znajduje się 7476 km linii kolejowych.

</doc>
<doc id="1248895" url="https://pl.wikipedia.org/wiki?curid=1248895" title="Droga krajowa B74 (Niemcy)">
Droga krajowa B74 (Niemcy)

Droga krajowa 74 () – niemiecka droga krajowa przebiegająca na osi północny wschód, południowy zachód od skrzyżowania z drogą B212 w Berne przez teren Wolnego Miasta Bremy do skrzyżowania z drogą B73 w Stade w Dolnej Saksonii.

</doc>
<doc id="1248901" url="https://pl.wikipedia.org/wiki?curid=1248901" title="Lietuvos geležinkeliai">
Lietuvos geležinkeliai

Lietuvos geležinkeliai (LG) ( "Koleje Litewskie") – litewski narodowy przewoźnik kolejowy.
Przedsiębiorstwo zarządza siecią kolejową o rozstawie 1520 mm (1745,8 km), jak i 1435 mm (21,8 km); łącznie 1767,2 km, w tym 1377,2 km linii jednotorowych, 388,3 km linii dwutorowych i 2,1 km linii trójtorowych, 122 km to linie zelektryfikowane. Lietuvos Geležinkeliai dysponuje 68 czynnymi stacjami, na których wykonuje się operacje handlowe.
Struktura organizacyjna.
Koleje Litewskie utrzymują też w swojej strukturze Muzeum Kolejnictwa w Wilnie ("Geležinkelių muziejus").
Siedziba.
Kompleks budynków powstał w latach 1860–1914 dla zarządu Kolei Poleskiej ("Полесская железная дорога"); arch. Tadeusz Rostworowski.

</doc>
<doc id="1248902" url="https://pl.wikipedia.org/wiki?curid=1248902" title="Order Republiki Serbskiej">
Order Republiki Serbskiej

Order Republiki Serbskiej () – najwyższe odznaczenie Republiki Serbskiej, kraju federalnego w Bośni i Hercegowinie.
Order został ustanowiony w 1993 roku jako najwyższe odznaczenie państwowe i może być nadawany osobom prywatnym i instytucjom za wyjątkowe zasługi dla państwa. Order nie jest podzielony na klasy ale może być nadany na łańcuchu lub wstędze.
W starszeństwie odznaczeń zajmuje miejsce przed Orderem Flagi.
Insygnia orderu to dwudziestoczłonowy łańcuch z plakietek z białym krzyżem serbskim w czerwonym polu, zakończony herbem serbskim z białym dwugłowym orłem z tarczą Serbii na piersi, ukoronowanym koroną typu bizantyjskiego, służącym jako zawieszka oznaki. Oznaka to złoty krzyż grecki z rozszerzonymi zakończeniami ramion, ze złotymi literami "PC" w czerwonym polu na medalionie awersu, ze złotymi i niebieskimi ornamentami między ramionami krzyża. Gwiazda orderu jest srebrna, ośmiopromienna i nosi na sobie awers oznaki.
Do odznaczonych tym orderem należą, m.in.: Slobodan Milošević, Momir Bulatović, Radovan Karadžić i Władimir Putin (2023).

</doc>
<doc id="1248903" url="https://pl.wikipedia.org/wiki?curid=1248903" title="Herb powiatu dębickiego">
Herb powiatu dębickiego

Herb powiatu dębickiego tarcza dwudzielna srebrną belką falistą w skos. W polu górnym czerwonym gryf srebrny. W polu dolnym błękitnym lilia srebrna.
Herb został ustanowiony Uchwałą XXII/150/2000 Rady Powiatu Dębickiego z dnia 29 września 2000 r.

</doc>
<doc id="1248904" url="https://pl.wikipedia.org/wiki?curid=1248904" title="Music of Mass Destruction">
Music of Mass Destruction

Music of Mass Destruction – druga koncertowa płyta długogrająca amerykańskiego zespołu thrashmetalowego Anthrax. Płyta ukazała się w 2004 w formie CD i DVD, a koncert zarejestrowano w dniach 5–6 grudnia 2003 w Chicago Metro.
Lista utworów.
Dysk 1 (CD)
Dysk 2 (DVD)

</doc>
<doc id="1248907" url="https://pl.wikipedia.org/wiki?curid=1248907" title="Flisactwo">
Flisactwo



</doc>
<doc id="1248908" url="https://pl.wikipedia.org/wiki?curid=1248908" title="Thimi Filipi">
Thimi Filipi

Thimi Filipi (ur. 1 marca 1926 w Korczy, zm. 1 lipca 1990 w Tiranie) – albański aktor i reżyser.
Życiorys.
Ukończył szkołę w rodzinnej Korczy, gdzie występował w amatorskim zespole teatralnym. W czasie wojny związał się z ruchem oporu i występował w teatrze partyzanckim. W 1944 r. pracował w szpitalu w Korczy i w wolnych chwilach występował w miejscowym zespole teatralnym, razem z Pandi Raidhi. Po ukończeniu kursu dla reżyserów teatralnych zmienił pracę i prowadził warsztaty teatralne w miejscowym klubie. Do podjęcia stałej pracy w teatrze zawodowym namówił go Sokrat Mio. W 1954 r. rozpoczął pracę w teatrze Andona Zako Cajupiego w Korczy. Rola Dimitra w spektaklu "Lulja e kujtimit" (Kwiat pamięci, na motywach powieści Foqiona Postoliego) okazała się jego wielkim sukcesem. W ciągu swojej długiej kariery wystąpił w 80 sztukach teatralnych. Rola w pierwszym albańskim filmie fabularnym "Tana" rozpoczęła jego karierę filmową. Miał na koncie role w 35 filmach fabularnych.
Za rolę tytułową w dramacie "Zeko Shkoza" w 1986 r. otrzymał prestiżową nagrodę Aleksandra Moissiu dla najlepszego aktora. Był także uhonorowany tytułem Zasłużonego Artysty (alb. "Artist i Merituar").

</doc>
<doc id="1248909" url="https://pl.wikipedia.org/wiki?curid=1248909" title="Murowane (rejon samborski)">
Murowane (rejon samborski)

Murowane, Laszki Murowane () – wieś na Ukrainie, w obwodzie lwowskim, w rejonie samborskim, w hromadzie Chyrów, nad rzeką Strwiąż. W 2001 roku liczyła 689 mieszkańców. 
Historia.
Pierwsze wzmianki o miejscowości pochodzą z roku 1374, jako o własności Herbutów rycerzy przybyłych z Moraw, zatwierdzonej przywilejem księcia Władysława Opolczyka. Laszki w XVI w. należały do Tarłów, herbu Topór. W 1531 r, mieszkał tu Andrzej Tarło. Mikołaj Tarło, chorąży przemyski, dworzanin i sekretarz królewski dokonał po 1560 r. lokacji miasta Laszki na prawie magdeburskim. Dobra laszeckie wraz z Chyrowem i Bąkowicami stanowiły wiano Jadwigi Tarłówny (córki Mikołaja i Jadwigi ze Stadnickich), wydanej ok. roku 1592 za Jerzego Mniszcha, wojewodę sandomierskiego. Z Laszek wywodziła się Maryna Mniszchówna - caryca Rosji – żona Dymitra I Samozwańca. Tu urodziła się Julia Teresa Wandalin-Mniszech, która poślubiła Ksawerego Franciszka Krasickiego z Siecina herbu Rogala. Laszki należały do Mniszchów do 1815 r., kiedy zostały sprzedane Edwardowi Zerboni de Spoletti przez Stanisława Mniszcha, austriackiego szambelana i wielkiego sokolnika królestwa Galicji i Lodomerii. Potem należały do Marcelego Bogdanowicza, a od 1861 r. do Michała Krasickiego.
Na tych terenach w pod koniec 1918 r. walczył z Ukraińcami 2 pułk strzelców podhalańskich dowodzony przez por. Karola Matzenauera. 
W 1921 r. liczyły około 478 mieszkańców. Przed II wojną światową należała do powiatu starosamborskiego w województwie lwowskim. Od 1911 do 1934 roku istniały dwie odrębne gminy z siedzibą w Laszkach – "gmina Laszki Murowane Miasteczko" i "gmina Laszki Murowane Wieś". Od 1 sierpnia 1934 Laszki Murowane należały do gminy Felsztyn.

</doc>
<doc id="1248910" url="https://pl.wikipedia.org/wiki?curid=1248910" title="Stachys byzantina">
Stachys byzantina



</doc>
<doc id="1248914" url="https://pl.wikipedia.org/wiki?curid=1248914" title="Herb powiatu nowotarskiego">
Herb powiatu nowotarskiego

Herb powiatu nowotarskiego jest w polu czerwonym korona złota, mająca kształt korony grobowej Kazimierza Wielkiego, umieszczona w lewej części tarczy herbowej, oraz położone ukośnie w prawej części tarczy herbowej berło o kształcie berła Matki Bożej Ludźmierskiej w kolorze złotym.
Herb został ustanowiony "Uchwałą Rady Powiatu Nowotarskiego z dnia 11 sierpnia 2000 r."
Autorem herbu jest Marcin Ozorowski.
Berło ma symbolizować kult M B Ludźmierskiej, a jego ukośne położenie ma upamiętniać wydarzenie z 15.08.1968 r., kiedy to podczas koronacji MB wysunęło się berło, które figura Matki Boskiej trzyma w ręku. Ówczesny biskup krakowski Karol Wojtyła chwycił berło w locie. Po latach odebrano to wydarzenie jako zapowiedź objęcia przez niego Stolicy Piotrowej.
Korona nawiązuje do króla Kazimierza Wielkiego który położył ogromne zasługi w rozwoju miast i wsi Nowotarszczyzny.

</doc>
<doc id="1248916" url="https://pl.wikipedia.org/wiki?curid=1248916" title="Kwintus Tinnejusz Rufus">
Kwintus Tinnejusz Rufus

Kwintus Tinnejusz Rufus był rzymskim politykiem żyjącym w II wieku. Należał do patrycjuszowskiego rodu.
Od maja do października 127 był konsulem dodatkowym ("consul suffectus"). W latach 130/131 - 134 był legatem ("legatus Augusti pro praetore") Judei. W tym czasie wybuchło powstanie Bar-Kochby. Rufus nie umiał przeciwstawić się rewolucjonistom i został z kretesem pobity. Hadrian musiał sprowadzić Publiusza Marcellusa, a potem Sekstusa Juliusza Sewerusa, wezwanego aż z Brytanii, aby rebelia została stłumiona.
Euzebiusz z Cezarei i rabini przypisywali Rufusowi odpowiedzialność za religijne prześladowania Żydów podczas drugiego powstania przeciwko Rzymianom oraz za realizację dekretu Hadriana wyrzucającego ich z Judei i za zaoranie Wzgórza Świątynnego. W Talmudzie jest nazywany "Tyrannosem" Rufusem.
Dla historyków trudne do odgadnięcia są powody mniej wrogiej prezentacji Tinnejusza Rufusa przez późniejsze partie literatury rabinicznej. Jest tam przedstawiony jako człowiek obeznany ze Starym Testamentem, który regularnie kierował dokuczliwe i dogłębne pytania do słynnego rabina Akiby z II wieku, np: "Skoro Bóg tak kocha obrzezanie, to dlaczego każdy mężczyzna nie rodzi się obrzezany?" Akibie nigdy nie brakło odpowiedzi, co drażniło Rufusa. Według talmudycznej legendy żona namiestnika, aby przyciągnąć uwagę rabina i sprawić, by zapomniał o jej mężu, próbowała Akibę uwieść. Najpierw jej się nie udało, ale ostatecznie swój zamiar zrealizowała, poślubiając go po przejściu na judaizm.

</doc>
<doc id="1248920" url="https://pl.wikipedia.org/wiki?curid=1248920" title="Tomasz Reginek">
Tomasz Reginek

Tomasz Reginek (Thomas Reginek) (ur. 7 maja 1887 w Dobrzeniu Wielkim koło Opola, zm. 27 stycznia 1974 w Oleśnie) – polski ksiądz katolicki, polityk, publicysta, współzałożyciel i pierwszy sekretarz generalny Związku Górnoślązaków-Bund der Oberschlesier w 1919, polski działacz plebiscytowy w latach (1920–1921), poseł Sejmu Śląskiego od 1922, proboszcz w Rybniku od 1923.
Młodość.
Uczęszczał do szkoły ludowej w Dobrzeniu Wielkim. Wkrótce po przyjęciu pierwszej komunii, rodzice oddali go pod opiekę starszego brata Jana Reginka, z którym wyjechał do Prudnika, gdzie zdał egzamin do 2 klasy gimnazjum. Po jego ukończeniu kontynuował edukację w konwikcie dla gimnazjalistów-kandydatów na kapłanów w Bytomiu. W latach 1909–1913 studiował teologię na Uniwersytecie Wrocławskim, gdzie w 1912 przygotował dysertację doktorską pt. "Życiowe elementy ewolucji kultury europejskiej", w której wbrew autorom niemieckim, przewidywał przyszłe odrodzenie się państw słowiańskich w Europie Środkowej i przejęcie przez nie kierowniczej roli w tej części Europy. Tematyka tej pracy była jednak na tyle kontrowersyjna, iż doktorant za radą swego profesora teologii Laemmera, wycofał jej obronę. W 1913 związał się z obozem Adama Napieralskiego – przywódcy umiarkowanych górnośląskich Polaków tzw. "katolikowców", powiązanych z partią Centrum (Zentrum). Gdy Wojciech Korfanty na łamach organu prasowego obozu polskiego „Górnoślązak”, wydawanego w Poznaniu, agitował „najpierw jesteście Polakami, potem Ślązakami”, na łamach „Katolika” centrowcy odpowiedzieli: „My Górnoślązacy jesteśmy Górnoślązakami, a nie Polakami, bo Polak to nazwa przywiązana do historycznego rozwoju w państwie polskim, a myśmy Górnoślązacy w tym rozwoju udziału nie brali”. Przez pewien czas Tomasz Reginek pracował również w Krakowie. Po przyjęciu święceń kapłańskich w czerwcu 1914 ks. Tomasz Reginek został wikarym parafii św. Rocha w rodzinnej miejscowości. Podczas I wojny światowej był kapelanem obozu jenieckiego w Szczecinie na Pomorzu, a następnie wikarym w Chociebużu na Łużycach Dolnych, po czym wrócił na ojczysty Górny Śląsk do parafii Mikulczyce (dziś dzielnica Zabrza), a zamieszkał ponownie w Bytomiu.
Działalność niepodległościowa.
I wojna światowa doprowadziła do wrzenia rewolucyjnego, którego efektem był upadek władających Rzeszą Niemiecką i Monarchią Austro-Węgierską dynastii Hohenzollernów i Habsburgów oraz klęska obydwu państw w tej wojnie. Powstałe w wyniku traktatu pokojowego nowe państwa Rzeczpospolita Polska i Republika Czechosłowacji podniosły kwestię roszczeń terytorialnych do części ziem śląskich. Górnośląscy liderzy partii Centrum opowiedzieli się wówczas za autonomią Górnego Śląska w ramach Rzeszy Niemieckiej. Natomiast bracia Reginkowie, idąc za przykładem Józefa Kożdonia, postanowili wykorzystać nieokreśloną przyszłą przynależność polityczną Górnego Śląska i doprowadzić swą ojczyznę do niepodległości. Wspólnie z dr Ewaldem Lataczem z Wodzisławia 27 listopada 1918 utworzyli w Rybniku tajny Komitet Górnośląski (Oberschlesische Komitee), który domagał się więc od Polski, Czechosłowacji i Niemiec przyznania Górnemu Śląskowi „samodzielnego stanowiska politycznego” i zagwarantowanie neutralności na wzór Szwajcarii i Belgii. Dzień wcześniej Ewald Latacz zorganizował w Katowicach spotkanie braci Reginków z przedstawicielami górnośląskich przemysłowców, popierających ideę niepodległości Górnego Śląska. Byli to najprawdopodobniej Pieler i Werner – dyrektorzy generalni zakładów Donnersmarcków i Schaffgotschów, co wskazuje na poparcie dla tej idei właścicieli tychże przedsiębiorstw, przedstawicieli śląskiej arystokracji. 
2 grudnia bracia ks. Tomasz i Jan Reginkowie oraz Ewald Latacz udali się do Pragi. Dla pozyskania protekcji tamtejszych polityków dla idei niepodległości Górnego Śląska, liderzy Komitetu Górnośląskiego (Oberschlesisches Komitee) złożyli propozycję wymiany handlowej górnośląskiego węgla w zamian za czeską żywność. Praskie władze zachowały postawę wyczekującą, deklarując poparcie wyłącznie w przypadku, gdy ideę tę zaakceptują państwa Ententy. W wydanej 5 grudnia 1918 przez Komitet na rzecz ustanowienia górnośląskiego wolnego państwa w Katowicach (Komitee zur Vorbereitung oberschlesisches Freistaat in Kattowitz), anonimowej niemieckojęzycznej broszurze zatytułowanej Oberschlesien – ein Selbständiger Freistaat (Górny Śląsk – samodzielne wolne państwo), której autorem był najprawdopodobniej ks. Tomasz Reginek, Komitet Górnośląski (Oberschlesische Komitee) apelował do Ślązaków o przejęcie kierownictwa w sprawach politycznych, gospodarczych i socjalnych oraz utworzenie samodzielnego państwa na wzór Szwajcarii, w którym wszystkie grupy językowe byłyby równouprawnione. Przewidywał również, że wcielenie Górnego Śląska do Polski oznaczałoby jego ruinę gospodarczą, gdyż państwo to widziało w nim jedynie „źródło podatków i dochodów”, a jego mieszkańcy byliby traktowani jako „obywatele drugiej kategorii” przez odgrywających główną rolę w administracji urzędników z Królestwa Polskiego i Galicji. Jedynym rozwiązaniem było więc stworzenie „równoprawnego Państwa Górnośląskiego”. 
W połowie grudnia ks. Tomasz Reginek przebywał w Poznaniu, gdzie starał się przekonać do poparcia idei niepodległości Górnego Śląska wpływowego polityka polskiego – bytomskiego adwokata Kazimierza Czaplę – członka Naczelnej Rady Ludowej. Prawdopodobnie sugerował mu wówczas możliwość powołania w przyszłości polsko-górnośląskiego państwa federacyjnego. Źródła opisujące to wydarzenie nie podają konkretnie nazwiska ks. Reginka, lecz jedynie on może się kryć za postacią „polskiego księdza z Górnego Śląska”, który szukał poparcia dla idei niepodległego państwa górnośląskiego. Równolegle 19 i 20 grudnia Komitet Górnośląski (Oberschlesische Komitee) rozpowszechnił dwujęzyczną ulotkę Aufruf zur Gründung eines selbständigen Freistaates Oberschlesien (Odezwa do utworzenia samodzielnego wolnego Państwa Górnośląskiego), propagującą ideę niepodległej Republiki Górnośląskiej, jako dodatek do centrowych pism "Oberschlesische Kurier" w Królewskiej Hucie oraz "Oberschlesische Zeitung" w Bytomiu drukowanych przez wydawnictwo, należące do jego członków braci Wenske. Autorem tej ulotki był najprawdopodobniej również ks. Tomasz Reginek, co tłumaczy określenie tam Polaków, jako „współziomków” (w wersji niemieckiej) lub „rodaków zza granicy” (w wersji polskiej). Adresaci ulotki, czytający w języku niemieckim byli informowani, że jako „wierzący” katolicy, mówiący po śląsku, powinni odseparować się od zlaicyzowanych pruskich protestantów i jednocześnie nie przyłączać do wyśmiewających mowę śląską „współziomków” z powstającej Polski, pod rządami socjalisty Piłsudskiego. Natomiast polskojęzyczni czytelnicy, jako nie tylko „wierzący lud górnośląski”, lecz już wręcz odrębny „Naród Górnośląski” mieli uwolnić się od hakatystycznych Prusaków i równocześnie nie przyłączać do „rodaków” zza granicy, wyśmiewających górnośląską „polszczyznę”. Cechą wspólną obydwu wersji, o nieco zmodyfikowanej argumentacji, były agitacja na rzecz niepodległego państwa górnośląskiego na wzór Szwajcarii. Ks. Tomasz Reginek, sam będący zdeklarowanym Górnoślązakiem-Polakiem, rozumiejąc, iż wielu Górnoślązaków uważa się za naród odrębny od Polaków i Niemców, wykorzystał to jako argument propagandowy wobec swych krajan. 30 grudnia 1918 odbyła się we Wrocławiu konferencja dotycząca sytuacji na Górnym Śląsku. Wysłuchano tam wystąpień trójki rzeczników niepodległości Górnego Śląska: Ewalda Latacza, ks. Tomasza (Thomasa) Reginka i dyrektora generalnego zakładów Schaffgotscha – Wernera. Ks. Tomasz Reginek przedstawił antyniemieckie nastroje ludności górnośląskiej i jej dążenia separatystyczne, które mogą zostać wykorzystane przez radykalny obóz narodowo-polski. 
W styczniu 1919 liderzy rybnickiego Komitetu Górnośląskiego (Oberschlesische Komitee): Ewald Latacz oraz bracia dr Jan Reginek i ks. Tomasz Reginek utworzyli w Bytomiu – ponadpartyjny Związek Górnoślązaków – Bund der Oberschlesier, skupiający działaczy KVP, SPD, obozu „Katolika” i bezpartyjnych, działających na rzecz niepodległości Górnego Śląska. Sekretarz generalny tej organizacji ks. Tomasz Reginek pisał, że niektórzy przywódcy polscy i przedstawiciele prasy nie mogli poprzeć Związku Górnoślązaków-Bund der Oberschlesier, gdyż dążyli do połączenia Górnego Śląska z Polską, natomiast inni czekali na rozwój wypadków. Mimo że postulat utworzenia niepodległej Republiki Górnośląskiej, został umieszczony w statucie organizacji warunkowo ("w przypadku odłączenia Górnego Śląska od Rzeszy Niemieckiej przez konferencję pokojową"), zgodnie z rozporządzeniem prezydenta Rejencji Opolskiej z 31 grudnia 1918, został on uznany przez władze niemieckie za zdradę stanu. Niemcy zawiesili działalność Związku Górnoślązaków-Bund der Oberschlesier i dokonali aresztowań wśród jego członków. Ks. Tomasz Reginek uratował się ucieczką przez Wrocław, Bralin do Poznania, skąd już z polskim paszportem udał się do Berlina na rozmowę z Korfantym, a następnie do Paryża, gdzie znalazł się pod wpływem polskich narodowców z Romanem Dmowskim na czele, mogąc bezpośrednio poznać stanowcze poparcie Francuzów dla roszczeń ich sojuszników – Polski i Czechosłowacji wobec Śląska.
Działalność w obozie polskim.
W tej sytuacji ks. Tomasz Reginek przekonany przez polskich narodowców o nierealności idei górnośląskiej niepodległości, poparł wizję autonomii w granicach Polski, gwarantowanej przygotowywanym Statutem Organicznym, w październiku 1919 przeszedł do obozu Wojciecha Korfantego, jednocześnie rezygnując z przywództwa i członkostwa w Związku Górnoślązaków – Bund der Oberschlesier, na którego czele stanął następnie Ewald Latacz. Po powrocie na Górny Śląsk ks. Tomasz Reginek został wikarym w największej górnośląskiej Parafii Św. Jadwigi w Królewskiej Hucie, liczącej 40 tys. wiernych. Z powodu jego działalności w obozie polskim przełożeni diecezji wrocławskiej postanowili przychylić się do życzeń przedstawicieli administracji terenowej i usunąć go z parafii, lecz wskutek zdecydowanego protestu parafian, po tygodniu odwołali swą decyzję. W styczniu 1920 ks. Tomasz Reginek napisał w Królewskiej Hucie niemieckojęzyczną broszurę zatytułowaną Die Oberschlesische Frage. Ein Beitrag zu ihrer Geschichte und Lösung (Kwestia Górnośląska. Przyczynek do jej historii i rozwiązania), wydaną następnie w Katowicach. Powoływał się tam na treści zawarte wcześniej w anonimowej broszurze Górny Śląsk – samoistne wolne państwo oraz na statut Związku Górnoślązaków-Bund der Oberschlesier z lutego 1919. Opisał tam współpracę tej organizacji z wielkim przemysłem górnośląskim. W sierpniu 1920 „Der Bund-Związek” zakwestionował współudział braci Reginków w stworzeniu koncepcji niepodległości Górnego Śląska, gdyż niemiecka prasa zarzucała Związkowi Górnoślązaków-Bund der Oberschlesier, iż został stworzony przez obóz polski, podając jako dowód właśnie postawę braci Reginków. „Der Bund-Związek” odpierał ataki: "Jak najnowszy organ plebiscytowy "Oberschlesische Volksstimme" w nr 197 z dnia 5-go sierpnia błędnie donosi, miała myśl utworzenia wolnego państwa górnośląskiego powstać w głowie obecnie wielkopolskiego agitatora ks. kapelana Reginka i jego brata dawniejszego nauczyciela w seminarium nauczycielskim w Raciborzu Reginka. Na to odpowiadam […] ruch, który wyszedł z Tarnowskich Gór był ruchem, który wyszedł ze strony niemieckiej, w przeciwieństwie do ruchu zapoczątkowanego przez przewodnika powstańców polskich Pronobisa tudzież popieranego przez polityka polskiego, Reginka (które oba niezależnie od siebie i bez styczności z nami dążyły do tego samego celu, usamodzielnienia Górnego Śląska)".
W województwie śląskim.
Po podziale Górnego Śląska w 1922 obydwaj bracia Reginkowie mieszkali w granicach Województwa Śląskiego, które zgodnie z ich intencjami otrzymało administracyjną autonomię w granicach II Rzeczypospolitej. W wyborach w 1922 ks. Tomasz Reginek uzyskał mandat posła Sejmu Śląskiego z ramienia Polskiego Stronnictwa Chrześcijańskiej Demokracji Wojciecha Korfantego oraz otrzymał funkcję naczelnika Wydziału Pracy i Opieki Socjalnej Urzędu Wojewódzkiego, zaś 22 lipca 1923 otrzymał godność proboszcza w Rybniku. Po śmierci pierwszego wojewody śląskiego Józefa Rymera, Polacy rozpoczęli politykę rugowania Górnoślązaków z funkcji publicznych. Ks. proboszcz Tomasz Reginek był oburzony, że po tych czystkach, poza nim zaledwie jeden rodowity Ślązak pełnił funkcję naczelnika. W 1924 ks. Tomasz Reginek jako ekspert od spraw socjalnych, na zlecenie Głównego Urzędu Emigracyjnego wyjechał w podróż po Brazylii, Chile, Boliwii i Peru, w celu zbadania możliwości emigrowania tam Polaków. W okresie międzywojennym był krytykowany przez polskie władze za odprawianie dwujęzycznych nabożeństw. Związek Obrony Kresów Zachodnich domagał się likwidacji mszy w języku niemieckim. Na łamach prasy protestował: "Dla kilku procent Niemców parafii rybnickiej urządza się te same nabożeństwa kościelne, co dla 94 procent parafian polskich. […] Tak dalej iść nie może".
W maju 1926 marszałek Józef Piłsudski dokonał w Warszawie wojskowego zamachu stanu. Jego efektem było objęcie funkcji wojewody śląskiego przez Michała Grażyńskiego. 20 września 1926 nowy wojewoda przybył do Rybnika na festyn ludowy i zawody przysposobienia wojskowego. Przy okazji wojewoda Grażyński odwiedził na plebanii ks. proboszcza Tomasza Reginka, któremu przedstawił "projekt reform społeczno gospodarczych w duchu autonomii śląskiej; przyrzekał naprawić błędy, popełnione przez poprzednika, przyciągając więcej śląską inteligencję do służby w administracji, obiecał opracować wspólnie z duchowieństwem plan polepszenia bytu śląskich warstw robotniczych. To były właśnie sprawy, które od początku autonomii śląskiej były na porządku dziennym, ale nigdy nie zostały rozwiązane". Podobnie było podczas kolejnej wizyty w grudniu 1926, gdy wojewoda przekazał 15 tys. zł na budowę kościoła w Golejowie. Przemawiając do mieszkańców tej miejscowości Michał Grażyński stwierdził, że „chętnie bawi między ludem śląskim, za który życie swoje chciał ofiarować, że chce, żeby lud ten był szczęśliwy”. Na początku kwietnia 1927 ks. proboszcz Reginek oficjalnie podejmował Grażyńskiego obiadem, a 8 maja gościł wojewodę na konsekracji kościoła w Golejowie. 
W listopadzie 1927 w Warszawie podjęto decyzję o opiece rządu nad górnośląskimi regionalistami w celu osłabienia ruchu separatystycznego. Wojewoda Grażyński zaczął od nobilitacji dialektów śląskich, chcąc przywrócić im składnik polskiej tożsamości ideologicznej, chociaż był zdecydowanym przeciwnikiem tzw. pośrednich grup językowych, jako „źródeł indyferentyzmu narodowego”. Jednak taktycznie posłużył się taką bronią w walce z opozycją i separatystami. Najzręczniejszym posunięciem Grażyńskiego było wysunięcie hasła „Śląsk dla Ślązaków” i zamknięcie Województwa Śląskiego (1926 okręg przemysłowy, 1932 Śląsk Cieszyński) dla napływu pracowników fizycznych z innych województw, co nie przeszkadzało mu w masowym sprowadzaniu tu pracowników umysłowych. Do obozu sanacyjnego przystąpił nie tylko ks. Tomasz Reginek, lecz również lider umiarkowanych Polaków z obozu „Katolika” – red. Adam Napieralski. Obydwaj zaproponowali wówczas liderowi Związku Śląskich Katolików – ks. Józefowi Londzinowi, zerwanie sojuszu z Korfantym i przejście do obozu wojewody Grażyńskiego. Lider polskich katolików na Śląsku Cieszyńskim uczynił to na początku roku 1928, zabierając ze sobą znaczną grupę zwolenników. Pozyskanie przez wojewodę części dotychczasowego zaplecza politycznego opozycji zaowocowało wzrostem popularności obozu sanacyjnego na Śląsku. Obietnice Grażyńskiego nie znalazły żadnego odzwierciedlenia w jego polityce. 
Po uwięzieniu Korfantego w twierdzy brzeskiej, ks. Tomasz Reginek zdecydowanie odciął się od sanacji i był jednym z pierwszych, który podpisał petycję, w której żądano uwolnienia lidera śląskiej opozycji. W 1931 ks. Tomasz Reginek został podniesiony przez biskupa Adamskiego do godności dziekana dekanatu rybnickiego. Jeszcze w maju 1928 roku rybnicki proboszcz został wydelegowany na Kongres Eucharystyczny do Sydney w Australii. Była to podróż dookoła świata, gdyż po drodze odwiedził: Egipt, Palestynę, Syrię, Irak, Indie, Cejlon i Indonezję. Natomiast w drodze powrotnej także wyspy Pacyfik (Fidżi, Samoa, Hawaje) oraz Stany Zjednoczone. W efekcie tej podróży, w 1936 w Gryfowie Ślaskim, ks. dziekan Tomasz Reginek wydał niemieckojęzyczną broszurę "Przez pięć kontynentów. Zjednoczenie lub upadek Europy". Po śmierci Korfantego w sierpniu 1939 Tomasz Reginek wycofał się z polityki, co ogłosił na łamach prasy.
Lata II wojny światowej.
Po agresji Niemiec na Polskę, we wrześniu 1939 ks. dziekan Reginek nie miał początkowo żadnych problemów. Władze wojskowe pozwalały mu nawet na wizytowanie parafii, opuszczonych przez kilku proboszczów. Sytuacja zmieniła się po trzech tygodniach, gdy zaczęło działać Gestapo. Mnożyły się wówczas denuncjacje, w wyniku których aresztowano wielu działaczy polskich i powstańców. Ks. Reginek pisał we wspomnieniach: „W naszym mieście było tak dużo denuncjatorów, że się temu dziwili sami gestapowcy. Kiedy z ambony wystąpiłem przeciw temu, grożąc klątwą i karą Bożą, tajna policja zaczęła nagonkę na mnie”. Wobec ks. Tomasza Reginka pierwotnie zastosowano areszt domowy, mógł on wprawdzie odprawiać nabożeństwa, lecz „dla własnego bezpieczeństwa” nie mógł opuszczać plebanii. Pod koniec listopada przesłuchiwano go w rybnickiej kwaterze Gestapo. Jak wspominał: „Wyliczyli mi wszystkie wystąpienia antyniemieckie, pokazali mi wszystkie wydane broszurki, wiedziałem, że przeprowadzili przez te wszystkie lata dokładną inwigilację mojej osoby”. Ks. dziekan Reginek bronił się, że nie może być wrogiem Niemców, skoro przez 16 lata probostwa traktował ich sprawiedliwie, natomiast jego działalność plebiscytowa jest objęta amnestią. W odpowiedzi usłyszał, że w opinii prokuratury jest winny zdrady stanu. W związku z tymi oskarżeniami oraz sygnałami o planowanym aresztowaniu, 4 grudnia 1939 potajemnie uciekł z plebanii i wyemigrował ze Śląska przez Babią Górę, Słowację, Węgry, Jugosławię i Włochy do Watykanu. Następnie z Watykanu przeniósł się do Francji, gdzie w 1940 w Paryżu obronił pracę doktorską. W latach 1940–1942 przebywał w Stanach Zjednoczonych, gdzie szkolił się w pilotażu. Kilka miesięcy z tego okresu spędził w Kanadzie. 
Od 1942 roku pełnił służbę w Szefostwie Duszpasterstwa Armii Polskiej na Wschodzie na stanowisku szefa biura świetlic katolickich. 
W 1960 roku Prezydent RP August Zaleski awansował go na dziekana w duchowieństwie wojskowym wyznania rzymskokatolickiego.
Na emigracji.
W latach 1946–1973 przebywał na emigracji w USA. Tam w międzyczasie wydał broszurę Ku wolności (Detroit 1950), a w 1957 zrzekł się formalnie probostwa w Rybniku. W 1952 w Londynie opublikowano jego wspomnienia "Proboszcz śląski", gdzie swoją postać opisał w trzeciej osobie. Autor ukrył się pod pseudonimem Tomasz Dobrzyński (od nazwy jego rodzinnego Dobrzynia Wielkiego, oficjalnie Dobrzeń Wielki). Ta autobiografia wyraźnie ukazuje jego ówczesne zdecydowanie narodowo-polskie poglądy, ugruntowane koszmarem II wojny światowej i śmiercią brata w obozie zagłady. Ks. infułat Tomasz Reginek zdążył jeszcze przed śmiercią wrócić na ojczysty Górny Śląsk i zmarł w Oleśnie 27 stycznia 1974 roku w wieku 86 lat. Został pochowany w rodzinnym grobowcu na cmentarzu przy kościele św. Rocha w Dobrzeniu Wielkim koło Opola. W ostatniej, napisanej u schyłku życia pracy Tomasza Reginka, wydanej już po jego śmierci, możemy przeczytać: "Patrząc z tak wiekowego punktu widzenia na kulturalny rozwój Europy, nie łączę się z pesymistami, którzy są skłonni przepowiadać Europie lub nawet całej ludzkości upadek, a nawet zniszczenie atomowe. (…) Rodzi się w Europie i na całym globie ziemskim to, co było w historii ludzkości marzeniem największych geniuszów i słynnych proroków – prawdziwa wspólnota gospodarczo-techniczna, społeczno-polityczna i moralno-religijna." Proroczo przewidział więc ks. infułat Reginek przyszłe zjednoczenie Europy – napisano w jego biografii.

</doc>
<doc id="1248923" url="https://pl.wikipedia.org/wiki?curid=1248923" title="The Greater of Two Evils">
The Greater of Two Evils

The Greater of Two Evils – składankowy album amerykańskiego zespołu thrashmetalowego Anthrax, który ukazał się 23 listopada 2004 roku. Płyta zawiera utwory z początkowego okresu działalności zespołu z lat 1983-1990, które zostały nagrane z nowym wokalistą Johnem Bushem.
Płyta miała nosić nazwę "Metallum Maximum Aeturnum" z możliwością zmiany na "Old School, New School, Our School: Metallum Maximum Aeturnum" lub "Metal Thrashing Mad: Metallum Maximum Aeturnum". Utwory, które ukazały się na płycie, zostały wybrane w drodze głosowania na stronie www zespołu.
Utwory.
Bonus.
W wydaniu japońskim ukazały się dodatkowe utwory.

</doc>
<doc id="1248925" url="https://pl.wikipedia.org/wiki?curid=1248925" title="Cyanoramphus novaezelandiae">
Cyanoramphus novaezelandiae



</doc>
<doc id="1248926" url="https://pl.wikipedia.org/wiki?curid=1248926" title="Cyanoramphus auriceps">
Cyanoramphus auriceps



</doc>
<doc id="1248927" url="https://pl.wikipedia.org/wiki?curid=1248927" title="Herb powiatu oświęcimskiego">
Herb powiatu oświęcimskiego

 
Herb powiatu oświęcimskiego w polu srebrnym Orzeł czarny ze złotą literą „O” na piersi, ze złotym dziobem, językiem i szponami.
Herb został ustanowiony "Uchwałą Nr XII/88/99 z dnia 10 listopada 1999 r.". Nawiązuje do XVI wiecznej wersji herbu Księstwa oświęcimskiego. Jego autorami są Zenon Piech, Wojciech Drelicharz i Barbara Widłak.

</doc>
<doc id="1248928" url="https://pl.wikipedia.org/wiki?curid=1248928" title="Dharmendra">
Dharmendra

Dharmendra Singh Deol znany jako Dharmendra (hindi:धर्मेन्द्र सिंह देओल) (ur. 8 grudnia 1935 w Phagwara, w stanie Pendżab (Indie)) – aktor bollywoodzki, członek 14 kadencji (2004-2009) Lok Sabha wybrany z Indyjskiej Partii Ludowej.
Dwukrotnie żonaty. Pierwsze małżeństwo zawarł jako sikh w 19 roku życia z Parkash Kaur, też z sikhów. Dwie ich dorosłe córki żyją w USA, synowie Sunny Deol i Bobby Deol są aktorami (podobnie jak jego bratanek Abhay Deol). Drugą żonę Hemę Malini poznał na planie, po kilku razem zagranych filmach zakochał się w niej grając w parze z nią w "Sholay" (także u boku Amitabh Bachchana). Mają dwie córki. Jedna z nich Esha Deol też jest aktorką.

</doc>
<doc id="1248929" url="https://pl.wikipedia.org/wiki?curid=1248929" title="Zabić księdza">
Zabić księdza

Zabić księdza (ang. "To Kill a Priest") – amerykańsko-francuski film fabularny z 1988 roku, w reżyserii Agnieszki Holland. Premiera filmu miała miejsce 13 października 1989. Film powstał na podstawie wydarzeń związanych z zabójstwem księdza Jerzego Popiełuszki.

</doc>
<doc id="1248930" url="https://pl.wikipedia.org/wiki?curid=1248930" title="Wittenbergplatz (stacja metra)">
Wittenbergplatz (stacja metra)

Wittenbergplatz – stacja metra w Berlinie, w dzielnicy Schöneberg, w okręgu administracyjnym Tempelhof-Schöneberg, na linii U1, U2 i U3. Stacja została otwarta w 1902.

</doc>
<doc id="1248933" url="https://pl.wikipedia.org/wiki?curid=1248933" title="SZT">
SZT



</doc>
<doc id="1248936" url="https://pl.wikipedia.org/wiki?curid=1248936" title="Stanisław Ziemiański">
Stanisław Ziemiański

Stanisław Ziemiański SJ (ur. 7 września 1931 w Besku) – jezuita, filozof, teolog, twórca pieśni religijnych.
Życiorys.
Syn Kazimierza i Magdaleny z d. Szybka. Do zakonu jezuitów wstąpił 31 lipca 1949 r. i w Starej Wsi odbył dwuletni nowicjat. Święcenia kapłańskie przyjął 29 czerwca 1959 r. w Warszawie. Filozofię studiował na Wydziale Filozoficznym Towarzystwa Jezusowego w Krakowie (1953-1956), teologię na Wydziale Teologicznym Bobolanum w Warszawie (1956-1960). Studia specjalistyczne z filozofii odbył w latach 1960-1963 na KUL w Lublinie, gdzie w 1978 r. uzyskał doktorat na podstawie rozprawy pt. "Ontologiczne podstawy teorii definicji w systemie Arystotelesa" (promotor: M. A. Krąpiec OP).
Od 1963 r. wykłada na Wydziale Filozoficznym Towarzystwa Jezusowego w Krakowie (od 2011: Akademia Ignatianum w Krakowie), głównie filozofię Boga. Przez wiele lat wykładał także metafizykę i kosmologię, a w latach 1988-2006 – również historię filozofii średniowiecznej. Nadto od 1974 do 2001 r. wykładał metafizykę i teologię naturalną w Wyższym Międzyzakonnym Instytucie Katechetycznym w Krakowie. Okresowo wykładał również w WSD Paulinów w Krakowie. W 1984/85 wykładał filozofię Boga w Le Moyne College w Syracuse (NY) w USA. W latach 1982-1988 był przewodniczącym Towarzystwa Naukowego Księży Jezuitów w Krakowie. Od 1988 do 1998 r. był sekretarzem Wydziału Filozoficznego TJ w Krakowie, od 1991 do 1994 r. – dyrektorem Sekcji Filozofii Systematycznej tegoż Wydziału, a w latach 1994-2001 – prodziekanem Wydziału. W 1990 r. habilitował się na Wydziale Filozoficznym TJ w Krakowie na podstawie książki "Teologia naturalna. Filozoficzna problematyka Boga." Od 1991 jest profesorem nadzwyczajnym, a od 1999 r. profesorem zwyczajnym.
W latach 1993-2001 był zatrudniony także na Wydziale Filozoficznym Papieskiej Akademii Teologicznej w Krakowie (obecnie: Papieski Uniwersytet Jana Pawła II). Od 2001 do 2009 r. był profesorem filozofii także na Wydziale Teologicznym w Bratysławie, należącym do Uniwersytetu w Trnawie.
Ziemiański opublikował "Teologię naturalną" (Kraków 1995, 2008), kilka książek oraz ponad 50 artykułów z zakresu filozofii. Jest autorem ponad 2300 pieśni kościelnych. Pieśni te wydał w książkach: "Bóg nas kocha" (Kraków 1984); "Pan pieśnią moją" (Kraków 1978); "Wysławiajmy Pana" (Kraków 1978, 2005 – wraz z J. Łasiem); "Chcę śpiewać Panu" (Kraków 1982); "Pieśnią moją sławię Pana" (Kraków 1986); "Śpiewam i gram Bogu" (z. 1-9, Kraków 1989-2015); "Śpiewy ślubne" (Kraków 2005). Nadto wydał "Poradnik dla kapelanów lecznictwa zamkniętego" (Kraków 1991 – wraz z S. Kałużą). Z zakresu teologii ogłosił ponad 50 artykułów. Tłumaczył z języków: łacińskiego, niemieckiego, włoskiego i francuskiego.
System filozoficzny.
1.Teoria poznania.
W teorii poznania Stanisław Ziemiański uznaje jej odrębność od metafizyki. Obie dyscypliny są potrzebne i mają różny przedmiot formalny. Teoria poznania zajmuje się jego informacyjną funkcją, bada zdolność naszych władz poznawczych do kontaktu intencjonalnego z rzeczywistością, zgodność poznania z jego przedmiotem oraz pewnością poznania i jej kryteriami. W sprawie poznawalności jakości Ziemiański jest zwolennikiem interpretacjonizmu. Fale świetlne czy głosowe są transformowane w zmysłach na sygnały elektryczne, a następnie interpretowane w mózgu jako barwy, dźwięki i inne jakości. Ziemiański uznaje co najmniej dwa źródła poznania: zmysły i rozum. Jego system więc jest zarazem empiryzmem i racjonalizmem. 
2. Metafizyka.
Przedmiotem metafizyki jest byt. Ziemiański nie oddziela ontologii od metafizyki. Traktuje je integralnie. Ontologia bada istnienie i treść bytów w ich najogólniejszym ujęciu. Metafizykę (ontologię) Ziemiański dzieli na dwie części: opisową oraz wyjaśniającą. W części pierwszej omawia następujące zagadnienia: Pojęcie bytu wraz z towarzyszącymi mu zasadami, problem zmian. W ontologii Ziemiański broni pluralizmu bytowego, który stwierdza posługując się dwoma kryteriami: energetycznym i funkcjonalistycznym. Po stwierdzeniu rzeczywistego istnienia poszczególnych bytów następuje wydobycie za pomocą procesu abstrakcji coraz to ogólniejszych pojęć, aż do wszechpowszechników (transcendentaliów), które posiadają ten sam najszerszy zakres, ponieważ ich określenia są tylko uwyraźnianiem pojęcia bytu, czyli zabiegiem analitycznym, a nie dodawaniem cech (synteza). Temu procesowi abstrakcji towarzyszy przez cały czas świadomość, że zostaje ona przeprowadzona na materiale rzeczywiście istniejącym. 
W związku z transcendentale „prawda” Ziemiański rozważa sformułowanie oraz zasięg zasady racji dostatecznej. Tej zasadzie podlega tylko to, co jest wyjątkowe, przygodne, co się zmienia lub posiada jakąś tendencję. Ziemiański odrzuca jako bezzasadne pytanie Heideggera: Dlaczego raczej istnieje coś niż nic? Zasady racji dostatecznej broni argumentem nie wprost, wychodząc z jej zaprzeczenia przez przeciwnika. Jeśli on ją odrzuca, powinien powiedzieć, dlaczego to czyni. Odpowiedź pozytywna sugeruje, że przeciwnik uznaje zasadę racji dostatecznej. Unikanie odpowiedzi kończy dialog. Innym sposobem argumentacji jest wykorzystanie funktora implikacji. Jeśli w formule p → q, zaprzeczy się poprzednik, to konsekwencją jest niemożliwość odróżnienia prawdy od fałszu w następniku implikacji. Koniunkcja zaś prawdy i fałszu jest fałszywa. Trzeba więc odrzucić fałszywą konkluzję, i po zastosowaniu modus tollendo tollens odrzucić też poprzednik. Interpretując tę formułę logiczną ontologicznie otrzymujemy wniosek, że odrzucenie racji prowadzi do nieodróżniania bytu i niebytu, czyli sprzeczność. Dla uniknięcia sprzeczności należy zachować zasadę racji dostatecznej. Ziemiański odrzuca tzw. kopenhaską interpretację teorii kwantów kwestionującą obowiązywanie zasady racji dostatecznej na poziomie kwantowym. Ziemiański stwierdza jedynie ograniczenia teoriopoznawcze na tym poziomie, natomiast jest przekonany, że panuje tam determinizm, ujawniający się na płaszczyźnie makroskopowej w prawidłowościach statystycznych. 
W związku z transcendentale „dobro” Ziemiański kwestionuje uznanie transcendentalności zasady celowości przed udowodnieniem istnienia Boga. Natomiast dostrzega celowość w bytach żywych, których powstanie odnosi bezpośrednio do Boga (kreacjonizm konsekwentny). Za Arystotelesem odróżnia piękno od prawdy i dobra. Prawda dotyczy informacji, dobro – pożądania. Piękno natomiast jest przedmiotem bezinteresownej kontemplacji. 
W określeniu zmian Ziemiański podkreśla element nowości danej doskonałości w podmiocie podlegającym zmianie. Wyklucza z zakresu zmian ruch przestrzenny. Traktuje go jako przypadłość w kategorii jakości. Ruch przestrzenny utożsamia z pędem, który skorelowany z pędem odmiennie skierowanym lub o odmiennej prędkości stanowi energię i może być użyty do działania, czyli wykonania pracy. Kierunek zmian w świecie jest wyznaczany przez proces przechodzenia ze stanu uporządkowania energii do jej chaosu, które są mierzone liczbą zwaną entropia. Porządek i chaos nie mają charakteru bytowego. Są bowiem siecią relacji, relacje zaś według Ziemiańskiego nie są bytami, lecz utożsamiają się z fundamentem relacji. 
W drugiej części metafizyki rozważa czynniki wyjaśniające: wewnętrzne
i zewnętrzne, tzn. składniki bytu oraz uwarunkowania ich dynamizmu. Pluralizm bytowy wyjaśnia się tym, że byty ograniczone składają się z treści i istnienia, przy czym treść pełni w bycie funkcję możności, istnienia zaś aktu. Ziemiański uzasadnia to złożenie wskazując na relacje wieloczynnikową między istnieniem i treścią danego bytu. Istnienia same z siebie nie różnią się, różnice bytowe zależą od treści (istot). Wieloczynnikowa relacja między nimi wskazuje na ich przygodne połączenie, bo ani treść nie wymaga istnienia, ani istnienie nie określa treści. Połączenie treści z istnieniem jako współczynników bytu domaga się wyjaśnienia w Przyczynie Pierwszej, czyli w Bycie koniecznym. 
Ziemiański przyjmuje klasyczną koncepcję substancji jako racji wyjaśniającej stałość i tożsamość bytów mimo ich powierzchownych zmian i różnic. Substancja w sensie reistycznym to byt istniejący sam w sobie. Substancja w sensie archeologicznym stanowi podłoże dla przypadłości. Jest tym samym co natura, o ile działa lub doznaje działania. Wchodzi w definicję osoby jako element determinujący. Nie jest jednak samodzielnym źródłem działania, lecz może reagować na działanie przychodzące z zewnątrz. Jest więc transformatorem działania. Jedynie w aktach wolnych człowiek jest zdolny kierować energią, którą czerpie z zewnątrz, ale jej nie wytwarza. Ziemiański redukuje arystotelesowskie przypadłości praktycznie do jakości. Inne przypadłości wymieniane przez Arystotelesa sprowadza do kombinacji substancji z jakościami lub do aspektu substancji. 
Przyczynowość sprawcza według Ziemiańskiego nie jest tylko stosunkiem czasowo-przestrzennym zdarzeń lub wrażeń, ale rzeczywistym oddziaływaniem. Nieodwracalność zmian jednak zachodzi dzięki wzrostowi entropii. Przyczynę celową definiuje Ziemiański jako substancję myślącą, która koordynuje czynniki wzajemnie niezależne, do spełniania jednej funkcji. Odróżnia przy tym celowość obiektywną w wytworach inteligencji oraz celowość podmiotową przejawiającą się w dążeniu woli poprzedzonym przez poznanie. W teorii analogii Ziemiański dostrzega podobieństwo nie tylko na płaszczyźnie złożenia z treści i istnienia, ale także na poziomie złożeń z substancji i przypadłości oraz z materii i formy. Analogiczne są konkretne byty złożone: dzięki aktowi są tożsame, dzięki możności różnią się. Także między stworzeniem i Bogiem istnieje analogia dzięki temu, że istnienie wiąże byty przygodne z Bogiem, natomiast treść tych bytów oraz treść Boga są różne. Tam ograniczone, u Niego nieskończona.
3. Antropologia.
Dzięki zdolności abstrahowania i refleksji człowiek różni się od innych istot żywych. Nie jest też redukowalny do organicznego komputera. Komputer działa na poziomie syntaktycznym, tzn. przetwarzania jednych sygnałów na inne. Człowiek działa na poziomie semantycznym, tzn. rozumie, co czyni. Wolność człowieka polega na zdolności do konkretyzacji pojęć ogólnych. Do pojęcia ogólnego człowiek w sposób twórczy dodaje coraz to nowe cechy, tak długo, dopóki nie dojdzie się do konkretu. Twórczość polega na ukierunkowaniu posiadanej energii, a nie na tworzeniu energii. Dzięki temu zostaje nienaruszona zasada jej zachowania. Człowiek jest bytem składającym się z duszy i materii. O istocie człowieka stanowi forma, która podporządkowuje sobie materię, tzn. atomy. One się zmieniają podczas ludzkiego życia, podczas gdy forma pozostaje tożsama. Ziemiański odróżnia osobę, która jest niezmienna od poczęcia do śmierci. Natomiast zmienia się – tzn. rozwija się lub degraduje – osobowość dzięki wpływom zewnętrznym oraz własnym decyzjom. Problem genezy człowieka rozwiązuje w ten sposób, że przyjmuje kreacjonizm konsekwentny na początku pojawienia się ludzkości. Bóg stworzył duszę, tzn. formę, pierwszych rodziców. Dalej wystarczy traducjanizm lub generacjonizm. Mianowicie dusza, która jest cała w całości i cała w każdej części, może się dzielić i łączyć per accidens dzięki materii, jaką są atomy lub inne cząstki materialne. Fakt ten umożliwia zarówno klonowanie jak i transplantacje.
4. Etyka.
Dobrem i złem w sensie podstawowym jest brak doskonałości w podmiocie, w którym z natury powinien być. Jest to dobro lub zło fizyczne. Natomiast dobro i zło moralne jest złem analogicznym analogią atrybucji, o ile decyzja człowieka dotyczy spowodowania dobra lub zła fizycznego, które jest tu analogatem głównym. Relacja aprobaty zła fizycznego powoduje, że człowiek staje się zły moralnie. Jeśli ktoś zrezygnuje z tej aprobaty i potępia zło, przestaje być zły moralnie. Grzech utożsamia się z grzesznikiem, ponieważ polega na jego dobrowolnej zgodzie na zło fizyczne. Analogia między chorym i chorobą nie zachodzi.
Ziemiański odróżnia kulturę i cywilizację. Cywilizacja dotyczy działań człowieka związanych y zachowaniem i rozwojem życia biologicznego. Jest ponad narodowa. Dotyczy szczególnie narzędzi i instytucji umożliwiających przetrwanie i rozwój człowieka. Natomiast kultura dotyczy tworów duchowych, szczególnie symboli. Poszczególne kultury stoją u podstaw narodów. Kultura jest moralnie neutralna. Natomiast cywilizacja jest dobra lub zła w zależności od tego, czy sprzyja zachowaniu i rozwojowi ludzkiej natury, czy przeciwnie, ją niszczy. 
5. Bóg.
W argumentacji za istnieniem Boga Ziemiański odbiega od literalnego brzmienia pięciu „dróg” św. Tomasza. Kolejność argumentów zależy u niego od szerokości zakresu punktu wyjścia. Najszerszy zakres mają byty egzystencjalnie przygodne. Przygodność egzystencjalna polega na złożeniu bytów ograniczonych z treści i istnienia jako współczynników tworzących byty, a będących w relacji wieloczynnikowej. Następnie idzie argument z przygodności treściowej, wyprowadzany z przygodnego złożenia bytów z substancji i przypadłości oraz z materii i formy, również stojących wobec siebie nawzajem w relacji wieloczynnikowej. Z kolei argumentuje się z procesu chaotyzacji energii. Skoro materia sama z siebie nie jest zdolna do organizowania swojej energii, potrzebne jest dla wyjaśnienia jeszcze istniejącego uporządkowania energii przyjęcie istnienia Bytu niematerialnego jako źródła energii nie zdegenerowanej, czyli zdolnej do działania. Ziemiański widzi też możliwość teistycznej interpretacji wielkiego wybuchu, jeśli model jednorazowego rozszerzania się wszechświata się uprawomocni, za czym przemawia coraz więcej faktów. Z przemyślnej konstrukcji istot żywych Ziemiański wnioskuje na zasadzie analogii do tworów ludzkiej inteligencji o inteligentnym transcendentnym ich Twórcy. Odrzucając samorzutne powstawanie żywych układów rozwojowych i funkcjonalnych na drodze przypadku i fizyko-chemicznej konieczności wyjaśnia je jako wynik zaplanowanego działania. Przechodząc na teren antropologii, Ziemiański konstruuje argument z pragnienia szczęścia, które jest u człowieka jakościowo różne od pragnień zwierząt nierozumnych. Dysproporcja między tymi pragnieniami wynika z różnic w strukturze ontycznej człowieka i zwierząt. Człowiek jako zdolny do abstrakcji posuniętej aż do transcendentaliów, jest otwarty intelektualnie na wszelką prawdę, wolitywnie zaś na wszelkie dobro. Otwarty jest więc na nieskończoność. Wprawdzie nie może jej osiągnąć całej aktualnie, choćby ze względu na ograniczoność pamięci, ale może zbliżać się do nich sukcesywnie, potencjalnie. Ta naturalna tendencja do osiągnięcia pełnej prawdy i pełnego dobra powinna być zrealizowana, jeśli nie w praktyce, to przynajmniej w teorii, bo tego wymaga zasada racji dostatecznej. Jedynym przedmiotem zdolnym do nasycenia tych dążeń może być Byt nieskończony i to osobowy, ponieważ tylko taki Byt zdoła uszczęśliwić człowieka jako osobę. Ziemiański uznaje za zasadną hipotezę pierwotnego objawienia, dzięki któremu ludy cywilizacji zbieracko-łowieckiej mogły wyznawać w swojej religii monoteizm. 
W opisie natury Bożej Ziemiański trzyma się zasadniczo koncepcji tomistycznych, posługując się argumentami nie wprost oraz analogią do życia duchowego człowieka. W kwestii współpracy Boga z człowiekiem przyjmuje stanowisko molinistyczne. Bóg współpracuje z człowiekiem dając mu nie zdegenerowaną energię, która jako byt przypadłościowy także potrzebuje podtrzymywania ze strony Boga. Człowiek jednak tą energią steruje zgodnie z własnymi planami. Jest więc odpowiedzialny za swoje wolne decyzje. W sprawie poznawalności czynów ludzkich ze strony Boga przyjmuje hipotezę quasi-biernego sposobu poznawania odwrotnego do stwórczego działania Boga. Jeśli to nie sprzeciwia się niezmienności Boga, to i tamto nie powinno się jej sprzeciwiać. Zło w świecie jest brakiem doskonałości naruszającym naturalną tendencję. Bóg je toleruje z ważnych powodów. Np. dla zachowania wolności człowieka toleruje zło moralne. Dla zachowania stałości praw przyrody toleruje zło fizyczne, wynikające z konfliktu interesów. Zło pasożytuje na dobru. Często jednak przyczynia się ubocznie do mobilizacji wysiłków i w efekcie do umocnienia człowieka i innych żywych istot. W sumie jest więcej dobra niż zła. Dlatego wskazany jest umiarkowany optymizm.
6. Kosmologia.
Mniej szeroko rozwija Ziemiański swoje poglądy w wykładzie kosmologii. Zebrał je w obszernym artykule pt.: "Wprowadzenie do filozofii przyrody nieożywionej", który mógłby służyć za podręcznik. Za przedmiot rozważań bierze zjawiska przyrodnicze, interpretowane jednak w aspekcie ich wartości ontycznej. Za Arystotelesem i św. Tomaszem nie uznaje nieskończoności aktualnej w bytach przygodnych. Dopuszczalna jest tylko nieskończoność potencjalna, której w tym świecie praktycznie nie da się zrealizować. Ziemiański uznaje teorię względności, ale za J. Dordą kwestionuje tzw. skrócenie Lorenza-Fitzgeralda i odpowiadającą mu dylatację czasu. Są to w rzeczywistości przejawy matematycznej perspektywy. W stożku Minkowskiego Ziemiański kwestionuje strzałkę obrazującą „upływ” czasu. Jest ona wyznaczana tylko przez wzrost entropii, a więc w dziedzinie makroskopowej w zbiorach bardzo licznych. Na poziomie zjawisk elementarnych czas jest ahistoryczny, a procesy są odwracalne. Ziemiański uznaje teorię wielkiego wybuchu, ale sceptycznie odnosi się do wyjaśniania wszystkich zjawisk jedynie przez odwoływanie się do fluktuacji pierwotnej próżni (W. Hawking, A. Linde, P. Steinhardt). W interpretacji teorii kwantów Ziemiański idzie za szkołą nieortodoksyjną (A. Einstein, M. Planck, E. Schrödinger, De Broglie, D. Bohm, i inni), kwestionując tzw. superpozycję oraz redukcję funkcji falowej. Interpretację kopenhaską uważa za konsekwencję neopozytywistycznego podejścia do zagadnień przyrodniczych.
Stanisław Ziemiański w swym filozofowaniu korzysta z wyników nauk przyrodniczych, ale interpretuje je ontologicznie, starannie odróżniając metody przyrodnicze i metafizyczne. Za przedmiot rozważań metafizycznych bierze tylko byty per se, a pomija byty per accidens, np. zbiory, abstrakty, twory myślne. Dzięki połączeniu zmysłów i rozumu materiał empiryczny staje się punktem wyjścia do wyjaśnienia metafizycznego. Stąd filozofię tę można nazwać empiryczno-racjonalną.

</doc>
<doc id="1248937" url="https://pl.wikipedia.org/wiki?curid=1248937" title="Christian Mikolajczak">
Christian Mikolajczak

Christian Mikolajczak (ur. 15 maja 1981 roku w Essen) − niemiecki pomocnik, młodzieżowy reprezentant kraju.
Jest wychowankiem FC Kray i Wacker Steele. W 1992 roku młodego Mikolajczaka wypatrzyli skauci FC Schalke 04 i postanowili mieć go w swoim zespole. Już jako zawodnik drużyny z Gelsenkirchen w 2000 roku wystąpił w Mistrzostwach Europy drużyn do lat 18, jako reprezentant Niemiec. W 2001 roku w barwach FC Schalke 04 został wicemistrzem Niemiec oraz zdobył Puchar Niemiec. Gdy był na wypożyczeniu do Hannoveru 96 wygrał z tym klubem rozgrywki 2. Bundesligi i awansował do 1. Bundesligi, lecz skończył mu się okres wypożyczenia więc musiał wracać do Gelsenkirchen. Powrócił tam jednak tylko na moment bo jeszcze w lipcu tego roku zmienił zespół na Rot Weiss Ahlen. Po trzech latach gry w Ahlen przeszedł do Erzgebirge Aue, lecz po roku znów zmienił drużynę, tym razem na Holstein Kiel. Tam również nie pograł zbyt długo i przeszedł do FSV Frankfurt. Następnie grał ponownie w Rot Weiss Ahlen oraz w Dynamie Drezno i SV 07 Elversberg.

</doc>
<doc id="1248940" url="https://pl.wikipedia.org/wiki?curid=1248940" title="Pornography">
Pornography

Pornography – czwarty studyjny album brytyjskiego zespołu The Cure, wydany 1 maja 1982 roku. Został też zremasterowany i wydany ponownie w 2005 roku. Nagrany przez grupę na krawędzi rozpadu, przedstawia zakończenie muzycznej wędrówki rozpoczętej albumami "Seventeen Seconds" i "Faith". Przez krytyków uważany za jeden z najważniejszych i kluczowych albumów zespołu, stylistycznie będący odmianą nowofalowej psychodelii, często błędnie utożsamiany z tzw. rockiem gotyckim, stanowi zwieńczenie tzw. "mrocznych lat" historii zespołu i jego najbardziej mroczne dzieło.
Płyta zaliczana jest do tzw. "mrocznej trylogii" zawierającej również wymienione wyżej krążki "Seventeen Seconds" i "Faith". Jednocześnie zalicza się ją też do tzw. "trylogii The Cure", obejmującej oprócz niej albumy "Disintegration" i "Bloodflowers".
Historia i charakterystyka płyty.
"Pornography" jest uważane za najbardziej niepokojące dzieło The Cure. Album zaczyna się słowami: "It doesn't matter if we all die" ("Nie ma znaczenia, czy wszyscy umrzemy"). Nagrywany był przez zespół znajdujący się w stanie skrajnych zaburzeń psychicznych, depresji i załamań nerwowych, w szczególności dotyczących frontmana Roberta Smitha, tworzony pod głębokim wpływem narkotyków i innych używek. Efektem tego utwory sprawiają wrażenie pisanych w swoistym amoku, w zupełnym oderwaniu od rzeczywistości, niby na krawędzi szaleństwa. Ich teksty są przepełnione skrajnym pesymizmem, w wielu miejscach są niejasne, traktują o śmierci, upadku i rozpadzie wszelkich pozytywnych wartości. Po latach członkowie grupy przyznają, że często sami nie wiedzą, co mieli na myśli tworząc co niektóre fragmenty. Jednak frontman Robert Smith w jednym wywiadów przyznał też, że z perspektywy czasu uważa "Pornography" za dzieło w pewnym sensie optymistyczne.
Mimo że tylko kilku krytyków brytyjskiej prasy oceniło album pozytywnie, "Pornography" osiągnęło wysokie miejsce w brytyjskich notowaniach i z biegiem lat zyskało dużo więcej szacunku. Obecnie jest uważane za jedną z fundamentalnych pozycji gotyckiego rocka.
"Pornography" jest ostatnim albumem z Laurence’em Tolhurstem w roli perkusisty. Po jego wydaniu Tolhurst został keyboardzistą zespołu.
Album był promowany trasą koncertową na przełomie 1982 i 1983 r. W wyniku nieporozumień między Smithem i Gallupem zakończyła się ona ich wzajemną bójką i w następstwie rozpadem grupy.
W 2002 roku The Cure wykonało ten album w całości na żywo (wraz z płytami "Disintegration" i "Bloodflowers") jako część koncertów "". Utwory z "Pornography" są ponadto często wykonywane przez zespół podczas innych koncertów.
Ponowne wydanie w 2005 roku.
"Pornography" zostało zremasterowane przez Chrisa Blaira w Abbey Road Studios i ponownie wydane 25 kwietnia 2005 roku (26 kwietnia w Stanach Zjednoczonych) jako część serii wersji deluxe płyt. Nowe wydanie zawiera zremasterowaną wersję albumu na pierwszym dysku oraz dema i koncertowe wykonania na dysku drugim. Dodatkowy dysk zawiera niepublikowane wcześniej utwory (w postaci dem, wszystkie utwory są instrumentalne) i alternatywną wersję każdej piosenki z oryginalnej wersji albumu (demo albo wykonanie koncertowe). Płyta zawiera też utwór "All Mine" z albumu "Curiosity" i soundtrack filmu, który był wyświetlany przed koncertami The Cure w 1982 roku – "Airlock".
Istnieje również nowe jednopłytowe wydanie. W Wielkiej Brytanii zostało wydane 5 września 2005 roku, a w Stanach Zjednoczonych 4 kwietnia 2006 roku. Płyta zawiera oryginalny album, ale nie zawiera dodatkowego dysku. Ponadto płyta została wydana w opakowaniu typu jewel case. W niektórych krajach płyta "Deluxe Edition" stała się przedmiotem kolekcjonerskim – została wycofana z produkcji, a zastąpiła ją bardziej ekonomiczna jednopłytowa wersja.
Lista utworów.
Wszystkie piosenki napisane przez Simona Gallupa, Roberta Smitha i Laurence’a Tolhursta.
Edycja deluxe z 2005 roku.
Pierwszy dysk.
"oryginalny album, jak wyżej"
Okładka płyty.
Okładka płyty jest pierwszą w dorobku The Cure, która nie zawiera logo zespołu. 

</doc>
<doc id="1248941" url="https://pl.wikipedia.org/wiki?curid=1248941" title="Głowienka kremowa">
Głowienka kremowa

Głowienka kremowa ("Prunella laciniata" (L.) L.) – gatunek roślin z rodziny jasnotowatych ("Lamiaceae" Lindl.).
Rozmieszczenie geograficzne.
Występuje od Portugalii na zachodzie po Iran na wschodzie. W Polsce była podawana z części południowo-zachodniej.
Biologia i ekologia.
Bylina, hemikryptofit. Gatunek charakterystyczny muraw kserotermicznych z klasy "Festuco-Brometea".
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków wymarłych i zaginionych (kategoria zagrożenia Ex). W wydaniu z 2016 roku otrzymała kategorię DD (stopień zagrożenia nie może być określony).

</doc>
<doc id="1248950" url="https://pl.wikipedia.org/wiki?curid=1248950" title="Glejak nerwu wzrokowego">
Glejak nerwu wzrokowego

Glejak nerwu wzrokowego (ang. optic nerve glioma) – kliniczne określenie nowotworów złośliwych przedniego odcinka drogi wzrokowej, najczęściej są to gwiaździaki włosowatokomórkowe (gąbczaki). Rzadziej są to glejaki włókienkowe, zwojakoglejaki i glejaki nisko zróżnicowane. Są to rzadkie nowotwory, stanowią 1-1,7% glejaków. Są częstsze u dzieci (90% występuje poniżej 20. roku życia); stanowią 3-5% wewnątrzczaszkowych guzów u dzieci. W ponad 50% glejak nerwu wzrokowego współistnieje z nerwiakowłókniakowatością typu I (chorobą von Recklinghausena), stanowiąc jedno z kryteriów rozpoznania tego schorzenia.
Objawy i przebieg.
Objawy glejaka nerwu wzrokowego są następujące:

</doc>
<doc id="1248956" url="https://pl.wikipedia.org/wiki?curid=1248956" title="Gajusz Juliusz Kwadratus Bassus">
Gajusz Juliusz Kwadratus Bassus

Gajusz Juliusz Kwadratus Bassus (ur. 60 n.e., zm. 118 n.e. w Dacji) – rzymski urzędnik, zromanizowany Galat. 
Był legatem () Judei od 102/103 do 104/105, konsulem dodatkowym () w Rzymie w 105 i prokonsulem prowincji Azji w 105. Był synem Gaiusa Juliusa Bassusa, prokonsula Bityni w 98.
Od 107 do 112 był "legatus Augusti pro praetore" w Kapadocji.
W latach 117–118 był namiestnikiem Dacji.
Jego żoną była Asinia Marcella.

</doc>
<doc id="1248961" url="https://pl.wikipedia.org/wiki?curid=1248961" title="Dzioło">
Dzioło

Dzioło – zespół reggae wywodzący się z Kobióra. Nazywają się polsko-białoruską inicjatywą muzyczną. Pierwszy większy koncert zagrali nad Jeziorem Paprocańskim 21 marca 2001 r. W 2002 roku otrzymali nagrodę publiczności na pszczyńskim przeglądzie zespołów rockowych U\'rock. Dzioło wystąpiło również na festiwalu Przystanek Woodstock 2001 i 2002 w Żarach.
Na początku września 2004 teledysk do ich piosenki „Zamyślone głowy” został zakwalifikowany w kategorii „Inna energia” do Festiwalu Polskich Wideoklipów Yach Film w Gdańsku. Reżyserem teledysku jest Romuald Kłakus – wuj z piosenki „Joint u Romana”.
Zagrali ponad 500 koncertów w kraju i zagranicą (m.in. na „Dyktandzie” w katowickim „Spodku”, świętach miast, finałach WOŚP organizowanych przez TVP3, juwenaliach, Przystanku Woodstock 2001 i 2002). Ich utwór znalazł się na filmie oraz kompilacji „Przystanek Woodstock – Najgłośniejsza Muzyka w Polsce”. Grupa uczestniczyła również w kilku przeglądach oraz festiwalach.
Oprócz utworów granych na koncertach, zespół skomponował muzykę do dwóch spektakli teatralnych „Kartoteka” Różewicza, „Hamlet i Małgorzata” według Bunuela oraz filmu „Booggyman”.
W latach 2001–2008 zespół dał setki koncertów w Polsce i w Czechach. Od połowy 2008 roku występował jednak już tylko okazjonalnie (występy m.in. na Festiwalu Puste Holmy w Rosji, VI Underground Festiwalu w Czechowicach – Dziedzicach). Wiosną 2013 roku zespół powrócił do regularnego koncertowania.
Początkiem 2015 roku zespół zagrał cykl jubileuszowych koncertów z okazji 15-lecia zespołu.
W lutym Dzioło wystąpiło gościnnie na pożegnalnym koncercie formacji Kazik na żywo w łódzkim klubie Wytwórnia, który odbył się w ramach ostatniej trasy KNŻ „Ostatni występ w mieście”.
28 stycznia 2015 roku w Polskim Radiu Katowice odbyła się premiera nowego singla zespołu – „Daremne żale”.
Po intensywnej pierwszej połowie 2015 roku grupa zawiesiła działalność koncertem na Przystanku Woodstock.
Jesienią 2019 roku zespół się reaktywował. Obecny skład:

</doc>
<doc id="1248962" url="https://pl.wikipedia.org/wiki?curid=1248962" title="Droga krajowa B75 (Niemcy)">
Droga krajowa B75 (Niemcy)

Droga krajowa 75 () – niemiecka droga krajowa przebiegająca na osi północny wschód, południowy zachód od skrzyżowania z autostradą A28 na węźle "Dreieck Delmenhorst" koło Delmenhorst przez teren Wolnego Miasta Bremy, Hamburga i Lubeki do skrzyżowania z drogą B76 w Travemünde.
Miejscowości leżące przy B75.
Brema.
Brema
Dolna Saksonia.
Delmenhorst, Sottrum, Luhne, Rotenburg (Wümme), Veersebrück, Scheeßel, Wistedt, Tostedt, Kakenstorf, Tredle, Buchholz-Schierenberg, Buchholz in der Nordheide, Dibbersen, Nenndorf, Tötensen
Hamburg.
Hamburg
Szlezwik-Holsztyn.
Ahrensburg, Delingsdorf, Bargteheide, Elmenhorst, Neritz, Bad Oldesloe, Reinfeld, Hamberge, Lubeka, Küknitz, Travemünde.

</doc>
<doc id="1248963" url="https://pl.wikipedia.org/wiki?curid=1248963" title="Sammy Davis Jr">
Sammy Davis Jr



</doc>
<doc id="1248975" url="https://pl.wikipedia.org/wiki?curid=1248975" title="Eddie Pope">
Eddie Pope

George Edward „Eddie” Pope (ur. 24 grudnia 1973 w Greensboro) – amerykański piłkarz występujący na pozycji obrońcy.

</doc>
<doc id="1248983" url="https://pl.wikipedia.org/wiki?curid=1248983" title="Sven Beuckert">
Sven Beuckert

Sven Beuckert (ur. 12 grudnia 1973 w Stollberg/Erzgeb.) – niemiecki piłkarz grający na pozycji bramkarza. Przez wiele lat występował w MSV Duisburg. 22 czerwca 2009 stracił prawy kciuk w wypadku konnym. Wkrótce po tym wydarzeniu przeszedł operację jego przyszycia, jednak nie mógł kontynuować kariery.

</doc>
<doc id="1248985" url="https://pl.wikipedia.org/wiki?curid=1248985" title="Lucjusz Cossonius Gallus">
Lucjusz Cossonius Gallus

Lucius Cossonius Gallus – rzymski polityk i senator za czasów Trajana i Hadriana. Pochodził z patrycjuszowskiego rodu. Jego pełne imię brzmiało "Lucius Cossonius Gallus Vecilius Crispinus Mansuanius Marcellinus Numisius Sabinus".
Gallus rozpoczął karierę jako "tribunus" legionu XXI Rapax. Przed rokiem 100 był "triumvir capitalis", a potem legatem prowincji Azji. W 115/116 Gallus był prokonsulem Sardynii. W 116 był konsulem dodatkowym ("consul suffectus") z Decimusem Terentiusem Gentianusem. W 117/118 był "legatus Augusti pro praetore" Galacji a w 120 namiestnikiem Judei.

</doc>
<doc id="1248993" url="https://pl.wikipedia.org/wiki?curid=1248993" title="Działy (powiat sieradzki)">
Działy (powiat sieradzki)

Działy – wieś w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Prażmów.
W latach 1975–1998 miejscowość należała administracyjnie do województwa sieradzkiego.

</doc>
<doc id="1249000" url="https://pl.wikipedia.org/wiki?curid=1249000" title="Kamilew">
Kamilew

2 miejscowości w Polsce:

</doc>
<doc id="1249001" url="https://pl.wikipedia.org/wiki?curid=1249001" title="Mobilking">
Mobilking

Mobilking – marka usług telefonii komórkowej, świadczonych przez przedsiębiorstwo MNI Mobile będące własnością MNI Telecom. Był to operator wirtualny, korzystający z infrastruktury Polskiej Telefonii Cyfrowej, a po przejęciu marki przez MNI Telecom – z infrastruktury Orange Polska. Sieć oferowała usługi w systemie pre-paid.
Właściciel.
Pierwszy operator sieci, Mobile Entertainment Company, był początkowo własnością czeskiego funduszu private equity Penta Investments. W maju 2009 roku fundusz Penta Investments zdecydował się sprzedać Mobilking polskiej spółce telekomunikacyjnej MoCoHub Technology. Oficjalnym powodem rezygnacji dotychczasowego właściciela z Mobilking jest poszukiwanie innych, znacznie korzystniejszych możliwości ulokowania kapitału. Mimo zmiany właściciela operator MVNO dalej działał w oparciu o infrastrukturę PTC. MoCoHub Technology zobowiązał się rozwijać usługi telekomunikacyjne zarówno dla aktualnych, jak i przyszłych klientów. 1 stycznia 2010 roku nastąpiła kolejna zmiana właścicielska, sto procent udziałów Mobile Entertainment Company wykupiła spółka MNI Telecom.
Spółka zakończyła świadczenie usług 16 maja 2012 roku, a jej obowiązki przejęła MNI Mobile S.A. Klienci Mobilking zostali przeniesieni do sieci Simfonia, a nazwę sieci zmieniono na Mobilking mobi, pod którą firma prowadziła dalszą działalność do 9 lutego 2015 r.

</doc>
<doc id="1249004" url="https://pl.wikipedia.org/wiki?curid=1249004" title="Kwas karbolowy">
Kwas karbolowy



</doc>
<doc id="1249008" url="https://pl.wikipedia.org/wiki?curid=1249008" title="Magyar Allamvasutak">
Magyar Allamvasutak



</doc>
<doc id="1249010" url="https://pl.wikipedia.org/wiki?curid=1249010" title="Kamilew (powiat sieradzki)">
Kamilew (powiat sieradzki)

Kamilew – wieś w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Marianów.
W latach 1975–1998 miejscowość należała administracyjnie do województwa sieradzkiego.

</doc>
<doc id="1249011" url="https://pl.wikipedia.org/wiki?curid=1249011" title="Zespół Camery, Marugi i Cohena">
Zespół Camery, Marugi i Cohena



</doc>
<doc id="1249012" url="https://pl.wikipedia.org/wiki?curid=1249012" title="Bobowickie">
Bobowickie



</doc>
<doc id="1249013" url="https://pl.wikipedia.org/wiki?curid=1249013" title="Andrew Bryniarski">
Andrew Bryniarski

Andrew Bryniarski (ur. 13 lutego 1969 w Filadelfii) − amerykański aktor i były kulturysta. 
Urodził się w Filadelfii w stanie Pensylwania. Uczęszczał do North Penn High School. Odwiedził podczas wakacji przyjaciela w Los Angeles w Kalifornii, kiedy został odkryty przez agenta talentów. Agent wziął go do komedii kryminalnej "Hudson Hawk" (1991) z Bruce'em Willisem. Od tego czasu został obsadzony w kilku filmach, które wymagały tego typu, umięśnionego człowieka.
W 2003 roku zasłynął rolą Thomasa „Leatherface’a” Hewitta w horrorze "Teksańska masakra piłą mechaniczną" ("The Texas Chainsaw Massacre"), rolę tę powtórzył w prequelu filmu – "" ("The Texas Chainsaw Massacre: The Beginning", 2006). W 2004 wcielił się w tytułową postać filmu grozy "Klątwa El Charro" ("El Charro").

</doc>
<doc id="1249014" url="https://pl.wikipedia.org/wiki?curid=1249014" title="MÁV">
MÁV



</doc>
<doc id="1249015" url="https://pl.wikipedia.org/wiki?curid=1249015" title="MAV">
MAV



</doc>
<doc id="1249017" url="https://pl.wikipedia.org/wiki?curid=1249017" title="Bukowieckie">
Bukowieckie



</doc>
<doc id="1249020" url="https://pl.wikipedia.org/wiki?curid=1249020" title="Markische Heide">
Markische Heide



</doc>
<doc id="1249022" url="https://pl.wikipedia.org/wiki?curid=1249022" title="Maerkische Heide">
Maerkische Heide



</doc>
<doc id="1249023" url="https://pl.wikipedia.org/wiki?curid=1249023" title="Kolonia Niechmirów">
Kolonia Niechmirów

Kolonia Niechmirów – kolonia w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Niechmirów.
W latach 1975–1998 miejscowość należała administracyjnie do województwa sieradzkiego.

</doc>
<doc id="1249024" url="https://pl.wikipedia.org/wiki?curid=1249024" title="Lietuvos Gelezinkeliai">
Lietuvos Gelezinkeliai



</doc>
<doc id="1249025" url="https://pl.wikipedia.org/wiki?curid=1249025" title="Kosobudzkie">
Kosobudzkie



</doc>
<doc id="1249027" url="https://pl.wikipedia.org/wiki?curid=1249027" title="Środkowe">
Środkowe



</doc>
<doc id="1249030" url="https://pl.wikipedia.org/wiki?curid=1249030" title="Pierwsze">
Pierwsze



</doc>
<doc id="1249033" url="https://pl.wikipedia.org/wiki?curid=1249033" title="Alex Winter">
Alex Winter

Alexander Ross „Alex” Winter (ur. 17 lipca 1965 w Londynie) – brytyjsko-amerykański aktor, reżyser i scenarzysta, najlepiej znany z roli Billa S. Prestona w komedii Stephena Hereka "Wspaniała przygoda Billa i Teda" (1989).
Życiorys.
Wczesne lata.
Urodził się w Londynie, w Anglii, jako syn Gregg (z domu Mayer) i Rossa Alberta Wintera. Jego matka urodziła się w Nowym Jorku w rodzinie żydowskiej, ojciec był Australijczykiem pochodzenia angielskiego, niemieckiego i irlandzkiego. Jego matka była tancerką Marthy Graham, która w połowie lat 60. w Londynie założyła trupę tańca nowoczesnego, gdzie tańczył jego ojciec. Ma starszego brata Stephena.
Dorastał w rodzinie żydowskiej. W 1970, kiedy miał pięć lat, jego rodzina przeniosła się do Missouri, gdzie jego rodzice prowadzili Mid-American Dance Company. Winter trenował taniec na Uniwersytecie Waszyngtona w St. Louis. W 1973 jego rodzice rozwiedli się. W 1978 wraz z matką przeprowadził się do Montclair w New Jersey, gdzie uczęszczał do Montclair High School.
Kariera.
W wieku 11 lat zadebiutował na scenie jako uliczny urwis w lokalnej produkcji "Oliver!" z Vincentem Price. W 1978, w wieku trzynastu lat na Broadwayu grał rolę Louisa Leonowensa w musicalu Richarda Rodgersa i Oscara Hammersteina II "Król i ja" u boku Yula Brynnera. W latach 1979-81 występował jako John Darling w spektaklu "Piotruś Pan" na scenie broadwayowskiej Lunt-Fontanne Theatre.
W 1983, po ukończeniu szkoły średniej, Winter został przyjęty do Tisch School of Arts na Uniwersytecie Nowojorskim, gdzie studiował też Tom Stern. Obaj współpracowali przy filmach krótkometrażowych 16 mm i obydwaj ukończyli studia z wyróżnieniem.
W 1985 po raz pierwszy trafił na kinowy ekran jako gwałciciel Hermosa w dramacie sensacyjnym Michaela Winnera "Życzenie śmierci 3" z Charlesem Bronsonem. W 1986 przeniósł się do Los Angeles.
W 1991 wraz z Tomem Sternem napisał, wyreżyserował, wyprodukował krótkometrażowy film "Squeal of Death" i serial komediowy MTV "The Idiot Box". W 1994 w Nowym Jorku realizował reklamy. W 1999 miał miejsce jego debiut reżyserski filmu pełnometrażowego "Fever" z udziałem Henry’ego Thomasa, Billa Duke’a, Davida O’Hary i Teri Hatcher.
Życie prywatne.
W 1995 ożenił się z Sonyą Dawson, z którą ma syna (ur. 1998). Jednak rozwiedli się. W 2010 poślubił Ramsey Ann Naito. Mają dwoje dzieci.
Winter ma podwójne obywatelstwo brytyjskie i amerykańskie.
2 lutego 2018 Winter ujawnił, że był molestowany przez starszego mężczyznę w wieku 13 lat, gdy grał na Broadwayu.

</doc>
<doc id="1249034" url="https://pl.wikipedia.org/wiki?curid=1249034" title="Piżmacze">
Piżmacze



</doc>
<doc id="1249035" url="https://pl.wikipedia.org/wiki?curid=1249035" title="Kopanina (powiat sieradzki)">
Kopanina (powiat sieradzki)

Kopanina – wieś w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Witów.
W latach 1975–1998 miejscowość należała administracyjnie do województwa sieradzkiego.

</doc>
<doc id="1249037" url="https://pl.wikipedia.org/wiki?curid=1249037" title="Bobrze">
Bobrze



</doc>
<doc id="1249039" url="https://pl.wikipedia.org/wiki?curid=1249039" title="Vaclav Rusek">
Vaclav Rusek



</doc>
<doc id="1249040" url="https://pl.wikipedia.org/wiki?curid=1249040" title="Krępica">
Krępica

1 ciek w Polsce:
2 miejscowości w Polsce:
1 przystanek kolejowy:

</doc>
<doc id="1249041" url="https://pl.wikipedia.org/wiki?curid=1249041" title="Osnabruck Hauptbahnhof">
Osnabruck Hauptbahnhof



</doc>
<doc id="1249042" url="https://pl.wikipedia.org/wiki?curid=1249042" title="Osnabrueck Hauptbahnhof">
Osnabrueck Hauptbahnhof



</doc>
<doc id="1249044" url="https://pl.wikipedia.org/wiki?curid=1249044" title="Nicolae Balcescu">
Nicolae Balcescu



</doc>
<doc id="1249045" url="https://pl.wikipedia.org/wiki?curid=1249045" title="Rebecca Gilling">
Rebecca Gilling

Rebecca Gilling (ur. 3 listopada 1953 w Castlecrag) – australijska aktorka, prezenterka telewizyjna i modelka. 
Życiorys.
Wczesne lata.
Urodziła się w Castlecrag, na przedmieściach Sydney, w Nowej Południowej Walii jako córka architekta. Po studiach architektury zaczęła pojawiać się w reklamach różnych firm kosmetycznych, które korzystały z jej urody, 184 cm wzrostu i szczupłej sylwetki.
Kariera.
W 1973 podjęła pracę w telewizji. Zadebiutowała na kinowym ekranie w komediodramacie "Numer 96" ("Number 96", 1974) i dramacie sensacyjnym "Stone" (1974). Następnie trafiła na szklany ekran w serialu "Cich numer" ("Silent Number", 1974), telewizyjnym dramacie sensacyjnym "Człowiek z Hong Kongu" ("The Man from Hong Kong", 1975), telewizyjnym thrillerze "Tajemnica drzwi" ("Secret Doors", 1976), serialu "Chopper Squad" (1978). Popularność w Australii przyniosła jej rola Robbie Dean w operze mydlanej "Glenview High" (1977-79) oraz postać doktor Liz Kennedy w operze mydlanej "Młodzi lekarze" ("The Young Doctors", 1979-81). 
Znaczącą rolą stała się kreacja zamożnej Stephanie Harper w miniserialu "Powrót do Edenu" ("Return to Eden", 1983) i sequelu z 1986 roku. Zagrała potem w serialu "City West" (1984) z Gosią Dobrowolską, melodramacie sensacyjnym "Naga wieś" ("The Naked Country", 1984), telewizyjnym dramacie sensacyjnym CBS "Błękitny opal" ("The Blue Lightning", 1986) u boku Sama Elliotta i miniserialu "Niebezpieczne życie" ("A Dangerous Life", 1988) z udziałem Gary’ego Buseya, telewizyjnym dramacie NBC "Niebezpieczeństwo obniżone poniżej" ("Danger Down Under", 1988) u boku Lee Majorsa oraz miniserialu "Papierowy człowiek" ("The Paper Man", 1990) z Petą Toppano.
W 1993 podjęła współpracę z Nine Network jako prezenterka programu "Nasz dom" ("Our House") dla organizacji Planet Ark.
Życie prywatne.
Była mężatką z Tony Pringle (1985–2003), mają dwóch synów - Hamisha (ur. 1987) i Billy’ego (ur. 1991).

</doc>
<doc id="1249047" url="https://pl.wikipedia.org/wiki?curid=1249047" title="Mannica">
Mannica

Mannica ("Puccinellia" Parl.) – rodzaj roślin z rodziny wiechlinowatych ("Poaceae"). Należy do niego 113 gatunków. Występują one w strefach klimatu umiarkowanego i podbiegunowego na obu półkulach, także w górach w strefie międzyzwrotnikowej. Wiele gatunków spotykanych jest na glebach zasolonych wzdłuż brzegów mórz i nad słonymi jeziorami. W Polsce występują w zależności od ujęcia dwa lub trzy gatunki: mannica nadmorska ("Puccinellia maritima"), mannica odstająca ("Puccinellia distans") oraz mannica delikatna ("Puccinellia capillaris"), przy czym ostatni z wymienionych utożsamiany bywa z wcześniej wymienionym.
Systematyka.
Rodzaj z rodziny wiechlinowatych ("Poaceae") i rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Puccinelliinae".

</doc>
<doc id="1249050" url="https://pl.wikipedia.org/wiki?curid=1249050" title="Clas Akesson Tott">
Clas Akesson Tott



</doc>
<doc id="1249051" url="https://pl.wikipedia.org/wiki?curid=1249051" title="Clas Aakesson Tott">
Clas Aakesson Tott



</doc>
<doc id="1249052" url="https://pl.wikipedia.org/wiki?curid=1249052" title="Chris Poland">
Chris Poland

Chris Poland (ur. 1 grudnia 1957 w Nowym Jorku) – amerykański muzyk, kompozytor, instrumentalista, gitarzysta jazzowy oraz heavymetalowy. Poland znany jest ze współpracy z takimi zespołami muzycznymi jak Megadeth, Damn The Machine, Mumbo's Brain, Lamb of God oraz OHM.

</doc>
<doc id="1249054" url="https://pl.wikipedia.org/wiki?curid=1249054" title="Janet Gaynor">
Janet Gaynor

Laura Augusta Gainor (ur. 6 października 1906 w Filadelfii, zm. 14 września 1984 w Palm Springs) − amerykańska aktorka filmowa i malarka, pierwsza aktorka nagrodzona Oscarem za role pierwszoplanowe w trzech filmach "Siódme niebo", "Anioł ulicy" i "Wschód słońca" w 1929 roku. Gaynor również była nominowana do nagrody w 1938 roku za rolę w filmie "Narodziny gwiazdy".
Życiorys.
Urodziła się jako Laura Augusta Gainor w Filadelfii, lecz krótko po narodzinach rodzina przeprowadziła się do San Francisco, gdzie Janet dorastała i pobierała naukę. Kiedy w 1923 roku ukończyła szkołę przeprowadziła się do Los Angeles z zamiarem zostania sekretarką. Posadę otrzymała jednak w sklepie obuwniczym, gdzie zarabiała 18 dolarów tygodniowo. Zaczęła występować w epizodycznych rolach w filmach. Przełomem był rok 1926, gdy dostała pierwszą znaczą rolę i przyjęta została do WAMPAS Baby Stars, grupy najbardziej perspektywicznych młodych dziewcząt, które mogły odnieść sukces.
W 1927 roku otrzymała angaż do pierwszoplanowych ról w filmach "Siódme niebo", "Wschód słońca" i "Anioł ulicy". Rok później jako pierwsza aktorka w historii otrzymała nowo ufundowaną nagrodę − Oscara − dla najlepszej aktorki za role w tych trzech filmach. Był to jedyny raz, kiedy nagrodzono Oscarem za kilka ról. Do 1986 roku była również najmłodszą aktorką, która otrzymała Oscara w swojej kategorii, kiedy to o rok młodsza aktorka Marlee Matlin otrzymała statuetkę.
Później była najlepiej opłacaną aktorką wytwórni 20th Century Pictures. W 1937 roku została ponownie nominowana do Oscara za rolę w musicalu "Narodziny gwiazdy". Ostatni raz Janet Gaynor wystąpiła w filmie "Bernardine" w 1957 roku.
Gaynor umarła w wieku 77 lat na zapalenie płuc wywołane przez wypadek samochodowy, do którego doszło w San Francisco. Została pochowana na Hollywood Forever Cemetery w Hollywood w stanie Kalifornia.
Aktorka posiada własną gwiazdę na Hollywood Walk of Fame przy 6286 Hollywood Blvd.

</doc>
<doc id="1249055" url="https://pl.wikipedia.org/wiki?curid=1249055" title="RTL2">
RTL2



</doc>
<doc id="1249058" url="https://pl.wikipedia.org/wiki?curid=1249058" title="Krępica (województwo łódzkie)">
Krępica (województwo łódzkie)

Krępica – kolonia w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Redzeń Drugi.
W latach 1975–1998 miejscowość należała administracyjnie do województwa sieradzkiego.
Krępica jest prawdopodobnie najmniejszą zamieszkałą wsią w Polsce. Znajdują się w niej trzy domy, w tym dwa są zamieszkałe przez cztery osoby.

</doc>
<doc id="1249059" url="https://pl.wikipedia.org/wiki?curid=1249059" title="James MacDonough">
James MacDonough

James MacDonough (ur. 3 kwietnia 1970 w Jacksonville w stanie Floryda), to amerykański muzyk, kompozytor i instrumentalista, basista. MacDonough znany jest ze współpracy z takimi grupami muzycznymi jak Iced Earth, Strapping Young Lad, Mad Axe, Nevermore, Prodigy oraz Megadeth.

</doc>
<doc id="1249060" url="https://pl.wikipedia.org/wiki?curid=1249060" title="Fałd przedsionkowy">
Fałd przedsionkowy

Fałd przedsionkowy, (łac. "plica vestibularis") − parzysty fałd występujący na bocznych ścianach krtani. Fałdy przedsionkowe ograniczają od dołu błonę czworokątną. Są ułożone ponad i nieco z boku fałdu głosowego. Pomiędzy obiema parami fałdów wejście ma kieszonka krtaniowa. Zawierają więzadło przedsionkowe, mięsień przedsionkowy oraz gruczoły krtaniowe.
W przeciwieństwie do niżej położonych fałdów głosowych, fałdy przedsionkowe nie biorą udziału w tworzeniu głosu, a ich drgania mogłyby zakłócać prawidłową artykulację.

</doc>
<doc id="1249061" url="https://pl.wikipedia.org/wiki?curid=1249061" title="Ręszew">
Ręszew

Ręszew – wieś w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Marianów.
W latach 1975–1998 miejscowość należała administracyjnie do województwa sieradzkiego.

</doc>
<doc id="1249062" url="https://pl.wikipedia.org/wiki?curid=1249062" title="Mannica delikatna">
Mannica delikatna

Mannica delikatna ("Puccinellia capillaris" (Lilj.) Jansen.) – gatunek roślin z rodziny wiechlinowatych ("Poaceae"). Takson ten występuje w Skandynawii, na Wyspach Brytyjskich, w Holandii i na wybrzeżach krajów bałtyckich. Według nowszych ujęć taksonomicznych "Puccinellia capillaris" (Lilj.) Jansen. jest synonimem mannicy odstającej ("Puccinellia distans" (Jacq.) Parl.).
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię DD (stopień zagrożenia nie może być określony).

</doc>
<doc id="1249063" url="https://pl.wikipedia.org/wiki?curid=1249063" title="Równina Raciąska">
Równina Raciąska

Równina Raciąska lub "Pradolina Raciąska" (318.62) – mezoregion fizycznogeograficzny w północno-środkowej Polsce, stanowiący zachodnią część Niziny Północnomazowieckiej. Region graniczy od północy i wschodu ze Wzniesieniami Mławskimi, od zachodu z Równiną Urszulewską, od południa z Wysoczyzną Płońską a od południowego wschodu (na bardzo krótkim odcinku) z Wysoczyzną Ciechanowską. Równina Raciąska leży w całości na obszarze województwa mazowieckiego.
Mezoregion jest piaszczystą równiną o wykształconych wydmach z miejscowymi odsłonięciami glin zwałowych. Równina Raciąska jest przedpolem zasięgu ostatniego zlodowacenia położonym wzdłuż odpływu wód glacjalnych, których dawny szlak odzwierciedla dziś górna Wkra i jej dopływ Raciążnica. W krajobrazie regionu występują lasy, pola uprawne i obszary podmokłe.
Ośrodkami miejskimi regionu są Żuromin, Raciąż, Glinojeck i Bieżuń, ponadto wsie Lubowidz oraz Zawidz Kościelny (obydwie na pograniczu), Strzegowo, Szreńsk, Radzanów, Lutocin, Siemiątkowo i Kuczbork-Osada (na pograniczu).

</doc>
<doc id="1249064" url="https://pl.wikipedia.org/wiki?curid=1249064" title="Rokitowiec (województwo łódzkie)">
Rokitowiec (województwo łódzkie)

Rokitowiec – wieś w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Gronów.
W latach 1975–1998 miejscowość należała administracyjnie do województwa sieradzkiego.

</doc>
<doc id="1249065" url="https://pl.wikipedia.org/wiki?curid=1249065" title="Stollberg/Erzgeb.">
Stollberg/Erzgeb.

Stollberg/Erzgeb., Stollberg/Erzgebirge − miasto w Niemczech, w kraju związkowym Saksonia, w okręgu administracyjnym Chemnitz, w powiecie Erzgebirgskreis (do 31 lipca 2008 stolica powiecie Stollberg), siedziba wspólnoty administracyjnej Stollberg (Erzgebirge). Według danych z 31 grudnia 2009 miasto liczyło 11 891 mieszkańców.
Współpraca.
Miejscowości partnerskie:

</doc>
<doc id="1249066" url="https://pl.wikipedia.org/wiki?curid=1249066" title="Parafia Matki Bożej Różańcowej w Toporowie">
Parafia Matki Bożej Różańcowej w Toporowie

Parafia pw. Matki Bożej Różańcowej w Toporowie – rzymskokatolicka parafia w Toporowie w województwie lubuskim, położona w dekanacie świebodzińskim – NMP Królowej Polski, diecezji zielonogósko-gorzowskiej, metropolii szczecińsko-kamieńskiej w Polsce, erygowana 22 sierpnia 1945 roku.
Historia.
Po zakończeniu II wojny światowej teren parafii został zasiedlony przez ludność zza Buga, bądź z centralnych terenów Polski. Od maja do listopada 1945 r. przeprowadzono gruntowny remont poewangelickiej świątyni w Toporowie, która wcześniej służyła za spichlerz dla wojsk sowieckich i dostosowano ją do potrzeb Kościoła katolickiego.

</doc>
<doc id="1249067" url="https://pl.wikipedia.org/wiki?curid=1249067" title="Wola Majacka">
Wola Majacka

Wola Majacka – wieś w Polsce położona w województwie łódzkim, w powiecie sieradzkim, w gminie Burzenin. Miejscowość wchodzi w skład sołectwa Wolnica Grabowska.
W latach 1975–1998 miejscowość należała administracyjnie do województwa sieradzkiego.

</doc>
<doc id="1249068" url="https://pl.wikipedia.org/wiki?curid=1249068" title="Louise Dresser">
Louise Dresser

Louise Josephine Kerlin (ur. 5 października 1878 w Evansville, zm. 24 kwietnia 1965 w Los Angeles) − amerykańska aktorka, nominowana do pierwszych Oscarów 1928 za rolę w filmie "A Ship Comes In".

</doc>
<doc id="1249070" url="https://pl.wikipedia.org/wiki?curid=1249070" title="Jeff Young">
Jeff Young

Jeff Young (ur. 31 marca 1962 roku w Ann Arbor w stanie Michigan) – amerykański muzyk, kompozytor i instrumentalista, gitarzysta. Young znany jest z występów w grupie muzycznej Megadeth oraz współpracy z takimi muzykami jak Debby Holiday, Gilli Moon, Badi Assad, Lenine, Matt Chamberlain, Marco Suzano, Hilary Jones, Simone Soul, Tony Franklin, Sergio and Odair Assad, Carlos Malta, Viviana Guzman oraz Siba.

</doc>
<doc id="1249071" url="https://pl.wikipedia.org/wiki?curid=1249071" title="Mannica nadmorska">
Mannica nadmorska

Mannica nadmorska ("Puccinellia maritima" (Huds.) Parl.) – gatunek roślin z rodziny wiechlinowatych ("Poaceae").
Rozmieszczenie geograficzne.
Występuje wzdłuż wybrzeży morskich w Europie, północnej Afryce i Ameryce Północnej. W Polsce znana tylko z dwóch współczesnych stanowisk: Wyspa Chrząszczewska i u ujścia Świny.
Biologia i ekologia.
Bylina, hemikryptofit, halofit. Rośnie na solniskach i słonych łąkach. Kwitnie od czerwca do września. Gatunek charakterystyczny związku "Puccinellion maritimae" i zespołu "Puccinellietum maritimae". Gatunek wyróżniający zespołu "Puccinellio maritimae-Salicornietum".
Zagrożenia.
Kategorie zagrożenia gatunku:

</doc>
<doc id="1249075" url="https://pl.wikipedia.org/wiki?curid=1249075" title="Pradolina Raciąska">
Pradolina Raciąska



</doc>
<doc id="1249076" url="https://pl.wikipedia.org/wiki?curid=1249076" title="Stożek sprężysty">
Stożek sprężysty

Stożek sprężysty (łac. "conus elasticus") – błona pokrywająca wewnętrzną powierzchnię krtani ludzkiej. Odpowiada on błonie śluzowej. Występuje jedynie w dolnej części krtani, kończy się fałdami głosowymi. Pokrywa on częściowo powierzchnię tylną chrząstki tarczowatej, pierścieniowatej wzdłuż jej brzegu górnego, zmierzając do wyrostka głosowego, zlokalizowanego na chrząstce nalewkowatej.
Górny brzeg stożka sprężystego tworzy więzadło głosowe.

</doc>
<doc id="1249078" url="https://pl.wikipedia.org/wiki?curid=1249078" title="Jimmy DeGrasso">
Jimmy DeGrasso

Jimmy DeGrasso (ur. 16 marca 1963 w Bethlehem), amerykański muzyk i instrumentalista, perkusista. DeGrasso znany jest ze współpracy z takimi muzykami i grupami jak Lita Ford, Ozzy Osbourne, Y&amp;T, White Lion, Fiona, Suicidal Tendencies, Alice Cooper, Megadeth, MD.45, David Lee Roth, Ministry, F5, Black Star Riders oraz Mama's Boys.

</doc>
<doc id="1249080" url="https://pl.wikipedia.org/wiki?curid=1249080" title="Tête de Moine">
Tête de Moine

Tête de Moine (IPA: , "głowa mnicha") – rodzaj szwajcarskiego sera podpuszczkowego dojrzewającego, produkowanego z krowiego mleka.
Historia i charakterystyka.
Tradycja wyrobu tego gatunku sięga XI wieku. Recepturę opracowali mnisi zamieszkujący klasztor w Bellelay na północy obecnej Szwajcarii (dziś w gminie Saicourt w kantonie Berno, Jura). Ser osiąga dojrzałość powyżej dziesięciu tygodni leżakowania. Ma silny aromat, jest delikatny (łatwo się rozsmarowywuje), ma lekko słodkawy i nieco ostry smak oraz korzenny aromat z lekko zaznaczoną nutą kwiatową. 
Ser sprzedaje się w formie walców o wadze 800 gramów. 
Ser wyróżnia się nietypowym sposobem krojenia, za pomocą specjalnego noża "girolle" lub "pirouette", z ostrzem korbowym. Ten sposób krojenia owocuje powstawaniem charakterystycznych różyczek, które z natury rzeczy są same w sobie ozdobą deski przekąskowej, czy deski serów. Taki sposób serwowania sprawia, że powierzchnia rozkrojonego sera ma kontakt z powietrzem, co umożliwia wydzielenie wszystkich, pełnych aromatów, za które odpowiada użyte do produkcji, górskie mleko. Produkt wytwarza dziesięć serowarni wiejskich ściśle według zapisów i standardów szwajcarskiej "Appellation d'origine protégée". 
Historię i sposób wytwarzania sera prezentuje muzeum Maison de la Tête de Moine w Bellelay.
Wartość energetyczna.
Wartość odżywcza stu gramów sera: 

</doc>
<doc id="1249082" url="https://pl.wikipedia.org/wiki?curid=1249082" title="Al Pitrelli">
Al Pitrelli

Al Pitrelli (ur. 26 września 1962 w Nowym Jorku) – amerykański muzyk, kompozytor i instrumentalista, gitarzysta. Pitrelli znany jest z występów w takich grupach muzycznych jak Trans-Siberian Orchestra, Megadeth, Savatage, Blue Öyster Cult oraz O2L.

</doc>
<doc id="1249084" url="https://pl.wikipedia.org/wiki?curid=1249084" title="Leszek Lernell">
Leszek Lernell

Leszek Lernell (ur. 3 sierpnia 1906 w Mińsku Mazowieckim, zm. 11 maja 1981 w Warszawie) – polski prawnik pochodzenia żydowskiego, specjalista w dziedzinie prawa karnego i kryminologii, przedstawiciel marksistowskiej doktryny oraz judykatury od roku 1944. W okresie stalinizacji Polski razem z Igorem Andrejewem i Jerzy Sawickim Lernell był autorem sztandarowego dzieła tego okresu "Prawo karne Polski Ludowej" (1950–1954).
Życiorys.
Po maturze, zdanej w trybie eksternistycznym, studiował na Wydziale Prawa Uniwersytetu Warszawskiego. Studia ukończył w 1934. Cztery lata później zdał egzamin sędziowski, jednak na przeszkodzie awansowi zawodowemu stanęła jego działalność w organizacjach komunistycznych (był członkiem Komunistycznej Partii Polski). Lata wojenne spędził w ZSRR. Po powrocie do Polski podjął pracę w Ministerstwie Sprawiedliwości. W 1949 obronił doktorat, od 1954 był profesorem Uniwersytetu Warszawskiego. Przez wiele lat redagował „Nowe Prawo”, powstałe z przekształcenia „Demokratycznego Przeglądu Prawniczego”.
30 grudnia 1954 odznaczony Medalem 10-lecia Polski Ludowej.

</doc>
<doc id="1249085" url="https://pl.wikipedia.org/wiki?curid=1249085" title="Ribes uva-crispa">
Ribes uva-crispa



</doc>
<doc id="1249086" url="https://pl.wikipedia.org/wiki?curid=1249086" title="Rasoul Chatibi">
Rasoul Chatibi

Rasoul Paki Chatibi (per. رسول خطیبی, ur. 22 września 1978 w Tebrizie) – irański piłkarz grający na pozycji napastnika.
Kariera klubowa.
Chatibi piłkarską karierę rozpoczął w klubie Maszin Sazi Tebriz. W jego barwach występował w drugiej lidze, a w 1996 roku przeszedł do lokalnego rywala, Teraktor Sazi Tebriz idąc tym samym w ślady brata, Hossejna Chatibiego. W barwach Teraktoru zadebiutował pierwszej lidze i występował tam do 1998 roku. Wtedy na jeden sezon przeniósł się do PAS Teheran.
W 1999 roku Chatibi trafił do niemieckiego Hamburger SV. W Bundeslidze zadebiutował 12 grudnia w zremisowanym 2:2 spotkaniu z Bayerem 04 Leverkusen. Łącznie wystąpił w 4 spotkaniach ligowych i zajął z HSV 3. miejsce w lidze.
W 2000 roku Rasoul powrócił do Iranu. Został zawodnikiem stołecznego Esteghlal Teheran i wywalczył z nim mistrzostwo Iranu, swoje pierwsze karierze. W latach 2001–2003 ponownie występował w PAS Teheran i w swoim drugim sezonie został wicemistrzem kraju. Latem 2003 przeszedł do Sepahan Isfahan. W 2004 i 2006 roku zdobywał Puchar Iranu.
W czerwcu 2006 roku Chatibi podpisał kontrakt z klubem Nadi asz-Szarika ze Zjednoczonych Emiratów Arabskich odrzucając tym samym ofertę z hiszpańskiego drugoligowca, CD Tenerife. W 2007 roku za 700 tysięcy dolarów przeszedł do innego klubu z ZEA, Emirates Club. Dołączył do swojego rodaka, Rezy Enajatiego.
Po sezonie spędzonym w tym zespole Chatibi przeszedł do drużyny Al Dhafra Club, a od 2009 roku jest graczem Sepahan. Następnie grał w takich klubach jak: Gostaresz Fulad, Teraktor Sazi Tebriz, Mashin Sazi Tebriz i Gostaresz Fulad.
Kariera reprezentacyjna.
W reprezentacji Iranu Chatibi zadebiutował 15 lutego 1999 w wygranym 2:1 meczu z Kuwejtem. W 2006 roku Branko Ivanković powołał go do kadry na Mistrzostwa Świata w Niemczech, na których wystąpił we dwóch meczach grupowych: przegranym 0:2 z Portugalią oraz zremisowanym 1:1 z Angolą. W 2007 roku wystąpił w Pucharze Azji 2007 – dotarł do ćwierćfinału.

</doc>
<doc id="1249090" url="https://pl.wikipedia.org/wiki?curid=1249090" title="Flaga Ujścia">
Flaga Ujścia



</doc>
<doc id="1249093" url="https://pl.wikipedia.org/wiki?curid=1249093" title="Katedra Świętego Patryka w Nowym Jorku">
Katedra Świętego Patryka w Nowym Jorku

Katedra Świętego Patryka (ang. "St. Patrick's Cathedral") – katedra na Manhattanie w Nowym Jorku, siedziba arcybiskupa Nowego Jorku. Największa neogotycka świątynia katolicka w Ameryce Północnej. Położona jest przy Piątej Alei, pomiędzy Pięćdziesiątą i Pięćdziesiątą Pierwszą Ulicą w sercu dzielnicy Midtown, naprzeciw Centrum Rockefellera.
Historia.
W 1850 roku papież Pius IX podniósł diecezję nowojorską do rangi archidiecezji. W tym też roku abp John Joseph Hughes zaproponował wybudowanie nowej świątyni i przeniesienie swojej siedziby ze starej katedry św. Patryka na dolnym Manhattanie. 15 sierpnia 1858 roku uroczyście wmurowano kamień węgielny. Na skutek wojny secesyjnej prace nad budową kościoła zostały przerwane, wznowione je dopiero w 1865. Budowa katedry została zakończona w 1878 roku, a uroczyste udostępnienie kościoła wiernym miało miejsce 25 maja 1879 roku. W latach 1882–1884 dobudowano budynki kościelne – siedzibę arcybiskupa oraz rektora. W 1888 wzniesiono wieże oraz zachodnią fasadę, a w latach 1900-1908 kaplicę Najświętszej Maryi Panny (Lady chapel). 5 października 1911 abp Farley dokonał poświęcenia świątyni i ołtarza. W 1976 katedra została wpisana do oficjalnego rejestru zabytków. W 2006 w nawie bocznej katedry poświęcono kaplicę Matki Bożej Częstochowskiej. Poza reprodukcją obrazu w kaplicy znajdują się obrazy i figury Świętych: Kazimierza, Faustyny, Jadwigi, Maksymiliana Kolbe i Stanisława Kostki. 
Wizyty papieży.
19 kwietnia 2008 w katedrze odbyła się uroczysta msza pod przewodnictwem papieża Benedykta XVI. 24 września 2015 w katedrze odbyły się nieszpory pod przewodnictwem papieża Franciszka.

</doc>
<doc id="1249094" url="https://pl.wikipedia.org/wiki?curid=1249094" title="Płesznik">
Płesznik

Płesznik ("Pulicaria" ) – rodzaj roślin z rodziny astrowatych ("Asteraceae"). Obejmuje ok. 70 gatunków. Występują one na Starym Świecie – na znacznej części Europy, gdzie rośnie 5 gatunków, Azji (bez jej wschodniej części) i w Afryce, z wyjątkiem jej części równikowej. Do polskiej flory należą dwa gatunki – rodzimy płesznik zwyczajny "P. vulgaris" i zadomowiony antropofit – płesznik czerwonkowy "P. dysenterica".
Nazwa rodzajowa pochodzi prawdopodobnie od starożytnego wykorzystania tej rośliny w walce z pchłami (od łacińskiej ich nazwy „pulex”).

</doc>
<doc id="1249096" url="https://pl.wikipedia.org/wiki?curid=1249096" title="Pulicaria">
Pulicaria



</doc>
<doc id="1249099" url="https://pl.wikipedia.org/wiki?curid=1249099" title="Gar Samuelson">
Gar Samuelson

Gary C. "Gar" Samuelson (ur. 18 lutego 1958 roku w Dunkirk w stanie Nowy Jork - zm. 14 lipca 1999 roku w Orange City w stanie Floryda), to amerykański perkusista znany z występów w grupie muzycznej Megadeth, The New Yorkers oraz Fatal Opera. 
Samuelson był wieloletnim bliskim przyjacielem gitarzysty Chrisa Polanda, który wypowiadał się o nim w słowach: "He was a true friend. Everything I know about--time, rhythm and feel--I learned from Gar, so I'll always hear his voice in my music".
Dyskografia.
Megadeth

</doc>
<doc id="1249100" url="https://pl.wikipedia.org/wiki?curid=1249100" title="Płesznik zwyczajny">
Płesznik zwyczajny

Płesznik zwyczajny ("Pulicaria vulgaris" Gaertn.) – gatunek roślin z rodziny astrowatych ("Asteraceae" Dumort.). Występuje w Europie i Azji. W Polsce rośnie w rozproszeniu na terenie całego kraju.
Biologia i ekologia.
Roślina jednoroczna. Rośnie w rowach, na brzegach wód i torfowiskach. Kwitnie od lipca do września.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię NT (bliski zagrożenia).

</doc>
<doc id="1249108" url="https://pl.wikipedia.org/wiki?curid=1249108" title="Fundacja Itaka">
Fundacja Itaka

Itaka – Centrum Poszukiwań Ludzi Zaginionych – organizacja pozarządowa w Polsce zajmująca się problemem zaginięć. Jest organizacją pożytku publicznego.
Itaka współdziała przy poszukiwaniu zaginionych, pomaga ich rodzinom, przeciwdziała zaginięciom. Prowadzi internetową bazę danych osób zaginionych, całodobową linię wsparcia dla zaginionych i ich rodzin oraz „Telefon w Sprawie Zaginionego Dziecka”. Wszelką pomoc Itaka świadczy bezpłatnie.
Itaka współpracuje z Komendą Główną Policji i jest organizacją członkowską Federacji Missing Children Europe.
Historia.
Fundacja Itaka – Centrum Poszukiwań Ludzi Zaginionych powstała 22 marca 1999 roku z inicjatywy Bożeny Dudko, Anny Jurkiewicz, Lidii Ostałowskiej, Alicji Tomaszewskiej i Wojciecha Tochmana – dziennikarzy związanych z programem "Ktokolwiek widział, ktokolwiek wie" oraz "Gazetą Wyborczą".
Pierwszym zrealizowanym projektem był uruchomiony 2 września 1999 roku telefon zaufania. Od 15 marca 2000 roku fundacja prowadzi zawierający bazę osób zaginionych serwis www.zaginieni.pl. W 2005 roku Itaka uruchomiła całodobową linię wsparcia. 5 marca 2009 roku uruchomiła całodobowy, bezpłatny Telefon w Sprawie Zaginionego Dziecka - numer 116 000. 25 maja 2009 roku fundacja podpisała z Komendantem Głównym Policji porozumienie o współpracy w zakresie poszukiwań osób zaginionych, ustalania tożsamości osób, profilaktyki zaginięć, przeciwdziałaniu zjawisku zaginięcia oraz zmniejszaniu negatywnych konsekwencji wynikających z tego zjawiska.
Informacje prawne.
Itaka – Centrum Poszukiwań Ludzi Zaginionych jest niezależną, zarejestrowaną w Polsce organizacją pozarządową, posiadającą status fundacji. Nadzór nad Itaką sprawuje minister spraw wewnętrznych oraz niezależna Rada złożona z wolontariuszy. Organizacja została ustanowiona aktem notarialnym z dnia 25 stycznia 1999 roku, do Krajowego Rejestru Sądowego została wpisana 22 sierpnia 2002 roku. Raporty finansowe i merytoryczne są co roku publikowane na stronie internetowej fundacji oraz na stronie Ministerstwa Pracy i Polityki Społecznej. Publiczne kampanie fundraisingowe przeprowadzane są po wydaniu zgody Ministerstwa Spraw Wewnętrznych.
Struktura.
Zarząd (funkcje pełnione społecznie):
Rada Fundacji (funkcje pełnione społecznie):
Programy.
Itaka realizuje następujące programy:

</doc>
<doc id="1249110" url="https://pl.wikipedia.org/wiki?curid=1249110" title="PlayStation Home">
PlayStation Home

PlayStation Home (nazywane potocznie jako Home) – usługa internetowa dostępna poprzez PlayStation Network i rozwijana od 2005 roku. Home pozwala użytkownikowi na stworzenie dla swojej konsoli Sony PlayStation 3 awatara, który porusza się po wirtualnym świecie i który ma możliwość komunikowania się z awatarami innych graczy. Planowana data premiery usługi była przedstawiana jako wrzesień-październik 2007 roku, jednak otwarta wersja beta miała swoją premierę dopiero 11 grudnia 2008 roku.
Ostatnia wersja PlayStation Home to 1.86.
Usługa przestała być aktualizowana w dniu 12 listopada 2014 roku, zaś jej całkowite wyłączenie nastąpiło w dniu 31 marca 2015 roku. Sony tłumaczy decyzję niską popularnością usługi.

</doc>
<doc id="1249111" url="https://pl.wikipedia.org/wiki?curid=1249111" title="TGS">
TGS



</doc>
<doc id="1249113" url="https://pl.wikipedia.org/wiki?curid=1249113" title="Playstation Home">
Playstation Home



</doc>
<doc id="1249114" url="https://pl.wikipedia.org/wiki?curid=1249114" title="Louise Bourgeois">
Louise Bourgeois

Louise Bourgeois (ur. 25 grudnia 1911 w Paryżu, zm. 31 maja 2010 w Nowym Jorku) – rzeźbiarka amerykańska. Odznaczona National Medal of Arts i Legią Honorową.
Prace i projekty.
W twórczości Louise Bourgeois przewijał się motyw tkania i opracowywania materiałów, co najprawdopodobniej jest związane z jej dzieciństwem. Najczęściej podejmowanym przez nią wątkiem był pająk konstruujący swoją sieć, wzbudzający zaufanie i poczucie bezpieczeństwa.
W 1938 roku przeprowadziła się do USA, gdzie w 1947 roku wystawiła swoje rzeźby. Choć jej wystawa była sukcesem i Muzeum Sztuki Współczesnej w Nowym Jorku zakupiło jedną z jej prac, była ignorowana przez rynek sztuki do lat 70. Dopiero w 1993 roku reprezentowała USA na Biennale w Wenecji. Jedną z jej najbardziej znanych rzeźb jest "Matka" – gigantyczny (ponad 9-metrowy) pająk ze stali i marmuru, będący od 2008 roku własnością Tate Britain. Artystka wykonała także sześć kopii "Matki" z brązu. 

</doc>
<doc id="1249116" url="https://pl.wikipedia.org/wiki?curid=1249116" title="Ramush Haradinaj">
Ramush Haradinaj

Ramush Haradinaj (ur. 3 lipca 1968 w Glodjane w rejonie Dečani) – kosowski polityk. W latach 2004–2005 i od 9 września 2017 do 3 lutego 2020 premier Kosowa.
Życiorys.
Ukończył studia prawnicze na uniwersytecie w Prisztinie. W 1987 odbył służbę w armii jugosłowiańskiej. W roku 1989 wyemigrował z Kosowa do Lucerny. Tam pracował jako robotnik budowlany, ale działał też w Narodowym Ruchu na rzecz Kosowa. Według źródeł serbskich w roku 1996 przeszedł szkolenie w obozach UÇK w rejonie Tropoi, a w 1997 przekroczył nielegalnie granicę z Kosowem i rozpoczął organizowanie akcji zbrojnych w rejonie Dećanu. Rok później został dowódcą UCK w strefie operacyjnej Dukagjini. Od 1999 zastępca dowódcy Korpusu Ochrony Kosowa – Agima Ceku. W 2001 należał do założycieli partii o nazwie Sojusz dla Przyszłości Kosowa. W parlamencie Kosowa przewodniczył komisji spraw międzynarodowych.
3 grudnia 2004 wybrany premierem rządu Kosowa. Oskarżany przez Międzynarodowy Trybunał Karny dla byłej Jugosławii o popełnienie zbrodni wojennych Haradinaj w marcu 2005 roku zrezygnował z urzędu premiera. 26 lutego 2007 r. wyjechał do Hagi, gdzie 5 marca rozpoczął się proces. Był oskarżany o udział w zabójstwie 39 osób we wrześniu 1998 r. w rejonie Glodjane. Po kilku miesiącach pobytu w więzieniu został z niego zwolniony do czasu ponownego podjęcia jego sprawy przez Trybunał. 3 kwietnia 2008 r. został oczyszczony z zarzutów i uwolniony. Kilku świadków powołanych przez prokuraturę (w tym gen. Božidar Delić, działacz Serbskiej Partii Radykalnej) odmówiło składania zeznań przed Trybunałem. W 2010 Trybunał zdecydował się wznowić proces Haradinaja. 21 lipca 2010 został on aresztowany i przewieziony do Hagi. W czasie trwania procesu 19 potencjalnych świadków oskarżenia straciło życie w niejasnych okolicznościach. 29 listopada 2012 Haradinaj został ponownie uniewinniony z powodu braku dowodów na popełnienie przypisywanych mu czynów. Pomimo uniewinnień władze Serbii podtrzymywały zarzuty wobec Haradinaja. W styczniu 2017 r. Haradinaj został zatrzymany na lotnisku Bazylea-Miluza-Fryburg na podstawie serbskiego nakazu aresztowania, co spotkało się z protestem władz Kosowa. 4 lipca 2019 odwiedził Polskę (w ramach Western Balkans Summit odbywającego się w Poznaniu).
Dwukrotnie żonaty. Z pierwszego małżeństwa ma syna Shkëlzena. Z drugą żoną Anitą, dziennikarką telewizyjną, ma dwoje dzieci, syna i córkę. Dwaj bracia Haradinaja, Luan i Shkelzen, walczyli w szeregach UÇK i zginęli w walce z Serbami. Trzeci z jego braci, Enver, zginął w kwietniu 2005 w strzelaninie ulicznej.
Na podstawie rozmów o latach młodości, które przeprowadził z Haradinajem dziennikarz Bardh Hamzaj powstała książka – "Opowieść o wojnie i wolności" (wyd. Prisztina 2000). W 2009 zrealizowano film dokumentalny "The Trial", poświęcony procesowi Haradinaja (reż. Rob O’Reilly i John Murphy).

</doc>
<doc id="1249117" url="https://pl.wikipedia.org/wiki?curid=1249117" title="Aleš Gorza">
Aleš Gorza

Aleš Gorza (ur. 20 lipca 1980 w Črnej na Koroškem) – słoweński narciarz alpejski.
Kariera.
Po raz pierwszy na arenie międzynarodowej pojawił się 2 grudnia 1995 roku w Annaberg, gdzie w zawodach CIT zajął 43. miejsce w slalomie. W 1998 roku wystartował na mistrzostwach świata juniorów w Megève, gdzie zajął między innymi 23. miejsce w supergigancie. Jeszcze dwukrotnie startował na imprezach tego cyklu, w tym zajmując 22. miejsce w zjeździe podczas mistrzostw świata juniorów w Quebecu w 2000 roku.
W zawodach Pucharu Świata zadebiutował 21 grudnia 2001 roku w Kranjskiej Gorze, gdzie nie zakwalifikował się do drugiego przejazdu w gigancie. Pierwsze punkty wywalczył 16 grudnia 2002 roku w Sestriere, zajmując 18. miejsce w slalomie KO. Na podium zawodów tego cyklu pierwszy raz stanął 21 lutego 2008 roku w Whistler, kończąc rywalizację w supergigancie na trzeciej pozycji. W zawodach tych wyprzedzili go jedynie dwaj Austriacy: Christoph Gruber i Hannes Reichelt. Jeszcze jeden raz znalazł się w czołowej trójce zawodów PŚ: 13 marca 2008 roku w Bormio, gdzie ponownie był trzeci w supergigancie. W sezonie 2007/2008 zajął 31. miejsce w klasyfikacji generalnej.
Wystartował na igrzyskach olimpijskich w Turynie w 2006 roku, zajmując 15. miejsce w kombinacji i 33. miejsce w supergigancie. Na rozgrywanych cztery lata później igrzyskach w Vancouver był dziesiąty w zjeździe i jedenasty w supergigancie. Był też między innymi czwarty w gigancie na mistrzostwach świata w Sankt Moritz w 2003 roku. W walce o podium lepszy o 0,35 sekundy okazał się Erik Schlopy z USA.
W 2013 roku zakończył karierę.

</doc>
<doc id="1249118" url="https://pl.wikipedia.org/wiki?curid=1249118" title="Pentti Renvall">
Pentti Renvall

Pentti Renvall (ur. 1907, zm. 1974) – fiński historyk, badacz nowożytnych dziejów Finlandii (zwłaszcza XVI wieku). Od roku 1950 wykładał na Uniwersytecie w Helsinkach. Był członkiem fińskiej i norweskiej akademii nauk i aktywistą Towarzystwa Przyjaźni Fińsko-Polskiej.

</doc>
<doc id="1249119" url="https://pl.wikipedia.org/wiki?curid=1249119" title="Ales Gorza">
Ales Gorza



</doc>
<doc id="1249120" url="https://pl.wikipedia.org/wiki?curid=1249120" title="Herb powiatu wadowickiego">
Herb powiatu wadowickiego

 
Herb powiatu wadowickiego w polu czerwonym Orzeł biały ukoronowany ze złotą przepaską zakończoną trójliściem przez skrzydła, takim że dziobem, językiem, szponami i koroną na głowie ponad skrzyżowanymi kluczami papieskimi (srebrnym i złotym).
Herb został ustanowiony "Uchwałą Nr XXXVII/257/02 Rady Powiatu Wadowickiego z dnia 7 marca 2002 r." 
 

</doc>
<doc id="1249125" url="https://pl.wikipedia.org/wiki?curid=1249125" title="Herb powiatu wielickiego">
Herb powiatu wielickiego

 
Herb powiatu wielickiego przedstawia w polu czerwonym ukoronowanego białego Orła o dziobie i szponach złotych, z umieszczonymi na piersi trzema górniczymi narzędziami w słup (obustronny młot, po bokach którego znajdują się dwa młoty skierowane klinami na zewnątrz), trzymający w szponach dwa wieńce: żółty dębowy i srebrny laurowy.
Herb został ustanowiony "Uchwałą Nr XXVI/117/01 Rady Powiatu Wielickiego z dnia 28 sierpnia 2001 r." 
Herb powiatu wielickiego nawiązuje równocześnie do trzech herbów: Orła z powstania krakowskiego 1846 r., Orła województwa małopolskiego oraz herbu Wieliczki (trzy młoty na piersi Orła).
Orzeł powstańczy trzyma w szponach dwa wieńce: dębowy - symbol cierpienia narodu i ofiary z życia jego synów walczących o wolną Polskę, i laurowy - symbol chwały zwycięzców i tych, którzy dla sprawy narodowej gotowi byli pójść na śmierć.

</doc>
<doc id="1249128" url="https://pl.wikipedia.org/wiki?curid=1249128" title="Aquilino Ribeiro">
Aquilino Ribeiro

Aquilino Ribeiro (ur. 1885 w Lizbonie, zm. 1963) – portugalski pisarz, członek Lizbońskiej Akademii Nauk.
Był prześladowany i więziony za udział w ruchach komunistycznych, wiele lat spędził na emigracji. W portugalskiej literaturze zainicjował nurt regionalizmu ("Terras do Demo" 1917). Pisał powieści, opowiadania (głównie z życia chłopów) a także historycznoliterackie eseje i literackie portrety.

</doc>
<doc id="1249143" url="https://pl.wikipedia.org/wiki?curid=1249143" title="Sextus Hermetidius Campanus">
Sextus Hermetidius Campanus

Sextus Hermetidius Campanus – rzymski senator urzędujący pod koniec I wieku.
Jest poświadczone, że 28 grudnia 93 (za cesarza Domicjana) był legatem ("legatus Augusti pro praetore") Judei i dowodził legionem X Fretensis. Campanus prawdopodobnie pozostał w Judei do 97. W tym bowiem roku, na mocy cesarza Nerwy, został przypuszczalnie konsulem dodatkowym ("consul suffectus"). Lista konsulów, jaka dotarła do naszych czasów, w tym miejscu jest uszkodzona, ale litery "Se" (z "praenomen" Sextus) są czytelne. Na ogół uważa się, że jest to miejsce przeznaczone na Hermetidiusa Campanusa, ale identyfikacja nie jest pewna.

</doc>
<doc id="1249144" url="https://pl.wikipedia.org/wiki?curid=1249144" title="Wskaźniki adsorpcyjne">
Wskaźniki adsorpcyjne

Wskaźniki adsorpcyjne - grupa wskaźników chemicznych stosowanych w miareczkowaniu strąceniowym. W punkcie równoważnikowym wskutek zmiany ładunku na powierzchni osadu następuje adsorpcja lub desorpcja wskaźnika, czemu towarzyszy zmiana zabarwienia lub fluorescencji.

</doc>
<doc id="1249146" url="https://pl.wikipedia.org/wiki?curid=1249146" title="Oksana Jakowlewa">
Oksana Jakowlewa

Oksana Mykołajiwna Jakowlewa (ukr. Оксана Миколаївна Яковлєва, ur. 6 października 1980 r. w Dubrowce) – ukraińska biathlonistka, dwukrotna medalistka mistrzostw świata.
Kariera.
W Pucharze Świata zadebiutowała 5 grudnia 1999 roku w Hochfilzen, zajmując piąte miejsce w sztafecie. Pierwsze punkty zdobyła 16 grudnia 1999 roku w Pokljuce, gdzie zajęła 21. miejsce w biegu indywidualnym. Nigdy nie stanęła na podium indywidualnych zawodów pucharowych, najwyższą lokatę zajęła 20 grudnia 2003 roku w Osrblie, kończąc rywalizację w sprincie na dwunastej pozycji. Najlepsze wyniki osiągnęła w sezonie 2003/2004, kiedy zajęła 40. miejsce w klasyfikacji generalnej.
Podczas mistrzostw świata w Chanty-Mansyjsku w 2003 roku wspólnie z Oksaną Chwostenko, Ołeną Petrową i Iryną Merkuszyną wywalczyła srebrny medal w sztafecie. Na rozgrywanych pięć lat później mistrzostwach świata w Östersund Ukrainki w składzie: Oksana Jakowlewa, Wiktorija Semerenko, Wałentyna Semerenko i Oksana Chwostenko ponownie zajęły drugie miejsce w sztafecie. Była też między innymi piętnasta w biegu indywidualnym podczas mistrzostw świata w Hochfilzen w 2005 roku.
Ponadto kilkukrotnie zdobywała medale mistrzostw Europy, w tym złote w biegu indywidualnym na mistrzostwach Europy w Haute Maurienne (2001) i mistrzostwach Europy w Bansku (2007) oraz w sprincie i sztafecie na mistrzostwach Europy w Novym Měscie. Brała też udział w igrzyskach olimpijskich w Salt Lake City w 2002 roku, gdzie w swoim jedynym starcie zajęła 27. miejsce w biegu indywidualnym.
W 2010 roku zakończyła karierę.
Osiągnięcia.
Puchar Świata.
Miejsca na podium chronologicznie.
Jakowlewa nigdy nie stanęła na podium indywidualnych zawodów PŚ.

</doc>
<doc id="1249150" url="https://pl.wikipedia.org/wiki?curid=1249150" title="Klaus Rifbjerg">
Klaus Rifbjerg

Klaus Rifbjerg (ur. 15 grudnia 1931 w Kopenhadze, zm. 4 kwietnia 2015) – duński pisarz, dramaturg i poeta.
Życiorys.
Z wykształcenia literaturoznawca (Uniwersytet Princeton w USA) i filolog (anglistyka na Uniwersytecie Kopenhaskim).
Autor powieści społeczno-obyczajowych, których akcja toczy się na tle rzeczywistości powojennej. Oprócz powieści i tomów poezji pisał też eseje, scenariusze filmowe i dramaty. Zajmował się również krytyką literacką w pismach "Information" i "Politiken".
Laureat nagrody literackiej Rady Nordyckiej (1970) za powieść "Anna (jeg) Anna".

</doc>
<doc id="1249151" url="https://pl.wikipedia.org/wiki?curid=1249151" title="Meczet w Kownie">
Meczet w Kownie

Meczet w Kownie (lit. "Kauno mečetė") – dom modlitewny muzułmanów i centrum kowieńskiej społeczności tatarskiej położony w Kownie przy ul. Tatarskiej 6.
Pierwsze wiadomości o istnieniu drewnianego meczetu w Kownie pochodzą z 1795 roku, gdy doszło do jego pożaru. W wyniku tragedii kowieńscy Tatarzy zostali pozbawieni własnej świątyni. Władze rosyjskie nie chciały się zgodzić na budowę nowego muzułmańskiego obiektu sakralnego, mieszkańcy Kowna byli więc zmuszeni należeć do gminy muzułmańskiej w Wilnie. 
Drewniany meczet kowieński udało się odbudować dopiero w 1908 roku z fundacji Aleksandra Ilasewicza. Po odzyskaniu przez Litwę niepodległości podjęto wysiłki na rzecz wzniesienia w stolicy murowanej świątyni tatarskiej. Z inicjatywą jej budowy wystąpił major Chalil Januszewski, był żołnierz armii rosyjskiej, a w latach 1922-36 prezes gminy muzułmańskiej w Kownie. 
Nowy meczet został zaprojektowany przez Wacława Michniewicza i A. Nietykszę na miejscu drewnianej świątyni. Jego uroczystego otwarcia dokonano w 1934 roku. W 1941 roku władze radzieckie zamknęły budynek, meczet działał jednak za zgodą Niemców aż do 1947 roku, po czym został zamieniony kolejno w salę sportową, magazyn cyrku i bibliotekę. Świątynię zwrócono dopiero pod koniec lat osiemdziesiątych, a jej ponowne otwarcie nastąpiło w lipcu 1991 roku po gruntownej renowacji. 
Styl nieotynkowanego przed wojną budynku nawiązywał do tzw. architektury mameluckiej, minaret wzorowano na meczecie Kait-Beja w Egipcie. Detal świątyni można określić jako neomauretański. 
Od XIX wieku wokół meczetu wznosił się cmentarz muzułmański, który w czasach radzieckich zamieniono na park. 

</doc>
<doc id="1249154" url="https://pl.wikipedia.org/wiki?curid=1249154" title="Coheed and Cambria">
Coheed and Cambria

Coheed and Cambria – amerykańska grupa rockowa powstała w 1995 roku w Nyack w stanie Nowy Jork. Pod nazwą Coheed and Cambria działająca od 2001 roku. Debiutancki album studyjny grupy "The Second Stage Turbine Blade" ukazał się w 2002 roku. Poszczególne płyty grupy to powiązane ze sobą albumy koncepcyjne o tematyce fantastycznonaukowej. Tworzą one pięciopłytową sagę "The Amory Wars", która opowiada o żyjącej w układzie planetarnym Heaven's Fence rodzinie Kilgannonów. Członkami tej rodziny są m.in. Coheed i Cambria oraz ich syn Claudio. Płyta "Good Apollo, I'm Burning Star IV, Volume Two: No World For Tomorrow" zamyka sagę, natomiast album "Year of the Black Rainbow" jest jej chronologicznie pierwszą częścią.

</doc>
<doc id="1249158" url="https://pl.wikipedia.org/wiki?curid=1249158" title="Tiberianus">
Tiberianus

Tiberianus – rzymski polityk żyjącym w II wieku. Pochodził z patrycjuszowskiego rodu.
Bizantyjski historyk Johannes Malalas pisał, że Tiberianus był namiestnikiem (ἡγεμών) Judei (Chron. XI 356), gdy Hadrian zatrzymał się w Antiochii (114). Podobną uwagę można znaleźć u Johannesa Antiochenusa (Jana z Antiochii) (In Müller, „Fragmenta Historicorum Græcorum,” iv. 580, No. 111) i w Księdze Suda, s.v. Τραἴανός.

</doc>
<doc id="1249159" url="https://pl.wikipedia.org/wiki?curid=1249159" title="Final Cut Studio">
Final Cut Studio

Final Cut Studio – zbiór narzędzi, przeznaczonych do montażu wideo i obróbki dźwięku na komputerach Macintosh. Programy w pełni obsługują format HD.

</doc>
<doc id="1249160" url="https://pl.wikipedia.org/wiki?curid=1249160" title="Wiewióreczka">
Wiewióreczka

Wiewióreczka ("Microsciurus") – rodzaj ssaka z podrodziny wiewiórek (Sciurinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki występujące w wilgotnych lasach równikowych Ameryki Środkowej i Południowej: Kolumbii, Kostaryce, Nikaragui oraz Panamie.
Morfologia.
Długość ciała (bez ogona) 108–185 mm, długość ogona 80–152 mm; masa ciała 60–170 g.
Systematyka.
Etymologia.
"Microsciurus": "mikros" „mały”; rodzaj "Sciurus" (wiewiórka).
Podział systematyczny.
"Microsciurus" jest zagnieżdżony w "Sciurus" i nie wydaje się być monofiletyczny. Na podstawie cech morfologicznych rozpoznano aż jedenaście gatunków, ale zachodzi potrzeba przeprowadzenia badań filogenetycznych. Do rodzaju należą następujące gatunki:

</doc>
<doc id="1249165" url="https://pl.wikipedia.org/wiki?curid=1249165" title="Arraba">
Arraba

Arraba (hebr. עראבה, arab. عرّابة; ang. Arraba) - samorząd lokalny położony w Dystrykcie Północnym, w Izraelu.
Położenie.
Miejscowość Arraba jest położona na wysokości 237 metrów n.p.m. na południowej krawędzi Doliny Sachnin w Dolnej Galilei. Leży ona na zboczach kilku wzgórz, w miejscu, gdzie w górach Jatwat leżą góry Har Avtaljon (424 m n.p.m.) i Har HaAchim (521 m n.p.m.). Z gór spływają strumienie Hanina i Hani. Okoliczny teren opada w kierunku północno-zachodnim. W jej otoczeniu znajdują się miasto Sachnin, miejscowości Dejr Channa i Kefar Maneda, kibuce Lotem i Jachad, moszaw Jodfat, wioski komunalne Ma’ale Cewijja, Hararit i Awtaljon, oraz arabskie wioski Uzajr i Rummana.
Podział administracyjny.
Arraba jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Arraba żyło ponad 22,2 tys. mieszkańców, z czego 98,8% Arabowie muzułmanie i 1,2% inne narodowości. Wskaźnik wzrostu populacji w 2011 roku wynosił 2,3%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Arraba w 2009 roku wynosiło 4326 ILS (średnia krajowa 7070 ILS).
Historia.
Pierwotnie w miejscu tym, w I wieku istniało żydowskie miasto Arav (hebr. ערב), o którym wspomina Talmud i Miszna. Miasto zostało zniszczone podczas wojny żydowsko-rzymskiej. Nie zostało odbudowane, a około tysiąca lat później w miejscu tym powstała współczesna wioska arabska. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała rejon miejscowości Arraba państwu arabskiemu. Podczas wojny domowej w Mandacie Palestyny na początku 1948 roku do miasteczka wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Zachodniej Galilei. Podczas I wojny izraelsko-arabskiej Izraelczycy przeprowadzili w tym rejonie operację Hiram, i 30 października 1948 roku zajęli Arrabę. W przeciwieństwie do wielu arabskich wiosek w Galilei, Izraelczycy nie wysiedlili jej mieszkańców. Dzięki temu Arraba zachowała swój arabski charakter. W 1965 roku Arraba otrzymała status samorządu lokalnego. Podczas II wojny libańskiej w 2006 roku na miejscowość spadły rakiety wystrzeliwane przez organizację terrorystyczną Hezbollah z terytorium Libanu.
Nazwa.
Nazwa miejscowości wywodzi się od arabskich słów „"Alla Rabiah"”, oznaczających „"Powyżej Wzgórza"”.
Symbole.
Herb miejscowości został oficjalnie opublikowany w listopadzie 1968 roku. Widnieją na nim trzy elementy: (1) brązowa cebula z czarnymi korzeniami i zielonymi listkami; (2) żółty melon z brązowymi paskami; i (3) rozkrojony czerwony melon z zieloną skórką i czarnymi nasionami. Symbole te odnoszą się do tradycyjnych upraw rolniczych dominujących od lat na tym obszarze. Powyżej widnieje nazwa miejscowości w języku arabskim, hebrajskim i angielskim. Oficjalna flaga jest biała z godłem w naturalnych kolorach.
Polityka.
Siedziba władz samorządowych znajduje się w samym centrum miejscowości. Przewodniczącym rady jest Umar Nassar .
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Pomimo że zabudowa w centrum ma charakter miejski, to na obrzeżach przybiera typowy charakter wiejski.
Kultura.
W miejscowości znajduje się dom kultury z biblioteką publiczną.
Edukacja i nauka.
W miejscowości znajduje się 10 szkół, w tym 7 szkół podstawowych. W 2010 roku uczyło się w nich 5,9 tys. uczniów, w tym ponad 3,5 tys. w szkołach podstawowych. Średnia uczniów w klasie wynosiła 29.
Sport i rekreacja.
W północno-zachodniej części miasta znajduje się boisko do piłki nożnej. Tutejsza drużyna piłkarska "Achawa Arraba F.C." gra w trzeciej lidze izraelskich rozgrywek piłkarskich ("Liga Alef"). Mniejsze boiska oraz sale sportowe są zlokalizowane przy szkołach.
Gospodarka.
Podstawą lokalnej gospodarki pozostaje rolnictwo, chociaż coraz większą rolę odgrywają usługi i handel. Wielu mieszkańców pracuje w okolicznych strefach przemysłowych.
Transport.
Wzdłuż północnej granicy miejscowości przebiega droga nr 805, którą jadąc na zachód dojeżdża się do miasta Sachnin, lub jadąc na wschód dojeżdża się do miejscowości Dejr Channa. W kierunku północnym odchodzi droga nr 804, którą dojeżdża się do kibucu Lotem i wioski komunalnej Ma’ale Cewijja. W kierunku południowym odchodzi lokalna droga, którą dojeżdża się do skrzyżowania z drogą nr 7955 w pobliżu wioski Awtaljon.

</doc>
<doc id="1249168" url="https://pl.wikipedia.org/wiki?curid=1249168" title="Empetrójka">
Empetrójka



</doc>
<doc id="1249169" url="https://pl.wikipedia.org/wiki?curid=1249169" title="Wskaźniki fluorescencyjne">
Wskaźniki fluorescencyjne

Wskaźniki fluorescencyjne – grupa wskaźników chemicznych stosowanych w miareczkowaniu alkacymetrycznym i strąceniowym. W punkcie końcowym miareczkowania następuje zmiana zabarwienia lub fluorescencji.

</doc>
<doc id="1249170" url="https://pl.wikipedia.org/wiki?curid=1249170" title="Wzniesienia Mławskie">
Wzniesienia Mławskie

Wzniesienia Mławskie (318.63) – mezoregion fizycznogeograficzny w północno-środkowej Polsce, stanowiący północno-zachodnią część Niziny Północnomazowieckiej. Region graniczy od północy z Równiną Mazurską i (na krótkim odcinku) Garbem Lubawskim, od północnego zachodu z Równiną Urszulewską, od południowego zachodu z Równiną Raciąską, od południowego wschodu z Wysoczyzną Ciechanowską a od północnego wschodu z Równiną Kurpiowską. Wzniesienia Mławskie leżą na pograniczu województw mazowieckiego i warmińsko-mazurskiego.
Mezoregion jest morenową wysoczyzną z wysokościami do 235 m n.p.m. (Dębowa Góra) o bezjeziornej powierzchni, przeciętej wałami pochodzenia kemowego bądź morenowego. Wzniesienia Mławskie są wzgórzami powiązanymi z zasięgiem najmłodszego stadiału zlodowacenia środkowopolskiego. Południowa część regionu odwadniana jest do Wkry i Orzyca. W obrębie Wzniesień Mławskich przeważają obszary rolnicze; kompleksy leśne występują na peryferiach.
Ośrodkami miejskimi regionu są Mława i Działdowo, ponadto wsie Kozłowo, Iłowo-Osada, Narzym, Grudusk, Płośnica, Lipowiec Kościelny, Stupsk, Dzierzgowo, Szydłowo, Strzegowo, Niedzbórz, Regimin, Krzynowłoga Mała, Wiśniewo, Janowiec Kościelny, Wieczfnia Kościelna i Janowo (na pograniczu).

</doc>
<doc id="1249173" url="https://pl.wikipedia.org/wiki?curid=1249173" title="Składnica akt">
Składnica akt

Składnica akt - komórka organizacyjna, która gromadzi i przechowuje dokumentację niearchiwalną (Kat. B).

</doc>
<doc id="1249174" url="https://pl.wikipedia.org/wiki?curid=1249174" title="Dave Suzuki">
Dave Suzuki

Dave Suzuki (ur. 8 lutego 1972 w Las Vegas) – amerykański muzyk, kompozytor i multiinstrumentalista. Suzuki znany jest z występów w grupie muzycznej Vital Remains oraz Deicide. W 2009 roku wystąpił gościnnie na płycie formacji Rise zatytułowanej "Pentagramnation". Styl gry muzyka na gitarze charakteryzują liczne odniesienia do hiszpańskiej muzyki akustycznej, a także neoklasycyzmu.
Od 2011 roku występuje w zespole Churchburn, w którym śpiewa i gra na gitarze.

</doc>
<doc id="1249175" url="https://pl.wikipedia.org/wiki?curid=1249175" title="LKS Ceramik Krotoszyn">
LKS Ceramik Krotoszyn

Ludowy Klub Sportowy Ceramik Krotoszyn – klub sportowy zapasów w stylu wolnym z siedzibą w Krotoszynie przy ulicy Sportowej 1.
Historia.
Początki sportu zapaśniczego w tamtym regionie sięgają 1954 roku, kiedy to w Sulmierzycach (miasto położ. 11 km koło Krotoszyna) założono Klub Zapaśniczy "Sulmirczyk". Klub ten pod wodzą trenera Waldemara Koniecznego, bardzo szybko osiągnął czołową pozycję w kraju w zapasach – styl wojny. Świadczy o tym wywalczenie III miejsca w kraju w stylu wolnym, a zawodnicy tego klubu: Leonard Świderski, Bogdan Bartkowiak, Lech Pauliński, Eugeniusz Ratajczak, Tadeusz Rozum, Krzysztof Machnik wielokrotnie reprezentowali barwy kraju w meczach międzypaństwowych. W 1969 roku LKS "SULMIRCZYK" – jego sekcja zapaśnicza zostaje przeniesiona do Krotoszyna, który to klub w 1974 roku zmienia nazwę na Ludowy Klub Sportowy CERAMIK, jest to związane z rozpoczęciem działalności klubu pod patronatem Krotoszyńskich Zakładów Ceramiki Budowlanej. Wraz z przeniesieniem klubu, do Krotoszyna przenosi się część doświadczonych i utytułowanych zawodników z Lechem Paulińskim na czele. Tym samym powstała silna sekcja, której zawodnicy przez kolejne lata zdobywaj medale mistrzostw Polski w kategorii seniorów, juniorów i młodzików w zapasach.
W 1997 roku wprowadzona została nowa dyscyplina sumo. W 2001 została ona zlikwidowana, po sporze zawodników z władzami klubu.

</doc>
<doc id="1249176" url="https://pl.wikipedia.org/wiki?curid=1249176" title="Vectran (materiał)">
Vectran (materiał)

Vectran – sztuczne włókno otrzymywane z ciekłokrystalicznego polimeru, wynalezione przez Celanese Acetate LLC. Chemicznie jest to aromatyczny poliester.
Vectran jest wytrzymałym tworzywem opornym chemicznie, zachowuje trwałość w wyższych temperaturach. Stopniowo traci swoją wytrzymałość od temperatury 220 °C aż 330 °C, kiedy topnieje. Włókna z Vectranu pokrywa się warstwą poliuretanu, by zwiększyć jego odporność na ścieranie oraz jako barierę wodną. Odporny na ultrafiolet.
Zastosowanie w misjach kosmicznych.
NASA wykorzystuje obecnie Vectran jako jedną z pięciu warstw skafandrów kosmicznych, z tego tworzywa były wykonane poduszki powietrzne sond marsjańskich Mars Pathfinder i Mars Exploration Rovers – Spirit i Opportunity. Również został zastosowany w statkach kosmicznych wyprodukowanych przez Bigelow Aerospace, spośród których jako pierwszy w przestrzeni kosmicznej znalazł się Genesis I (od 12 lipca 2006).

</doc>
<doc id="1249178" url="https://pl.wikipedia.org/wiki?curid=1249178" title="Wirówka przeciążeniowa">
Wirówka przeciążeniowa

Wirówka przeciążeniowa – urządzenie służące do wytwarzania przeciążeń. Powszechnie stosuje się ją w lotnictwie i astronautyce w celu badania ich wpływu na człowieka. Składa się ona z długiego ramienia, na końcu którego znajduje się kabina. Podczas wykonywania ruchu obrotowego na kabinę działa duża siła odśrodkowa (znacznie przewyższająca ciężar) wywołująca stan przeciążenia. Na wirówkach można uzyskiwać siły wielokrotnie przekraczające możliwości ludzkiego organizmu, rzędu kilkadziesiąt g. Jedna z najnowocześniejszych wirówek przeciążeniowych na świecie jest na wyposażeniu Wojskowego Instytutu Medycyny Lotniczej w Warszawie.

</doc>
<doc id="1249179" url="https://pl.wikipedia.org/wiki?curid=1249179" title="Parafia św. Jana Nepomucena w Wielkim Buczku">
Parafia św. Jana Nepomucena w Wielkim Buczku

Parafia św. Jana Nepomucena w Wielkim Buczku - rzymskokatolicka parafia należąca do dekanatu Trzcinica w diecezji kaliskiej.
Wielki Buczek jako samodzielna parafia została powołana 1 lipca 2000 r. W jej skład wchodzą: Wielki Buczek, Mały Buczek, Buczek - Szarlota, Buczek - Okrzyce, Buczek - stacja PKP, Buczek - Marysławin, Piotrówka, Hanobry, Jelenia Głowa, Różyczka (razem ok. 1000 wiernych).
Na terenie parafii Wielki Buczek znajduje się: kościół parafialny pw. św. Jana Nepomucena w Wielkim Buczku, kaplica pw. św. Antoniego w Piotrówce, Dom Katolicki im. Jana Pawła II w Wielkim Buczku, Grota Matki Bożej w Wielkim Buczku, stacje Drogi Krzyżowej na cmentarzu przy kościele parafialnym, 9 krzyży oraz 6 kapliczek.

</doc>
<doc id="1249180" url="https://pl.wikipedia.org/wiki?curid=1249180" title="Interstate 19">
Interstate 19

Interstate 19 – amerykańska autostrada międzystanowa, która paradoksalnie nie jest drogą międzystanową. Zaczyna się Tucson i przebiega aż do amerykańsko-meksykańskiej granicy w Nogales. Naturalne jej przedłużenie droga krajowa 15 w Meksyku. Długość I-19 to 101,95 kilometrów (63,35 mili). Budowa zaczęła się w 1972 roku.

</doc>
<doc id="1249181" url="https://pl.wikipedia.org/wiki?curid=1249181" title="USS Midway (CV-41)">
USS Midway (CV-41)

USS Midway (CVB/CVA/CV-41) – lotniskowiec amerykański, okręt wiodący lotniskowców typu "Midway". Pierwszy okręt US Navy, który wszedł do służby po zakończeniu II wojny światowej. Brał udział w wojnie w Wietnamie i operacji Pustynna Burza. Od 2004 roku pełni funkcję okrętu-muzeum w San Diego w stanie Kalifornia. Jest jedynym pozostałym amerykańskim lotniskowcem wywodzącym się konstrukcyjnie z okresu II wojny światowej, który nie jest lotniskowcem typu "Essex".
Stępkę pod lotniskowiec położono 27 października 1943 w Newport News Shipbuilding Co., Newport News w stanie Wirginia. Kadłub został zwodowany 20 marca 1945, pierwszym dowódcą został komandor Joseph F. Bolger. 
Wejście do służby i pierwsze operacje.
Po testach na pełnym morzu, USS "Midway" został ujęty w planie szkolenia dla amerykańskiej Floty Atlantyckiej z bazą macierzystą w Norfolk. Od 20 lutego 1946 był okrętem flagowym 1 Dywizjonu Lotniskowców. We wrześniu 1947 przeprowadzono na jego pokładzie testy zdobycznej niemieckiej rakiety V-2. Było to pierwsze odpalenie rakiety z pokładu płynącego okrętu i jednocześnie pierwszy start tego pocisku balistycznego z platformy mobilnej.
W 1952 lotniskowiec brał udział w manewrach sił NATO na Morzu Północnym. 27 grudnia 1954 USS „Midway” opuścił Norfolk, udając się poprzez Przylądek Dobrej Nadziei na Tajwan, gdzie 6 lutego 1955 został włączony w skład 7 Floty, która prowadziła działania operacyjne w rejonie zachodniego Pacyfiku. Podczas tych działań piloci z lotniskowca ochraniali ewakuację 15000 chińskich żołnierzy i 200000 chińskich cywilów wraz z ich dobytkiem. Lotniskowiec brał czynny udział w operacjach do 28 czerwca 1955, kiedy to odpłynął na gruntowny przegląd do Puget Sound Naval Shipyard. W jego trakcie okręt został zmodernizowany i otrzymał nowy, skośny pokład lotniczy.
W dniu 17 marca 1997 roku okręt został wykreślony z listy aktywnych okrętów US Navy. 10 stycznia 2004 dotarł do portu w San Diego, gdzie rzucił po raz ostatni kotwicę, a od 7 czerwca tego samego roku został oficjalnie otwarty jako okręt-muzeum.

</doc>
<doc id="1249185" url="https://pl.wikipedia.org/wiki?curid=1249185" title="Glen Benton">
Glen Benton

Glen Benton (ur. 18 czerwca 1967 w Niagara Falls) – amerykański muzyk deathmetalowy. Jest wokalistą i basistą w zespole Deicide. Ponadto był wokalistą Vital Remains.
W tekstach autorstwa Bentona częstokroć przejawiają się wątki antychrześcijańskie oraz treści nawiązujące do okultyzmu i satanizmu. Zwłaszcza we wczesnym okresie twórczości afiszował się z satanizmem m.in. wypalając na czole bliznę w kształcie odwróconego krzyża.
Oprócz tworzenia muzyki i tekstów Glen Benton interesuje się motocyklami, które stały się motywem do wideoklipu tytułowego utworu płyty Scars of the Crucifix. Jest żonaty z Lisą i ma dwóch synów, Daemona Michaela i Vinnie.

</doc>
<doc id="1249191" url="https://pl.wikipedia.org/wiki?curid=1249191" title="Stevan Sremac">
Stevan Sremac

Stevan Sremac (ur. 11 listopada 1855 w Sencie, zm. 13 sierpnia 1906 w Sokobanii) – serbski pisarz, autor powieści realistycznych, m.in. "Ivkova slava" (1895), "Pop Cyryl i pop Spirydion" (1898, wydanie polskie 1936).

</doc>
<doc id="1249193" url="https://pl.wikipedia.org/wiki?curid=1249193" title="William Whitelaw">
William Whitelaw

William Stephen Ian Whitelaw, 1. wicehrabia Whitelaw, KT, CH, MC (ur. 28 czerwca 1918 w Nairn, zm. 1 lipca 1999 w Penrith) – brytyjski arystokrata i polityk, członek Partii Konserwatywnej, minister w rządach Edwarda Heatha i Margaret Thatcher.
Życiorys.
Whitelaw urodził się w Nairn w północnej Szkocji. Był synem Williama Alexandra Whitelawa i Helen Russell, córki generała majora Francisa Shirleya Russella. Nigdy nie poznał swojego ojca, który zginął podczas I wojny światowej. Wykształcenie odebrał w kolegiach Winchester oraz Trinity College na Uniwersytecie Cambridge. Służbę wojskową odbywał w Gwardii Szkockiej. W okresie II wojny światowej służył w dywizji pancernej Gwardii podczas walk na froncie zachodnim.
W Normandii dowodził czołgiem typu Mk IV Churchill. Brał udział w bitwie pod Caumont, podczas której przeciwko jego oddziałowi Niemcy po raz pierwszy użyli niszczycieli czołgów Jagdpanther. Za postawę podczas tej bitwy otrzymał Military Cross. Kiedy zginął zastępca dowódcy jego batalionu, Whitelaw przejął jego pozycję i w stopniu majora walczył w Holandii i Niemczech. Po zakończeniu wojny w Europie jednostka Whitelawa miała wziąć udział w inwazji na Wyspy Japońskie, ale do inwazji nie doszło z powodu zakończenia działań wojennych na Dalekim Wschodzie. Dywizja została przeniesiona do Palestyny. W 1946 Whitelaw zrezygnował ze służby wojskowej, aby zająć się rodzinnym majątkiem, który odziedziczył po śmierci swojego dziadka.
Związany z Partią Konserwatywną Whitelaw podjął nieudaną próbę dostania się do Izby Gmin w okręgu East Dunbartonshire. W parlamencie zasiadł w 1955, kiedy wygrał wybory w okręgu Penrith and The Border. W 1956 został prywatnym sekretarzem parlamentarnym przewodniczącego Zarządu Handlu. W latach 1957–1958 pełnił analogiczne stanowisko przy Kanclerzu Skarbu. W latach 1959–1961 był asystentem rządowego whipa. Następnie został jednym z Lordów Komisarzy Skarbu. W 1962 objął stanowisko prywatnego sekretarza parlamentarnego ministra pracy. W 1964 został głównym whipem opozycji. Kiedy w 1970 Partia Konserwatywna powróciła do władzy, Whitelaw został członkiem gabinetu jako lord przewodniczący Rady i przewodniczący Izby Gmin. Został również powołany do Tajnej Rady.
Kiedy w 1972 rząd brytyjski objął bezpośrednią władzę nad Irlandią Północną, Whitelaw został pierwszym ministrem ds. Irlandii Północnej. Na tym stanowisku pozostawał do 1973, kiedy został ministrem zatrudnienia. Stanowisko to utracił po porażce konserwatystów w wyborach 1974. W tym samym roku odznaczono go Orderem Kawalerów Honorowych. Niedługo po przegranych wyborach został zastępcą lidera opozycji, Edwarda Heatha, oraz przewodniczącym Partii Konserwatywnej. W wyborach na lidera partii w 1975 Whitelaw stanął po stronie Heatha, który jednak przegrał wybory z Margaret Thatcher. Whitelaw przestał być przewodniczącym partii, ale pozostał zastępcą lidera opozycji.
Po wygranych przez konserwatystów wyborach w 1979 Whitelaw został wicepremierem i ministrem spraw wewnętrznych. Na tym stanowisku musiał zmierzyć się z problemem narastającej przestępczości oraz kwestią przepełnionych więzień. Dwa dni po wyborach 1983 otrzymał tytuł wicehrabiego Whitelaw (był to pierwszy dziedziczny tytuł parowski kreowany od 18 lat) i zasiadł w Izbie Lordów. Został również Lordem Przewodniczącym Rady oraz przewodniczącym Izby Lordów. W grudniu 1987 doznał ataku apopleksji, co zmusiło go do rezygnacji z zajmowanych stanowisk.
Podczas politycznej emerytury lord Whitelaw był przewodniczącym Rady Gubernatorów St Bees School. W 1990 został kawalerem Orderu Ostu. Zmarł w 1999 i został pochowany w kościele parafialnym św. Andrzeja w Dacre.
Rodzina.
W 1943 poślubił Cecilię Sprot, córkę majora Marka Sprota i Meliory Hay, córki sir Johna Haya, 9. baroneta. William i Cecilia mieli cztery córki:

</doc>
<doc id="1249195" url="https://pl.wikipedia.org/wiki?curid=1249195" title="Wicehrabia Whitelaw">
Wicehrabia Whitelaw



</doc>
<doc id="1249197" url="https://pl.wikipedia.org/wiki?curid=1249197" title="Cockburn Town (Bahamy)">
Cockburn Town (Bahamy)

Cockburn Town - miasto na Bahamach, na wyspie San Salvador. Według danych szacunkowych na rok 2013 liczy 610 mieszkańców. Ośrodek turystyczny. Piętnaste co do wielkości miasto kraju.

</doc>
<doc id="1249199" url="https://pl.wikipedia.org/wiki?curid=1249199" title="GeForce 9500GT">
GeForce 9500GT



</doc>
<doc id="1249200" url="https://pl.wikipedia.org/wiki?curid=1249200" title="Crown King">
Crown King

Crown King – opustoszałe miasto w hrabstwie Yavapai, znajdującym się w amerykańskim stanie Arizona. Miasto zostało założone przez pracujących w lokalnej kopalni złota górników. Crown King jest położone wysoko w górach i jest oddalone o 42 km od Autostrady nr 17. Nazwa miasta pochodzi od nazwy jednej z kopalń "Crowned King Mine", położonej niedaleko miasta. Obecnie to opustoszałe miasto jest odwiedzane przez turystów, co pozwoliło na otwarcie części budynków na nowo oraz ożywiło ruch turystyczny w pobliskich miejscowościach.
Historia.
Pierwsze odnotowane odkrycia złóż złota zostały datowane na lipiec 1875. W ciągu następnych lat odkryto i zbudowano ponad 15 kopalń tego cennego kruszcu. W czasie swojego największego rozwoju miasto miało ponad 500 budynków, w tym m.in. hotele, 2 chińskie restauracje, lombard oraz budynek poczty. W 1897 miasto zostało zelektryfikowane oraz został założony pierwszy aparat telefoniczny.
Wraz z zamknięciem wszystkich kopalń do roku 1950 miasto zostało opuszczone. Obecnie w mieście na nowo, wraz z rozwojem turystyki, zostały otwarte restauracje oraz "saloon".

</doc>
<doc id="1249202" url="https://pl.wikipedia.org/wiki?curid=1249202" title="Synagoga Halicka w Kijowie">
Synagoga Halicka w Kijowie

Synagoga Halicka w Kijowie (), zwana również Beit Jakow – synagoga znajdująca się w Kijowie, stolicy Ukrainy.
Synagoga została zbudowana w 1909 roku w stylu mauretańsko-neoromańskim. Podczas II wojny światowej, po wkroczeniu wojsk niemieckich do Kijowa w 1941 roku, synagoga została zdewastowana. Po zakończeniu wojny przez ponad pięćdziesiąt lat służyła jako magazyn amunicji. Na początku lat 90. została zwrócona kijowskiej gminie żydowskiej. W 2001 roku została gruntownie wyremontowana i ponownie dostosowana do funkcji kultu religijnego.

</doc>
<doc id="1249203" url="https://pl.wikipedia.org/wiki?curid=1249203" title="GeForce 9800 GTX">
GeForce 9800 GTX



</doc>
<doc id="1249204" url="https://pl.wikipedia.org/wiki?curid=1249204" title="GeForce 9800 GTS">
GeForce 9800 GTS



</doc>
<doc id="1249205" url="https://pl.wikipedia.org/wiki?curid=1249205" title="GeForce 9800 GX2">
GeForce 9800 GX2



</doc>
<doc id="1249206" url="https://pl.wikipedia.org/wiki?curid=1249206" title="GeForce 9600GT">
GeForce 9600GT



</doc>
<doc id="1249207" url="https://pl.wikipedia.org/wiki?curid=1249207" title="Okręg wyborczy Penrith and The Border">
Okręg wyborczy Penrith and The Border

Okręg wyborczy Penrith and The Border powstał w 1950 i wysyła do brytyjskiej Izby Gmin jednego deputowanego. Okręg obejmuje dystrykt Eden w Kumbrii, przedmieścia Carlisle oraz okolice miasta Wigton. Należy do największych okręgów wyborczych w Anglii.

</doc>
<doc id="1249209" url="https://pl.wikipedia.org/wiki?curid=1249209" title="GeForce 8400GS">
GeForce 8400GS



</doc>
<doc id="1249210" url="https://pl.wikipedia.org/wiki?curid=1249210" title="GeForce 8800GTX">
GeForce 8800GTX



</doc>
<doc id="1249211" url="https://pl.wikipedia.org/wiki?curid=1249211" title="GeForce 8800GTS">
GeForce 8800GTS



</doc>
<doc id="1249212" url="https://pl.wikipedia.org/wiki?curid=1249212" title="GeForce 8600GT">
GeForce 8600GT



</doc>
<doc id="1249213" url="https://pl.wikipedia.org/wiki?curid=1249213" title="GeForce 8600GS">
GeForce 8600GS



</doc>
<doc id="1249214" url="https://pl.wikipedia.org/wiki?curid=1249214" title="GeForce 8500GT">
GeForce 8500GT



</doc>
<doc id="1249217" url="https://pl.wikipedia.org/wiki?curid=1249217" title="Sweeting Cay">
Sweeting Cay

Sweeting Cay – miasto na Bahamach, na wyspie Wielka Bahama. Według danych szacunkowych na rok 2008 liczy 490 mieszkańców. Ośrodek turystyczny. Siedemnaste co do wielkości miasto kraju.

</doc>
<doc id="1249218" url="https://pl.wikipedia.org/wiki?curid=1249218" title="Dolina Dolnej Narwi">
Dolina Dolnej Narwi

Dolina Dolnej Narwi (318.66) — mezoregion fizycznogeograficzny w północno-środkowej Polsce, stanowiący środkowo-wschodnią część Niziny Północnomazowieckiej. Region graniczy od północy z Wysoczyzną Kolneńską, od północnego zachodu z Równiną Kurpiowską, od południowego zachodu z Wysoczyzną Ciechanowską, od południa z Kotliną Warszawską, od południowego wschodu z Międzyrzeczem Łomżyńskim a od północnego wschodu z Kotliną Biebrzańską; na południowym wschodzie region styka się z Doliną Dolnego Bugu. Dolina Dolnej Narwi leży na pograniczu województw mazowieckiego i podlaskiego.
Mezoregion stanowi wąskie (1,5–7 km), meandrujące pasmo doliny dolnej Narwi o orientacji północny wschód – południowy zachód. Dolina w obrębie mezoregionu ciągnie się na długości ok. 210 km od ujścia Biebrzy do połączenie z Bugiem vis-à-vis Serocka. Region obejmuje dwa główne tarasy: szeroki zalewowy taras łąkowy i zalesiony taras piaszczysty.
Ośrodkami miejskimi regionu są Łomża, Ostrołęka, Pułtusk, Różan i Nowogród.

</doc>
<doc id="1249219" url="https://pl.wikipedia.org/wiki?curid=1249219" title="Windows Server 2008 R2">
Windows Server 2008 R2

Windows Server 2008 R2 – system operacyjny Microsoftu z linii Windows Server. Windows Server 2008 R2 jest następcą systemu Windows Server 2008. Oficjalna premiera odbyła się 22 października 2009, mimo że system osiągnął status RTM (gotowy do produkcji) już 22 lipca 2009 roku. Początkowo istniały plotki, że nazwa będzie brzmieć Windows Server 7, ale ostatecznie system nazwano 2008 R2. Jądro systemu oparte jest o Windows NT 6.1 - to samo, na którym oparty jest kliencki system Windows 7 i jest to pierwszy system Microsoftu wydany jedynie w wersji 64-bitowej. Wersja R2 poszerza funkcjonalność Active Directory, wprowadza nowe opcje wirtualizacji oraz zarządzania, zawiera serwer Web Microsoft IIS w wersji 7.5 i może obsługiwać do 256 logicznych procesorów (w Windows Server 2008 było ich 64).Zostało wydanych siedem wersji systemu: Foundation, Standard, Web, HPC Server, Enterprise, Datacenter, Itanium.
Wsparcie od Microsoft zakończyło się 14 stycznia 2020 roku..
Service Pack 1.
Publiczna Beta Service Pack 1 została opublikowana równocześnie z SP1 dla Windows 7. Główne zmiany, wniesione przez Service Pack 1 dotyczą Microsoft Hyper-V: są to technologie RemoteFX oraz Dynamic Memory. 28 października 2010 r. opublikowano wersję RC. Release Candidate działała do 30 listopada 2011 roku, przy czym od 30 sierpnia 2011 roku Windows miał o tym przypominać. Według informacji Microsoftu daje się go odinstalować, ale tak jak w przypadku każdej wersji przedwstępnej odradza się stosowanie RC na komputerach produkcyjnych. Końcowa wersja Service Packa 1 ukazała się na początku 2011 roku.
Nowe właściwości.
Publikacja wydana przez producenta systemu opisuje kilka obszarów, w których dokonano zmian w stosunku do wersji poprzedniej. Zmiany te obejmują zdolności wirtualizacyjne (Live Migration, Cluster Shared Volumes poprzez użycie Failover Clustering oraz Hyper-V), zmniejszone zapotrzebowanie na prąd, nowy zestaw narzędzi administracyjnych oraz nowe funkcje w usłudze katalogowej Active Directory - jak na przykład kosz na usunięte obiekty. W wersji R2 dodano również serwer Webowy IIS w wersji 7.5, w którym poprawiono obsługę serwera FTP. Od strony bezpieczeństwa dodano obsługę DNSSEC dla serwera DNS, jednakże obsługuje on jedynie jeden algorytm podpisywania: #5 / RSA/SHA-1, co sprawia, że wykorzystanie Windows Servera do rekursywnego rozwiązywania nazw jest bezcelowe. Inną nową funkcją jest usługa DirectAccess dla klientów Windows 7 działająca jak usługa VPN. 
W serwerze DHCP wprowadzono szereg usprawnień - dokładnie trzynaście - w tym filtrowanie na podstawie adresu MAC, konwersja aktywnych dzierżaw na rezerwacje, filtrowanie na poziomie warstwy łącza, ochrona nazw DHCP przed atakami typu name squatting, lepsza wydajność przez agresywne cache'owanie bazy dzierżaw, logowanie aktywności DHCP, automatyczne wypełnianie niektórych pól konfiguracji kart sieciowych, kreator konfiguracji split-scope, migrację serwera DHCP poprzez narzędzie WSMT, wsparcie dla DHCPv6 Option 15 (klasa użytkownika) oraz Option 32 (IRT). Rola DHCP uruchamia się w kontekście konta Network Services z mniejszymi uprawnieniami, co zmniejsza potencjalne straty wynikające z nieuprawnionego przejęcia konta. 
Windows Server 2008 R2 może pracować na maksymalnie 64 fizycznych lub 256 logicznych procesorach, przy czym jedynie edycje Datacenter oraz Itanium potrafią wykorzystać je wszystkie. Wersja teoretycznie wyższa - Enterprise - może korzystać jedynie z 8. Dla roli serwera plików zaimplementowano nową metodę klasyfikacji plików oraz możliwość ustalania polityk na ich podstawie. Dzięki temu administrator może na przykład stworzyć klasyfikację plików na podstawie daty ich ostatniego używania oraz regułę, która przeniesie pliki nieużywane od x dni do danego folderu. W edycji Server Core dodano obsługę .NET Framework, co sprawia, że można na nich wykorzystać strony zbudowane w technologii ASP.NET lub wykonywać polecenie PowerShell.

</doc>
<doc id="1249220" url="https://pl.wikipedia.org/wiki?curid=1249220" title="Moryna">
Moryna

Moryna (3,5,7,2′,4′-pentahydroksyflawon) – organiczny związek chemiczny będący pochodną flawonu. Jest barwnikiem ekstrahowanym z żółtego drzewa brazylijskiego. Krystalizuje z 1 lub 2 cząsteczkami wody. Temperatura topnienia wynosi 290 °C. Stosowana jest w farbiarstwie oraz jako odczynnik w analizie chemicznej do wykrywania oraz fluorymetrycznego lub kolorymetrycznego oznaczania Al, B, Be, Ca, Cd, Ga, In, Mo, Pb, Sb, Sc, Sr, Ta, Th, U, W, Zn i Zr oraz pośrednio .

</doc>
<doc id="1249221" url="https://pl.wikipedia.org/wiki?curid=1249221" title="GeForce 9800GX2">
GeForce 9800GX2



</doc>
<doc id="1249222" url="https://pl.wikipedia.org/wiki?curid=1249222" title="GeForce 9800GTX">
GeForce 9800GTX



</doc>
<doc id="1249223" url="https://pl.wikipedia.org/wiki?curid=1249223" title="GeForce 9800GTS">
GeForce 9800GTS



</doc>
<doc id="1249224" url="https://pl.wikipedia.org/wiki?curid=1249224" title="GeForce 7800">
GeForce 7800



</doc>
<doc id="1249225" url="https://pl.wikipedia.org/wiki?curid=1249225" title="GeForce 7200">
GeForce 7200



</doc>
<doc id="1249226" url="https://pl.wikipedia.org/wiki?curid=1249226" title="Układ spektroskopowo podwójny">
Układ spektroskopowo podwójny



</doc>
<doc id="1249233" url="https://pl.wikipedia.org/wiki?curid=1249233" title="Konstandinos Tsatsos">
Konstandinos Tsatsos

Konstandinos Tsatsos (; ur. 1 lipca 1899 w Atenach, zm. 8 października 1987 tamże) – grecki prawnik, nauczyciel akademicki i polityk, profesor, minister, deputowany, a w latach 1975–1980 prezydent Grecji.
Życiorys.
Ukończył studia prawnicze na Uniwersytecie Narodowym im. Kapodistriasa w Atenach. Pracował początkowo w dyplomacji, kształcił się następnie na Uniwersytecie w Heidelbergu. W 1929 został wykładowcą szkoły prawa na macierzystej uczelni. W 1932 objął stanowisko profesorskie. Zajmował się też literaturą klasyczną i współczesną. W 1939 w okresie dyktatury Joanisa Metaksasa został aresztowany, deportowany na wyspę Skiros i zwolniony z uniwersytetu. W trakcie niemieckiej okupacji działał w ruchu oporu. W 1944 w obliczu zagrożenia aresztowaniem uciekł na Bliski Wschód. Był doradcą funkcjonującego na uchodźstwie rządu. Po wyzwoleniu powrócił na uczelnię.
Zaangażował się wkrótce w działalność polityczną w ramach Partii Liberalnej. Między 1945 a 1949 oraz 1956 a 1963 obejmował liczne stanowiska ministerialne, był ministrem zabezpieczenia społecznego, spraw wewnętrznych, sprawiedliwości, lotnictwa, prasy i informacji, spraw religijnych i edukacji, ministrem odpowiedzialnym za prezydium rządu. Był też m.in. wiceministrem do spraw koordynacji (1951). Wybierany na posła do greckiego parlamentu. Stał się bliskim współpracownikiem Konstandinosa Karamanlisa, w 1956 dołączył do założonej przez niego Narodowej Unii Radykalnej.
W okresie junty czarnych pułkowników współpracował z przedsiębiorstwem wydawniczym i z Akademią Ateńską (od 1961 członek, później wiceprzewodniczący i przewodniczący tej instytucji). Był aktywnym opozycjonistą wobec reżimu. Po jego upadku w 1974 brał udział w opracowaniu nowej konstytucji. W tym samym roku objął urząd ministra kultury, a także uzyskał mandat posła do Parlamentu Hellenów I kadencji z listy Nowej Demokracji. W następnym roku wybrany na prezydenta Grecji. Urząd ten sprawował w okresie od czerwca 1975 do maja 1980. W ostatnich latach życia zajmował się działalnością dydaktyczną i publicystyczną.
Życie prywatne.
Był mężem Joany Tsatsu, siostry Jorgosa Seferisa. Miał dwie córki.

</doc>
<doc id="1249234" url="https://pl.wikipedia.org/wiki?curid=1249234" title="Rosto de Cão">
Rosto de Cão

Rosto de Cão − miasto na Azorach (region autonomiczny Portugalii), na wyspie São Miguel. Według danych szacunkowych na rok 2012 liczy 7686 mieszkańców..

</doc>
<doc id="1249236" url="https://pl.wikipedia.org/wiki?curid=1249236" title="Arrifes">
Arrifes

Arrifes − miasto na Azorach (region autonomiczny Portugalii), na wyspie São Miguel. Według danych szacunkowych na rok 2008 liczy 7041 mieszkańców..

</doc>
<doc id="1249237" url="https://pl.wikipedia.org/wiki?curid=1249237" title="Dwóch i pół">
Dwóch i pół

Dwóch i pół (ang. "Two and a Half Men") – amerykański sitcom, emitowany przez telewizję CBS od 22 września 2003 roku.
Za produkcję serialu odpowiedzialni są Chuck Lorre i Lee Aronsohn. Do tej pory powstało jedenaście pełnych serii "Dwóch i pół". Serial osiągnął niespodziewanie duży sukces komercyjny, ciesząc się zainteresowaniem wśród wszystkich grup wiekowych. Każdy sezon w Stanach Zjednoczonych oglądało średnio 15 milionów ludzi, co zawsze dawało sitcomowi miejsce w pierwszej 20 aktualnie oglądanych programów. W Polsce nowe odcinki "Dwóch i pół" przyciągają przed ekrany ok. 300 tysięcy widzów, dając tym samym serialowi drugie miejsce wśród najchętniej oglądanych programów emitowanych przez telewizję TVN 7. Wersję polską opracowała Elżbieta Gałązka-Salamon.
12 marca 2014 roku, stacja CBS oficjalnie zamówiła 12. sezon "Dwóch i pół", który był finałowym sezonem i składał się z 16 odcinków.
Fabuła.
Serial koncentruje się wokół postaci Charliego Harpera, przystojnego mężczyzny z dużym powodzeniem u kobiet. Beztroskie życie Charliego zmienia się, gdy zamieszkuje z nim jego brat Alan ze swoim synem Jake'm.
9. seria.
W 9. serii, której realizacja rozpoczęła się latem 2011, Charliego Sheena (z powodu problemów osobistych) zastąpił Ashton Kutcher. Sheen za jeden odcinek otrzymywał 1,2 miliona dolarów, Kutcher otrzymywał 700 000 dolarów.
Bohaterowie.
Tylko Cryer pojawił się we wszystkich odcinkach. Gościnnie w serialu wystąpili: Jenna Elfman jako Frankie, Emmanuelle Vaugier jako Mia, Jane Lynch jako Dr. Freeman, Jeri Ryan jako Sherri, Martin Sheen jako ojciec Rose, Denise Richards jako Lisa, Richard Lewis jako Stan, Brooke Shields jako Danielle, Teri Hatcher jako Liz, Judy Greer jako Myra, Heather Locklear jako Laura Lane, Jenny McCarthy jako Courtney, Megan Fox jako Prudence, Robert Wagner jako Teddy, Enrique Iglesias jako Fernando Złota Rączka, Camryn Manheim jako Daisy, Michael Clarke Duncan jako sąsiad Charliego oraz Emilio Estevez jako Andy. Sean Penn, Elvis Costello, Harry Dean Stanton, Steven Tyler, James Earl Jones i Eddie Van Halen zagrali w "Dwóch i pół" samych siebie.
Opis serialu.
Charlie jest czterdziestoletnim kawalerem, który nie narzeka na brak powodzenia, zarówno w życiu osobistym, jak i zawodowym. Mieszka w dużym, położonym tuż nad oceanem, domu w Malibu. Ma opinię hedonistycznego, szowinistycznego kobieciarza. Akcja serialu rozpoczyna się w momencie rozwodu Alana z pierwszą żoną. Traci on wtedy swój dom na jej rzecz i zamieszkuje u dawno niewidzianego brata, Charliego. Alan jest w połowie odpowiedzialny za opiekę nad synem, dlatego Jake (mający 10 lat w chwili rozpoczęcia emisji), głównie na czas weekendów, wprowadza się do domu swojego ojca oraz stryja.
Rose była samotną sąsiadką braci, która odkąd spędziła wspólną noc z Charliem pragnęła być jak najbliżej niego. Pojawiła się w sporej ilości odcinków, jednak zazwyczaj były to krótkie sceny. Najczęściej pełniła funkcję terapeutki Alana i Charliego, między którymi nierzadko dochodziło do konfliktów na różnym tle. W miarę rozwoju akcji serialu, udział Rose zmniejszał się stopniowo, do tego momentu, że zniknęła z jego obsady.
Ważną rolę w serialu odgrywa postać Berty, sarkastycznej, mającej cięty język pomocy domowej. Jako jedna z nielicznych potrafi skutecznie ukrócić zapędy Alana, Charliego, a nawet nieposkromionego Jake'a.
Evelyn, jest wielokrotnie rozwiedzioną, egoistyczną, biseksualną i rozwiązłą matką braci. Regularnie uprawia sport, a także dba o linię i wygląd. Alan i Charlie odpowiedzialność za wszystkie swe niepowodzenia zrzucają właśnie na nią, robiąc to jednocześnie w przepełniony humorem sposób. Evelyn, mimo pozorów oraz licznych manipulacji, kocha swoich synów i wnuka.
Jednym z głównych wątków serialu jest konflikt osobowości dwóch diametralnie różniących się od siebie braci: Charliego, wolnego strzelca, prowadzącego swobodne, beztroskie życie i Alana, poukładanego i pedantycznego lekarza. Alan okazuje niekiedy przejawy zazdrości wobec pozbawionego zmartwień życia Charliego, stara się nawet wpływać na jego decyzje. W wyniku tego, często dochodzi do kłótni między braćmi, które mają charakter bardziej humorystyczny. Każdy sezon serialu zawiera chociaż jeden odcinek, w którym dochodzi do poważnego konfliktu między Alanem i Charliem. Pod koniec tych epizodów spory zostają jednak zawsze zażegnane.
Spora dawka humoru "Dwóch i pół" wzięła się z prawdziwego życia Chucka Lorre'a, jego twórcy i producenta. W wywiadzie dla magazynu "Entertainment Weekly" Holland Taylor powiedziała, że tworząc postać Evelyn Lorre użył własnych relacji z matką.
Wydania DVD.
W Europie na DVD zostały wydane trzy pierwsze sezony serialu. W Azji i Australii ukazały się z kolei tylko jego dwie pierwsze serie. Warner Home Video. wydała pierwszą serię sitcomu w Ameryce Północnej 11 września 2007 roku, a jego druga seria ukazała się tam nakładem Warner Bros. 8 stycznia 2008 roku. Mimo iż trzeci sezon ukazał się na DVD w Niemczech 7 grudnia 2007 roku, to w Wielkiej Brytanii miał on swoją premierę dopiero 19 maja 2008 roku.
Dodatki.
Seria 1
Seria 2
Seria 3
Seria 4
Seria 5
Seria 6
Amerykańska widownia.
Średnia widownia każdego sezonu "Dwóch i pół" w Stanach Zjednoczonych.
W Polsce każdy premierowy odcinek gromadzi przed telewizorami około 300 tysięcy widzów.

</doc>
<doc id="1249238" url="https://pl.wikipedia.org/wiki?curid=1249238" title="Max Filke">
Max Filke

Max Filke (ur. 5 października 1855 w Ściborzycach Małych k. Prudnika, zm. 8 października 1911 we Wrocławiu) – niemiecki organista i kompozytor.
Życiorys.
Pochodził ze Ściborzyc Małych, wówczas w powiecie prudnickim. Studia muzyczne odbył jako śpiewak wrocławskiego chóru katedralnego, a następnie jako student katolickiej szkoły muzycznej w Ratyzbonie. W latach 1878–1879 był kantorem w Duderstadt. Zgodnie z późniejszymi studiami w Lipsku, od roku 1881 do roku 1890 pracował w bawarskim mieście Straubing, po czym udał się do Kolonii, a w roku 1891 został kapelmistrzem w katedrze we Wrocławiu. Został również mianowany nauczycielem śpiewu w seminarium duchownym, oraz (w 1893) nauczycielem na Instytucie Muzyki Kościelnej. Tworzył m.in. msze, requiem i litanie.

</doc>
<doc id="1249239" url="https://pl.wikipedia.org/wiki?curid=1249239" title="Światowe Towarzystwo Misyjne – Kościół Boży">
Światowe Towarzystwo Misyjne – Kościół Boży

Światowe Towarzystwo Misyjne – Kościół Boży (kor. 하나님의교회 세계복음선교협회, ang. "World Mission Society Church of God") – ruch religijny wywodzący się z Kościoła Adwentystów Dnia Siódmego i nawiązujący do pewnych elementów doktryny adwentystycznej (np. świętość soboty, śmierć pojmowana jako nieświadomy sen, powtórne przyjście Jezusa, chrzest przez zanurzenie). Światowe Towarzystwo Misyjne – Kościół Boży założone zostało przez byłego adwentystę dnia siódmego, Ahnsahnghonga w 1964 w Korei Południowej, który przez zwolenników uznawany jest za powtórne przyjście Chrystusa. Po śmierci założyciela, ruchem kieruje Zahng Gil Jah, uznawana za Niebiańską Matkę oraz Pastor Generalna – Kim Joo-cheol. Zahng Gil Jah podczas nabożeństw nosi tradycyjny strój koreański – hanbok. Siedziba Kościoła znajduje się w Budang, około godziny drogi od Seulu.
Poglądy.
Poglądy Światowego Towarzystwa Misyjnego – Kościoła Bożego łączą w sobie zarówno elementy chrześcijańskiej doktryny adwentystycznej, jak i nauki sprzeczne z ortodoksyjnym chrześcijaństwem. Kościół Boży – jak bywa krótko określany przez swoich zwolenników – wierzy, iż Biblia, składająca się z 39 ksiąg Starego Testamentu i 27 ksiąg Nowego Testamentu jest Słowem Bożym i najwyższym autorytetem w sprawach wiary. Podziela również chrześcijańską wiarę w Trójcę Świętą (różnice związane z reinterpretacją dokonaną przez Światowe Towarzystwo Misyjne opisane zostaną później), we wcielenie Jezusa Chrystusa, jego śmierć na krzyżu za grzechy ludzkie, zmartwychwstanie, wniebowstąpienie i działalność apostołów w I wieku naszej ery. Pomimo wielu podobieństw, istnieją również zasadnicze różnice w podejściu do teologii między Kościołem Bożym a tradycyjnym chrześcijaństwem, które pozwalają na uznanie Światowego Towarzystwa Misyjnego przez Kościoły ortodoksyjne za nowy ruch religijny i wykluczenie go z grona denominacji chrześcijańskich.
Bóg Elohim.
Światowe Towarzystwo Misyjne uważa, iż Bóg Elohim istnieje zarówno w postaci mężczyzny (Bóg Ojciec), jak również kobiety (Niebiańska Jeruzalem, inaczej Bóg Matka). Powtórne przyjście Chrystusa, jakiego doświadczył Kościół Boży, składało się z przyjścia Chrystusa Ahnsahnghonga (założyciela) oraz Niebiańskiej Jeruzalem (Zahng Gil Jah). Wierni akceptują Chrystusa Ahnsahnghonga i Niebiańską Matkę jako zapowiadanych w Biblii prawdziwych zbawicieli. Interpretację tę opierają na fragmentach Księgi Rodzaju, Księgi Izajasza oraz Księgi Jeremiasza. Ponadto, zawracają uwagę na to, iż wypełnieniem Objawienia św. Jana 22:17 była posługa Boga Elohima („A Duch i Oblubienica mówią: Przyjdź!” – słowa te uznawane są za odnoszące się do Elohima objawionego w postaci Chrystusa Ahnsahnghonga – który uznawany jest także za Ducha Świętego oraz Niebiańskiej Matki, Zahng Gil Jah – uważanej za Oblubienicę Chrystusową). Jedyną nadzieją zbawienia dla ludzi żyjących w obecnym czasie określanego mianem „ostatniego wieku” jest zaakceptowanie wszechmocnego Boga Elohim, który przybył na Ziemię w powtórnym przyjściu Chrystusa w postaci Chrystusa Ahnsahnghonga i Niebiańskiej Jeruzalem – Boga Matki.
Niebiańska Matka.
Konsekwencją przyjęcia nauki o dwupłciowym Bogu Elohimie jest pogląd o Niebiańskiej Matce, określanej również jako Niebiańska Jeruzalem, Oblubienica Chrystusowa oraz Bóg Matka. Płeć męską wszechmocnego i nieśmiertelnego Elohim reprezentuje Chrystus Ahnsahnghong, zaś Niebiańska Matka jest żeńską częścią Bóstwa. Doktryna o dwupłciowości Elohima oparta jest m.in. o Księgę Rodzaju 1:26-27, gdzie Adam (mężczyzna) i Ewa (kobieta) stworzeni zostali na obraz Boży, czyli Elohima męskiego i Elohima żeńskiego, jak głosi interpretacja Kościoła Bożego. Podobnie, jak Ewa była żoną Adama, tak Niebiańska Jeruzalem jest oblubienicą Chrystusa Ahnsahnghonga. Elohim żeński objawił się w czasie końca w powtórnym przyjściu żony Chrystusa jako Zahng Gil Jah, która jest obecnym zwierzchnikiem Kościoła Bożego. W oparciu o Objawienie św. Jana, Kościół Boży naucza, że w „ostatnim wieku”, czyli obecnym czasie, Chrystus musiał ponownie wrócić na Ziemię, aby poślubić Niebiańską Jeruzalem (Zahng Gil Jah) i wypełnić proroctwo o weselu Baranka. Przyjście Boga Matki było zapowiadanym w proroctwach zstąpieniem Nowej Jeruzalem na Ziemię. Prawdziwi wyznawcy Chrystusa uznawani są w oparciu o interpretację Listu do Galacjan 4:31 jako dzieci Niebiańskiej Matki. Zrozumienie na podstawie Biblii nauki o Niebiańskiej Matce uznawane jest za objawienie największej tajemnicy, którą księga ta zawiera.
Bóg w Trójcy Jedyny.
W celu zbawienia człowieka Bóg podzielił sześciotysięczną historię istnienia świata na trzy wieki: Ojca, Syna i Ducha Świętego, czyli poszczególne części Trójjedynego Boga. W każdym z tych okresów obowiązywało inne imię zbawiciela: w wieku Ojca brzmiało ono „Jehowa”, w wieku Syna – „Jezus”, zaś w wieku Ducha Świętego – „Ahnsahnghong”. Obecny wiek, tzw. dni ostateczne to okres Ducha Świętego, który przyszedł na ziemię w powtórnym przyjściu Chrystusa we wcieleniu Chrystusa Ahnsahnghonga, który jest zbawicielem obecnego wieku. W celu osiągnięcia zbawienia w obecnym wieku konieczne jest przyjęcie zbawiciela Ahnsahnghonga (czyli założyciela ruchu).
Poznanie nauki o trójpodziale historii zbawienia i potrójnym imieniu Boga-Zbawiciela, a więc Jehowie (Ojcu), Jezusie (Synu) i Ahnsahnghongu (Duchu Świętym) jest konieczne do przyjęcia chrztu. Dokonywany jest on przez zanurzenie w wodzie osób w wieku świadomym. Wiek Ojca to okres Starego Testamentu, zaś wiek Syna to apostolski czas Kościoła. Aby być zbawionym w wieku Ojca należało uznać jedynie Jehowę. W wieku Syna zbawieni zostali wyłącznie ci, którzy oprócz Jehowy przyjęli także Jezusa jako swego zbawiciela. W dniach ostatnich zbawiona zostanie tylko ta grupa chrześcijan, którzy obok Jehowy i Jezusa przyjmą jeszcze Chrystusa Ahnsahnghonga, który jest wcieleniem trzeciego elementu Trójcy Świętej. Tłumaczy się to faktem, iż zrozumienie biblijnego nauczania o Trójjedynym Bogu jako konieczne zbawienia musi być uzupełnione zrozumieniem biblijnego nauczania o Trójjedynym Zbawicielu.
Światowe Towarzystwo Misyjne – Kościół Boży wierzy, iż pomiędzy poszczególnymi elementami Trójcy Świętej istnieje jedność, czego konsekwencją jest fakt, iż imię Jehowa jest jedno z imieniem Jezus, a imię Jezus – jedno z imieniem Ahnsahnghong, a jednocześnie – zapowiadanym w Biblii nowym imieniem Jezusa (Objawienie św. Jana 3:12), które zostanie wraz z imieniem Nowej Jeruzalem wypisane na czołach zbawionych. Imiona te brzmią odpowiednio: Zahng Gil Jah (imię Nowej Jeruzalem – obecnej zwierzchniczki Kościoła) oraz Ahnsahnghong (nowe imię Jezusa, imię Ducha Świętego – założyciela ruchu).
Jedność, jaką uznaje Kościół Boży definiując Boga Trójjedynego, inaczej Trójcę Świętą, istnieje również na poziomie osób. Oznacza to, iż poszczególne elementy Trójjedynego Boga (Ojciec, Syn i Duch Święty) są różnymi przejawami Boga Elohima, czyli męskiej części Bóstwa, który wraz z Niebiańską Matką – Nową Jeruzalem jest jedynym prawdziwym Bogiem. Te trzy elementy stawały się w odpowiednich sobie okresach (Ojca, Syna i Ducha Świętego) zbawicielami ludzi w postaci Jehowy, Jezusa oraz Ahnsahnghonga. Z powodu jedności między poszczególnymi elementami Trójjedynego Boga, Syn jest jedno z Duchem Świętym dlatego też mógł przyjść powtórnie na ziemię jako wcielenie nie Syna, ale Ducha Świętego i objawić swe nowe imię, brzmiące „Ahnsahnghong”.
Pascha czyli drzewo życia.
Obchodzenie święta Paschy jest według Światowego Towarzystwa Misyjnego niezbędnie konieczne do zbawienia. Adam i Ewa, pierwsza para ludzi, grzesząc przeciwko Bogu została odsunięta od drzewa życia i utraciła nieśmiertelność. W ten sposób na wszystkich ludzi przyszedł grzech i śmierć. Chrystus Ahnsahnghong przychodząc w dniach ostatecznych przywrócił ludziom dostęp do drzewa życia (Paschy), a więc do nieśmiertelności. Drzewo życia jest metaforą Jezusa Chrystusa, który umarł na krzyżu za życie ludzi. Dlatego też każdy, kto spożywa ciało Jezusa i pije jego krew ma życie wieczne. Owoce drzewa życia (czyli Paschy), których spożywanie zapewnia wieczne życie, czyli nieśmiertelność, to chleb i wino spożywane jako Wieczerza Pańska podczas dorocznej Paschy. Jedyną możliwością, aby chleb i wino stały się zbawiającymi elementami Wieczerzy Pańskiej jest spożywanie tych emblematów w szczególnym okresie, jakim jest Pascha (14 nisan), gdyż jest to rocznica śmierci Chrystusa. Przywrócenie obchodzenia Paschy utożsamianego ze spożywaniem owoców drzewa życia jako niezbędnego do zbawienia elementu wiary uważa się za jedno z wielkich zadań, jakie wypełnił Chrystus Ahnsahnghong. Światowe Towarzystwo Misyjne uważa, iż Kościół odrzucił obchodzenie zbawiennej Paschy na Soborze Nicejskim w 325 r. Jej ponownego przywrócenia w dniach ostatnich mógł dokonać jedynie sam Bóg, ponieważ to on jako Ojciec (Jehowa) ustanowił ten obrzęd zbawienia i on jako Syn (Jezus) odnowił go w Nowym Przymierzu ustanawiając pamiątkę ciała i krwi dnia 14 nisan w wieczerniku. W wieku Ojca (Stary Testament) obrzęd Paschy ustanowił Jehowa, w wieku Syna dokonał tego Jezus (wcielenie Syna), zaś w obecnym wieku Ducha Świętego – Ahnsahnghong (czyli wcielenie Ducha Świętego).
Cztery prawdy fundamentalne.
Do prawd fundamentalnych Kościoła Bożego zaliczamy: sabat, duszę, chrzest i nakrycie. Część tych poglądów (np. sabat) jest zaczerpnięta z adwentyzmu, jakkolwiek została znacznie przekształcona i zreinterpretowana.
Dzień sobotni został ustanowiony jako pamiątka stworzenia świata oraz jego Stworzyciela już w pierwszym tygodniu istnienia ziemi. Jezus Chrystus w Wieku Syna ustanowił „Sabat Jezusa”, który był zwieńczeniem „Sabatu Jehowy” nadanego w Wieku Ojca. Kościół Boży wierzy, iż apostołowie i pierwszy Kościół święcili dzień sobotni, aż do 321 r., kiedy Konstantyn Wielki przeniósł sabat na niedzielę i dokonał zamachu na Boże przykazania. Argumentacja Światowego Towarzystwa Misyjnego nie różni się w tym zakresie od tej przedstawianej przez ortodoksyjne Kościoły sabatariańskie.
Zgodnie z nauką Światowego Towarzystwa Misyjnego wszyscy ludzie przed swoim narodzeniem egzystowali jako aniołowie w niebie, lecz w wyniku grzechu, jaki popełnili byli zmuszeni opuścić niebo i stać się ludźmi. Duch objawił się przez stworzenie ludzkich istot. Interpretacja ta bazuje m.in. na Księdze Rodzaju 2:7 oraz Księdze Koheleta 12:7. Ciało ludzkie jest świątynią Ducha, czyli duszy.
Kościół Boży uznaje chrzest jako pierwszy krok prowadzący do zbawienia. Jest on postrzegany jako prawo Nowego Przymierza, które obmywa duszę człowieka i jedna go z Bogiem. Chrzest następuje poprzez całkowite zanurzenie w wodzie wiernego w wieku świadomym. Pomimo to chrzest następuje nie po, ale przed przestudiowaniem przez kandydata nauk Towarzystwa, gdyż, jak się wierzy, „mądrość poznania Boga” dostępna jest tylko dla tych, którzy zostali obmyci przez chrzest ze swoich grzechów. Praktykuje się formułę chrztu „w imię Ahnsahnghonga”, które jest uważane za zapowiadane w Biblii nowe imię Jezusa. Światowe Towarzystwo Misyjne odrzuca pogląd, iż zbawienia można dostąpić bez chrztu.
Podczas nabożeństwa kobiety należące do Światowego Towarzystwa Misyjnego mają obowiązek nakrywania głów. Jest to oznaką Bożego uznania i autorytetu, jakie posiada Kościół Boży. Mężczyznom nie wolno tego czynić. Pogląd ten oparty jest na Pierwszym Liście do Koryntian 11:1-16.
Siedem świąt.
Międzynarodowe Towarzystwo Misyjne – Kościół Boży, oprócz święcenia dnia sobotniego, uznaje ważność siedmiu dorocznych świąt żydowskich, jakie zostały dane przez Jehowę w Starym Testamencie. Kościół Boży wierzy, iż święta te obowiązywały zarówno w: Wieku Ojca (Stare Przymierze) jako ustalone przez Jehowę; w Wieku Syna (Nowe Przymierze), jako ustalone przez Jezusa; oraz obowiązują obecnie – w Wieku Ducha Świętego (odnowienie Nowego Przymierza), jako przywrócone przez Chrystusa Ahnsahnghonga. W każdym wieku były one uzupełniane o nowe znaczenia, np. Pascha Wieku Ojca została w wieku Syna uzupełniona o praktykę umywania nóg i przyjmowania Wieczerzy Pańskiej pod postacią chleba i wina. Do „siedmiu świąt” zalicza się:
Pozostałe wierzenia.
Kościół Boży, jako że uznaje, iż nowe imię Jezusa brzmi „Ahnsahnghong” (imię założyciela ruchu), co wynika z reinterpretacji doktryny o Trójcy Świętej (Ahnsahnghong uznany za wcielenie Ducha Świętego), wszelkie modlitwy kieruje do Boga w imieniu Ahnsahnghonga. W każdą sobotę w kościołach odbywają się nabożeństwa: pierwsze o godzinie dziewiątej rano, drugie o godzinie trzeciej po południu. W czasie tym kobiety mają nakryte głowy welonami, zaś mężczyźni odkryte. Trzema hasłami misji Kościoła Boże są tzw. „trzy Ruchy” (w języku angielskim wszystkie trzy rozpoczyna litera R):
Hasła te zostały ustalone przez Pastor Generalną Kościoła Bożego – Joo-Cheol Kim. Światowe Towarzystwo Misyjne uważa, iż element męski Boga (Elohim – Trójca Święta) jest równa pod względem atrybutów z Bogiem Matką, czyli Nową Jeruzalem. Nie uznaje znaku krzyża za symbol chrześcijaństwa, dopatrując się w nim śladów kompromisu chrześcijaństwa z pogaństwem z czasów Konstantyna i przejaw bałwochwalstwa sprzecznego z drugim przykazaniem biblijnego dekalogu.
Działalność.
Światowe Towarzystwo Misyjne – Kościół Boży rozwija się przede wszystkim w swojej ojczyźnie – Korei Południowej – choć działa również w innych krajach. W Korei Południowej Kościół Boży posiada przeszło 400 zborów, z których większość dysponuje własnymi kościołami lub kaplicami. Są to na ogół nowoczesne budynki o wysokim standardzie, wznoszone z funduszy Kościoła. W pozostałych krajach Kościół Boży posiada 120 zborów. Łączna liczba wszystkich wyznawców Chrystusa Ahnsahnghonga to ok. 820 tysięcy wiernych na rok 2007. Światowe Towarzystwo Misyjne oprócz działalności religijnej angażuje się również w posługę dobroczynną, jak również różne akcje charytatywno-socjalne na całym świecie.

</doc>
<doc id="1249240" url="https://pl.wikipedia.org/wiki?curid=1249240" title="Horta (Azory)">
Horta (Azory)

Horta – miasto i gmina na Azorach (region autonomiczny Portugalii), na wyspie Faial. Według danych spisowych na rok 2011 liczyła 2418 mieszkańców. Znajduje się w niej sławna pośród miłośników żeglarstwa "Café Sport"; prowadzona nieprzerwanie od 1918 roku tawerna, do której można przesyłać korespondencję pocztową, za pomocą której żeglarze komunikowali się dawniej z rodziną.
Podział administracyjny.
Gmina ta dzieli się na 13 sołectw (ludność wg stanu na 2011 r.)

</doc>
<doc id="1249241" url="https://pl.wikipedia.org/wiki?curid=1249241" title="Gnaeus Pompeius Longinus">
Gnaeus Pompeius Longinus

Gnaeus Pompeius Longinus (ur. ok. 50, zm. 105 w Dacji) – rzymski senator.
Jest wspomniany w wojskowym awansie ("diploma militaria") wydanym przez Domicjana, datowanym na 13 maja 86 roku, jako głównodowodzący w Judei, co wskazuje, że pełnił w tym czasie stanowisko "legatus Augusti pro praetore" Judei. Prawdopodobnie jego kadencja trwała aż do 89, gdyż w roku następnym został konsulem dodatkowym ("consul suffectus"). Następnie był legatem ("legatus Augusti pro praetore") Mezji od 93 do 96, a w 97/98 legatem Panonii.
Na napisie z późniejszego czasu jego imię brzmi Gnaeus Pinarius Aemilius Cicatricula Pompeius Longinus, przypuszczalnie w wyniku adopcji przez Gnaeusa Pinariusa Aemiliusa Cicatricula, który w 79 był konsulem dodatkowym.
Longinus popełnił samobójstwo w 105.

</doc>
<doc id="1249243" url="https://pl.wikipedia.org/wiki?curid=1249243" title="Christian Friedrich Bartholdi">
Christian Friedrich Bartholdi

Christian Friedrich von Bartholdi (ur. 10 grudnia 1668 w Berlinie, zm. 28 sierpnia 1714) – pruski dyplomata.
Pochodził z mieszczańskiej rodziny i urodził się jako Christian Bartholdi. W 1701 roku cesarz Leopold I Habsburg uczynił go baronem Rzeszy.
W młodości wyróżniał się pilnością jako pracownik sądu.
W latach 1698-1703 był pruskim reprezentantem przy wiedeńskim dworze, do 1700 jako oficjalny rezydent, a od 1700 wysłannik nadzwyczajny ("envoy extraordinaire"). Do Wiednia dotarł w kwietniu 1698 roku, co wiemy dzięki temu, że jego pierwsza instrukcja dyplomatyczna datowana jest na 11 kwietnia 1698 roku.
Jego zadaniem była uzyskanie zgody cesarza na koronowanie się księcia Brandenburgii Fryderyka III na Fryderyka I Króla Prus. Odpowiednie porozumienie w tej sprawie zostało podpisane 16 listopada 1700 roku. Do Prus wrócił w 1704 roku, gdzie wdzięczny Fryderyk I uczynił go członkiem Tajnej Rady (14 V 1704). Na placówce w Wiedniu zastąpił go jego brat Friedrich Heinrich von Bartholdi (zm. 1730).
W Berlinie Christian Friedrich von Bartholdi został przewodniczącym Trybunału Apelacyjnego ("Oberapellationsgericht"), później zaś przewodniczył komisji ds. kolonii. Zmarł bezpotomnie w 1714 roku. Tytuł barona odziedziczył jego brat Friedrich Heinrich von Bartholdi.

</doc>
<doc id="1249244" url="https://pl.wikipedia.org/wiki?curid=1249244" title="Praia da Vitória">
Praia da Vitória

Praia da Vitória – miasto na Azorach (region autonomiczny Portugalii) i siedziba gminy o tej samej nazwie, zajmującej północno-wschodnią część wyspy Terceira. Według danych spisu ludności (2011) miasto liczyło 6690 mieszkańców. Od czasów II wojny światowej mieści się tu amerykańska baza lotnicza i morska.
Podział administracyjny gminy.
Gmina ta dzieli się na 11 sołectw (ludność wg stanu na 2011 r.)

</doc>
<doc id="1249249" url="https://pl.wikipedia.org/wiki?curid=1249249" title="Altares">
Altares

Altares – parafia "(freguesia)" gminy Angra do Heroísmo. W 2011 miejscowość była zamieszkiwana przez 901 mieszkańców.

</doc>
<doc id="1249250" url="https://pl.wikipedia.org/wiki?curid=1249250" title="Air Liquide">
Air Liquide

Air Liquide S.A. – francuskie przedsiębiorstwo chemiczne z główną siedzibą w Paryżu, specjalizujące się w wytwarzaniu gazów przemysłowych.
Firma została założona w 1902 roku przez fizyka i wynalazcę Georges’a Claude’a oraz przedsiębiorcę Paula Delorme’a. Początkowo jej działalność koncentrowała się na wykorzystaniu operacji skraplania powietrza do pozyskiwania tlenu. Obecnie Grupa Air Liquide jest międzynarodowym przedsiębiorstwem dostarczającym gazy techniczne i medyczne oraz związane z nimi usługi.
Air Liquide Polska Sp. z o.o..
Grupa Air Liquide rozpoczęła działalność w Polsce w 1995 roku. Obecnie posiada cztery zakłady produkujące tlen, azot, argon, oraz krypton-ksenon. Pierwszy z nich instalacja do rozdziału powietrza w Dąbrowie Górniczej, pozostałe trzy zakłady zlokalizowane są w Krakowie, Puławach i Głogowie. Napełnialnie butli są zlokalizowane w Białymstoku, Dąbrowie Górniczej, Poznaniu oraz Pruszczu Gdańskim.

</doc>
<doc id="1249251" url="https://pl.wikipedia.org/wiki?curid=1249251" title="Anastazy Rutkowski">
Anastazy Rutkowski

Anastazy Rutkowski (ur. 16 kwietnia 1908 w miejscowości Żbiki-Gawronki, zm. 19 maja 1995 w Wołominie) – polski ksiądz katolicki, publicysta.
Przyszedł na świat w rodzinie drobnoszlacheckiej, był synem Walentego i Heleny z Budnych. W l. 1920–22 uczęszczał do gimnazjum w Przasnyszu. W 1927 ukończył płockie Liceum im. Św. Stanisława Kostki i podjął studia filozoficzno-teologiczne w Wyższym Seminarium Duchownym w Płocku. Święcenia kapłańskie przyjął 10 czerwca 1933 z rąk abpa Antoniego Juliana Nowowiejskiego. Przed wybuchem wojny pracował jako wikariusz w parafiach: Ciechanów, Goworowo i Mława. Współpracował z prasą katolicką, był członkiem Zjednoczenia Pisarzy Katolickich. W 1938 r. uzyskał tytuł magistra prawa kanonicznego na Uniwersytecie Jana Kazimierza we Lwowie. 
We wrześniu 1939 został na kilka dni proboszczem wojskowej parafii św. Barbary w Modlinie. Potem wraz z całą załogą Modlina ewakuował się w stronę Warszawy, następnie Lublina i Kowla, gdzie doszły go wiadomości o agresji wojsk sowieckich. Po przekroczeniu granicy rumuńskiej oraz węgierskiej został internowany. Był kierownikiem Katolickiego Duszpasterstwa dla polskich żołnierzy internowanych na terenie Królestwa Węgier. Pisał artykuły do „Wieści Polskich”, wychodzących w Budapeszcie od 1939. 
Po wojnie pracował jako proboszcz w Wyszynach (1945–48), Proboszczewicach (1948–1950), Imielnicy (1950–52), Płońsku (1952–59) i Pułtusku (do 1975). Funkcję dziekana sprawował przez 24 lata, w latach 1957–62 był diecezjalnym wizytatorem nauki religii, w latach 1966–68 był diecezjalnym referentem prasowym. W 1957 mianowany kanonikiem honorowym kapituły kolegiackiej w Pułtusku, w 1959 otrzymał od biskupa Zakrzewskiego godność kanonika gremialnego tejże kapituły. W 1957 odznaczony godnością Szambelana papieskiego, w 1968 mianowany przez biskupa Sikorskiego infułatem–prepozytem kapituły pułtuskiej. Pochowany został w grobie rodzinnym na cmentarzu parafialnym w Krasnem.

</doc>
<doc id="1249261" url="https://pl.wikipedia.org/wiki?curid=1249261" title="Janet Jagan">
Janet Jagan

Janet Rosalie Jagan (ur. 20 października 1920 w Chicago, zm. 28 marca 2009 w Georgetown) – gujańska polityk, prezydent Gujany w latach 1997-1999. Żona Cheddiego Jagana.
Z pochodzenia Amerykanka, urodziła się jako Janet Rosenberg. Za Jagana wyszła za mąż w 1943, w tym samym roku zamieszkała w Gujanie, będącej wówczas brytyjską kolonią. Tak jak i mąż zaangażowała się politycznie (początkowo flirtując z komunizmem), w 1950 znalazła się w gronie założycieli People's Progressive Party (PPP, "Ludowa Partia Postępowa"). Pracowała w redakcji partyjnego czasopisma "Thunder", w latach 50. była więziona.
W latach 60. pełniła funkcję ministra, także w następnych latach małżeństwo Jaganów pozostawało - w różnych rolach, najczęściej opozycyjnych - w polityce. Janet m.in. zasiadała w parlamencie i była redaktorką pisma "Mirror". W 1993 pełniła funkcję ambasadora Gujany przy ONZ. W 1992 Cheddi został prezydentem kraju.
W 1997 po śmierci męża i ustąpieniu Samuela Hindsa ze stanowiska, została prezydentem Gujany. Funkcję pełniła od 19 grudnia 1997 do 11 sierpnia 1999, kiedy to zrezygnowała z powodów zdrowotnych. Wcześniej, od marca do grudnia 1997, pełniła funkcję premiera. Po raz pierwszy w historii prezydentem Gujany była kobieta.
Była także autorką prac historycznych, w tym poświęconych PPP oraz książek dla dzieci.

</doc>
<doc id="1249262" url="https://pl.wikipedia.org/wiki?curid=1249262" title="Hirax">
Hirax

Hirax to amerykański thrash metalowy zespół założony w hrabstwie Orange w Kalifornii. Grupę utworzył w roku 1984 roku wokalista Katon W. De Pena (grający poza Hirax w Phantasm, L.A Kaos oraz House of Suffering). Katon to jedyny członek zespołu, który jest w jego składzie od początku. Hirax dużo koncertował z zespołami takimi jak Slayer, Metallica czy Exodus, jednak pozostał mniej sławny niż one, ponieważ skupiał się bardziej na koncertowaniu, niż na wydawaniu płyt.
Historia grupy.
Po wydaniu w 1985 roku płyty „Ragning Violence” dla Metal Blade Records zespół miał następujący skład: Katon W. De Pena (wokal), Scott Owen (gitara), Gary Monardo (bas) i John Tabares (perkusja). Rok później Johna zastąpił Erick Brecht, brat wokalisty D.R.I – Kurta Brechta. W tym składzie Hirax nagrał kolejny krążek („Hate, Fear and Power”) pod skrzydłami tej samej wytwórni. Płyta zawierała tylko 16 minut nagrań.
Po jej wydaniu zespół opuścił wytwórnię i w 1987 roku nagrał demo „Blasted in Bangok”. Katon zdecydował się na rozwiązanie zespołu i wraz z Gene Hoglanem (perkusistą Dark Angel) i Ronem McGovneyem (basistą Metalliki) założył mało popularny Phantasm. Po tournée wraz z Nuclear Assault zespół rozpadł się.
Katon pozostawał cały czas blisko przemysłu muzycznego. Grywał w podziemiu i pracował w sklepach muzycznych. W 1999 roku odnalazł starą taśmę demo swojego zespołu. Fani zasypywali go mailami, w których wypytywali o reaktywację Hirax. Zaowocowało to w 2000 roku powrotem zespołu na scenę w oryginalnym składzie i wydaniem EP-ki zatytułowanej „El Diablo Negro”.
Skład zespołu całkowicie się zmienił i na kolejnej, wydanej w 2001 roku płycie „Barrage of Noise”, zagrali James Joseph Hubler, Justin Lent i Nick Sellinger.
W 2003 roku Katon znów zatrudnił nowych muzyków. Do zespołu zostali przyjęci Dave Watson i Glenn Rogers (gitarzyści), Angelo Esspino (bas) i Jorge Iacovellis (perkusja). W tym składzie wydali w 2004 roku płytę „New Age of Terror”. W 2007 roku ukazała się EP-ka „Assasins of War”, dwa lata później studyjny album zespołu „El Rostro de la Muerte”, a w roku 2014 płyta „Immortal Legacy”.

</doc>
<doc id="1249264" url="https://pl.wikipedia.org/wiki?curid=1249264" title="Tropical Islands">
Tropical Islands

Tropical Islands – tropikalny park rozrywki i wypoczynku w Niemczech, w kraju związkowym Brandenburgia w powiecie Dahme-Spreewald. Park wypoczynku, zwany potocznie „tropikalną wyspą”, mieści się w dawnej hali produkcyjnej sterowców (nazywanej "Aerium"), największym samonośnym hangarze świata. Do 2002 r. hala należała do firmy CargoLifter AG, która w tym samym roku ogłosiła upadłość. W latach 1938–45 na terenie obecnego resortu wypoczynkowego Tropical Islands mieściło się lotnisko wojskowe niemieckich sił powietrznych dla szkoły lotniczej Brand-Guben, zaś w latach 1945–90 sowieckie lotnisko wojskowe.
Maksymalne obłożenie hali wynosi 6 000 odwiedzających dziennie. Według danych operatora w pierwszym roku działalności halę odwiedziło 975 000 osób. Według raportu rocznego spółki Tanjong w roku gospodarczym obejmującym okres od lutego 2004 r. do lutego 2005 r., czyli głównie przed otwarciem Tropical Islands, dawną halę przedsiębiorstwa CargoLifter zwiedziło 155 000 osób. W Tropical Islands zatrudnionych jest około 500 pracowników.
Położenie geograficzne.
Tropical Islands znajduje się około 60 km na południe od centrum Berlina i około 90 km na zachód od granicy z Polską w Gubinie. Park wypoczynku zlokalizowany jest w pobliżu miejscowości Briesen/Brand, w południowej części gminy Halbe w Brandenburgii. Hala Tropical Islands jest położona na wysokości około 70 m n.p.m.
Dojazd.
Do Tropical Islands można dojechać autostradą A13 (zjazd Staakow), następnie drogą lokalną 711 prowadzącą przez Brand w kierunku północno-wschodnim do Krausnick.
Dojazd pociągiem do stacji Brand na linii kolejowej Berlin-Görlitz.
Historia.
W latach 1938-45 na terenie dzisiejszego parku rozrywki znajdowało się lotnisko wojskowe niemieckich sił powietrznych dla szkoły lotniczej Brand-Guben. Pod koniec II wojny światowej lotnisko służyło do operacji powietrzno-lądowych transportowym siłom powietrznym oraz jako zapasowe lotnisko dla myśliwców. W ostatnich miesiącach wojny lotnisko przeszło pod dowództwo sił powietrznych Wehrmachtu.
W 1945 roku lotnisko zajęła armia radziecka. Z biegiem lat awansowało ono do jednego z największych lotnisk wojskowych NRD. W 1992 r. teren lotniska przeszedł pod zarząd Kraju Związkowego Brandenburgii i został oczyszczony ze zbiorników z paliwem lotniczym oraz amunicji. W tym czasie należał on do Brandenburskiego Towarzystwa Ziemskiego i właścicieli prywatnych. W 1998 r. przeszedł na własność firmy CargoLifter AG. Na byłym terenie militarnym miało powstać nowoczesne przedsiębiorstwo produkcyjne technologii „lżejszej od powietrza”. Zbudowano halę, a z USA sprowadzono prototyp sterowca CargoLifter CL75 AirCrane, który miał być produkowany w hali.
W lipcu 2002 roku źle zabezpieczony sterowiec został zniszczony, a późnym latem 2002 roku przedsiębiorstwo ogłosiło upadłość.
W roku 2003 teren wraz z halą został zakupiony za 17,5 miliona euro przez malezyjskie konsorcjum Tanjong PLC/Colin Au, w celu stworzenia hali Tropical Islands. Otwarcie nastąpiło 19 listopada 2004 roku.
Koncepcja.
Hala Tropical Islands ma 360 metrów długości, 210 metrów szerokości, 107 metrów wysokości i łączną pojemność 5,5 milionów metrów sześciennych. Koszty budowy hali wyniosły około 78 milionów euro.
Hala, która dzięki swemu pierwotnemu przeznaczeniu jest budynkiem odpornym na wpływy atmosferyczne, to największa samonośna konstrukcja świata. Koncern Tanjong kupił ją 11 czerwca 2003 roku za 17,5 miliona euro – z czego 10 milionów euro pochodziło z subwencji kraju związkowego Brandenburgii. Zezwolenie na prace budowlane związane ze zmianą przeznaczenia hali zostało wydane 2 lutego 2004 r. Tropical Islands otwarto 19 grudnia 2004 r.
Wewnątrz hali panuje temperatura 26°C, co w połączeniu z wilgotnością powietrza wynoszącą około 64% przyczynia się do ciepłego, „tropikalnego” mikroklimatu. W hali znajduje się największy las tropikalny świata pod dachem z roślinnością tropikalną, a także plaża. Do dyspozycji odwiedzających są baseny, bary i restauracje. Tropikalna wyspa jest otwarta przez całą dobę i przez cały rok.
Cały kompleks podzielony jest na dwa obszary tematyczne – rekreacyjną Strefę Tropikalną i egzotyczną Strefę Saun. Przy wejściu odwiedzający decydują się na bilet tylko do Strefy Tropikalnej lub także do Strefy Saun. Wszystkie pozostałe transakcje, których goście dokonają na terenie Tropical Islands, zapisywane są na opasce chipowej z funkcją kredytową. Przejście z jednej strefy do drugiej jest możliwe za dodatkową, jednorazową dopłatą dzienną. Za dopłatą dostępne są również inne atrakcje – należą do nich pole do minigolfa, atrakcja African Jungle Lift, przelot balonem, show wieczorne oraz kwatery noclegowe na terenie hali. Zjeżdżalnie wodne (w tym najwyższa w Niemczech, 27-metrowa) oraz jacuzzi dostępne są w cenie biletu. Program rozrywkowy obejmuje wielki show wieczorny, mniejsze widowiska w ciągu dnia (varieté, program animacyjny dla dzieci) oraz imprezy dodatkowe.
Obszary tematyczne.
Na terenie hali stworzono rozmaite obszary tematyczne. Należą do nich:
Rozbudowa.
W listopadzie i grudniu 2006 roku wnętrze parku wypoczynkowego Tropical Islands zostało przebudowane i wzbogacone o dodatkowe atrakcje. Powierzchnię 4 tysięcy metrów kwadratowych przeznaczono na krainę zabaw dla dzieci. W połowie 2007 roku oddano do użytku podzieloną na sześć obszarów Strefę Saun i Wellness. W tej strefie, która jest największym kompleksem saun w stylu tropikalnym, znajdują się: łaźnia parowa wysadzana kamieniami szlachetnymi, sauna kamienna, sauna drzewna, sauna ziołowa, źródło lodowe i grota mgły, a także sztuczne gejzery oraz prysznice lodowe. Estetyka Strefy Saun nawiązuje do budowli zlokalizowanych w Azji Południowo-Wschodniej, które znalazły się na liście światowego dziedzictwa UNESCO, jak indyjski zespół grot z Elefanty czy świątynia Angkor Wat. 
W obszarze rekreacyjnym, czyli Strefie Tropikalnej, znajdują się: wysoka na 27 metrów wieżowa zjeżdżalnia wodna ze czterema ślizgawkami, kraina zabaw dziecka, pole do minigolfa i wielki basen "Morza Południowego" z piaszczystą plażą. W przebieralniach mieści się około 7.000 szafek. Adaptacja hali do nowej działalności kosztowała według danych przedsiębiorstwa 23 miliony euro. Pierwotna łączna suma inwestycji wynosiła 75 milionów euro, z czego 17 milionów euro pochodziło z dotacji kraju związkowego Brandenburgii, które przeznaczono na utrzymanie w Tropical Islands 501 miejsc pracy. 
W 2008 roku w bezpośrednim sąsiedztwie hali otwarto camping ze stanowiskami postojowymi dla przyczep i samochodów campingowych, namiotami tipi z drewna i materiału oraz polem namiotowym przeznaczonym na namioty prywatne. Wiele nowych kwater noclegowych powstało również w samej hali. Obecnie goście mają możliwość skorzystania z noclegu w wielu pokojach i bungalowach zlokalizowanych bezpośrednio na tropikalnej wyspie, wśród egzotycznej scenerii. Ponadto do dyspozycji gości pozostających na noc są tak zwane obozowiska Lasu Tropikalnego z namiotami safari. W 2010 roku oferta noclegowa została wzbogacona o domki wakacyjne w bezpośrednim sąsiedztwie hali, stwarzając tym samym bazę noclegową również na pobyt wielodniowy. 
Problemy.
Liczba odwiedzających odbiega od planowanej przez operatora, który obliczył, że do zwrotu kosztów eksploatacji liczba odwiedzających na przestrzeni roku nie powinna spaść poniżej 1,25 miliona. W pierwszym roku gospodarczym spodziewano się 2,5 miliona gości, jednak ich liczba nie przekroczyła miliona. W 2005 r. park odnotował straty w wysokości 10–20 milionów euro. Do października 2006 roku Tropical Islands odwiedziło około 600 tysięcy gości. W początkowym okresie działalności stosunkowo niską liczbę odwiedzających tłumaczono rozmaitymi przyczynami, między innymi względnie odizolowanym położeniem Tropical Islands. Jedną z przyczyn jest także średnia zarobków w regionie Berlin-Południowa Brandenburgia, niższa od średniej krajowej. W ramach strategii zdobywania nowych grup docelowych działania marketingowe skupiły się również na pozostałych krajach związkowych, a także na klientach zagranicznych, w tym z Polski.
Dzięki zmienionej strukturze cenowej oraz wzbogaceniu oferty noclegowej wzrósł poziom akceptacji Tropical Islands przez odwiedzających. Ówczesny prezes zarządu Ole Bested Hensing podał, że w roku gospodarczym 2008 Tropical Islands udało się po raz pierwszy osiągnąć zysk idący w miliony. To bezpośredni skutek wzbogacenia oferty noclegowej w samej hali.
W fazie początkowej funkcjonowania Tropical Islands niejakie problemy stwarzała hodowla roślin, które ze względu na "światłoszczelną" kopułę nie otrzymywały światła dziennego. W październiku 2005 roku z południowej części kopuły, znajdującej się po stronie Morza Południowego, usunięto elementy stalowe i zastąpiono je specjalną folią z ETFE przepuszczającą promienie UV. Tak powstało gigantyczne „okno” o powierzchni 20 tysięcy metrów kwadratowych, dzięki któremu do środka wpada wystarczająca ilość światła słonecznego. Rośliny, które posadzono wówczas w Tropical Islands, dobrze się przyjęły. Nadają one autentycznego charakteru Lasowi Tropikalnemu i Wiosce Tropikalnej.

</doc>
<doc id="1249265" url="https://pl.wikipedia.org/wiki?curid=1249265" title="Richard Dawkins Foundation for Reason and Science">
Richard Dawkins Foundation for Reason and Science

Richard Dawkins Foundation for Reason and Science (RDFRS lub RDF) – fundacja non-profit założona przez Richarda Dawkinsa w 2006 roku. Przewodniczącym fundacji jest Richard Dawkins.
Misją fundacji jest wspieranie edukacji naukowej, krytycznego myślenia i opartego na dowodach zrozumienia świata naturalnego, oraz poszukiwanie dróg przezwyciężenia religijnego fundamentalizmu, przesądów, nietolerancji i cierpienia.
Fundacja finansuje badania nad psychologią wiary i religii, naukowe programy edukacyjne oraz popiera i upowszechnia świeckie organizacje charytatywne.
2 kwietnia 2007 na stronie internetowej Fundacji zaczął działać sklep internetowy, w którym można kupić m.in. "Growing Up in the Universe" – DVD z wykładami od 1991 r. – które właśnie dzięki temu po raz pierwszy trafiły do sprzedaży.

</doc>
<doc id="1249266" url="https://pl.wikipedia.org/wiki?curid=1249266" title="Alive 2">
Alive 2

Alive 2 – długogrająca płyta koncertowa amerykańskiego zespołu thrash metalowego Anthrax, druga tego typu w ich dyskografii, wydana w 2005 roku.
Płyta została nagrana w oryginalnym składzie ponownie utworzonym na czas tournée w 2005 z Joeyem Balladonną i Danem Spitzem i zawiera utwory z płyt od Fistful of Metal do Persistence of Time z okresu, kiedy Anthrax grał bez wokalisty Johna Busha. Rejestracja koncertu miała miejsce 3 czerwca 2005 roku. W przeciwieństwie do poprzedniej płyty Music of Mass Destruction CD i DVD sprzedawane były oddzielnie jako „Alive 2: The Music” i „Alive 2: The DVD”.
Po zakończeniu trasy koncertowej Belladonna i Spitz ponownie opuścili Anthrax, do zespołu nie wrócił też Bush.
Utwory.
DVD.
DVD zawiera dodatkowo:

</doc>
<doc id="1249268" url="https://pl.wikipedia.org/wiki?curid=1249268" title="Zespół Szkół Technicznych w Kole">
Zespół Szkół Technicznych w Kole

Zespół Szkół Technicznych w Kole – jedna z czterech kolskich szkół ponadpodstawowych. Położona jest w pobliżu dworca kolejowego, na terenie osiedla Przedmieście Warszawskie. Założona w 1905 r.
Historia.
Pierwsze informacje dotyczące szkolnictwa zawodowego na terenie miasta Koła pochodzą z lat 1905–1918, kiedy to przy miejscowej szkole początkowej istniała szkoła niedzielna rzemieślnicza. Szkoła ta przeznaczona była dla terminatorów rzemieślniczych.
W 1920 roku Zarząd Miejski i Rada Rzemieślnicza zorganizowały Wieczorowe Kursy rzemieślnicze, które później przekształcona w Publiczną Szkołę Zawodową Dokształcającą.
W okresie międzywojennym szkoła mieściła się w budynku przy Placu Szkolnym (obecnie ul. Szkolna). Po zakończeniu II wojny światowej działalność dydaktyczną wznowiona w murach Szkoły Powszechnej nr 3 przy ul. Toruńskiej 60. kolejnymi siedzibami szkoły były: budynek dzisiejszej Szkoły Podstawowej nr 1 przy Placu Szkolnym (w latach 1948–1951), gmach po byłym Liceum Administracyjno-Handlowym przy ul. Sienkiewicza (1951–1952) oraz budynek Technikum Handlowego przy ul. Mickiewicza (1952–1972). W 1952 roku nastąpiła zmiana nazwy szkoły na Zasadnicza Szkoła Zawodowa. Od roku szkolnego 1952/53 przy szkole produkowano m.in. piły mechaniczne, nożyce i podzielnice dla takich zakładów jak H. Cegielski – Poznań i Fabryka Maszyn Żniwnych.
Z dniem 1 września 1960 roku Dyrekcja Zasadniczej Szkoły Zawodowej w Kole z polecenia Kuratorium Okręgu Szkolnego Poznańskiego objęła nadzór pedagogiczny nad Zasadniczą Szkołą Zawodową w Dąbiu. 1 stycznia 1961 roku obie szkoły połączono w jedną jednostkę administracyjną pod dyrekcją Zasadniczej Szkoły Zawodowej w Kole. Formalnie szkoła w Dąbiu zakończyła swą działalność w sierpniu 1966 roku. Kształcenie na poziomie średnim w Zasadniczej Szkole zawodowej rozpoczęło się w 1971 roku, wraz z powstaniem czteroletniego Liceum Zawodowego.
W 1966 roku przy szkole oddano do użytku bursę na 280 miejsc. We wrześniu 1972 roku szkoła otrzymała nową siedzibę w budynku mieszczącym się przy ul. Kolejowej 11.
Zarządzeniem Kuratora Okręgu Szkolnego Poznańskiego z 28 sierpnia 1973 roku szkoła zaczęła funkcjonować jako Zespół Szkół Zawodowych.
We wrześniu 1975 roku uruchomiono Technikum Wieczorowe dla Pracujących na podbudowie Zasadniczej Szkoły Zawodowej, a w roku szkolnym 1978/1979 rozpoczęto naukę w pięcioletnim Technikum Samochodowym na podbudowie Szkoły Podstawowej oraz w trzyletnim Technikum o tej samej specjalności, ale na podbudowie Szkoły Zawodowej. We wrześniu 1984 roku uruchomiono trzyletnie Technikum Mechaniczne na podbudowie Szkoły Zawodowej.
W 2002 roku Zespół Szkól Zawodowych przekształcił się w Ponadgimnazjalny Zespół Szkół Zawodowych, a od 1 listopada 2006 roku nosi nazwę Zespół Szkół Technicznych. Organem prowadzącym szkołę jest starostwo powiatowe.
Szkoła ma swoją siedzibę w gmachu przy ul. Kolejowej 11. Od 2020 roku funkcję dyrektora sprawuje Katarzyna Poronin.
Dyrektorzy szkoły.
Źródło:

</doc>
<doc id="1249269" url="https://pl.wikipedia.org/wiki?curid=1249269" title="David Young">
David Young

David Ivor Young, baron Young of Graffham (ur. 27 lutego 1932, zm. 8 grudnia 2022) – brytyjski polityk i przedsiębiorca, członek Partii Konserwatywnej, minister w rządach Margaret Thatcher.
Życiorys.
Wykształcenie odebrał w Christ's College w Finchley oraz na University College w Londynie, gdzie studiował prawo. W 1956 r. rozpoczął praktykę prawniczą. Wkrótce jednak zrezygnował z niej i rozpoczął pracę dla Great Universal Stores. W 1961 r. został przewodniczącym Eldonwall Ltd. W latach 70. był dyrektorem Town and City Properties Ltd oraz przewodniczącym Manufacturers Hanover Property Services Ltd. Działał również w wielu organizacjach charytatywnych, m.in. w British Organization for Rehabilitation by Training (w 1975 r. został jej przewodniczącym, a w latach 1980–1982 był jej prezesem), International Council of Jewish Social and Welfare Services (której w 1981 r. został przewodniczącym).
W 1977 r. został członkiem rady zarządającej Centrum Studiów Politycznych, "think-tanku" Partii Konserwatywnej. Po wyborach 1979 r. został jego dyrektorem. Jednocześnie został doradcą ministra przemysłu sir Keitha Josepha, odpowiedzialnym za prywatyzację. W 1981 r. minister zatrudnienia Norman Tebbit mianował Younga przewodniczącym Manpower Services Commission, rządowej agencji zajmującej się problemami bezrobocia.
10 sierpnia 1984 r. otrzymał dożywotni tytuł parowski barona Young of Graffham i zasiadł w Izbie Lordów. 11 września został członkiem gabinetu jako minister bez teki, zajmujący się sprawami bezrobocia. 2 września 1985 r. został ministrem resortowym, obejmując deparament zatrudnienia. Brał udział w kampanii wyborczej przed wyborami 1987 r. Konkurował tam z Normanem Tebbitem, z którym na tydzień przed wyborami pokłócił się o przedwyborczą strategie (tzw. "Wobbly Thursday").
Po wyborach Young otrzymał stanowisko ministra handlu i przemysłu. Pozostawał na tym stanowisku do 1989 r. i w tym czasie sprywatyzował resztę państwowego przemysłu. W maju 1989 r. zrezygnował ze stanowisk rządowych. Pozostał jednak na stanowisku wiceprzewodniczącego Partii Konserwatywnej. Z tego stanowiska zrezygnował w 1990 r., po rezygnacji Margaret Thatcher.
W latach 90. Young powrócił do działalności biznesowej. Był dyrektorem Salomon Inc. oraz przewodniczącym Cable and Wireless. Od 1993 r. był przewodniczącym Instytutu Dyrektorów, a od 1995 r. przewodniczącym Rady University College w Londynie. W 1996 r. utworzył swoją własną firmę, Young Associates Ltd. W 1990 r. ukazała się jego autobiografia, "The Enterprise Years".

</doc>
<doc id="1249274" url="https://pl.wikipedia.org/wiki?curid=1249274" title="Be with You.">
Be with You.

be with you. - dwudziesty szósty singel BoA Kwon. Płyta została wydana w wersji CD i CD+DVD.
25 stycznia 2008 r. singel wyciekł do internetu.

</doc>
<doc id="1249275" url="https://pl.wikipedia.org/wiki?curid=1249275" title="Bir al-Maksur">
Bir al-Maksur

Bir al-Maksur (hebr. ביר אל-מכסור, arab. بئر المكسور; ang. Bir al-Maksur) – samorząd lokalny położony w Dystrykcie Północnym, w Izraelu.
Położenie.
Miejscowość Bir al-Maksur jest położona na wysokości 250 m n.p.m. na wzgórzach zamykających od zachodu Dolinę Bejt Netofa w Dolnej Galilei na północy Izraela. Na północy wznoszą się wzgórza Har Channaton (334 m n.p.m.) i Giwat Michman (288 m n.p.m.). Na wschód od miejscowości znajduje się zbiornik retencyjny "Eszkol". W 1964 roku wybudowano kanał wodociągowy Mekorot, który doprowadza do niego wodę z jeziora Tyberiadzkiego. Otwarty kanał ma długość 17 km, szerokość wynosi 19,4 metra, szerokość dna 12 metrów i głębokość 2,6 metra. Zbiornik retencyjny "Eszkol" składa się w rzeczywistości z dwóch oddzielnych zbiorników, w których woda jest oczyszczana i sprawdzana przed transportem na południe kraju na pustynię Negew. W jej otoczeniu znajdują się miasto Szefaram, miejscowości Ka’abije-Tabbasz-Hajajre, I’billin i Kefar Maneda, kibuce Harduf, Channaton i ha-Solelim, wioski komunalne Allon ha-Galil, Adi, oraz wioski arabskie Sawaid Chamrija, Dumajda.
Bir al-Maksur jest położone w Poddystrykcie Akki, w Dystrykcie Północnym Izraela.
Demografia.
Zgodnie z danymi Izraelskiego Centrum Danych Statystycznych w 2011 roku w Bir al-Maksur żyło prawie 8 tys. mieszkańców, z czego prawie wszyscy Arabowie muzułmanie. Wskaźnik wzrostu populacji w 2011 roku wynosił 2,6%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Bir al-Maksur w 2009 roku wynosiło 4092 ILS (średnia krajowa 7070 ILS).
Historia.
Na przełomie XIX i XX wieku w rejonie tym znajdowały się tymczasowe obozowiska koczowniczych plemion beduińskich. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili operację Hiram, i w październiku 1948 roku zajęli ten obszar. Po wojnie podjęto działania przymusowego osiedlania koczowniczych plemion beduińskich. W rejonie tym w 1950 roku powstały cztery beduińskie wioski – Bir al-Maksur, Awabida, Mukman i HaSnija – nazwane od klanów, które w nich zamieszkały. Pomimo to, Bir al-Maksur została oficjalnie uznana za wioskę dopiero w 1975 roku. Umożliwiło to jej dalszy rozwój i w 1990 roku uzyskała status samorządu lokalnego.
Nazwa.
Nazwa miejscowości w języku arabskim oznacza "Mocno Złamane". Istnieją dwie wersje tłumaczenia pochodzenia tej nazwy. Pierwsza odnosi się do studni położonej u podnóża wzgórza, na którym znajduje się wieś. Podczas zimowej pory deszczowej ściany muru studni zostały zniszczone pod naporem wody lokalnej powodzi. Drugie tłumaczenie mówi, że w okresie Mandatu Palestyny przy studni pośliznął się brytyjski oficer, który złamał nogę.
Symbole.
Herb miejscowości został oficjalnie opublikowany w marcu 1996 roku. Ma on kształt tarczy, w której podstawie umieszczono nazwę miejscowości pisaną w języku arabskim. Po jej bokach znajdują się kłosy pszenicy, reprezentujące znaczenie rolnictwa w lokalnej gospodarce. Wewnątrz herbu umieszczono wizerunki gałązek oliwnych, meczetu, namiotów i palm. Powyżej widnieje nazwa miejscowości w języku hebrajskim.
Polityka.
Siedziba władz samorządowych znajduje się w północnej części miejscowości.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości znajduje się dom kultury z biblioteką publiczną.
Edukacja i nauka.
W miejscowości znajdują się 4 szkoły, w tym 3 podstawowe. W 2010 roku uczyło się w nich 2,1 tys. uczniów, w tym prawie 1,2 tys. w szkołach podstawowych. Średnia uczniów w klasie wynosiła 30.
Sport i rekreacja.
W północnej części miasta znajduje się boisko do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Podstawą lokalnej gospodarki pozostaje rolnictwo, chociaż coraz większą rolę odgrywają usługi i handel. Wielu mieszkańców pracuje w okolicznych strefach przemysłowych.
Transport.
Z miejscowości wyjeżdża się na południe na drogę ekspresową nr 79, którą jadąc na północny zachód dojeżdża się do miasta Szefaram, lub jadąc na południowy wschód dojeżdża się do węzła z drogą ekspresową nr 77.

</doc>
<doc id="1249277" url="https://pl.wikipedia.org/wiki?curid=1249277" title="Paulina James">
Paulina James

Paulina James (ur. 29 października 1986 w Newport Beach) – amerykańska aktorka pornograficzna pochodzenia hiszpańsko-portugalskiego.
Życiorys.
Wczesne lata.
Urodziła się i dorastała w Newport Beach w Orange County w Kalifornii. Wychowywała się w przeciętnej rodzinie. Matka była fryzjerką, a ojciec makijażystą. W wieku 5 lat po raz pierwszy wystąpiła jako modelka. Często pojawiała się na pokazach piękności, w teledyskach oraz reklamach. Wystąpiła również w telewizyjnym westernie NBC "Hazardzista powraca" ("The Gambler Returns: The Luck of the Draw", 1991) z Kennym Rogersem. Szybko ukończyła szkołę średnią, w której przez pewien czas była cheerleaderką. Następnie studiowała biznes i projektowanie ubrań na miejscowej uczelni. W wieku 20 lat wyprowadziła się do Los Angeles.
Kariera.
Do kariery gwiazdy porno przybliżyła ją agencja aktorska. Jej zajęciem było rozdawanie ulotek na targach erotycznych Erotica LA w 2006 roku. Później znajomy zaproponował jej udział w filmach dla dorosłych i rozpoczęła się jej kariera porno. Po roku spędzonym w branży porno podpisała ekskluzywny trzyletni kontrakt z SexZ Pictures.
Po raz pierwszy wzięła udział w scenie seksu analnego z Evanem Stone’em w filmie "The Perils of Paulina" (2007). W marcu 2008 James ogłosiła, że odchodzi na roczną przerwę z powodu ciąży.
Spotykała się z aktorem i reżyserem porno Randym Westem.

</doc>
<doc id="1249279" url="https://pl.wikipedia.org/wiki?curid=1249279" title="Aleksandra Goniewicz">
Aleksandra Goniewicz

Aleksandra Goniewicz z domu Kruk (ur. 29 października 1984 roku w Elblągu) − polska siatkarka grająca na pozycji przyjmującej, reprezentantka kraju. W sezonie 2012/2013 zawodniczka Budowlanych Łódź, a następnie w greckiej drużynie AEK Ateny. Od sezonu 2014/2015 reprezentuje Wisłę Warszawa.
W 2011 roku wraz z reprezentacją wzięła udział w Pucharze Jelcyna oraz w World Grand Prix.

</doc>
<doc id="1249281" url="https://pl.wikipedia.org/wiki?curid=1249281" title="Planeta FM">
Planeta FM

Planeta FM – sieć trzynastu lokalnych rozgłośni radiowych, nadająca drogą naziemną w latach 2002–2013, a obecnie dostępna jedynie za pośrednictwem streamu internetowego. Większość jej stacji adresowała swój program głównie do ludzi młodych.
Początkowo właścicielem Planety był holding Ad.point, który w sierpniu 2007 stał się częścią grupy radiowej Eurozet. 29 maja 2013 spółka poinformowała o podjęciu decyzji o zastąpieniu Planety FM w eterze marką ZET Gold, które nastąpiło miesiąc później, tj. w nocy z 29 na 30 czerwca.
W marcu 2019 na bazie dotychczasowego serwisu internetowego Planeta.fm, holding Eurozet uruchomił portal informacyjno-rozrywkowy Planeta.pl.
Formaty muzyczne.
Stacje wchodzące w skład sieci Planeta FM nadawały w czterech znacząco różniących się pomiędzy sobą formatach programowych i muzycznych. Rozgłośnie w Warszawie (jej program był dostępny również w Krakowie) i Łodzi emitowały program w formacie CHR ukierunkowanym na muzykę elektroniczną (dubstep, synth pop, wcześniej w playliście przeważał house) oraz muzyka r'n'b. Od 2011 pojawiało się także więcej brzmień alternatywnych.
Najstarsza część tejże sieci – stacje nadające w Katowicach, Bielsku-Białej i Opolu również reprezentowały format CHR, jednak oferowały oprócz popu i r'n'b więcej muzyki w klimatach Euro trance.
Z kolei Radio Planeta Poznań (funkcjonujące przed 6 grudnia 2008 pod nazwą "RMI FM") skupiało się na niekomercyjnej muzyce house i trance.
Pozostałe rozgłośnie sieci (nadające w Kielcach, Koninie, Olsztynie i na Mazurach) emitowały program o najbardziej uniwersalnym, muzyczno-informacyjnym charakterze z przewagą brzmień popowych z lat 80. i 90.
Historia.
Radio Planeta FM powstało 1 lutego 2002 roku z przekształcenia bytomskiego Radia SBB Rodło – z chwilą przejęcia stacji przez grupę radiową Ad.point – i początkowo funkcjonowało jako rozgłośnia lokalna. W niedługim czasie nazwę Planeta FM przybrały jednak również kolejne stacje Ad.pointu: Radio Flash w Opolu i Krakowie (krakowska nadawała do 2007 roku, gdy przyłączono ją do projektu Antyradio) oraz Radio Delta z Bielska-Białej. Natomiast w 2006 roku nadawanie rozpoczęła nowa rozgłośnia sieci w Kielcach, w odróżnieniu jednak od pozostałych emitująca program o bardziej uniwersalnym charakterze – skierowany nie tylko do młodzieży.
10 sierpnia 2007 roku grupa radiowa Ad.point została przejęta przez holding Eurozet, który podjął decyzję o rozszerzeniu zasięgu Planety FM poprzez jej połączenie z inną stacją ze swego portfolio – ponadregionalną Radiostacją. Powiększona o nadajniki w kilkunastu miastach Polski sieć rozpoczęła działalność 1 marca 2008 roku. Tego samego dnia nadawanie pod marką Planeta FM rozpoczęły również stacje Radia Flash z Konina i Słupcy, od listopada 2007 emitujące program analogiczny jak Radio Planeta Kielce
6 grudnia 2008 nastąpiła reorganizacja sieci Planeta FM. Na koncesji byłej Radiostacji uruchomiono nowy projekt radiowy Chilli ZET, któremu tym samym przekazano znaczącą część częstotliwości ponadregionalnej Planety FM. Program w jej formacie pozostał obecny w Warszawie, Krakowie i Łodzi (wykorzystano w tym celu koncesje Jazz Radia i łódzkiego Radia Pogoda). Jednocześnie do sieci Planeta FM włączono rozgłośnie grupy Eurozet nadające dotychczas pod innymi markami: Radio RMI FM z Poznania oraz cztery stacje Radia WaMa – zachowując dotychczasowe formaty tychże. Ponadto bez zmian pod marką Planety emitowały program rozgłośnie w Katowicach, Opolu, Bielsku-Białej, Kielcach, Koninie i Słupcy.
3 stycznia 2011 zmienił się slogan sieci: ze "100% imprezowych hitów" na "W rytmie..." (jego dalsza część zależała od miasta, w którym Planeta FM nadawała naziemnie). Owa zmiana miała za zadanie podkreślenie lokalności Planety. Oprócz tego sieć zyskała nowe dżingle. Ponadto nowemu linerowi towarzyszyła kampania reklamowa "Born To Party".
W lutym 2012 nastąpiły pewne zmiany w ramówce warszawskiej podsieci Planeta FM. Listę przebojów „Total Chart” nadawaną dotychczas od poniedziałku do piątku między 17:00 a 19:00 (w latach 2009–2012), przeniesiono na niedzielne popołudnie. Z kolei od poniedziałku do czwartku, w godzinach wieczornych można było słuchać publicystycznej audycji „Młodzi Głośni”, poświęconej najnowszym zjawiskom i trendom
popularnym wśród młodych ludzi. Głos w dyskusji również mogli zabierać radiosłuchacze.
30 czerwca 2013 o północy na dotychczasowych częstotliwościach Planety pojawiło się Radio ZET Gold, adresujące swój program głównie do dojrzałego odbiorcy. Od tamtej pory słuchanie Planety FM jest możliwe wyłącznie za pośrednictwem internetu.
W grudniu 2017 podjęto decyzję o przekształceniu strony Planety FM w portal informacyjno-rozrywkowy, który początkowo miał być poświęcony m.in. tematyce gier komputerowych. Od tamtej pory stream internetowy Planety jest dostępny na uruchomionej w lutym 2017 platformie streamingowej rozgłośni holdingu Eurozet – Radiostacja.pl.
Płyty.
Serie płyt (wydawane dawniej i obecnie), opatrzone logo Radia Planeta FM:

</doc>
<doc id="1249282" url="https://pl.wikipedia.org/wiki?curid=1249282" title="Fineas Nigellus Black">
Fineas Nigellus Black



</doc>
<doc id="1249283" url="https://pl.wikipedia.org/wiki?curid=1249283" title="Georges Claude">
Georges Claude

Georges Claude (ur. 24 września 1870 w Paryżu, zm. 23 maja 1960 w Saint-Cloud) – francuski fizyk i wynalazca.
Życiorys.
W 1902 roku, wraz z przedsiębiorcą Paulem Delorme założyli przedsiębiorstwo Air Liquide, wykorzystujące skraplanie powietrza do produkcji tlenu na dużą skalę.
Również ok. 1902 jako pierwszy uzyskał światło przepuszczając prąd elektryczny przez zapieczętowaną rurę zawierającą gaz obojętny (neon). Z tego względu jest uważany za wynalazcę lampy neonowej.
Był zdeklarowanym nacjonalistą, działającym w Akcji Francuskiej.

</doc>
<doc id="1249284" url="https://pl.wikipedia.org/wiki?curid=1249284" title="Tuszewo (Grudziądz)">
Tuszewo (Grudziądz)

Tuszewo – dzielnica Grudziądza, położona we wschodniej części miasta.
Historia.
Dawniej obowiązywała nazwa Tuszewa (niem. "Tusch", spotyka się również w dokumentach: "Tuseph", "Tuschino", "Tuschow", "Tawsche", "Tusschaw"). Niegdyś była to wieś pod Grudziądzem. W przywileju lokacyjnym miasta z 18 czerwca 1291 jako jeden z punktów granicznych miasta wymienione jest Jezioro Tuszewskie (zanikło w 1415 roku). W XIV wieku folwark Tuszewo należał do zamku grudziądzkiego. Wieś Tuseph była wymieniona w przywileju łowickim z 1222 roku, a w przywileju z roku następnego jest wymieniona nazwa Tuschino. W 1398 roku Krzyżacy mieli w Tuszewie folwark, a w nim hodowali ponad 2000 owiec. Na podstawie pierwszego znanego przywileju wystawionego przez grudziądzkiego starostę Jana Zborowskiego, osiedlili się tu holenderscy menonici jako dzierżawcy. W 1789 roku Tuszewo było wsią królewską o 25 dymach. W 1857 roku uwłaszczono 17 dzierżawców. W 1885 roku Tuszewo miało powierzchnię 336 ha, zamieszkiwało je 195 mieszkańców w 29 domach. Z okresu XIX i 1 pół. XX wieku w Tuszewie zachowały się 3 (obecne zapomniane) cmentarze.
W 1906 roku wybudowano w Tuszewie fort. W 1913 roku oddano do użytku Zakłady Graficzne Wiktora Kulerskiego. W 1925 roku odwiedził je prezydent Rzeczypospolitej Stanisław Wojciechowski.
W roku 1931 obszar Tuszewa obejmował 345,5 ha, zamieszkiwało je 607 osób. Tuszewo włączono do Grudziądza w dwóch etapach: pierwszą część w 1934 roku, drugą w 1954 roku.
Komunikacja.
Dojazd autobusami MZK Grudziądz linii: 4, 8, 15. Gminna Komunikacja Autobusowa linia: G4. Istnieje także połączenie prywatne przewoźnika Merc-Bus w kierunku Wielkich Lnisk i Salna.

</doc>
<doc id="1249285" url="https://pl.wikipedia.org/wiki?curid=1249285" title="Radio Planeta">
Radio Planeta



</doc>
<doc id="1249287" url="https://pl.wikipedia.org/wiki?curid=1249287" title="Sergio Minero Pineda">
Sergio Minero Pineda

Sergio Minero Pineda (ur. 21 lutego 1974) – kostarykański szachista i trener szachowy, w latach 1994–1996 reprezentant Salwadoru, mistrz międzynarodowy od 1997 roku.
Kariera szachowa.
W drugiej połowie lat 80. awansował do ścisłej czołówki kostarykańskich szachistów. W czasie swojej kariery trzykrotnie zwyciężał w indywidualnych mistrzostwach kraju (1992, 1999, 2004) oraz również trzykrotnie (1988, 1990, 2002) reprezentował barwy Kostaryki na szachowych olimpiadach.
W 2002 r. zwyciężył w kołowym turnieju w Mondariz, w 2003 r. podzielił I m. (wspólnie z Wiktorem Michalewskim) w San Salvador, natomiast w 2004 r. podzielił II m. (za Alejandro Ramirezem, wspólnie z Alexisem Murillo) w San José.

</doc>
<doc id="1249291" url="https://pl.wikipedia.org/wiki?curid=1249291" title="Marek Kłoczko">
Marek Kłoczko

Marek Franciszek Kłoczko (ur. 3 grudnia 1951 w Augustowie) – polski polityk, menedżer i działacz gospodarczy, poseł na Sejm I kadencji.
Życiorys.
Ukończył w 1976 studia na Budapesti Műszaki Egyetem, a w 1979 na Wydziale Ekonomiki Produkcji Szkoły Głównej Planowania i Statystyki w Warszawie. Był tłumaczem przysięgłym języka węgierskiego. Pracował w przemyśle elektronicznym, w latach 1987–1990 pełnił funkcję dyrektora Warszawskich Zakładów Telewizyjnych „Elemis”.
Od 1991 do 1993 sprawował jednocześnie mandat posła I kadencji wybranego z listy Polskiej Partii Przyjaciół Piwa w okręgu leszczyńsko-zielonogórskim. Po rozłamie w macierzystej partii należał do klubu poselskiego Polski Program Gospodarczy (tzw. Duże Piwo), który 6 listopada 1992 wraz z posłami KLD współtworzył klub Polski Program Liberalny. W 1993 jako niezależny bez powodzenia kandydował do Senatu, później wycofał się z polityki.
Od początku lat 90. związany z Krajową Izbą Gospodarczą. W 1990 objął funkcję dyrektora generalnego izby, w 1993 został sekretarzem generalnym KIG, a w 2014 wiceprezesem i dyrektorem generalnym izby. W 2015 powołany na wiceprezesa europejskiego zrzeszenia gospodarczego Eurochambres.
Zarządzał polskim udziałem na Expo 2000, był komisarzem generalnym polskiej sekcji Expo 2005. Występował jako ekspert gospodarczy w programie "Plus Minus". Został powołany na konsula honorowego Salwadoru.
Oznaczenia.
Odznaczony m.in. Krzyżem Kawalerskim (1998), Oficerskim (2000) i Komandorskim (2005) Orderu Odrodzenia Polski, Orderem Zasługi Republiki Węgierskiej (1990), estońskim Orderem Gwiazdy Białej III klasy (2002) oraz litewskim Order Wielkiego Księcia Giedymina V klasy (2002).

</doc>
<doc id="1249296" url="https://pl.wikipedia.org/wiki?curid=1249296" title="Kod z powrotem do zera">
Kod z powrotem do zera

Kod z powrotem do zera () – kod transmisyjny stosowany w telekomunikacji, w których sygnał przekazuje się przez nadajnik, którego stan może przyjmować trzy poziomy wartości (symbole transmisji , mogą być ogólnie określane jako +1, 0 i -1). W trakcie nadawania w każdym bicie sygnał wraca do zera. Sygnał jest samotaktujący. Oznacza to że nie potrzeba transmitowania sygnału zegara, ale powoduje też, że wykorzystane jest dwukrotnie szersze pasmo niż w przypadku kodu NRZ.
"Zero" pomiędzy impulsami jest stanem neutralnym lub spoczynkowym, tak jak zerowa amplituda w impulsowej modulacji amplitudy (PAM), zerowa faza w modulacji PSK albo środkowa częstotliwość w modulacji FSK. Ten stan "zera" znajduje się zazwyczaj w połowie odległości między stanem określającym binarną '1' a stanem określającym binarne '0'.
Kod RZ posiada składową stałą, która jest rezultatem długich ciągów '1' lub '0'.
Kodowanie unipolarne RZ (dwupoziomowe RZ).
Odmianą kodowania RZ jest kodowanie unipolarne (dwupoziomowe) z powrotem do zera. W kodowaniu tym jedynka bitowa jest kodowana tak jak w RZ, a zero nie generuje impulsu. Zaletą systemu jest to, że tylko dwie wartości poziomu (+1 i 0) są potrzebne jako symbole i dlatego kodowanie to łatwo zrealizować w konwencjonalnych układach cyfrowych. Wadą jest to, że wysyłanie długich ciągów bitów zerowych, nie zmienia sygnału, a zatem synchronizacja odbiornika jest niemożliwa.
Rozwiązaniem problemu synchronizacji jest na przykład przesyłanie bitów startu i stopu lub kodowanie sygnału, by nie miał długich ciągów zer.
Kod z powrotem do zera w telekomunikacji światłowodowej.
W komunikacji światłowodowej kodowanie RZ realizuje się „transmitując” '0' przez wyłączenie światła, zaś '1' przez włączenie światła na krótką chwilę i wyłączenie na resztę czasu trwania bitu.
Tak jak kod NRZI, optyczny kod z powrotem do zera jest samotaktujący jeśli '1' pojawiają się wystarczająco często – długie ciągi '0' mogą spowodować utratę synchronizacji.
Zaletą optycznego kodu RZ w porównaniu do prostszego kodu NRZ (gdzie długie ciągi '1' nie wymagają wyłączania światła) jest to że typowe diody LED mogą rozpraszać przez krótkie chwile dużą moc, która mogłaby je przegrzać lub zniszczyć, gdyby była wytwarzana ciągle.
Odmianą optycznego kodu RZ jest kod z powrotem do zera z wytłumioną nośną (Carrier Suppressed Return-to-Zero, CS-RZ). W łączach o wysokiej szybkości okresowe odwracanie optycznej fazy impulsów wytłumia nośną. Sygnał CS-RZ jest odbierany dekoderem RZ – impuls światła niezależnie od fazy dekoduje jako '1', a każdy dłuższy brak impulsu jako '0'.
Odwrócony kod z powrotem do zera (Return-to-Zero Inverted).
Odwrócony kod z powrotem do zera (Return to Zero Inverted RZI) Dwupoziomowy system kodowania, w którym bit bity koduje się odwrotnie niż w dwupoziomowym kodowaniu z powrotem do zera. Bit o wartości 0 jest kodowany impulsem sygnału z powrotem do zera po części czasu kodowania bitu, a o wartości '1' nie generuje impulsu. Kod ten jest używany (z impulsem długości 3/16 czasu trwania bitu) w komunikacji IrDA, synchronizację zapewnia nadawanie przed każdym bajtem, bitu startu o wartości 0 oraz bitu stopu o wartości 1.

</doc>
<doc id="1249298" url="https://pl.wikipedia.org/wiki?curid=1249298" title="Robin Sachs">
Robin Sachs

Robin David Sachs (ur. 5 lutego 1951 w Londynie, zm. 1 lutego 2013 w Los Angeles) – angielski aktor teatralny, telewizyjny i filmowy.
Życiorys.
Wczesne lata.
Syn pary aktorskiej Leonarda Sachsa i Eleanor Summerfield, dorastał w Londynie, gdzie studiował aktorstwo w Royal Academy of Dramatic Art. 
Kariera.
Występował na londyńskim West Endzie, zanim pojawił się na dużym ekranie w dramacie "Henryk VIII i jego sześć żon" ("Henry VIII and His Six Wives", 1972) jako Thomas Culpeper, jeden z ulubionych dworzan króla Anglii Henryka VIII. Niebawem trafił na szklany ekran w serialach BBC: "Schodami w górę, schodami w dół" ("Upstairs, Downstairs", 1973), "Quiller" (1975), "Wschodnia Lynne" ("East Lynne", 1976) z Christopherem Cazenove i ITV "Sąd koronny" ("Crown Court", 1976).
Zagrał postać Adama Carringtona, pierworodnego syna Blake’a Carringtona (John Forsythe) i Alexis Colby (Joan Collins) w telefilmie Aaron Spelling Productions ' ("Dynasty: The Reunion", 1991). Można go było zobaczyć w serialach CBS: "Gliniarz i prokurator" ("Jake and the Fatman", 1991) z Marcią Cross, ' ("Murder, She Wrote", 1993), "Diagnoza morderstwo" ("Diagnosis Murder", 1994) ze Scottem Baio, "Strażnik Teksasu" ("Walker, Texas Ranger", 1995) u boku Chucka Norrisa, "Nash Bridges" (1996) z Donem Johnsonem, serialach Warner Bros.: "Babilon 5" ("Babylon 5", 1994-96, 1998) i "" ("Buffy the Vampire Slayer", 1997-2000) jako Ethan Rayne, w serialu ABC "Agentka o stu twarzach" ("Alias", 2005) z Jennifer Garner oraz w jednym odcinku pt. "The Void" serialu .
Wystąpił także w dwóch produkcjach kinowych: Stevena Spielberga ' ("The Lost World: Jurassic Park", 1997) i Stevena Soderbergha ' ("Ocean’s Eleven", 2001).
W 2010 roku użyczył głosu najemnikowi Zaeedowi Massaniemu w grze "Mass Effect 2". Po raz kolejny wystąpił w tej roli w kontynuacji kosmicznej trylogii, która ukazała się w roku 2012.
Życie prywatne.
Był dwukrotnie żonaty; z Siân Phillips (od 21 grudnia 1979 do 1991) i Casey Defranco (1995-2006).
Zmarł 1 lutego 2013 w Los Angeles na zawał serca w wieku 61 lat.

</doc>
<doc id="1249300" url="https://pl.wikipedia.org/wiki?curid=1249300" title="Aleksander Lagorio">
Aleksander Lagorio

Aleksander Jewgieniewicz Lagorio, ros. Александр Евгеньевич Лагорио (ur. 1852 w Teodozji na Krymie, zm. 1917) – petrograf i mineralog rosyjski, profesor Cesarskiego Uniwersytetu Warszawskiego, dyrektor Warszawskiego Instytutu Politechnicznego – poprzednika Politechniki Warszawskiej.
Życiorys.
Pochodził z rodziny o korzeniach szwajcarskich. W 1875 uzyskał stopień kandydata mineralogii na Uniwersytecie w Dorpacie. Jako asystent przy katedrze geologii wykładał mineralogię w dorpackim Instytucie Weterynaryjnym. Stopień magisterski uzyskał trzy lata później, po odbyciu podróży naukowej na Kaukaz i przedstawieniu rozprawy "O andezytach Kaukazu", a w maju 1880 promowany został na doktora. Krótko po uzyskaniu doktoratu, w roku 1880, mianowany został profesorem nadzwyczajnym Uniwersytetu Warszawskiego. Katedrę tę piastował 18 lat.
Na uczelni warszawskiej był od 1881 sekretarzem Wydziału Fizyczno-Matematycznego, a w latach 1894-1901 dziekanem tegoż Wydziału. Wchodził w skład Komisji Bibliotecznej. Od 1885 był profesorem zwyczajnym w Katedrze Mineralogii. Uczestniczył w pracach rosyjskich towarzystw naukowych - od 1894 był członkiem Petersburskiego Towarzystwa Mineralogicznego, od 1896 członkiem korespondentem Petersburskiej Akademii Nauk, od 1897 członkiem Petersburskiego Towarzystwa Przyrodoznawców.
W 1897 znalazł się w składzie komitetu organizacyjnego Warszawskiego Instytutu Politechnicznego. W kwietniu roku następnego władze powierzyły mu stanowisko pierwszego dyrektora placówki z tytułem profesora zwyczajnego. Znany był z liberalnego stosunku do studiujących Polaków. Z funkcji dyrektora Lagorio odwołany został w sierpniu 1906, kiedy Instytut już od kilku miesięcy pozostawał w stanie zawieszenia, w związku z żądaniami nadania mu polskiego charakteru wysuwanymi przez studentów i pracowników; wznowił działalność dopiero w 1908, pod kierunkiem nowego dyrektora - Władimira Amalickiego, a w 1915 został ewakuowany w głąb Rosji (początkowo do Moskwy, potem do Niżnego Nowogrodu).
Lagorio porzucił karierę naukową, w 1908 r. przeniósł się do Petersburga, gdzie objął kierownictwo wydziału naukowego w Ministerstwie Handlu i Przemysłu. Zmarł w 1917 r. Był kawalerem szeregu rosyjskich odznaczeń, m.in. srebrnego medalu cara Aleksandra III.

</doc>
<doc id="1249306" url="https://pl.wikipedia.org/wiki?curid=1249306" title="Winter of Apokalypse">
Winter of Apokalypse

Winter of Apokalypse – grupa muzyczna ze Stanów Zjednoczonych, grająca black metal. Zespół pochodzi z Portland, Oregon i składa się z byłych członków Thy Infernal.

</doc>
<doc id="1249309" url="https://pl.wikipedia.org/wiki?curid=1249309" title="Jon Cryer">
Jon Cryer

Jon Cryer, właśc. Jonathan Niven Cryer (ur. 16 kwietnia 1965 w Nowym Jorku) – amerykański aktor, scenarzysta i producent. Za występ w sitcomie telewizji CBS, "Dwóch i pół" otrzymał dwukrotnie nagrodę Primetime Emmy Award w 2009 i 2012.
Życiorys.
Urodził się w Nowym Jorku w rodzinie metodystów jako syn Gretchen Cryer (z domu Kiger) i Donalda Davida Cryera. Ma dwie siostry: Robin i Shelley. Uczęszczał do Stagedoor Manor. W 1983 ukończył Bronx High School of Science. Studiował w Royal Academy of Dramatic Art w Londynie.
Pierwszym profesjonalnym występem Cryera była rola Davida w sztuce broadwayowskiej "Torch Song Trilogy", zastępując Matthew Brodericka, którego „bardzo przypominał”. W 1989 ponownie zastąpił Brodericka w przedstawieniu Neila Simona "Brighton Beach Memoirs".
Po zamknięciu oryginalnej produkcji z Matthew Broderickiem z powodu zawału serca reżysera Martina Ritta, w wieku dziewiętnastu lat zagrał postać 16-letniego fotografa amatora Charlesa Cummingsa w komediodramacie Jerry’ego Schatzberga "Wielkie uczucie" ("No Small Affair", 1984) z Demi Moore, Jennifer Tilly i Timem Robbinsem. Potem trafił do obsady komedii romantycznej Howarda Deutcha "Dziewczyna w różowej sukience" ("Pretty in Pink", 1986) jako Philip F. „Duckie” Dale u boku Molly Ringwald. Na szklanym ekranie wystąpił jako Theodore „Teddy” Zakalokis, młody mężczyzna pracujący w holenderskiej agencji talentów, aby uniknąć utknięcia w piekarni swojej grecko-amerykańskiej rodziny w sitcomie CBS "The Famous Teddy Z" (1989).
Posiada swoją gwiazdę na Hollywoodzkiej Alei Gwiazd, przy 6922 Hollywood Boulevard.
Życie prywatne.
W latach 1999-2004 był żonaty z brytyjską aktorką Sarah Trigger, z którą ma syna, Charliego Austina (ur. 27 czerwca 2000). W czerwcu 2007 poślubił dziennikarkę Lisę Joyner, z którą zaadoptował córkę, Daisy (ur. 11 sierpnia 2009).

</doc>
<doc id="1249316" url="https://pl.wikipedia.org/wiki?curid=1249316" title="Instytut Czerwonej Profesury">
Instytut Czerwonej Profesury

Instytut Czerwonej Profesury (ros. Институт красной профессуры, ИКП, ukr. Інститут червоної професури) – była sowiecka uczelnia przygotowująca kadry zajmujące się naukami społecznymi na radzieckich uniwersytetach pod kątem zgodności z pryncypiami marksizmu-leninizmu.
Została utworzona na mocy rozporządzenia Rady Komisarzy Ludowych RFSRR z 11 lutego 1921 roku w Moskwie. Początkowo znajdowała się pod zwierzchnictwem komisariatu oświaty (narkomprosa), w sprawach kadrowych podlegała oddziałowi agit-prop KC RKP(b) i WKP(b).
Funkcję rektora sprawował w latach 1921–1932 Michaił Pokrowski, w latach 1932–1938 Pawieł Judin.
Początkowo Instytut składał się z trzech wydziałów:
W 1924 roku zorganizowano wydział szkolenia kadr, a cztery lata później również historii WKP(b), prawny, przyrodniczy i literacki. W 1929 roku ICzP podzielono na mniejsze jednostki (instytuty):
Po włączeniu w skład ICzP instytutów Akademii Komunistycznej w 1931 roku dodano następujące jednostki (instytuty):
Wśród wykładowców znaleźli się m.in.: Michaił Pokrowski, Nikołaj Łukin, Nikołaj Bucharin, Karol Radek, Anatolij Łunaczarski, Julian Marchlewski, Palmiro Togliatti (Ercoli), Jemieljan Jarosławski, Wilhelm Knorin, Emmanuił Kwiring, Boris Ponomariow, Nikołaj Krylenko, Jewgienij Prieobrażenski, Béla Kun, Wasił Kołarow, Jewgienij Varga, Otto Kuusinen i in.
W 1938 Instytut został przekształcony w Wyższą Szkołę Marksizmu-Leninizmu przy KC WKP(b).

</doc>
<doc id="1249318" url="https://pl.wikipedia.org/wiki?curid=1249318" title="Jerzy Wuttke">
Jerzy Wuttke

Jerzy Józef Wuttke (ur. 29 sierpnia 1945 w Chorzowie) – polski plastyk, profesor sztuk plastycznych, poseł na Sejm X i II kadencji.
Życiorys.
Ukończył w 1969 studia na Wydziale Projektowania Form Przemysłowych Akademii Sztuk Pięknych w Krakowie. Uzyskał następnie stopnie naukowe doktora i doktora habilitowanego. Otrzymał tytuł profesora sztuk plastycznych. Zawodowo związany z Akademią Sztuk Pięknych w Katowicach. Kierował Katedrą Wzornictwa na Wydziale Grafiki, Malarstwa i Wzornictwa. Objął funkcję przewodniczącego rady naukowej Instytutu Wzornictwa Przemysłowego. Wykładał także w Górnośląskiej Wyższej Szkole Pedagogicznej im. Kardynała Augusta Hlonda. Od 1969 członek Związku Polskich Artystów Plastyków.
W 1980 wstąpił do Niezależnego Samorządnego Związku Zawodowego „Solidarność”. W latach 1989–1991 sprawował mandat posła na Sejm X z ramienia Komitetu Obywatelskiego. W wyborach w 1991 bez powodzenia ubiegał się o mandat senatora w województwie katowickim z ramienia Kongresu Liberalno-Demokratycznego. Był posłem na Sejm II kadencji z listy Bezpartyjnego Bloku Wspierania Reform. Był jednym z liderów powstałego na skutek rozpadu BBWR Ruchu Solidarni w Wyborach.
Był także wśród inicjatorów powołania Związku Górnośląskiego, w latach 1997–2000 pełnił funkcję prezesa tej organizacji.
Został członkiem Katowickiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.

</doc>
<doc id="1249320" url="https://pl.wikipedia.org/wiki?curid=1249320" title="Origin Pacific Airways">
Origin Pacific Airways

Origin Pacific Airways byłe linie lotnicze w Nowej Zelandii. Bazą operacyjną był port lotniczy Nelson. Zakończyły swoją działalność we wrześniu 2006 roku.

</doc>
<doc id="1249321" url="https://pl.wikipedia.org/wiki?curid=1249321" title="Dżawad Kazemian">
Dżawad Kazemian

Dżawad Kazemian (per. جواد كاظميان, ur. 23 kwietnia 1981 w Kaszanie) – piłkarz irański grający na pozycji napastnika.
Kariera klubowa.
Kazemian jest wychowankiem klubu Saipa z miasta Karadż. W 2000 roku zadebiutował w jego barwach w pierwszej lidze irańskiej. W Saipie grał przez dwa sezony i w 2002 roku wyjechał do Zjednoczonych Emiratów Arabskich by grać w klubie Al-Ahli Dubaj, jednak już po pół roku wrócił do swojego macierzystego klubu. Latem 2003 został piłkarzem jednego z czołowych klubów w kraju, stołecznego Persepolis. Spędził tam trzy sezony, zdobył 26 goli, ale nie odniósł większych sukcesów.
Latem 2006 Kazemian znów wyjechał do ZEA, tym razem do zespołu Al-Shaab z miasta Szardża. Z 11 golami na koncie był najlepszym strzelcem drużyny, a w 2007 roku podpisał kontrakt z innym klubem UAE Football League, Al-Shabab. W 2008 roku został z nim mistrzem ZEA. Po tym sukcesie odszedł do Ajman Club. W ZEA grał też w klubie Emirates Club.
W 2010 wrócił do Iranu i grał tam kolejno w takich klubach jak: Sepahan Isfahan, Persepolis, Teraktor Sazi Tebriz i Saba Kom, w którym zakończył w 2015 roku swoją karierę.
Kariera reprezentacyjna.
W reprezentacji Iranu Kazemian zadebiutował 19 stycznia 2001 w wygranym 4:0 meczu z Chinami. W 2006 roku Branko Ivanković powołał go do kadry na Mistrzostwa Świata w Niemczech, na których był rezerwowym i nie wystąpił w żadnym spotkaniu. W 2007 roku zagrał w Pucharze Azji 2007 - dotarł do ćwierćfinału.

</doc>
<doc id="1249322" url="https://pl.wikipedia.org/wiki?curid=1249322" title="GeForce 4">
GeForce 4

GeForce 4 – czwarta generacja kart graficznych z procesorem graficznym firmy NVIDIA. Mimo oznaczenia "4" nie wszystkie modele były zgodne z bibliotekami DirectX 8.1 i OpenGL 1.4. Modele MX nie posiadały shaderów i były zgodne jedynie z DirectX 7. Seria została wprowadzona na rynek w lutym 2002.

</doc>
<doc id="1249323" url="https://pl.wikipedia.org/wiki?curid=1249323" title="Georges Lacombe">
Georges Lacombe

Georges Lacombe (ur. 18 czerwca 1868 w Wersalu, zm. 29 czerwca 1916 w Alençon) – francuski malarz i rzeźbiarz – nabista.
Studiował w Académie Julian w Paryżu, jego nauczycielami byli Alfred Roll i Henri Gervex. W 1892 poznał Paula Sérusiera i związał się z nabistami, stając się rzeźbiarzem grupy. Rzeźbił przede wszystkim w drewnie. Na jego twórczość bardzo duży wpływ miały prace Paula Gauguina.

</doc>
<doc id="1249324" url="https://pl.wikipedia.org/wiki?curid=1249324" title="Sven Olof Asplund">
Sven Olof Asplund

Sven Olof Asplund (ur. 1902, zm. 1984) – szwedzki inżynier konstruktor, profesor i wykładowca na Wydziale Mechaniki Budowy na Uniwersytecie Technologicznym Chalmers w Göteborgu w latach 1954-1967.
Sven Olof Asplund skonstruował m.in.:

</doc>
<doc id="1249325" url="https://pl.wikipedia.org/wiki?curid=1249325" title="Dzika Przyszłość">
Dzika Przyszłość



</doc>
<doc id="1249326" url="https://pl.wikipedia.org/wiki?curid=1249326" title="Sławomir Szatkowski">
Sławomir Szatkowski

Sławomir Kazimierz Szatkowski (ur. 29 sierpnia 1944 w Koninie, zm. 7 marca 2009 w Redzie) – polski polityk, rolnik ogrodnik, poseł na Sejm I i II kadencji.
Życiorys.
Ukończył w 1964 Państwowe Technikum Ogrodnicze w Pruszczu Gdańskim. Prowadził gospodarstwo rolno-ogrodnicze. Zasiadał w radach narodowych: gromadzkiej, miejsko-gminnej i wojewódzkiej z ramienia Zjednoczonego Stronnictwa Ludowego.
W latach 1991–1997 sprawował mandat posła na Sejm I i II kadencji z ramienia Polskiego Stronnictwa Ludowego, wybranego w okręgach gdańskich: nr 22 i nr 11. Nie uzyskiwał mandatu w wyborach w 1997 i 2001. Od lat 90. do 2006 pełnił funkcję przewodniczącego regionalnych struktur PSL. 
Odznaczony Krzyżem Kawalerskim Orderu Odrodzenia Polski (1999). Syn Emiliana i Ireny, ojciec Radosława i Bogny. Został pochowany na cmentarzu w Redzie.

</doc>
<doc id="1249329" url="https://pl.wikipedia.org/wiki?curid=1249329" title="Friedrich Heinrich von Bartholdi">
Friedrich Heinrich von Bartholdi

Friedrich Heinrich von Bartholdi (zm. 1730)
Jego wujem był pruski generał baron Georg Adolf von Micrander (1640-1723), który adoptował go, dlatego Friedrich Heinrich von Bartholdi używał też czasem nazwiska Friedrich Heinrich von Bartholdi-Micrander.
W roku 1704 Friedrich zastąpił swego brata Christiana Friedricha von Bartholdiego (1668-1714) na stanowisku ambasadora Prus przy wiedeńskim dworze. Friedrich Heinrich piastował ten urząd do roku 1714.

</doc>
<doc id="1249330" url="https://pl.wikipedia.org/wiki?curid=1249330" title="Christian Friedrich von Bartholdi">
Christian Friedrich von Bartholdi



</doc>
<doc id="1249331" url="https://pl.wikipedia.org/wiki?curid=1249331" title="Mistrzostwa świata juniorek w skokach narciarskich">
Mistrzostwa świata juniorek w skokach narciarskich



</doc>
<doc id="1249332" url="https://pl.wikipedia.org/wiki?curid=1249332" title="Mistrzostwa świata juniorów w skokach narciarskich">
Mistrzostwa świata juniorów w skokach narciarskich



</doc>
<doc id="1249333" url="https://pl.wikipedia.org/wiki?curid=1249333" title="Oblężenie Saragossy (1808)">
Oblężenie Saragossy (1808)

Pierwsze oblężenie Saragossy () – starcie w czasie wojny w Hiszpanii. Armia francuska pod dowództwem generała Lefebvre’a okrążyła i wielokrotnie szturmowała Saragossę latem 1808 roku, by po dwóch miesiącach odstąpić od niej i zdobyć ją w wyniku drugiego oblężenia na przełomie 1808 i 1809 r.
Początek oblężenia.
Lefebvre dowodził jednym z francuskich zgrupowań wojsk rzuconych przez Napoleona dla przywrócenia porządku w Hiszpanii po rozprzestrzenieniu się na cały kraj powstania madryckiego zwanego "Dos de Mayo".
W czerwcu generał Palafox wypowiedział Francuzom wojnę i stanął na czele masowego zrywu ludności w Aragonii. Lefebvre ruszył na Saragossę na czele około 6000 ludzi.
Hiszpańskie oddziały próbujące powstrzymać natarcie na przedpolach miasta zostały z łatwością odparte przez zdyscyplinowane oddziały Lefebvre’a. Palafox osobiście uderzył na Francuzów na czele niewielkich sił pod Alagon, ale jego ludzie zostali błyskawicznie rozbici i zmuszeni do ucieczki, co spowodowało, że generał hiszpański zamknął się w mieście i objął dowództwo jego obrony.
Umocnienia Saragossy były w opłakanym stanie i nie zdawały się być poważną przeszkodą dla atakujących. Lefebvre rozpoczął więc bombardowanie, a następnie przystąpił do szturmu, jednakże bez większego powodzenia, ponieważ wprawdzie regularne siły Palafoxa liczyły niewiele ponad 6000, ale przepojeni nienawiścią do najeźdźców mieszkańcy masowo chwycili za broń, zwielokrotniając ich szeregi.
Pod koniec czerwca Lefebvre otrzymał dodatkowo 3500 ludzi i kilka baterii dział. W ciągu trwających miesiąc ciężkich zmagań część miasta legła w gruzach. Polscy piechurzy z Legii Nadwiślańskiej szturmem wzięli bramę Carmen i klasztor o tej samej nazwie, francuscy grenadierzy zdobyli cytadelę Aljaferia, w krwawym ulicznym boju polscy lansjerzy 1 Pułku Legii (dowódca płk Jan Konopka) przerąbali się do samego serca miasta, ale wobec braku wsparcia musieli się wycofać.
Pod Epilą płk Józef Chłopicki rozbił w ataku na bagnety liczne ugrupowanie powstańców zmierzających do uderzenia na tyły oblegających miasto wojsk. 2 lipca szwadrony kirasjerów i ułanów przeszły na północny brzeg Ebro, aby pilnować znajdującego się tam przedmieścia Arrabal. Po ciężkich, całodniowych walkach jedynymi sukcesami, jakimi mogli poszczycić się oblegający, było zdobycie i utrzymanie klasztoru kapucynów oraz zdobycie i spalenie klasztoru św. Józefa. W atakach na obydwa te punkty brały udział 1. i 2. pułki Legii. Legioniści polscy zdobyli wysuniętą pozycję Monte Torreroa, a w nocy 400 żołnierzy, prowadzonych osobiście przez Chłopickiego, zdobyło klasztor św. Józefa.
Szturm miasta.
4 sierpnia nastąpił szturm generalny. I tu odznaczyła się Legia Nadwiślańska. 1 Pułk (Chłopicki) zdobył wielki, obwarowany klasztor Engracia, ale na szerokiej ulicy Cosso żołnierze polscy, walczący ramię w ramię z 14 Pułkiem Grenadierów Gwardii dostali się pod zmasowany ogień artylerii. Z siedemdziesięciu Polaków zdołało wycofać się 27. Chłopicki został ranny. 2 Pułk (Jan Kąsinowski) zdobył ponownie bramę Carmen, klasztor żeński i przylegający doń szpital dla umysłowo chorych, gdzie napastnicy dopuścili się licznych gwałtów i morderstw na mieszkańcach, w następstwie czego dochodziło do samobójstw. Na wszystkich odcinkach przez cały dzień wrzała walka. Ostatecznie nacierającym udało się zająć ulicę Cosso, plac Estraverdes, ulice Saint Gil i de la Para, szpital i klasztor św. Józefa, klasztor św. Diego i Santa Fe, a także pałace Sastago i Fuentes. Oficjalny komunikat mówił o zdobyciu 14 klasztorów, trzech czwartych części miasta, zbrojowni i magazynów. Atak kosztował nacierających 462 zabitych i 1505 rannych. Wśród tych ostatnich byli: generał Verdier i generał Bazancourt.
13 sierpnia Lefebvre (sam również ranny) postanowił – na wieść o klęsce pod Bailén i cofaniu się Murata w kierunku Ebro – odstąpić od oblężenia. Opuszczone przez wojsko zdobyte domy zostały podminowane, miny podłożono też pod szpital, klasztor Santa Engracia i klasztor św. Józefa. W nocy z 14 na 15 sierpnia wszystkie korpusy ruszyły drogą w kierunku Tudeli. Ciężkie działa oblężnicze zostały zatopione w kanale, by nie opóźniać marszu. Jako tylna straż, na Monte Torrero, został 3. szwadron lansjerów polskich z kapitanem minerów, który czuwał nad wysadzeniem zdobytego miasta. O północy miny zostały podpalone. Całe kościoły, klasztory, domy wylatywały w powietrze. Był to ostatni akord oblężenia. W pogoń za tylną strażą ułanów rzuciło się 300 jeźdźców hiszpańskich, ale przywitani kartaczami z baterii kpt. Adama Huppégo szybko się wycofali.
Skutki.
Pierwszym etapem marszu armii francuskiej było Alagon, wieczorem zaś, 15 sierpnia wyruszono do Tudeli. Tymczasem do Saragossy dotarła Armia Walencji w sile 15 000 ludzi i natychmiast ruszyła w pogoń. W okolicach Tudeli polscy lansjerzy często musieli walczyć z coraz liczniejszymi powstańcami, ale generał Verdier postanowił zaczekać w tym mieście 4 dni, by umożliwić ewakuację wszystkich rannych do Pampeluny, bowiem gdyby się to nie udało, staliby się ofiarami zemsty Hiszpanów. Czasu jednak było niewiele. Pojawiły się przednie straże nadciągającej armii hiszpańskiej, lecz te zostały zniesione przez ułanów polskich pod Fontilas. 19 sierpnia armia przekroczyła Ebro, spaliła za sobą most i ruszyła w kierunku Millagro, Villafranca, Caporoso, by połączyć się z resztą wojska króla Józefa w Lodosie.
Oblężenie pochłonęło po stronie Francuzów 3500 ludzi zabitych i rannych. W morderczych walkach poległo około 1000 legionistów, w tym 39 oficerów.
61-dniowe wysiłki zakończyły się przegraną Francuzów, a generał Palafox stał się bohaterem narodowym Hiszpanii. Walki o Saragossę nie miały sobie równych pod względem zaciętości i okrucieństwa z obu stron.

</doc>
<doc id="1249334" url="https://pl.wikipedia.org/wiki?curid=1249334" title="Gruszyczka średnia">
Gruszyczka średnia

Gruszyczka średnia ("Pyrola media" Sw.) – gatunek rośliny należący do rodziny wrzosowatych ("Ericaceae"). Występuje w Azji i Europie. W Polsce występuje w rozproszeniu na terenie całego kraju.
Rozmieszczenie geograficzne.
Zasięg gatunku obejmuje tereny Azji (Azerbejdżan, Jilin i Sinciang w Chinach, Gruzja, Krasnojarsk, Kaukaz Północny, zachodnia Syberia) i Europy (Austria, Białoruś, Bułgaria, Czechy, Dania, Estonia, Finlandia, Francja, dawna Jugosławia, Litwa, Łotwa, Niemcy, Norwegia, Polska, Rosja, Rumunia, Szwajcaria, Szwecja, Ukraina, Węgry, Wielka Brytania, Włochy).
Biologia i ekologia.
Bylina. Rośnie w lasach iglastych. Kwitnie od maja do sierpnia.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię DD (stopień zagrożenia nie może być określony).
Objęta ochroną częściową, na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="1249335" url="https://pl.wikipedia.org/wiki?curid=1249335" title="VY Canis Majoris">
VY Canis Majoris

VY Canis Majoris (VY CMa) – czerwony hiperolbrzym, siódma na liście największych i jedna z najjaśniejszych gwiazd. Znajduje się w konstelacji Wielkiego Psa w odległości około 1500 parseków, czyli około 4900 lat świetlnych od Ziemi. Jej masa stanowi około 30-40 mas Słońca. Jest sklasyfikowana jako gwiazda zmienna półregularna i ma szacunkowy czas obrotu około 2000 dni. Jej średnia gęstość wynosi od 5 do 10 mg/m³. Umieszczona w środku Układu Słonecznego gwiazda swoją powierzchnią przecięłaby orbitę Marsa lub Jowisza.
Odkrycie.
Pierwsza potwierdzona obserwacja VY Canis Majoris odnotowana została w katalogu Jérôme Lalande'a 7 marca 1801 jako gwiazdę o obserwowanej wielkości gwiazdowej 7m. Dalsze badania obserwowanej wielkości gwiazdowej w XIX wieku wykazały „blaknięcie” gwiazdy od 1850 roku.
Od 1847 roku VY Canis Majoris znana była jako gwiazda o kolorze purpurowym. Przez cały XIX wiek zaobserwowano co najmniej sześć dyskretnych komponentów dla VY Canis Majoris, co sugerowało możliwość, że jest to gwiazda wielokrotna. Te dyskretne komponenty znane są obecnie jako jasne obszary w otaczającej gwiazdę mgławicy. Obserwacje w wysokiej rozdzielczości w 1957 oraz 1998 roku wykazały, że VY Canis Majoris nie jest gwiazdą podwójną.
VY Canis Majoris jest gwiazdą typu widmowego M, o wysokiej jasności i temperaturze powierzchni około 3000 K. Na diagramie Hertzsprunga-Russella znajduje się w prawym górnym rogu.
Pomiar odległości.
Odległość do gwiazdy można obliczyć za pomocą pomiaru paralaksy orbity obiegu Ziemi dookoła Słońca. Jednak VY Canis Majoris ma bardzo małą paralaksę o dużym marginesie błędu, co sprawia, że obliczenie odległości tą metodą jest bardzo niedokładne.
W 1976 roku Charles J. Lada i Mark J. Reid opublikowali odkrycie jasnego kulistego obłoku molekularnego 15 minut kątowych na wschód od VY Canis Majoris. Na krawędzi obłok graniczył z jasnym pierścieniem, o nagłym spadku zawartości tlenku węgla oraz wzroście jasności, co prawdopodobnie wskazywało na zniszczenie molekularne materii oraz ogrzewanie pierścienia. J. Lada i M. J. Reid założyli, że odległość od obłoku molekularnego jest w przybliżeniu równa do tych gwiazd, które są członkami gromady otwartej NGC 2362, która powoduje jonizację pierścienia. Gromada jest oddalona od Ziemi o 1,5 ± 0,5 kiloparseków.
VY Canis Majoris jest umiejscowiona na czubku pierścienia, co sugeruje jej związek z obłokiem molekularnym. Oprócz tego prędkość obłoku jest bardzo zbliżona do prędkości gwiazdy, a w konsekwencji do prędkości gromady NGC 2362, co oznacza, że gwiazda jest również w odległości 1,5 kiloparseka.
Rozmiar.
Początkowo promień VY Canis Majoris obliczono na 1800 - 3230 , ale dzisiejsze oceny pokazują tylko 600 - 1540 . Aby to zilustrować, jeślibyśmy zamienili VY Canis Majoris ze Słońcem miejscami, to jej powierzchnia mogłaby wykraczać poza orbitę Marsa lub Jowisza. Światło na obiegnięcie dookoła gwiazdy potrzebowałoby wiele godzin. Gwiazda pomieściłaby w swojej objętości 7 Ziem (objętość gwiazdy o promieniu 9,58 au wynosi 1,23 m³). Gdyby Ziemia miała być reprezentowana przez sferę o średnicy 1 cm, to Słońce miałoby średnicę 1,09 m, a VY Canis Majoris 654 - 1678,7 m.
Jasność.
W 2006 roku Humpreys użyła spektralnego wykresu gęstości jasności oraz długości fali światła z VY Canis Majoris do obliczenia jasności gwiazdy. Ponieważ większość promieniowania z gwiazdy jest przetwarzana przez pył kosmiczny w otaczających mgławicach, Humpreys zintegrowała wszystkie strumienie światła pochodzące z mgławicy, dzięki temu oszacowała jasność gwiazdy na 4,3x105 jasności Słońca.
Kontrowersje.
Istnieją dwie sprzeczne koncepcje naukowe dotyczące właściwości VY Canis Majoris. W pierwszej, gwiazda jest wielkim, bardzo jasnym czerwonym hiperolbrzymem. W innych koncepcjach (np. Masseya, Levesque'a i Pleza), gwiazda jest zwykłym czerwonym nadolbrzymem o promieniu około 600 promieni Słońca. Podobnie jak rozmiar gwiazdy kontrowersje budzi jej jasność, ma to związek z przejściem światła z gwiazdy przez obłoki pyłu kosmicznego, co skutkuje zaburzonym odbiorem promieniowania podczerwonego na Ziemi.
Przyszłość gwiazdy.
Gwiazda jest bardzo niestabilna, wyrzuca dużą część swojej masy do otaczającego obłoku. Astronomowie na podstawie wyników obserwacji uzyskanych przez Kosmiczny Teleskop Hubble’a przewidują, że VY Canis Majoris eksploduje jako hipernowa w ciągu najbliższych 100 000 lat. Teoretycznie hipernowa spowoduje rozbłysk gamma, który może unicestwić wszelkie potencjalne życie w promieniu kilku lat świetlnych. Hiperolbrzym nie stanowi jednak zagrożenia dla Ziemi. Bardzo prawdopodobne, że utworzy po swoim wybuchu czarną dziurę.

</doc>
<doc id="1249338" url="https://pl.wikipedia.org/wiki?curid=1249338" title="Bernie Tormé">
Bernie Tormé

Bernie Tormé (ur. 18 marca 1952 w Dublinie, zm. 17 marca 2019) – irlandzki gitarzysta, wokalista i kompozytor, członek grupy Gillan w latach 1979–1981.
Przed dołączeniem do zespołu Iana Gillana grał w grupach The Urge 1974 i Scrapyard (do 1976), a następnie z własnym Bernie Tormé Band (do 1979). Po opuszczeniu zespołu Gillana zastępował zmarłego Randy’ego Rhoadsa u boku Ozzy’ego Osbourne’a. W latach 80. prowadził grupę Tormé oraz występował z Atomic Rooster. W latach 2001–2003 związany był z grupą Silver, z którą nagrał trzy płyty. W 2005 wraz z Johnem McCoyem i Robinem Guyem stworzył formację G.M.T.

</doc>
<doc id="1249339" url="https://pl.wikipedia.org/wiki?curid=1249339" title="Arasz Borhani">
Arasz Borhani

Arasz Borhani (per. آرش برهانی, ur. 14 września 1983 w Kermanie) – piłkarz irański grający na pozycji bocznego pomocnika.
Kariera klubowa.
Borhani wychował się w klubie Szahrdari Kerman z jego rodzinnej miejscowości. W 2002 roku przeszedł do stołecznego PAS Teheran i w jego barwach zadebiutował w irańskiej pierwszej lidze. Rok później po raz pierwszy w karierze wywalczył mistrzostwo Iranu, a w 2006 roku został wicemistrzem kraju. Latem wyjechał do Zjednoczonych Emiratów Arabskich i został piłkarzem Al-Nasr Dubaj. Wypożyczenie trwało tylko pół roku i już zimą 2007 powrócił do PAS. Po rozwiązaniu tego klubu latem został piłkarzem innego teherańskiego klubu Esteghlal Teheran. Karierę kończył w 2017 roku w Paykan FC.
Kariera reprezentacyjna.
W reprezentacji Iranu Borhani zadebiutował 13 sierpnia 2003 w wygranym 1:0 meczu z Irakiem. W 2004 roku zagrał w Pucharze Azji 2004 i przywiózł stamtąd brązowy medal.
W 2006 roku Branko Ivanković powołał go do kadry na Mistrzostwa Świata w Niemczech, na których wystąpił we dwóch meczach grupowych: przegranym 1:3 z Meksykiem oraz zremisowanym 1:1 z Angolą.

</doc>
<doc id="1249340" url="https://pl.wikipedia.org/wiki?curid=1249340" title="Georg Adolf von Micrander">
Georg Adolf von Micrander

Georg Adolf von Micrander (ur. 1640, zm. 1723) – baron, pruski generał.
W 1663 wstąpił do służby austriackiej, a w 1674 brandenburskiej. W 1689 został awansowany do stopnia generała-majora. W 1699 został mianowany gubernatorem twierdzy Kołobrzeg.
Jego adoptowanym synem był dyplomata Friedrich Heinrich von Bartholdi.

</doc>
<doc id="1249341" url="https://pl.wikipedia.org/wiki?curid=1249341" title="Wołodymyr Zahajkewycz">
Wołodymyr Zahajkewycz

Wołodymyr Zahajkewycz, ukr. Володимир Загайкевич, pol. Włodzimierz Zahajkiewicz (ur. 19 października 1876 w Tarnopolu, zm. 7 czerwca 1949 w Mittenwald) – ukraiński działacz polityczny doby monarchii austro-węgierskiej, ZURL i II RP, poseł na Sejm RP II i III kadencji, wicemarszałek Sejmu II kadencji (1928–1930), doktor praw.
Życiorys.
Ukończył cesarsko-królewskie gimnazjum w Tarnopolu. Studiował prawo na Wydziale Prawa Uniwersytetu Franciszkańskiego we Lwowie, a także w Wiedniu i w Berlinie. Po uzyskaniu dyplomu pracował jako adwokat, angażując się w życie społeczności ukraińskiej w Galicji Wschodniej. W latach 1911–1918 był posłem do Rady Państwa XII kadencji w Wiedniu, równolegle pełnił funkcję radnego Przemyśla.
Podczas I wojny światowej walczył w armii cesarskiej, po rozpadzie Austro-Węgier na jesieni 1918 znalazł się wśród członków Ukraińskiej Rady Narodowej we Lwowie, opowiadał się za włączeniem Galicji Wschodniej w skład narodowego państwa ukraińskiego, uczestniczył w powołaniu Zachodnioukraińskiej Republiki Ludowej. Po zajęciu Przemyśla przez Wojsko Polskie od połowy listopada 1918 do października 1919 internowany w obozie Kraków-Dąbie.
Po 1925 działał w UNDO, będąc członkiem jej Zarządu Głównego. W 1928 wybrano go na posła z okręgu wyborczego nr 48 Przemyśl. Przez pewien czas przewodniczył Klubowi Ukraińskiemu w Sejmie, później został wybrany wicemarszałkiem Sejmu z poparciem mniejszości narodowych. W 1930 ponownie został posłem z tego samego okręgu (po unieważnieniu wyborów powtórnie wybrany 22 listopada 1931). W Sejmie III kadencji zastępował przewodniczącego Klubu Ukraińskiego (1931–1935).
W czasie okupacji niemieckiej zasiadał w Sądzie Apelacyjnym Krakowa (1939–1944), opuścił Galicję wraz ze zbliżaniem się Armii Czerwonej. Po II wojnie światowej zamieszkał w Bawarii, gdzie zmarł.

</doc>
<doc id="1249347" url="https://pl.wikipedia.org/wiki?curid=1249347" title="Zopowy-Osiedle">
Zopowy-Osiedle

Zopowy-Osiedle – wieś w Polsce położona w województwie opolskim, w powiecie głubczyckim, w gminie Głubczyce.
W latach 1975–1998 miejscowość administracyjnie należała do ówczesnego województwa opolskiego.
Leży na terenie Nadleśnictwa Prudnik (obręb Prudnik).

</doc>
<doc id="1249362" url="https://pl.wikipedia.org/wiki?curid=1249362" title="Franciszek Charwat">
Franciszek Charwat

Franciszek Charwat (ur. 12 kwietnia 1881 w Stanisławowie, zm. 2 maja 1943 w Kurytybie) – polski dyplomata okresu II RP.
Życiorys.
Pracę w polskim Ministerstwie Spraw Zagranicznych podjął tuż po odzyskaniu niepodległości – od grudnia 1918 do lutego 1919 pełnił funkcję konsula RP we Wrocławiu, był konsulem generalnym w Berlinie, pełniącym od 1 lutego 1919 do 8 marca 1920 obowiązki kierownika poselstwa polskiego, kierownikiem konsulatu w Hamburgu (1921) i kierownikiem Wydziału Konsularnego MSZ (1921).
Od 3 września 1921 do 26 sierpnia 1923 sprawował urząd "chargé d’affaires" w Charkowie, przy rządzie Ukraińskiej SRR. Później kierował konsulatem w Rydze (1923–1924), był "chargé d’affaires" w Tallinnie (1924), posłem nadzwyczajnym i ministrem pełnomocnym w Estonii (1926–1928) i Finlandii (1928–1936).
1 stycznia 1936 został posłem RP w Rydze, a po nawiązaniu stosunków dyplomatycznych z Litwą w marcu 1938 – posłem nadzwyczajnym i ministrem pełnomocnym, pierwszym reprezentantem RP w Kownie. Na stanowisku tym podpisał polsko-litewską konwencję w sprawach poczty i telekomunikacji. Po zawarciu układu sowiecko-litewskiego z 10 października 1939, przekazującemu Wilno Litwie, Franciszek Charwat w proteście przeciw temu aktowi złożył notę protestacyjną 12 października, a wraz z personelem poselstwa opuścił Litwę w dniu 16 października 1939.
Dotarł do Francji, gdzie zarzucono mu samowolne zlikwidowanie placówki w Kownie. Po upadku Francji wyjechał do Portugalii, stamtąd do Brazylii, gdzie zmarł na atak serca.

</doc>
<doc id="1249364" url="https://pl.wikipedia.org/wiki?curid=1249364" title="Brzytwodzioby">
Brzytwodzioby

Brzytwodzioby (Rynchopinae) – monotypowa podrodzina ptaków z rodziny mewowatych (Laridae).
Zasięg występowania.
Podrodzina obejmuje gatunki zamieszkujące nadmorskie i nadrzewne bagna, ujścia i rozlewiska rzek w Ameryce Północnej, Środkowej i Południowej, Afryce, Azji Południowej i Południowo-Wschodniej.
Cechy charakterystyczne.
Długość ciała 36–46 cm, długość grzbietu dzioba 51–75 mm, rozpiętość skrzydeł 101–127 cm; masa ciała 111–374 g. Upierzenie wierzchu ciała czarne, spód biały; charakterystyczny dziób (dolna część jest dłuższa od górnej). Źrenica o pionowym ułożeniu (zwęża się lub rozszerza w zależności od natężenia światła). Żywi się drobnymi zwierzętami morskimi; pożywienie chwyta, lecąc tuż nad wodą, zanurzając dolną część dzioba w wodzie, żerując głównie o zmroku i nocą. Żyją i gniazdują w koloniach; gniazda zakładają na ziemi lub w niskich krzewach. Samice składają od 2 do 5 jaj, które wysiadują 25–30 dni; młode opuszczają gniazdo po około miesiącu życia.
Systematyka.
Podział systematyczny.
Do podrodziny należy jeden rodzaj z następującymi gatunkami:

</doc>
<doc id="1249374" url="https://pl.wikipedia.org/wiki?curid=1249374" title="Danja">
Danja

Danja, właściwie Floyd Nathanial Hills (ur. 22 lutego 1982 w Virginia Beach) – amerykański producent muzyczny, kompozytor i autor tekstów.
Urodził się w Virginia Beach w Wirginii i jako nastolatek zaczął grać na perkusji i pianinie. Pierwsze lekcje muzyczne pobierał w kościele. W 2001 skorzystał z szansy puszczenia kilku swoich utworów Timbalandowi. Ten poznał się na jego talencie i już dwa lata później zaproponował mu pracę w swoim studiu w Miami.
Danja przyczynił się do powstania hitów, które wyprodukował razem z Timbalandem, a które przyniosły popularność tylko temu drugiemu. Należą do nich: „Promiscuous” i „Say It Right” Nelly Furtado, „SexyBack”, „What Goes Around... Comes Around” i „My Love” Justina Timberlake’a czy „Give It to Me” i „The Way I Are” z drugiego solowego albumu Timbalanda. 
Danja samodzielnie skomponował przebój powracającej do sławy Britney Spears – „Gimme More”, a także kilka innych utworów z jej albumu "Blackout" (2007). Producent wyprodukował utwory na albumy m.in.: Madonny "Hard Candy", Ushera "Here I Stand", Britney Spears "Circus" (2008) oraz Whitney Houston "I Look to You", Ciara "Fantasy Ride", Keri Hilson "In a Perfect World..." (2009).
Sprzęt muzyczny.
Danja używa laptopa, kontrolera MIDI Edirol, samplera Akai MPC4000, syntezatora Alesis Andromeda A6, keyboardów Korg Triton i Yamaha Motif, jak wynika z wywiadu z nim opublikowanego w „Remix Magazine”. W innym wywiadzie, przeprowadzonego przy okazji tworzenia nowego albumu Clipse, zdradza, że za produkcję jednego utworu życzy sobie od 50 do 100 tysięcy dolarów.

</doc>
<doc id="1249375" url="https://pl.wikipedia.org/wiki?curid=1249375" title="George Younger (4. wicehrabia Younger of Leckie)">
George Younger (4. wicehrabia Younger of Leckie)

George Kenneth Hotson Younger, 4. wicehrabia Younger of Leckie KT, KCVO (ur. 22 września 1931, zm. 26 stycznia 2003) – brytyjski arystokrata i polityk, członek Partii Konserwatywnej, minister w rządach Margaret Thatcher.
Życiorys.
Był najstarszym synem Edwarda Youngera, 3. wicehrabiego Younger of Leckie, i Evelyn McClure. Wykształcenie odebrał w Winchester College oraz w New College na Uniwersytecie Oksfordzkim, gdzie uzyskał tytuł magistra. Następnie wstąpił do British Army i brał udział w wojnie w Korei.
W 1963 r. został wybrany do reprezentowania Partii Konserwatywnej w wyborach uzupełniających w okręgu Perth and Kinross, ale zrezygnował aby umożliwić dostanie się do Izby Gmin kandydatowi na premiera, Alecowi Douglasowi-Home'owi. Członkiem parlamentu został po wyborach 1964 r. jako reprezentant okręgu Ayr.
Od 1965 r. był whipem szkockich konserwatystów. W latach 1967–1970 był wiceprzewodniczącym Szkockiej Partii Konserwatywnej i Unionistycznej. Po wyborczym zwycięstwie konserwatystów w 1970 r. został parlamentarnym podsekretarzem stanu w ministerstwie ds. Szkocji. W 1974 r. został ministrem stanu w ministerstwie obrony. W latach 1974–1976 był przewodniczącym Szkockiej Partii Konserwatywnej i Unionistycznej. Kiedy Partia Konserwatywna powróciła do władzy w 1979 r. Younger został ministrem ds. Szkocji. Był nim do 1986 r., kiedy to został ministrem obrony. Z tego stanowiska zrezygnował w 1989 r. W międzyczasie był w latach 1987–1988 prezesem Narodowej Unii Stowarzyszeń Konserwatywnych i Unionistycznych.
Po rezygnacji ze stanowisk rządowych Younger został dyrektorem Królewskiego Banku Szkocji. W 1992 r. nie wystartował w nowych wyborach parlamentarnych. W tym samym roku został prezesem banku oraz został kreowany parem dożywotnim jako baron Younger of Prestwick i zasiadł w Izbie Lordów. Był kawalerem Orderu Ostu i Krzyża Komandorskiego Królewskiego Orderu Wiktoriańskiego. Po śmierci ojca w 1997 r. odziedziczył tytuł 4. wicehrabiego Younger of Leckie. Zmarł na raka w 2003 r.
Był żonaty z Dianą Younger. Miał z nią córkę i trzech synów, w tym Jamesa, 5. wicehrabiego Younger of Leckie.

</doc>
<doc id="1249386" url="https://pl.wikipedia.org/wiki?curid=1249386" title="Mistrzostwa Świata Juniorów w Narciarstwie Klasycznym 2008">
Mistrzostwa Świata Juniorów w Narciarstwie Klasycznym 2008

Mistrzostwa Świata Juniorów w Narciarstwie Klasycznym 2008 odbyły się w dniach 22 lutego - 1 marca we włoskim Malles Venosta (biegi narciarskie) oraz w Zakopanem (skoki narciarskie i kombinacja norweska). Pierwotnie całe zawody miały się odbyć w Polsce, w Beskidach: zawody w skokach narciarskich miały się odbyć w Szczyrku oraz Wiśle, a w biegach - w Istebnej. Na tę okazję przebudowano też skocznię Skalite w Szczyrku. Zawody jednak zostały przesunięte do Zakopanego z powodu braku śniegu w Beskidach.
Program.
23 lutego
24 lutego
25 lutego
26 lutego
27 lutego
28 lutego
29 lutego
Medaliści.
Biegi narciarskie - juniorzy.
Mężczyźni
Kobiety
Biegi narciarskie - U 23.
Mężczyźni
Kobiety
Skoki narciarskie.
Mężczyźni
Kobiety
Kombinacja norweska.
Mężczyźni

</doc>
<doc id="1249388" url="https://pl.wikipedia.org/wiki?curid=1249388" title="Craseonycteris thonglongyai">
Craseonycteris thonglongyai



</doc>
<doc id="1249396" url="https://pl.wikipedia.org/wiki?curid=1249396" title="Hosejn Kabi">
Hosejn Kabi

Hosejn Kabi, "Hossein Kaebi" (per. حسین کعبی, ur. 23 września 1985 w Ahwazie) – piłkarz irański grający na pozycji prawego obrońcy. Został dożywotnio zdyskwalifikowany z gry w kadrze narodowej po tym, jak założył zielone opaski na meczu z Koreą Płd. w Seulu, wyrażając swoje niezadowolenie z oszustw podczas ostatnich wyborów prezydenckich w Iranie. Wraz z nim zostały zdyskwalifikowane także inne gwiazdy reprezentacji Iranu (Ali Karimi, Mehdi Mahdawikia oraz Wahid Haszemian)
Kariera klubowa.
Piłkarską karierę Kabi rozpoczął w akademii piłkarskiej klubu Esteghlal Ahwaz. W 2002 roku zasilił inną drużynę z rodzinnego Ahwazu, Foolad Ahwaz i w jej barwach zadebiutował w pierwszej lidze. Grał tam do połowy sezonu 2004/2005, w którym wywalczył mistrzostwo Iranu. Na rundę wiosenną wypożyczono go do katarskiego Al-Sadd. Latem 2005 wrócił do Fooladu, a w 2006 roku został zawodnikiem Emirates Club ze Zjednoczonych Emiratów Arabskich.
Na początku 2007 roku Kabi podpisał kontrakt z jednym z czołowych klubów w Iranie, Persepolisem, ale latem zainteresował się nim angielski Leicester City i zawodnik trafił do tego klubu (podpisał 2-letni kontrakt). W Football League Championship zadebiutował 25 sierpnia w wygranym 4:1 meczu z Watfordem. W Leicester rozegrał tylko 4 spotkania, a po zwolnieniu menedżera Martina Allena został odesłany do rezerw. Na początku 2008 roku wrócił do Persepolisu. Następnie grał w takich klubch jak: Saipa Karadżm Steel Azin i Rah Ahan, a w 2013 roku został zawodnikiem klubu Sanat Naft Abadan.
Kariera reprezentacyjna.
W reprezentacji Iranu Kabi zadebiutował 6 lutego 2002 w przegranym 2:3 towarzyskim meczu ze Słowacją. W 2004 roku zagrał w Pucharze Azji 2004 i przywiózł stamtąd brązowy medal. W 2006 roku Branko Ivanković powołał go do kadry na Mistrzostwa Świata w Niemczech, na których wystąpił we wszystkich 3 meczach grupowych: przegranych 1:3 z Meksykiem i 0:2 z Portugalią oraz zremisowanym 1:1 z Angolą. W 2007 roku wystąpił w Pucharze Azji 2007 - dotarł do ćwierćfinału.

</doc>
<doc id="1249398" url="https://pl.wikipedia.org/wiki?curid=1249398" title="Marcin Przybyłowicz">
Marcin Przybyłowicz

Marcin Przybyłowicz (ur. 21 listopada 1938 w Toruniu, zm. 6 października 2001 w Warszawie) – polski polityk, inżynier, działacz opozycji w okresie PRL, poseł na Sejm I kadencji.
Życiorys.
W 1962 ukończył studia na Wydziale Łączności Politechniki Warszawskiej. W latach 80. działał w opozycji demokratycznej. W stanie wojennym został internowany na okres około pół roku. Później organizował duszpasterstwo internowanych.
W 1990 znalazł się wśród założycieli Porozumienia Centrum, był wiceprezesem tej partii. W 1991 został wybrany na posła na Sejm z listy POC. W trakcie kadencji poparł powołanie rządu Hanny Suchockiej i wspólnie z m.in. Jerzym Eysymonttem odszedł z PC, przystępując do Polskiego Programu Liberalnego. W 1993 bez powodzenia ubiegał się o reelekcję z ramienia Bezpartyjnego Bloku Wspierania Reform. Po rozpadzie BBWR działał w Partii Republikanie, a od 1998 w Stronnictwie Konserwatywno-Ludowym. W 1997 bez powodzenia ubiegał się o mandat posła na Sejm w okręgu podwarszawskim z listy Unii Prawicy Rzeczypospolitej.
Pochowany na cmentarzu Bródnowskim w Warszawie (kwatera 23A/4/1).

</doc>
<doc id="1249399" url="https://pl.wikipedia.org/wiki?curid=1249399" title="Cristina D’Avena">
Cristina D’Avena

Cristina D’Avena (ur. 6 lipca 1964 roku w Bolonii) – włoska piosenkarka i aktorka. Znana przede wszystkim z piosenek z seriali telewizyjnych i animowanych. Jej płyty sprzedano dotychczas w 6 milionach egzemplarzy.
Dużą część dorobku piosenkarki stanowią piosenki z włoskich wersji japońskich seriali animowanych. Wykonała ich ponad 120, w tym utwory do takich anime, jak: "Czarodziejka z Księżyca", "Pokémon", "Cardcaptor Sakura", "One Piece", "Dr. Slump", "Wojowniczki z Krainy Marzeń". Najczęściej nie są to regionalizacje japońskich openingów, ale piosenki napisane specjalnie na potrzeby włoskiej wersji językowej. Ponadto w serialu "Mahou no Tenshi Creamy Mami", oprócz wykonania piosenki tytułowej, dubbingowała w piosenkach tytułową bohaterkę oraz jej rywalkę Megumi Ayase.
Cristina D’Avena oprócz tego wykonuje piosenki do zachodnich kreskówek, m.in. "Hrabiego Kaczuli", "Smerfów", "Maski" i "Odlotowych agentek" oraz "Mój mały Kucyk".
Zagrała Licię w serialu telewizyjnym opartym na anime "Ai Shite Knight" (znanym we Włoszech jako "Kiss me Licia") zatytułowanym (w zależności od serii) "Love Me Licia", "Licia, dolce Licia", "Teneramente Licia" i "Balliamo e cantiamo con Licia", powstałym na fali popularności anime wśród włoskiej publiczności. Zaśpiewała także piosenki tytułowe do wszystkich jego sezonów.
Dwukrotna laureatka festiwalu piosenki dziecięcej Zecchino d’Oro w latach 1968 i 1971. Była członkinią Piccolo Coro dell’Antoniano. Ma młodszą o 10 lat siostrę Clarissę, która jest jej menadżerką.

</doc>
<doc id="1249406" url="https://pl.wikipedia.org/wiki?curid=1249406" title="Passer ammodendri">
Passer ammodendri



</doc>
<doc id="1249411" url="https://pl.wikipedia.org/wiki?curid=1249411" title="Uniwersytet Wiktorii w Wellingtonie">
Uniwersytet Wiktorii w Wellingtonie

Uniwersytet Wiktorii w Wellingtonie (, ) – największy uniwersytet w Wellingtonie, stolicy Nowej Zelandii. Powstał w 1897, na mocy zarządzenia parlamentu wydanego na cześć 60. rocznicy koronacji królowej Wiktorii na tronie brytyjskim, i miał zastąpić Uniwersytet Nowej Zelandii. 
Na uczelni kształci się 21 889 studentów, w tym 2966 spoza Nowej Zelandii. Szkoła zatrudnia 1985 osób. Uniwersytet słynie z wysokiego poziomu nauczania prawa i architektury (obok Uniwersytetu w Auckland i Instytutu Technicznego Unitec jest jedyną szkołą przeprowadzającą egzaminy z architektury).
Według badań przeprowadzonych w 2003 przez rząd krajowy uczelnia plasuje się na trzecim miejscu pod względem jakości nauczania w Nowej Zelandii.

</doc>
<doc id="1249429" url="https://pl.wikipedia.org/wiki?curid=1249429" title="Znaki Czasu">
Znaki Czasu



</doc>
<doc id="1249438" url="https://pl.wikipedia.org/wiki?curid=1249438" title="Sing Sing Penelope">
Sing Sing Penelope

Sing Sing Penelope – polski zespół jazzowy, założony w 2001 roku w Bydgoszczy. Początki zespołu wiążą się z tamtejszym klubem Mózg. Pod koniec lat 90. w Bydgoszczy koncertował jazzrockowy zespół Jaskinia, założony przez Daniela Mackiewicza (współpracował z Maestro Trytony) i Patryka Węcławka (Maestro Trytony, Ecstasy Project). W 2001 po zmianach w składzie powstał z niego Sing Sing Penelope, z Tomaszem Glazikiem (współpracował z zespołami Kazik, Kult, Buldog, Contemporary Noise Quintet), Wojciechem Jachną (Dubska, Mordy, CNQ) i Rafałem Gorzyckim (Ecstasy Project, Maestro Trytony) w składzie. W 2005 roku grupa wydała debiutancki album, "Sing Sing Penelope", który został ogłoszony jednym z 10 najlepszych albumów z awangardową muzyką jazzową za rok 2005 przez londyńska rozgłośnię Last.fm, stawiając zespół obok takich sław jak Vandermark 5 czy Johna Zorna. W 2007 wydano kolejny album grupy, "Music For Umbrellas". Grupa dwukrotnie wystąpiła na Warsaw Summer Jazz Days: w 2005 oraz w 2007. W 2006 i 2007 roku nagrano trzeci album grupy, "We Remember Krzesełko", nagrany z gościnnym udziałem norweskiego skrzypka Sebastiana Gruchota. Ukazał się on nakładem wytwórni Electric Eye Studio w lutym 2008 roku.

</doc>
<doc id="1249439" url="https://pl.wikipedia.org/wiki?curid=1249439" title="Sabine Lutzenberger">
Sabine Lutzenberger



</doc>
<doc id="1249441" url="https://pl.wikipedia.org/wiki?curid=1249441" title="Stanisława Krauz">
Stanisława Krauz

Stanisława Katarzyna Krauz (ur. 12 lutego 1947 w Chodaczowie) – polska polityk, urzędnik samorządowy, posłanka na Sejm X kadencji.
Życiorys.
Ukończyła w 1965 liceum ogólnokształcące w Leżajsku, a następnie w 1987 studium katechetyczne w Wodzisławiu Śląskim. Od 1965 do 1972 pracowała w Gromadzkiej Radzie Narodowej, następnie do 1987 w urzędzie miejskim w Jastrzębiu-Zdroju.
W 1980 wstąpiła do Niezależnego Samorządnego Związku Zawodowego „Solidarność”. W stanie wojennym współpracowała z prasą niezależną. W 1987 po rewizji w jej mieszkaniu została zatrzymana, następnie skazana przez kolegium ds. wykroczeń na karę grzywny, następnie zwolniona z pracy. Przez rok była katechetką, następnie pracowała w zarządzie Regionu Śląsko-Dąbrowskiego związku.
W 1989 została posłanką na Sejm X kadencji z okręgu wodzisławskiego z ramienia Komitetu Obywatelskiego. W Sejmie należała do Obywatelskiego Klubu Parlamentarnego, a w jego ramach do Koła Chrześcijańskich Demokratów. Działała następnie w Partii Chrześcijańskich Demokratów, w 1991 z jej listy bez powodzenia ubiegała się o reelekcję. W 1992 wróciła do pracy w urzędzie miejskim, była m.in. rzecznikiem prasowym, w 2002 przeszła na emeryturę. W 2010 bez powodzenia kandydowała z ramienia Prawa i Sprawiedliwości do rady miasta Jastrzębie-Zdrój.

</doc>
<doc id="1249443" url="https://pl.wikipedia.org/wiki?curid=1249443" title="Zespół Urbana, Rogersa i Meyera">
Zespół Urbana, Rogersa i Meyera



</doc>
<doc id="1249444" url="https://pl.wikipedia.org/wiki?curid=1249444" title="Bogusław Choiński">
Bogusław Choiński

Bogusław Konrad Choiński (ur. 19 lutego 1925 w Warszawie, zm. 2 września 1976 tamże) – polski poeta, autor tekstów piosenek, scenarzysta.
Kariera.
W połowie lat 50. XX wieku zadebiutował jako autor tekstów piosenek w duecie z Janem Gałkowskim. Utwory z ich tekstami usłyszeć można m.in. w interpretacji takich wykonawców, jak: Akwarele, Babsztyl, Barbara Barska, Regina Bielska, Iga Cembrzyńska, Czerwono-Czarni, Jan Danek, Janusz Gniatkowski, Janusz Godlewski, Ludmiła Jakubczak, Maria Koterbska, Halina Kunicka, Zbigniew Kurtycz, Józef Ledecki, Joanna Liszowska, Bohdan Łazuka, Peter Macroy, Anita Mrajska, Czesław Niemen, Józef Nowak, Joanna Rawik, Rena Rolska, Edwin Rutten, Irena Santor, Juliusz Skowroński, Tadeusz Skrzypczak, Karin Stanek, Marek Tarnowski, Tercet Egzotyczny, Violetta Villas, Natasza Zylska.
Wraz z Gałkowskim stworzył też teksty do kilku przedstawień realizowanych przez warszawski Klub „Stodoła” (m.in. "Król Ubu – Fantazja skandaliczna na tematy Alfreda Jarry’ego" z muzyką S. Prószyńskiego oraz "Album Chagalla, czyli jak samochód przestraszył się konia" z muzyką B. Konowalskiego).
W 1965 roku zaczął pisać teksty piosenek z Markiem Dagnanem. Śpiewali je m.in. tacy artyści, jak: Alibabki, Barbara Dunin, Homo Homini, Krystynki, Zbigniew Kurtycz, Sława Przybylska, Ragtime Jazz Band, Janusz Wystup. Gdy przestał współpracować z Dagnanem, pisał teksty z Tomaszem Bielskim. Wraz z nim zostali opiekunami artystycznymi zespołu muzycznego Grupa Bluesowa Stodoła. Piosenki tej spółki autorskiej wykonywały także zespoły Czerwone Gitary i Grupa Bluesowa Gramine oraz soliści Stan Borys i Krystyna Prońko. Piosenki współautorstwa B. Choińskiego były pisane do muzyki takich kompozytorów, jak m.in.: Zbigniew Ciechan, Seweryn Krajewski, Juliusz Loranc, Jerzy Matuszkiewicz, Jerzy Milian, Adam Skorupka, Mateusz Święcicki, Romuald Żyliński. Pisał też teksty samodzielnie dla Jerzego Połomskiego i Tadeusza Woźniakowskiego.
Wraz z Lechem Emfazym Stefańskim i Mironem Białoszewskim założył Teatr na Tarczyńskiej.
Życie osobiste.
Był żonaty z Teresą Chabowską, . Następnie ożenił się z Marią Fabicką, aktorką Teatru na Tarczyńskiej i malarką. Spoczywa na Starych Powązkach (kw. 81, rząd IV, miejsce 14).

</doc>
<doc id="1249445" url="https://pl.wikipedia.org/wiki?curid=1249445" title="Estymator asymptotycznie nieobciążony">
Estymator asymptotycznie nieobciążony



</doc>
<doc id="1249446" url="https://pl.wikipedia.org/wiki?curid=1249446" title="Estymator nieobciążony asymptotycznie">
Estymator nieobciążony asymptotycznie



</doc>
<doc id="1249452" url="https://pl.wikipedia.org/wiki?curid=1249452" title="Paweł Chrupek">
Paweł Chrupek

Paweł Maria Chrupek (ur. 4 lutego 1955 w Gliwicach) – polski polityk, rolnik indywidualny, poseł na Sejm X kadencji.
Życiorys.
Ukończył w 1979 studia na Akademii Rolniczej w Krakowie. Zajął się prowadzeniem wielkoobszarowego indywidualnego gospodarstwa rolnego w Haczowie. Członek Niezależnego Samorządnego Związku Zawodowego Rolników Indywidualnych „Solidarność”.
W wyborach parlamentarnych w 1989 uzyskał mandat nr 204 Sejmu PRL X kadencji w okręgu wyborczym nr 51, startując z ramienia Komitetu Obywatelskiego. W trakcie kadencji zasiadał w pięciu komisjach stałych, należał do Obywatelskiego Klubu Parlamentarnego. W latach 90. był głównym specjalistą Agencji Własności Rolnej Skarbu Państwa. Działał w Stronnictwie Konserwatywno-Ludowym, jako jego członek w latach 1998–2002 z ramienia Akcji Wyborczej Solidarność zasiadał w radzie powiatu brzozowskiego, a w 2001 bez powodzenia kandydował do Sejmu z listy Platformy Obywatelskiej. W 2004 został członkiem Partii Centrum. Kilka lat później przystąpił do reaktywowanego SKL, zasiadł w komitecie politycznym tego ugrupowania.

</doc>
<doc id="1249459" url="https://pl.wikipedia.org/wiki?curid=1249459" title="Anselmo Lorenzo">
Anselmo Lorenzo

Anselmo Lorenzo (ur. 1841 w Toledo, zm. w 1914 w Barcelonie) – jeden z pierwszych działaczy anarchistycznych w Hiszpanii, nazywany „dziadkiem hiszpańskiego anarchizmu”.
Aktywny w ruchu anarchistycznym od momentu, gdy zetknął się w Madrycie w 1868 r. z Giuseppe Fanellim, aż do końca życia. Współzałożyciel tzw. Hiszpańskiej Federacji Regionalnej (Federación Regional Española,
hiszpańska sekcja I Międzynarodówki), powstałej w 1870 r. W 1871 r. wraz z Francisco Mora i Gonzalezem Morango z hiszpańskiej sekcji I Międzynarodówki przedstawiciel na zjeździe organizacji w Londynie, gdzie opowiedział się za anarchokolektywizmem.
Współdziałał z Francisco Ferrerem w ruchu racjonalistycznej Nowoczesnej Szkoły (Escuela Moderna). W pierwszym dziesięcioleciu XX w. redaktor anarchosyndykalistycznego czasopisma „Solidaridad Obrera”. W 1910 r. uczestniczył w zjeździe założycielskim Krajowej Konfederacji Pracy w Barcelonie.
Obecnie jedną z inicjatyw Konfederacji jest fundacja nosząca jego imię (Fundación de Estudios Libertarios Anselmo Lorenzo, Fundacja Studiów Wolnościowych im. Anzelmo Lorenzo).
Autor książki "El proletariado militante", t. 1-2, Barcelona 1901-1923.

</doc>
<doc id="1249464" url="https://pl.wikipedia.org/wiki?curid=1249464" title="Eskadra (lotnictwo wojskowe)">
Eskadra (lotnictwo wojskowe)



</doc>
<doc id="1249467" url="https://pl.wikipedia.org/wiki?curid=1249467" title="Znaki Czasu (miesięcznik)">
Znaki Czasu (miesięcznik)

Znaki Czasu – miesięcznik religijno-społeczny Kościoła Adwentystów Dnia Siódmego w RP, wydawany przez Wydawnictwo „Znaki Czasu”. Ukazuje się od 1910 r. Nakład pisma w 2014 roku wynosił 6900 egzemplarzy. Redaktorem naczelnym jest pastor Andrzej Siciński.
Czasopismo propaguje adwentystyczne rozumienie wartości chrześcijańskich. Jego tematyką jest głównie religia chrześcijańska i związane z nią pozostałe tematy, takie jak: kreacjonizm, moralność, zdrowie fizyczne i psychiczne, dieta, ewangelizacja czy Biblia w świetle historii i archeologii. Celem miesięcznika jest poruszanie spraw i tematów bieżących z perspektywy adwentystycznej interpretacji Pisma Świętego, stąd na jego łamach propagowane są takie teorie jak kreacjonizm młodej Ziemi.

</doc>
<doc id="1249469" url="https://pl.wikipedia.org/wiki?curid=1249469" title="Mawarannahr">
Mawarannahr



</doc>
<doc id="1249470" url="https://pl.wikipedia.org/wiki?curid=1249470" title="Dendroica castanea">
Dendroica castanea



</doc>
<doc id="1249476" url="https://pl.wikipedia.org/wiki?curid=1249476" title="George Fisher">
George Fisher

George „Corpsegrinder” Fisher (ur. 8 lipca 1970 w Baltimore, Maryland) – amerykański wokalista i muzyk, znany z występów w zespołach Cannibal Corpse, Paths of Possession oraz Monstrosity.

</doc>
<doc id="1249477" url="https://pl.wikipedia.org/wiki?curid=1249477" title="Wilsonia pusilla">
Wilsonia pusilla



</doc>
<doc id="1249479" url="https://pl.wikipedia.org/wiki?curid=1249479" title="Wilsonia canadensis">
Wilsonia canadensis



</doc>
<doc id="1249480" url="https://pl.wikipedia.org/wiki?curid=1249480" title="Sąd rodzinny">
Sąd rodzinny

Sąd rodzinny – wydział rodzinny i nieletnich w sądzie rejonowym, wyodrębniona funkcjonalnie i organizacyjnie jednostka sądu rejonowego. Zgodnie z ustawą – Prawo o ustroju sądów powszechnych sąd rodzinny zajmuje się sprawami:
Sprawy, które w pierwszej instancji rozpoznaje sąd rodzinny, w drugiej instancji organizacyjnie należą do właściwości wydziału cywilnego sądu okręgowego, z wyjątkiem spraw przeciwko nieletnim o popełnienie czynu karalnego, jeżeli wobec nieletniego zastosowano środek poprawczy lub gdy środek odwoławczy zawiera wniosek o orzeczenie środka poprawczego. Takie sprawy rozpoznawane są przez wydział karny sądu okręgowego.

</doc>
<doc id="1249482" url="https://pl.wikipedia.org/wiki?curid=1249482" title="Leszek Potasiński">
Leszek Potasiński

Leszek Potasiński (ur. w 1958 roku w Warszawie) – polski gitarzysta klasyczny i pedagog.
Uczył się gry na gitarze u prof. Ryszarda Bałauszko w PSM II st. im. F. Chopina w Warszawie, a następnie ukończył z wyróżnieniem klasę gitary w warszawskiej Akademii Muzycznej pod kierunkiem prof. Marcina Zalewskiego. Studia kontynuował w Królewskim Wyższym Konserwatorium w Madrycie u Jose Luisa Rodrigo oraz na wielu kursach mistrzowskich. 
Osiągnięcia i działalność.
Leszek Potasiński był laureatem m.in. I nagrody na Ogólnopolskim Konkursie Gitary Klasycznej w Łodzi w 1979 r., I nagrody na Konkursie Interpretacji Muzyki Hiszpańskiej w Warszawie (1985 r.), nagrody im. J.M. Morales (katedra im. Andresa Segovii) na Kursie w Santiago de Compostela (1985 r.) oraz Medal Miasta Arthez na festiwalu „Guitares en Saubestre” (1988 r.) 
Koncertuje zarówno w kraju jak i za granicą (m.in. w Austrii, Francji, Grecji, Hiszpanii, Niemczech, Szwajcarii i Szwecji). Dokonał licznych nagrań radiowych i telewizyjnych. Szczególne miejsce w jego repertuarze zajmuje muzyka epoki baroku, utwory kompozytorów hiszpańskich (w tym flamenco) południowoamerykańskich, współczesna muzyka polska oraz koncerty na gitarę z orkiestrą (m.in. słynny Concierto de Aranjuez Joaquina Rodrigo, koncerty Antonio Vivaldiego). Często występuje jako kameralista, współpracując m.in. z Beatriz Blanco (śpiew), Jadwiga Kotnowska (flet), Jose Torresem (instrumenty perkusyjne), Markiem Walawenderem (gitara) i Markiem Wrońskim (skrzypce), oraz Dorotą Jasińską (Sopran).
Inne.
Na koncertach wykorzystuje niekiedy swoje umiejętności gry na charango, kastanietach, tabli czy bombo. Dokonał wielu transkrypcji i aranżacji zarówno na gitarę solo, jak i dla zespołów kameralnych. Leszek Potasiński zajmuje się również pracą pedagogiczną. Jest wykładowcą na Uniwersytecie Muzycznym im. F. Chopina w Warszawie, prowadzi klasę gitary w ZPSM II st. im. F. Chopina w Warszawie oraz wykłady i kursy mistrzowskie w kraju i zagranicą (m.in. w Hiszpanii).

</doc>
<doc id="1249483" url="https://pl.wikipedia.org/wiki?curid=1249483" title="Seiurus aurocapillus">
Seiurus aurocapillus



</doc>
<doc id="1249484" url="https://pl.wikipedia.org/wiki?curid=1249484" title="Wicehrabia Younger of Leckie">
Wicehrabia Younger of Leckie

Wicehrabiowie Younger of Leckie 1. kreacji (parostwo Zjednoczonego Królestwa)
Najstarszy syn 5. wicehrabiego Younger of Leckie: Alexander William George Younger

</doc>
<doc id="1249486" url="https://pl.wikipedia.org/wiki?curid=1249486" title="Zespół dystonia-parkinsonizm">
Zespół dystonia-parkinsonizm

Zespół dystonia-parkinsonizm, dystonia torsyjna-parkinsonizm, typ filipiński, sprzężona z chromosomem X dystonia torsyjna typu 3 (ang. X-linked dystonia-parkinsonism, XDP) – rzadka, uwarunkowana genetycznie choroba neurologiczna. Mutacja będąca przyczyną schorzenia jest szczególnie częsta na Panay, szóstej co do wielkości wyspie Filipin, stanowiąc przykład efektu założyciela. W miejscowym dialekcie choroba określana jest jako "lubag", co oznacza "pokręcony".
Etiologia.
Choroba spowodowana jest insercją transpozonu SVA do intronu genu "TAF1" kodującego czynnik związany z białkiem wiążącym kasetę TATA.

</doc>
<doc id="1249489" url="https://pl.wikipedia.org/wiki?curid=1249489" title="Lubag">
Lubag



</doc>
<doc id="1249493" url="https://pl.wikipedia.org/wiki?curid=1249493" title="Okręg wyborczy Ayr">
Okręg wyborczy Ayr

Okręg wyborczy Ayr powstał w 1950 r. i wysyłał do brytyjskiej Izby Gmin jednego deputowanego. Okręg obejmował miasta Ayr i Prestwick. Okręg został zniesiony w 2005 r.

</doc>
<doc id="1249495" url="https://pl.wikipedia.org/wiki?curid=1249495" title="Kościół św. Jakuba Apostoła w Warszawie">
Kościół św. Jakuba Apostoła w Warszawie



</doc>
<doc id="1249496" url="https://pl.wikipedia.org/wiki?curid=1249496" title="Bielschowsky">
Bielschowsky

Bielschowsky – niemieckie nazwisko, mogące odnosić się do:

</doc>
<doc id="1249498" url="https://pl.wikipedia.org/wiki?curid=1249498" title="Czterotlenek dwuazotu">
Czterotlenek dwuazotu



</doc>
<doc id="1249501" url="https://pl.wikipedia.org/wiki?curid=1249501" title="Hallervorden">
Hallervorden

Osoby noszące nazwisko Hallervorden:

</doc>
<doc id="1249504" url="https://pl.wikipedia.org/wiki?curid=1249504" title="Wydawnictwo „Znaki Czasu”">
Wydawnictwo „Znaki Czasu”

Wydawnictwo „Znaki Czasu” – wydawnictwo Kościoła Adwentystów Dnia Siódmego w RP, publikujące książki i czasopisma o charakterze religijno-społecznym.
Historia.
Jest spadkobiercą utworzonej przez adwentystów w 1921 oficyny wydawniczej „Polyglotte”, mieszczącej się w Bydgoszczy, potem od 1927 w Warszawie, a po II wojnie światowej w Krakowie (w wydanej w 1947 przez Wydawnictwo „Znaki Czasu” broszurze C.B. Haynesa pt. "W ostatniej chwili" wskazano jego siedzibę: Kraków ul. Lubelska 25). Polyglotte przekształciło się w 1956 w „Znaki Czasu” (do dziś z siedzibą w Warszawie), a w 1990 w Chrześcijański Instytut Wydawniczy „Znaki Czasu”. Od czerwca 2009 nosi ponownie dawną nazwę.
Profil wydawniczy.
Publikuje książki i czasopisma o charakterze religijno-społecznym. Ich tematyką jest: teologia, zdrowie oraz edukacja; zarówno dla dzieci i młodzieży, jak i dla dorosłych. W stałej sprzedaży jest około 200 tytułów. Wiele ze wspomnianych książek to tłumaczenia dzieł z Ellen G. White. Do bestsellerów Wydawnictwa należą: Ellen G. White „Wielki bój” i „Życie Jezusa”; „Leki z Bożej apteki”. Wydaje ono miesięczniki: „Znaki Czasu” i „Głos Adwentu” oraz kwartalniki „Lekcje biblijne” i „Przewodnik dla kaznodziejów zborowych”.

</doc>
<doc id="1249509" url="https://pl.wikipedia.org/wiki?curid=1249509" title="Bernie Torme">
Bernie Torme



</doc>
<doc id="1249511" url="https://pl.wikipedia.org/wiki?curid=1249511" title="Zamek Šašov">
Zamek Šašov

Zamek Šášov (słow. "hrad Šášov") – ruiny zamku w Żarze nad Hronem w kraju bańskobystrzyckim na Słowacji.
Zamek wzniesiony został na północnym skraju Gór Szczawnickich, na stromej skale wznoszącej się nad tokiem Hronu. Dominował nad skrzyżowaniem ważnych dróg handlowych, z których jedna wiodła z Kremnicy do Turca, a druga doliną Hronu z równin naddunajskich do Zwolenia. Po raz pierwszy wspominany był w 1253 r. Znajdował się wówczas w rękach braci Vancha, z których Stefan był arcybiskupem ostrzyhomskim. Obiekt składał się z tzw. zamku wewnętrznego, wzniesionego na planie mocno wydłużonego owalu i niżej położonego podgrodzia. Wejścia do niego broniły dwie okrągłe baszty.
Od początku XIV w. aż do II połowy XVII w. często zmieniał właścicieli. Wraz z sąsiednim zamkiem Revište, położonym bardziej na południe, na drugim brzegu Hronu, bronił dostępu do górniczego rewiru Bańskiej Szczawnicy. Z tego też powodu już w 1320 r. znalazł się w rękach hrabiów, zarządzających bańskoszczawnicką komorą górniczą. W 1424 r. król Zygmunt Luksemburski ofiarował go królowej Barbarze. W 1447 r. miał go w rękach Jan Jiskra. W 1490 r. królowa Beatrycze, żona króla Macieja Korwina, darowała go Dóczym, którzy władali nim do wymarcia rodu w 1647 r. Trzy lata później feudalne „państwo”, którego ośrodkiem był zamek, kupił Kasper Lippay. W 1677 r. zamek został spustoszony przez kuruców Emeryka Thököly’ego. Nieodbudowany, częściowo zanikł w ciągu XVIII w. Obecnie można oglądać jedynie ruiny.
Pod zamkiem prawdopodobnie już w XIII w. powstała wieś "Šášovské Podhradie" (Szaszowskie Podgrodzie) – dziś część miasta Żar nad Hronem.

</doc>
<doc id="1249513" url="https://pl.wikipedia.org/wiki?curid=1249513" title="My Generation">
My Generation

My Generation – debiutancki album studyjny angielskiej grupy rockowej The Who, wydany 1 grudnia 1965. W Stanach Zjednoczonych ukazał się pod nazwą "The Who Sings My Generation" w kwietniu 1966.
W 2003 roku amerykańska wersja albumu została umieszczona na 236. pozycji listy 500 albumów wszech czasów dwutygodnika „Rolling Stone”.
Lista utworów.
Wydanie oryginalne.
"My Generation" ("UK").
Strona A
Strona B
"My Generation" ("Deluxe Edition").
Dysk 1
Dysk 2

</doc>
<doc id="1249514" url="https://pl.wikipedia.org/wiki?curid=1249514" title="Jezioro Piaseczno (powiat kościerski)">
Jezioro Piaseczno (powiat kościerski)



</doc>
<doc id="1249515" url="https://pl.wikipedia.org/wiki?curid=1249515" title="Jezioro Piaseczno">
Jezioro Piaseczno



</doc>
<doc id="1249516" url="https://pl.wikipedia.org/wiki?curid=1249516" title="Donnie Darko (ścieżka dźwiękowa)">
Donnie Darko (ścieżka dźwiękowa)

Ścieżkę dźwiękową do filmu "Donnie Darko" stworzył Michael Andrews w 2000 roku. Płyta z muzyką została wydana w roku premiery obrazu; znajdowały się na niej 16 instrumentalnych utworów i dwa covery utworu "Mad World" Tears for Fears.
Ścieżka dźwiękowa nie miała być początkowo wydana na płycie, dopiero Andy Factor, przyjaciel Andrewsa, wydał ją w swojej niezależnej wytwórni muzycznej Everloving Records w 2002 roku. Jako niezależny film "Donnie Darko" spotkał się początkowo z małym zainteresowaniem, dopiero gdy trafił do dystrybucji w Europie pojawiło się zainteresowanie muzyką do filmu. Zwłaszcza cover "Mad World" zyskał popularność, trafiając na pierwsze miejsce listy singli w Wielkiej Brytanii w Boże Narodzenie 2003.
Spis utworów.
Wszystkie utwory napisane i nagrane przez Michaela Andrewsa, z wyjątkiem "Mad World" (napisana przez Rolanda Orzabala; nagrana przez Gary'ego Julesa i Michaela Andrewsa.
Specjalna edycja albumu.
Po wydaniu na DVD reżyserskiej wersji filmu, w Wielkiej Brytanii ukazała się specjalna, dwupłytowa wersja płyty z muzyką do filmu, zawierająca piosenki z obu wersji filmu na pierwszej płycie i kompozycje Andrewsa znane z wcześniejszej edycji albumu na drugiej.

</doc>
<doc id="1249518" url="https://pl.wikipedia.org/wiki?curid=1249518" title="Polikarpow I-15">
Polikarpow I-15



</doc>
<doc id="1249520" url="https://pl.wikipedia.org/wiki?curid=1249520" title="Jezioro Psinko">
Jezioro Psinko



</doc>
<doc id="1249521" url="https://pl.wikipedia.org/wiki?curid=1249521" title="Polikarpow I-16">
Polikarpow I-16



</doc>
<doc id="1249522" url="https://pl.wikipedia.org/wiki?curid=1249522" title="Jeziora Polaszkowskie">
Jeziora Polaszkowskie



</doc>
<doc id="1249524" url="https://pl.wikipedia.org/wiki?curid=1249524" title="Jezioro Rekowo">
Jezioro Rekowo



</doc>
<doc id="1249525" url="https://pl.wikipedia.org/wiki?curid=1249525" title="Miara tendencji centralnej">
Miara tendencji centralnej



</doc>
<doc id="1249530" url="https://pl.wikipedia.org/wiki?curid=1249530" title="Neuralgia nerwu trójdzielnego">
Neuralgia nerwu trójdzielnego



</doc>
<doc id="1249533" url="https://pl.wikipedia.org/wiki?curid=1249533" title="Jezioro Rąty">
Jezioro Rąty



</doc>
<doc id="1249535" url="https://pl.wikipedia.org/wiki?curid=1249535" title="Jezioro Skrzynki Duże">
Jezioro Skrzynki Duże



</doc>
<doc id="1249536" url="https://pl.wikipedia.org/wiki?curid=1249536" title="Jezioro Sołeckie (Kaszuby)">
Jezioro Sołeckie (Kaszuby)



</doc>
<doc id="1249538" url="https://pl.wikipedia.org/wiki?curid=1249538" title="Jezioro Strzepcz">
Jezioro Strzepcz



</doc>
<doc id="1249539" url="https://pl.wikipedia.org/wiki?curid=1249539" title="Jezioro Suminko">
Jezioro Suminko



</doc>
<doc id="1249541" url="https://pl.wikipedia.org/wiki?curid=1249541" title="Jezioro Szczyczno">
Jezioro Szczyczno



</doc>
<doc id="1249542" url="https://pl.wikipedia.org/wiki?curid=1249542" title="Jezioro Trawice">
Jezioro Trawice



</doc>
<doc id="1249543" url="https://pl.wikipedia.org/wiki?curid=1249543" title="Jezioro Trepczykowo">
Jezioro Trepczykowo



</doc>
<doc id="1249546" url="https://pl.wikipedia.org/wiki?curid=1249546" title="Cmentarz Tichwiński">
Cmentarz Tichwiński

Cmentarz Tichwiński (ros. "Тихвинское кладбище") - nekropolia położona w Petersburgu przy Ławrze św. Aleksandra Newskiego, na której spoczywa wiele wybitnych postaci z historii Rosji. 
Cmentarz został założony w 1823 roku, spoczywa tu wielu wybitnych twórców rosyjskich, m.in.:
Na cmentarzu specjalnym pomnikiem upamiętniono również postać polskiej pianistki i kompozytorki Marii Szymanowskiej, której oryginalna mogiła nie zachowała się.
Na pobliskim cmentarzu Św. Mikołaja znajdują się groby Anatolija Sobczaka i Galiny Starowojtowej. 

</doc>
<doc id="1249548" url="https://pl.wikipedia.org/wiki?curid=1249548" title="Podłoże MacConkeya">
Podłoże MacConkeya



</doc>
<doc id="1249549" url="https://pl.wikipedia.org/wiki?curid=1249549" title="Janina Domańska">
Janina Domańska

Janina Domańska (ur. 1913 – zm. 1995) – polska artystka, pisarka oraz ilustratorka książek dla dzieci.
Ukończyła studia na Akademii Sztuk Pięknych w Warszawie. W 1952 roku emigrowała z Polski do USA gdzie poślubiła pisarza Jerzego Laskowskiego. Autorka oraz ilustratorka bajek dla dzieci.
Napisała, zaadaptowała oraz przetłumaczyła w sumie 22 książki, które opatrzyła własnymi ilustracjami. Zilustrowała także 23 książki innych autorów. W 1972 roku jej książka "If All the Seas Were One Sea" została uhonorowana prestiżową nagrodą Caldecott. Wiele bajek, które ilustrowała nawiązywały do polskich bajek z dzieciństwa autorki w Polsce.

</doc>
<doc id="1249554" url="https://pl.wikipedia.org/wiki?curid=1249554" title="Struniak">
Struniak

Struniak (łac. "chordoma", ang. chordoma) – rzadki, wolnorosnący nowotwór złośliwy, wywodzący się z pozostałości struny grzbietowej. Pozostałości struny znajdują się najczęściej na stoku ("clivus") kości potylicznej i w okolicy krzyżowo-guzicznej, i tam też najczęściej rozwija się struniak. Guz trzykrotnie częściej występuje u mężczyzn. Rozwija się zazwyczaj w średnim wieku, najczęściej w 4. dekadzie życia. W Stanach Zjednoczonych zapadalność roczną na struniaka szacuje się na 1:1 000 000, co daje 300 nowych zachorowań co roku w tym kraju. 
W MRI guz jest hipointensywny (sekwencja T1) lub hiperintensywny (T2), w TK hipodensyjny. 
Najlepsze wyniki uzyskuje się po całkowitej resekcji chirurgicznej i następczej radioterapii na lożę guza. Całkowita resekcja jest zazwyczaj trudna, a wznowy są bardzo częste. Opisano ograniczoną odpowiedź guza na mesylat imatinibu (inhibitor PDGFR).

</doc>
<doc id="1249555" url="https://pl.wikipedia.org/wiki?curid=1249555" title="Chordoma">
Chordoma



</doc>
<doc id="1249560" url="https://pl.wikipedia.org/wiki?curid=1249560" title="Międzynarodowe Centrum Inżynierii Genetycznej i Biotechnologii">
Międzynarodowe Centrum Inżynierii Genetycznej i Biotechnologii

Międzynarodowe Centrum Inżynierii Genetycznej i Biotechnologii (ICGEB) (ang. "International Centre for Genetic Engineering and Biotechnology") – międzynarodowa organizacja naukowo-badawcza, zajmująca się zastosowaniem inżynierii genetycznej i biotechnologii w rozwiązywaniu problemów dotyczących ochrony zdrowia i wyżywienia w krajach rozwijających się. Siedziba główna ICGEB znajduje się w Trieście (Włochy).
Rozpoczęła swoją działalność w 1983 r. pod auspicjami UNIDO, a od 1995 r. jest samodzielną jednostką w systemie ONZ. Działalność naukowa ICGEB jest realizowana w ośrodkach zlokalizowanych w Trieście, Nowym Delhi (Indie) oraz w Kapsztadzie, (Południowa Afryka), a także w krajach członkowskich poprzez system grantowy.
Organizacja zrzesza 57 krajów członkowskich głównie z obszarów rozwijających się, natomiast 77 państw jest sygnatariuszami Statutu ICGEB.
Polska jej pełnoprawnym członkiem tej organizacji.
Programy Naukowo-Badawcze.
Główne programy naukowe ICGEB:
Polska w ICGEB.
Polska współpracuje z ICGEB od 1990 r., a od września 1996 r. jest jej pełnoprawnym członkiem. Dzięki temu Polacy mogą uczestniczyć w przedsięwzięciach organizowanych i sponsorowanych przez ICGEB.
Koordynacją współpracy polskich jednostek z tą organizacją zajmuje się Komitet Narodowy ds. ICGEB, który funkcjonuje przy Komitecie Biotechnologii przy Prezydium PAN.
Przewodniczącym Komitetu Narodowego jest prof. dr hab. Wojciech J. Stec.
Stroną techniczną współpracy zajmuje się biuro zlokalizowane w Centrum Badań Molekularnych i Makromolekularnych PAN (CBMiM) w Łodzi, a funkcję tzw. oficera łącznikowego (ang. "liaison officer") pełni Sekretarz Komitetu Biotechnologii – prof. dr hab. inż. Andrzej Okruszek.

</doc>
<doc id="1249561" url="https://pl.wikipedia.org/wiki?curid=1249561" title="ICGEB">
ICGEB



</doc>
<doc id="1249564" url="https://pl.wikipedia.org/wiki?curid=1249564" title="Paap">
Paap

Paap (tzn. „Grzech”, angielski tytuł: „Sin”) to bollywoodzki film z 2004 roku wyreżyserowany przez debiutantkę Pooja Bhatt, potem autorkę "Holiday" i "Dhokha". W rolach głównych John Abraham i Udita Goswami. W drugoplanowych Gulshan Grover i Mohan Agashe. Film nagrywano w Himachal Pradesh. Tematem tego filmu jest próba ocalenia dziecka, które jest świadkiem mordu dokonanego przez skorumpowanego policjanta. Film konfrontuje ze sobą dwa światy: pełne przemocy miasto Delhi i spokój buddyjskiego klasztoru w Himachal Pradesh. Na tle pięknego himalajskiego krajobrazu między dziewczyną przeznaczoną do klasztoru a ukrywającym się rannym policjantem powoli budzi się miłość.
W filmie są wątki nawiązujące do dramatu Peter Weira "Świadek" (z Harrison Fordem).
Pooja Bhatt – nominacja do Nagrody Zee Cine za Najlepszy Debiut Reżyserski
Fabuła.
Manali w dolinie Spiti w Himachal Pradesh. Kaaya (Udita Goswami) żyje tu w osamotnieniu. Jedynymi osobami, z którymi się tu spotyka jest jej ojciec (Mohan Agashe) i mnisi buddyjscy. Dziewczyna przygotowywana jest do wstąpienia do klasztoru buddyjskiego. Tuż przed jej zamknięciem się w świecie modlitw i medytacji, lama Norbu zleca jej zadanie. Ma przywieźć chłopca, który zgodnie z ich wiarą jest kolejnym wcieleniem guru. Dzień przed powrotem Kaayi i chłopca w góry w delhijskim hotelu dochodzi do morderstwa. Chłopiec jest jego świadkiem. Oficer śledczy (John Abraham) nie pozwala Kaayi wyjechać z miasta. Liczy na pomoc dziecka w rozpoznaniu mordercy. Ku jego zaskoczeniu chłopiec rozpoznaje mordercę na ekranie telewizora. Jest nim jeden ze znanych Shivenowi oficerów policji. Wstrząśnięty Shiven zwraca się o pomoc w śledztwie do swojego przełożonego. Wkrótce potem zostaje postrzelony. Przekonany o zdradzie, próbuje ocalić Kaayę i chłopca. Poprosiwszy przyjaciela z policji o zniszczenie z kartoteki danych na temat świadków, odwozi ich do domu Kaayi. Droga w góry okazuje się męką. Ranny Shiven z trudem walczy z ogarniającą go sennością i rosnącą gorączką. Po dojechaniu do domu Kaayi, tracąc już przytomność Shiven mówi jej o grożącym im niebezpieczeństwie. Uprzedza, że nie wolno go oddać do szpitala, bo rana po kuli zostanie zgłoszona na policji. Kaayi, jej ojcu i mnichom nie pozostaje nic innego, jak modlić się o życie Shivena. Modlitwy i naturalne leki mnichów nie pozwalają mu umrzeć. Czuwając przy łóżku rannego, Kaaya traci pokój ducha przyszłej mniszki. Zakochuje się...
Tymczasem skorumpowani policjanci w Delhi po całych Indiach szukają trojga zbiegów...
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Border", "China Gate", "Refugee", "Fiza" "Aśoka Wielki ", "Aks", "LOC Kargil", "Tamanna", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1249565" url="https://pl.wikipedia.org/wiki?curid=1249565" title="Jan Grzebski">
Jan Grzebski

Jan Grzebski (ur. 1942, zm. 12 grudnia 2008) – polski robotnik pracujący na kolei, który zapadł w śpiączkę po zderzeniu z pociągiem w 1988 roku. Obudził się z niej dopiero 19 lat później w roku 2007.
Lekarze nie spodziewając się, że przebudzi się ze snu oddali pacjenta rodzinie. Przez całe lata opiekowała się nim żona - Gertruda Grzebska, z którą miał czworo dzieci. Po przebudzeniu Jan Grzebski miał już 11 wnuków. Podczas wywiadu w kanale TVN24 stwierdził: 
Inne wyjaśnienia.
Według neurochirurga Jana Talera, Jan Grzebski przez większość czasu mógł przebywać w stanie wegetatywnym, a jego śpiączka mogła trwać tylko parę miesięcy. Wojciech Hagner potwierdził obecność w jego mózgu guza, który mógł być przyczyną jego stanu. Przyczyną odzyskania przez niego świadomości, mogło być zmniejszenie się guza.

</doc>
<doc id="1249571" url="https://pl.wikipedia.org/wiki?curid=1249571" title="We Remember Krzesełko">
We Remember Krzesełko

We Remember Krzesełko – trzeci album bydgoskiego zespołu jazzowego Sing Sing Penelope, wydany przez Electric Eye Records w 2008 roku.

</doc>
<doc id="1249577" url="https://pl.wikipedia.org/wiki?curid=1249577" title="Agar czekoladowy">
Agar czekoladowy

Agar czekoladowy (CHOC; ) – nieselektywna mikrobiologiczna pożywka specjalna, w której skład wchodzi zlizowana krew (wzbogacająca pożywkę o NAD, hem i inne składniki odżywcze), umożliwiająca hodowlę wybrednych szczepów bakterii.
Pożywka nie zawiera czekolady, a nazwa została jej nadana wyłącznie ze względu na czekoladową barwę spowodowaną obecnością zhemolizowanych erytrocytów.
Historia.
Na początku XX wieku nie znano idealnej pożywki nadającej się do hodowli bakterii o wysokich wymaganiach odżywczych, takich jak gonokoki. Stosowano podłoża z węglanem sodu, cielęciną, albuminami (z krwi lub płynu mózgowo-rdzeniowego), brzeczką piwną, serwatką, sacharozą, moczem, wyciągiem z jąder lub jajek; rezultaty były jednak niezadowalające. W 1910 Cohen i Fitzgerald opracowali krwawy agar czekoladowy, który został użyty do hodowli "Haemophilus". W 1927 McLeod opracował podłoże, użyte po raz pierwszy do (udanej) hodowli gonokoków. W latach 30. XX wieku agar czekoladowy przygotowywano poprzez podgrzewanie agaru z krwią, natomiast wcześniej ogrzewano wyciąg z mięsa.
Problemem podłoża był wzrost bakterii stanowiących florę fizjologiczną – przykładowo przy posiewie w kierunku gonokoków częściej wyrastał "Proteus mirabilis". Dopiero dodawanie do pożywki ristocetyny i polimyksyn (1964), wankomycyny i nystatyny (1967) oraz trimetoprymu (1970) rozwiązało problem bakterii komensalnych.
Skład.
W skład agaru czekoladowego wchodzą:
Przygotowanie.
Pożywkę przygotowuje się poprzez kilkukrotne podgrzewanie i ochładzanie w łaźni wodnej agaru z krwią w temperaturze 100 °C i pod wyższym ciśnieniem; po pewnym czasie pojawia się jednolite zabarwienie, oznaczające hemolizę krwinek czerwonych (istnieje wiele protokołów z różnymi czasami ogrzewania i temperaturą). W przypadku przygotowania pożywki z krwi świni temperatura musi być nieco wyższa. Krew kozy posiada termowrażliwy inhibitor wzrostu działający na "Haemophilus", co wymusza wydłużenie czasu ogrzewania do 15 minut w celu zdezaktywowania go. Efekt inhibitora nie jest neutralizowany dodatkiem NAD do nieogrzewanej pożywki.
Po wysterylizowaniu i wymieszaniu pożywka rozlewana jest do odpowiednich naczyń hodowlanych (np. szalek Petriego).
Obecnie przy produkcji CHOC niezbędne do wzrostu czynniki (NAD, hemoglobina i inne) są dodawane osobno, nie ma więc potrzeby dodawania krwi i lizy erytrocytów.
Zastosowanie.
Zaletą agaru czekoladowego jest to, że umożliwia wzrost wymagającym bakteriom takim jak "Haemophilus" czy "Neisseria", "Moraxella", które nie rosną na rutynowo stosowanych pożywkach. Gatunki te nie wytwarzają hemolizyn niszczących erytrocyty, a równocześnie potrzebują do wzrostu związków obecnych we wnętrzu tych komórek. Dlatego wzrost tych drobnoustrojów jest możliwy dopiero po uszkodzeniu erytrocytów (lizie) poprzez ich ogrzanie. Równocześnie niskie stężenie agaru zapewnia dostateczną wilgoć niezbędną do wzrostu. Podłoże stosowane jest do hodowli bakterii tlenowych lub fakultatywnych beztlenowców. Wzrastają na nim – podobnie jak na agarze krwawym – paciorkowce i gronkowce.
Agar czekoladowy jest najlepszym podłożem do hodowli "Bartonella henselae" (obok agaru z krwi króliczej) oraz "Eikenella corrodens".
Wyniki odczytuje się zazwyczaj po 48 godzinach (18–24 w przypadku gonokoków).
Agar czekoladowy jest rutynowo wykorzystywany podczas posiewu krwi przy podejrzeniu bakteriemii lub infekcyjnego zapalenia wsierdzia.
Przy podejrzeniu zapalenia opon-mózgowo rdzeniowych należy bezwzględnie wykonać posiew na agarze czekoladowym, ponieważ dwoinka zapalenia opon mózgowo-rdzeniowych nie wzrasta na innych podłożach.
Agar czekoladowy z bacytracyną jest używany przy posiewie plwociny.
Rutynowe posiewy żółci na agar czekoladowy nie są zalecane, chyba że preparat bezpośredni będzie charakterystyczny dla "Haemophilus".
0,27% przypadków zakażeń układu moczowego jest spowodowane przez "Haemophilus", natomiast w podgrupie dzieci wskaźnik ten wzrasta do 0,88%. Z tego powodu zaleca się posiew moczu na agar czekoladowy przynajmniej u dzieci, nie jest to jednak wymogiem.
Agar czekoladowy jest wykorzystywany przy posiewach w przypadku zapaleń tkanek głębokich – na przykład tkanki łącznej, zapalenia ucha oraz szpiku u dzieci. Przy wymazie z oka należy zawsze wykonać posiew także na agarze czekoladowym.
Agar czekoladowy nie jest zalecany przy posiewie bioptatów żołądka, ponieważ inne rutynowo stosowane podłoża zapewniają efektywniejszy wzrost "Helicobacter pylori".
Podłoże to nie jest stosowane podczas diagnostyki zakażeń grzybiczych jednak wzrastają na nim liczne grzyby. W badaniu porównawczym 5 podłóż (w tym Sabourauda) najszybszy wzrost grzybów uzyskano na agarze czekoladowym. Wyjątkiem było "Histoplasma capsulatum" gdzie nie uzyskiwano wzrostu – być może wzrost tych grzybów na agarze z krwią jest dłuższy, a metodologia zakładała hodowlę podłóż krwawych jedynie przez 3 dni. Z powodu "H. capsulatum" nie zaleca się ograniczania tradycyjnych podłóż w kierunku grzybów.
Badanie oporności prątków gruźlicy za pomocą E-testów nie powinno się odbywać na agarze czekoladowym ze względu na długi czas oczekiwania wyników (21 dni); agar krwawy zapewnia krótszy okres oczekiwania (10 dni) i to on powinien być stosowany jeśli laboratorium nie dysponuje podłożem Middlebrooka 7H11.
Ograniczenia.
Wadą pożywki jest to, że wyrastają na nich praktycznie wszystkie możliwe bakterie pobrane w biomateriale, dlatego posiew np. z kału jest niemożliwy. Z tych przyczyn, jeśli jest to możliwe, wykorzystuje się inne podłoża, na których może wyrosnąć tylko jeden rodzaj bakterii.
Nie jest możliwa ocena strefy hemolizy wokół kolonii (w przeciwieństwie do agaru z krwią); występuje natomiast zmiana zabarwienia jeśli szczepy bakterii wytwarzają peroksydazę.
Warianty.
Wersja agaru czekoladowego wzbogacona o składnik isovitalex (IVX), będący źródłem dodatkowych cząsteczek NAD dla "H. influenzae". Nieznacznie przyspiesza on wzrost na płytkach z agarem czekoladowym (kolonie bakterii w porównaniu do podłoża standardowego większe o około 1mm), jednak cena takiej pożywki jest dwa razy większa; dlatego nie jest preferowana przez część badaczy.
W skład dodatku isovitalex wchodzi glukoza, L-cysteina, L-glutamina, adenina, guanina, witamina B12, tiamina oraz NAD.
Pożywka z dodatkiem witaminy B6 używana do hodowli niektórych paciorkowców.
Głównym dodatkiem jest kazeina oraz inne źródło peptonu.
Antybiotyki są dodawane w celu selekcji niepożądanych szczepów (agar czekoladowy po ich dodaniu staje się z pożywki nieselektywnej, pożywką selektywną).

</doc>
<doc id="1249578" url="https://pl.wikipedia.org/wiki?curid=1249578" title="Mała księżniczka (anime)">
Mała księżniczka (anime)

 – japoński serial animowany wyprodukowany przez studio Nippon Animation. Jedenasty pod względem chronologii serial należący do cyklu "World Masterpiece Theater" zrealizowany przez Fumio Kurokawę. Adaptacja powieści Frances Hodgson Burnett "Mała księżniczka".
Opis fabuły.
Sara Crewe, córka angielskiego oficera, która od urodzenia mieszkała z rodziną w Indiach, po śmierci matki zostaje wysłana przez ojca do Anglii na pensję panny Minchin. Traktowana jest tam jak księżniczka. Gdy ojciec Sary nagle umiera, a dziewczynka pozostaje bez środków do życia, panna Minchin pozwala jej pozostać na pensji, jednak w charakterze pomywaczki. Dla Sary nastają trudne czasy. Ma jednak kilku przyjaciół, którzy ją wspierają. 
Opening.
Japonia.
Obie te piosenki napisane przez Rei Nakanishi zostały skomponowane przez Koichiego Moritę i zaaranżowane przez Katsuhisę Hattoriego. Znalazły się w albumie oraz w – muzycznej kolekcji poświęconej "Małej księżniczce".
Wersja polska.
Wersja TV.
W Polsce serial był emitowany na kanałach TVP 2, TVP Polonia oraz TVP Regionalna
Wersja polska: Studio Opracowań Dźwiękowych w ŁodziReżyseria: Maria HorodeckaDialogi: 
Dźwięk: Marek DubowskiMontaż: 
Kierownictwo produkcji: Zdzisława KowalewskaWystąpili:
i inni
Wersja VHS.
Wersja skrócona z polskim dubbingiem składająca się z dwóch części – dwie kasety VHS po około 90 minut.
Wersja DVD.
Kilka wydań z różnymi okładkami, także z czasopismem "Kino Domowe Magazyn DVD: Kino za grosik".

</doc>
<doc id="1249581" url="https://pl.wikipedia.org/wiki?curid=1249581" title="Grand Prix Czech na Żużlu 2004">
Grand Prix Czech na Żużlu 2004

Wyniki Grand Prix Czech 2004, drugiej eliminacji Mistrzostw Świata Grand Prix w sezonie 2004.
Były to ósme zawody o Wielką Nagrodę Czech.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Antonin Svab i Robert Barth). W nawiasach podano numery stałe. Kontuzjowanego Scotta Nicholls’a zastąpił zawodnik kwalifikowanej rezerwy: Rafał Dobrucki

</doc>
<doc id="1249585" url="https://pl.wikipedia.org/wiki?curid=1249585" title="Kalamos">
Kalamos

Kalamos (gr. "Κάλαμος") – górzysta grecka wyspa na Morzu Jońskim, należąca do archipelagu Wysp Jońskich, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Leukada, w gminie Leukada.
Populacja wyspy wynosi około 600 mieszkańców, ale w trakcie sezonu letniego populacja znacząco wzrasta przez licznie odwiedzających wyspę turystów. Spis ludności w 2001 wykazał 543 mieszkańców. Powierzchnia wyspy wynosi 25 km². Najwyższa góra na Kalamos wznosi się 754 m n.p.m.
Głównym miejscem zamieszkania mieszkańców jest portowe miasto Kalamos na wschodnim krańcu wyspy. Z portu odpływają promy łączące wyspę z Mytikas. Epikosi (populacja 60 mieszkańców) jest jedyną po stolicy zamieszkaną miejscowością na wyspie. Miejscowość Kefali została zniszczona podczas trzęsienia ziemi z 1953 roku. Trzęsienie zniszczyło także zbiorniki wód pitnych oraz sieć kanalizacyjną. W mieście przetrwał jedynie kościół, który nadal jest użytkowany.
Na początku 1990 roku system kanalizacyjny został naprawiony i odbudowany, dzięki czemu każdy budynek na wyspie miał dostęp do wody pitnej. Kalamos do niedawna była jedną z nielicznych wysp, które nie miały stałych dostaw prądu. Obecnie ten problem został w całości rozwiązany. Na wyspie znajdują się dwa supermarkety, szkoła, przychodnia zdrowia, poczta, piekarnia oraz kilka barów i restauracji. Najbliższe liceum oraz gimnazjum znajduje się w jednostce regionalnej Etolia-Akarnania, ale większość uczniów uczęszcza do szkół w mieście Nydri.

</doc>
<doc id="1249586" url="https://pl.wikipedia.org/wiki?curid=1249586" title="Vandenberg Space Force Base">
Vandenberg Space Force Base

Vandenberg Space Force Base – baza sił kosmicznych Stanów Zjednoczonych w Kalifornii, USA. Baza stanowi centralny kosmodrom amerykańskich sił powietrznych, rezerwowy kosmodrom NASA oraz siedzibę dowództwa 30 Skrzydła Sił Kosmicznych USAF ("30th Space Wing").
Pierwotnie, baza nosiła nazwę Cooke AFB, jednakże 4 października 1958 roku została przemianowana na cześć generała Hoyta Vandenberga – drugiego w kolejności dowódcy amerykańskich sił powietrznych. 14 maja 2021 roku baza uzyskała nową nazwę Vandenberg Space Force Base w celu podkreślenia jej związku z nowo utworzonym rodzajem sił zbrojnych Stanów Zjednoczonych
Centrum testowe.
Baza Vandenberg od swych początków służyła jako centrum testowe w różnorakich programach militarnych Sił Powietrznych Stanów Zjednoczonych. Najważniejszymi z tych programów były programy testowe pocisków balistycznych, transportowych rakiet nośnych oraz systemu Ballistic Missile Defense.
Nuklearne Odstraszanie.
Vandenberg AFB jest amerykańskim centrum testowym (choć nie jedynym) strategicznych międzykontynentalnych pocisków balistycznych, w tym Trident I C-4, Minuteman III i Peacekeeper. 16 grudnia 1958 r. z przemianowanej już tymczasem bazy Vandenberg wystartował pierwszy pocisk balistyczny Thor klasy IRBM.
Program antybalistyczny.
Testy systemów antybalistycznych rozpoczęły się w bazie Vandenberg w połowie lat dziewięćdziesiątych XX w. Centrum to służy w tym zakresie zarówno jako pole startowe odpalanych w kierunku Atolu Kwajalein balistycznych pocisków celów, jak też jako pole startowe pocisków antybalistycznych przeciwko celom balistycznym odpalanym z bazy Kodjak.
Siły strategiczne.
W latach pięćdziesiątych XX wieku w ówczesnej bazie "Cooke AFB" aktywowano 704 Rakietowe Skrzydło Strategiczne ("704th Strategic Missile Wing") wyposażone w strategiczne pociski międzykontynentalne Atlas, w tym samym czasie przeniesiono tu 1 Dywizję Rakietową ("1st Missile Division") z Los Angeles.
W 1961 roku na wyposażenie Vandenberg AFB wszedł pocisk ICBM Titan I. Bardziej zaawansowana wersja tego pocisku – bazujący w silosie, posiadający w całości inercyjny system naprowadzania Titan II, był w tym czasie w fazie rozwojowej.
Kosmodrom.
Baza Sił Powietrznych Vandenberg jest podstawowym kosmodromem Sił Zbrojnych Stanów Zjednoczonych, jednakże spełnia również funkcje kosmodromu dla komercyjnych pojazdów kosmicznych. Szczególną zaletą tego kosmodromu są doskonałe warunki wychodzenia na orbitę polarną, co czyni ją szczególnie przydatną dla wynoszenia w przestrzeń kosmiczną wojskowych i cywilnych satelitów. 28 lutego 1959 r. z kosmodromu wystartował pierwszy na świecie satelita orbity polarnej Discoverer 1. Satelita musiał zostać wystrzelony przez Siły Powietrzne, jednak przylądek Canaveral nie był dobrym miejscem, ponieważ Discoverery miały latać po orbicie biegunowej. Rakieta po starcie musi kierować się na północ lub na południe. W przypadku Canaveral obydwa te kierunki stanowiły zagrożenie dla zamieszkanych terenów. W tym czasie Pentagon budował w Kalifornii nowy ośrodek. W kierunku południowy znajdował się ocean. Nowa baza pozwalała także na większe zachowanie tajemnicy niż Canaveral (turyści nie mają wstępu na teren bazy wojskowej). Wprawdzie przebiegała tam linia kolejowa, ale można przeprowadzać starty o godzinie, o której nie przejeżdżał żaden pociąg.
Ballistic Missile Defense.
Baza Vandenberg AFB jest jedną z baz systemu Ground-Based Midcourse Defense, będącego częścią szerszego systemu obrony antybalistycznej USA.
W niej stacjonują pociski Ground Based Interceptor, oraz jest ulokowany mobilny radar pracujący w paśmie X Forward Based X-Band Radars (FBXB).
Obecnie (2008) w bazie znajdują się 4 trzystopniowe pociski GBI, w 2007 roku było ich 2, a w 2012 r. miało być zlokalizowanych 40 tych antyrakiet. Docelowo jednak w bazie będzie 125 umieszczonych pocisków antybalistycznych GBI.

</doc>
<doc id="1249587" url="https://pl.wikipedia.org/wiki?curid=1249587" title="IAMX">
IAMX

IAMX – solowe przedsięwzięcie Chrisa Cornera.
Artysta wielokrotnie zapewniał, że IAMX bardzo różni się od jego prawdziwej osobowości i jest rodzajem quasi „gry”. Główne tematy muzyki IAMX stanowią: obsesje, poczucie wyobcowania, zawikłane związki międzyludzkie, biseksualizm, nietypowy seks, ateizm, śmierć, a w nieoczywistych aluzjach – polityka. Jak twierdzi, nawiązując do twórczości Federico Felliniego, „IAMX to nie glam”, „IAMX jest cyrkiem”.
Na pierwszych dwóch albumach IAMX pojawiła się znana z formacji Robots in Disguise wokalistka Sue Denim. Corner wyprodukował wcześniej dwa albumy Robots in Disguise. Wraz z Sue Denim, występując jako The Siblings, zremiksował utwór „Think Harder” grupy Sneaker Pimps.
Pierwszy koncert IAMX w Polsce odbył się 4 grudnia 2004 w Szczecinie. Był to koncert zamykający wspólną, jesienną trasę IAMX i grupy Client.
Dyskografia.
Single.
z albumu "Kiss + Swallow":
z albumu "The Alternative":
z albumu "Kingdom of Welcome Addiction":
z albumu "Volatile Times":
z albumu "The Unified Field":
z albumu "Metanoia"
z albumu "Alive in New Light"
z albumu "Echo Echo":
z albumu "Machinate":
Skład koncertowy.
Muzycy ze "stałych" składów koncertowych biorą także udział m.in. w przygotowywaniu teledysków.
Muzycy wspierający Chrisa Cornera na koncertach:
Do roku 2006 przez skład koncertowy IAMX przewinęli się:
Pod koniec roku 2006, w skład koncertowy IAMX wchodzili:
Od lutego 2010:
3 sierpnia 2010 podano informację, że perkusistę zastąpił automat perkusyjny.
Skład "Fire &amp; Whispers Tour 2011":
26 października 2012 podano informację, że Caroline Weber została zastąpiona przez Richarda Ankersa
Skład "Animal Impulses Tour 2013":
Skład "Metanoia Tour 2015":

</doc>
<doc id="1249588" url="https://pl.wikipedia.org/wiki?curid=1249588" title="I AM X">
I AM X



</doc>
<doc id="1249593" url="https://pl.wikipedia.org/wiki?curid=1249593" title="Agar SS">
Agar SS

Agar SS ("agar Salmonella-Shigella") – wykorzystywana w mikrobiologii pożywka typu wybiórczo-różnicującego. Wykorzystuje się ją do hodowli bakterii (np. w celu ustalenia lekooporności) grup "Salmonella" i "Shigella" z próbek kału. Ponieważ kał zawiera wiele bakterii z różnych rodzin, ważna jest tutaj wybiórczość wzrostu.
Skład agaru i hodowla.
Pożywka poza czynnikami wzrostu (agar, bulion mięsny, pepton) posiada składniki różnicujące - chlorek sodowy, tiosiarczan i cytrynian sodowy oraz barwniki (czerwień obojętna, zieleń brylantowa). Innymi składnikami jest laktoza i dezoksycholan sodu.
Poza Salmonellą i Shigellą z biomateriału można wyhodować jeszcze:
Inne bakterie jelitowe (np. "Pałeczka okrężnicy") wzrastają w bardzo ograniczonym zakresie, lub wcale.
Czasami przed położeniem na podłoże wybiórcze próbkę posiewa się na podłoże namnażające, w celu szybkiego wzrostu ilości bakterii.

</doc>
<doc id="1249594" url="https://pl.wikipedia.org/wiki?curid=1249594" title="Agar Salmonella-Shigella">
Agar Salmonella-Shigella



</doc>
<doc id="1249595" url="https://pl.wikipedia.org/wiki?curid=1249595" title="Podłoże SS">
Podłoże SS



</doc>
<doc id="1249597" url="https://pl.wikipedia.org/wiki?curid=1249597" title="Pożywka Chapmana">
Pożywka Chapmana

Pożywka Chapmana – pożywka typu wybiórczo-różnicującego stosowana do hodowli gronkowców. Wykorzystuje się w niej fakt, że stafylokoki są w stanie rosnąć przy wysokim stężeniu chlorku sodu, w przeciwieństwie do większości bakterii. "Staphylococcus aureus" i "Staphylococcus saprophyticus" fermentują mannitol, natomiast "Staphylococcus epidermidis" nie (element różnicujący pożywki). "S. aureus" można odróżnić od "S. saprophyticus" testem na koagulację – po wrzuceniu do krwi pierwszy ścina osocze, drugi nie.
Gronkowiec złocisty w warunkach tlenowych i względnie beztlenowych wzrasta w postaci kolonii otoczonych żółtą strefą – zmiana barwy podłoża z różowej na żółtą jest wynikiem rozkładu mannitolu i zakwaszeniu środowiska. Podobnie zachowują się niektóre szczepy "Staphylococcus saprophyticus", wykazujące te właściwości w warunkach tlenowych. "Staphylococcus epidermidis" nie rozkłada mannitolu i rośnie w postaci białych kolonii, nie powodując zmiany barwy pożywki.
Poza czynnikami wzrostu (bulion, pepton) agar zawiera również NaCl (zazwyczaj w stężeniu 7,5% dla zahamowania wzrostu bakterii innych niż gronkowce), mannitol oraz czerwień fenolową.

</doc>
<doc id="1249598" url="https://pl.wikipedia.org/wiki?curid=1249598" title="Joachim Erdmann von Arnim">
Joachim Erdmann von Arnim

baron Joachim Erdmann von Arnim (1741-1804) – pruski dyplomata.
Rozpoczął karierę jako szambelan ("Kammerherr") na dworze pruskim.
Ambasador Prus w Kopenhadze w latach 1772-1774. Wielokrotnie prosił o zwolnienie z tej funkcji ze względu na niekorzystny dla jego zdrowia klimat. Ostatecznie został odwołany z funkcji przez Fryderyka Wielkiego. W 1774 roku był też ambasadorem pruskim w Dreźnie. W latach 1774-1778 von Arnim był dyrektorem teatru i opery w Berlinie („"Directeur des Spectacles"“).
30 listopada 1777 poślubił Amalie Karoline von Labes (1761-1781).
W roku 1780 Sophie Dorothea von Einsiedel sprzedała mu swe dobra w Bärwalde i Wiepersdorf za 98.000 talarów.
Jego młodszym synem był niemiecki poeta Ludwig Achim von Arnim (1781-1831), a pierworodnym synem Carl Otto von Arnim (1779-1861). Ich matka Amalie Karoline von Labes (1761-1781) zmarła wkrótce po narodzinach Ludwiga. Ojciec, człowiek przytłoczony obowiązkami, nie troszczył się zbytnio o synów, więc wychowanie wzięła na siebie ich babka Caroline von Labes, która "odkupiła" prawo do opieki nad wnukami od ojca za 1.000 talarów i wychowała w dobrach w Zernikow.
W roku 1781 Joachim Erdmann powrócił do swych dóbr w Friedenfelde (ok. 20 km na płd od Prenzlau), które zakupił w 1763 i przebudował w stylu rokoko. Po śmierci dyplomaty dobra w Bärwalde odziedziczyli synowie.

</doc>
<doc id="1249599" url="https://pl.wikipedia.org/wiki?curid=1249599" title="Podłoże Chapmana">
Podłoże Chapmana



</doc>
<doc id="1249600" url="https://pl.wikipedia.org/wiki?curid=1249600" title="Berster">
Berster



</doc>
<doc id="1249601" url="https://pl.wikipedia.org/wiki?curid=1249601" title="Berster rentgenowski">
Berster rentgenowski

Berster rentgenowski (ang. "x-ray burster") – klasa ciasnych układów podwójnych, w których jeden składnik jest zwykłą gwiazdą podobną do Słońca, a drugi gwiazdą neutronową.
W układach tych, o jasności ponad 1036 erg/s (czyli 1029 J/s), gwiazda (np. ciągu głównego) wypełnia powierzchnię Roche’a i traci materię przez wewnętrzny punkt Lagrange’a. Spływająca materia osiada na gwieździe neutronowej poprzez dysk akrecyjny. Materia ta gromadzi się na powierzchni gwiazdy neutronowej i po przekroczeniu przez otoczkę pewnej masy krytycznej następuje wybuch termojądrowy. Stąd pochodzi nazwa – berster – od angielskiego określenia "burst" („wybuch”). W czasie wybuchu trwającego od 10 do 100 sekund wyzwolona jest olbrzymia energia, typowo rzędu 1039 – 1040 erga (1032 – 1033 J), a materia zwykle pozostaje na powierzchni gwiazdy neutronowej, choć stosunkowo niewielka (czynnik 2) ekspansja otoczki jest również obserwowana w najbardziej energetycznych wybuchach. Dlatego te eksplozje widoczne są przede wszystkim w zakresie rentgenowskim promieniowania elektromagnetycznego.
Zjawisko niestabilnego wybuchu jądrowego jest znane w astronomii nie tylko w przypadku bersterów. Występuje również w warstwach zwykłych gwiazd na pewnych etapach ich ewolucji oraz w akreujących materię białych karłach (gwiazdy nowe). Proces spowodowany jest tym, że w pewnych warunkach ilość wyprodukowanej termojądrowej energii nie może być zrównoważona przez chłodzenie w postaci promieniowania lub ekspansji. Prowadzi to do gwałtownego wzrostu temperatury, od której tempo reakcji jądrowych bardzo silnie zależy. Stąd zjawisko kończy się gwałtownym wybuchem. Ze względu na znacznie słabsze pole grawitacyjne białego karła konieczne jest zgromadzenie znacznie większej ilości materii na powierzchni gwiazdy, aby uzyskać odpowiednio wysoką temperaturę i gęstość w warstwach podlegających wybuchowi. Stąd zjawisko nowej jest rzadko obserwowane. Skala czasowa wybuchu nowej jest też znacznie dłuższa niż w przypadku bersterów rentgenowskich i ilość energii wtedy uwolniona jest ogromna, rzędu 1038 – 1039 J (czyli 1045 – 1046 erg), a podczas wybuchu nowej następuje znaczna ekspansja otoczki, która na tym etapie może ogarnąć cały układ podwójny. Stąd wybuchy te widoczne są bardzo wyraźnie w zakresie niższych energii (zakres optyczny i nadfioletowy) niż wybuchy bersterów.
Wybuchy na gwieździe neutronowej widoczne są z ponad 70 obiektów, które stanowią ponad połowę wszystkich znanych obecnie galaktycznych układów podwójnych rentgenowskich z gwiazdą neutronową. Berstery są łatwe do zidentyfikowania, gdyż wybuchy charakteryzują się szybkim wzrostem intensywności i powolnym, wykładniczym spadkiem. Prawie wszystkie wybuchy zaliczane są do wybuchów I typu, jednak zdarzają się dłuższe wybuchy (trwające kilkanaście minut) i superwybuchy (trwające kilka godzin).
Wybuchy I typu trwają typowo 10-100 s, intensywność gwałtownie wzrasta w ciągu ok. 1-10 s i opada wykładniczo. W czasie wybuchu wypromieniowana jest energia rzędu 1039 – 1040 erg (1032 – 1033 J). Materia spływająca na gwiazdę neutronową jest mieszaniną wodoru i helu, z niewielką domieszką cięższych pierwiastków, głównie węgla (C), azotu (N) i tlenu (O), zwanych zwykle w astronomii metalami. W warstwach podlegających kompresji temperatura przewyższa 107 K i wodór „spalany” jest w hel w tzw. cyklu CNO, którego tempo produkcji energii zależy od temperatury w szesnastej potędze, stąd warstwy te są bardzo skłonne do niestabilnego „spalania”. Dalszy wzrost temperatury powoduje niestabilne zapalenie się helu. Przy bardzo wysokich tempach akrecji, przewyższających tempo Eddingtona, „spalanie” wodoru i helu staje się stabilne i nie powstają wybuchy.
Natura dłuższych wybuchów nie jest jak dotąd w pełni zrozumiała. Zdarzają się one w słabszych źródłach o jasności mniejszej niż 1036 erg/s (czyli 1029 J/s). Przypuszcza się, że źródła te gromadzą na powierzchni gwiazdy neutronowej szczególnie grubą otoczką, zanim dojdzie do wybuchu, który spowodowany jest niestabilnym „spalaniem” helu.
Ostatnio odkryto super wybuchy, których czas trwania i uwolniona energia przekracza 1000 razy wartości rejestrowane w wybuchach I typu. Zaobserwowane zostały jak dotąd tylko z kilku źródeł i prawdopodobnie związane są z niestabilnym „spalaniem” węgla.
Widmo elektromagnetyczne podczas wybuchów jest dobrze opisane przez rozkład Plancka, czyli obszar wybuchu promieniuje jak ciało doskonale czarne z temperaturą efektywną rzędu 107 K.
Zachowanie bersterów rentgenowskich nie jest jeszcze w pełni zrozumiałe. Ich obserwacje mogą posłużyć do testowania teorii wybuchów jądrowych.

</doc>
<doc id="1249606" url="https://pl.wikipedia.org/wiki?curid=1249606" title="Mali czarodzieje">
Mali czarodzieje

Mali czarodzieje (ang. "Little Wizards", 1987) – amerykański serial animowany.
Opis fabuły.
Serial opowiada o młodym księciu Deksterze, którego ojciec-król umarł. Niedługo po tym, czarnoksiężnik imieniem Renvick ukradł koronę i ogłosił się królem. Kazał swoim sługom uwięzić Dekstera, w obawie, że stanie mu na drodze. Dekster jednak uciekł głęboko w las, gdzie znalazł ratunek u dobrego czarodzieja – Fineasa, który mieszkał wraz z młodym smokiem – Lulu. W czasie przygotowywania pewnej mikstury, Dekster niechcący wywołał eksplozję, powołując do życia 3 małe stworki, obdarzone magiczną mocą: Winkle, Gump i Boo. Dekster zdobywa Śpiewający Miecz, żeby być królem, ale Fineas mu mówi, że z mieczem w królestwie nie będzie pokoju. Dekster musi znaleźć inny sposób wyrzucenia Renvicka z tronu i przejąć go dla siebie. Mali czarodzieje zawsze przeżywają wielkie przygody i walczą z czarnymi charakterami, a szczególnie z Renvickiem, z pomocą Fineasa.
Wersja polska.
W Polsce serial posiada dwie wersje dubbingu. Pierwsza została opracowana przez Master Film i była emitowana w TVP1 w 1997 roku, druga z kolei wersja została opracowana przez IZ-Text i była emitowana na kanale Jetix Play od 3 marca 2008 roku do 31 lipca 2010 roku.
Pierwszy dubbing (TVP1).
Wersja polska: Master Film
Drugi dubbing (Jetix Play).
Opracowanie i udźwiękowienie wersji polskiej: na zlecenie Jetix IZ-Text Katowice
Dźwięk i montaż: Iwo Dowsilas i Mirosław Gongola
Tekst polski: Anna Hajduk
Reżyseria: Dariusz Stach
W polskiej wersji wystąpili:
i inni
VHS.
Serial został wydany na czterech kasetach VHS. Dystrybucja w Polsce: Elgaz.

</doc>
<doc id="1249607" url="https://pl.wikipedia.org/wiki?curid=1249607" title="Pożywka Clauberga">
Pożywka Clauberga

Pożywka Clauberga – jest to wybiórcza pożywka używana w mikrobiologii do hodowli maczugowca błonicy. Zawiera ona agar, pepton, NaCl oraz składnik specjalny, tellurek potasu. Rosnące kolonie przyjmują zabarwienie czarne lub szaroczarne.

</doc>
<doc id="1249608" url="https://pl.wikipedia.org/wiki?curid=1249608" title="Podłoże Clauberga">
Podłoże Clauberga



</doc>
<doc id="1249609" url="https://pl.wikipedia.org/wiki?curid=1249609" title="Libertas (gwiazda)">
Libertas (gwiazda)

Libertas ("Ksi Aquilae", "ξ Aql") – gwiazda znajdująca się w gwiazdozbiorze Orła. Odległa od Słońca o 204 lata świetlne. Jest olbrzymem typu widmowego G, jej obserwowana wielkość gwiazdowa wynosi +4,72. 19 lutego 2008 roku odkryto orbitującą wokół niej planetę Fortitudo (Ksi Aquilae b).
Nazwa.
Nazwa gwiazdy nie jest nazwą tradycyjną, ale została wyłoniona w publicznym konkursie w 2015 roku. Pochodzi ona z łaciny i oznacza „wolność”. Jest to nawiązanie do symboliki orła (gwiazda i jej planeta znajdują się w gwiazdozbiorze Orła). Nazwę tę zaproponował klub studencki Libertyer z Uniwersytetu Hosei (Japonia).
Układ planetarny.
Wokół gwiazdy krąży planeta Ksi Aquilae b (Fortitudo), będąca gazowym olbrzymem.

</doc>
<doc id="1249610" url="https://pl.wikipedia.org/wiki?curid=1249610" title="HD 188310">
HD 188310



</doc>
<doc id="1249611" url="https://pl.wikipedia.org/wiki?curid=1249611" title="3C 273">
3C 273

3C 273 – kwazar znajdujący się w gwiazdozbiorze Panny. Jest najjaśniejszym kwazarem widocznym na naszym niebie (ok. 12,9m), i zarazem jednym z najbliższych (przesunięcie ku czerwieni 0,158). Obiekt ten jako pierwszy został zinterpretowany jako kwazar i zapoczątkował istnienie całej klasy podobnych obiektów.
Historia.
Nazwa oznacza, że jest to 273. obiekt Trzeciego Katalogu Radioźródeł Uniwersytetu w Cambridge, opublikowanego w 1959 roku. Jego bardzo dokładne współrzędne zostały wyznaczone przez Cyrila Hazarda, co pozwoliło na znalezienie optycznego odpowiednika źródła i otrzymanie jego widma. W 1963 roku Maarten Schmidt zinterpretował otrzymane widmo jako dowód na kosmologiczną odległość źródła.
Dżet.
3C 273 ma wielkoskalowy dżet o rozmiarze 60 kpc, który zaobserwowano w zakresie optycznym, radiowym, a także rentgenowskim. Obraz optyczny uzyskany przy pomocy teleskopu Hubble’a pokazuje złożoną strukturę dżetu.
Obserwacje.
3C 273 jest widoczny na obu półkulach. Jest wystarczająco jasny, aby go dostrzec „amatorskim” teleskopem. Ze względu na jego jasność oraz fakt, iż 3C 273 był pierwszym zidentyfikowanym kwazarem, jego rektascensja w Piątym Fundamentalnym Katalogu (FK5) używana jest jako standaryzacja pozycji 23 radioźródeł.
Przy swojej odległości od Ziemi i obserwowanej jasności, 3C 273 jest najbardziej odległym obiektem, który może być obserwowany za pomocą amatorskiego teleskopu.

</doc>
<doc id="1249613" url="https://pl.wikipedia.org/wiki?curid=1249613" title="Grande Prairie">
Grande Prairie

Grande Prairie – miasto w zachodniej Kanadzie, w prowincji Alberta. Jest siódmym pod względem wielkości miastem w prowincji.
Liczba mieszkańców Grande Prairie wynosi 55 032. Język angielski jest językiem ojczystym dla 89,1%, francuski dla 2,7% mieszkańców (2006).

</doc>
<doc id="1249614" url="https://pl.wikipedia.org/wiki?curid=1249614" title="Martha’s Vineyard">
Martha’s Vineyard

Martha’s Vineyard – niewielka (długość około 33 km) wyspa na Atlantyku, u wybrzeży amerykańskiego stanu Massachusetts, administracyjnie przynależna do hrabstwa Dukes. Położona jest na południe od półwyspu Cape Cod, na zachód od wyspy Nantucket, około stu kilometrów na południe od Bostonu. Wraz z sąsiednimi wyspami stanowi pozostałość moreny czołowej z okresu zlodowaceń.
Licząc wraz z położoną na wschód od miasta Edgartown wysepką Chappaquiddick, z którą Martha’s Vineyard jest połączona, ma powierzchnię 231,75 km² (57. miejsce na liście największych wysp Stanów Zjednoczonych) a zamieszkana jest przez piętnaście tysięcy stałych mieszkańców (w 2000 – 14 901). Wyspa stanowi jednak często i chętnie odwiedzany ośrodek letniskowy i wypoczynkowy, zatem przebywa na niej na ogół znacznie więcej osób.
Martha’s Vineyard była miejscem powstania jednej z pierwszych znanych społeczności osób głuchych w Stanach Zjednoczonych. Miasta West Tisbury i Chilmark charakteryzowały się przez kilka stuleci niezwykle wysokim odsetkiem występowania dziedziczonej głuchoty. Z tego względu na wyspie opracowano miejscowy język migowy (Martha’s Vineyard Sign Language, MVSL), którym posługują się rdzenni mieszkańcy wyspy.
Komunikacja.
Martha’s Vineyard ma połączenie promowe z kontynentem amerykańskim; promy kursują pomiędzy Woods Hole na kontynencie a Oak Bluffs oraz Vineyard Haven na wyspie; bezpieczeństwo żeglugi wokół Martha’s Vineyard poprawia pięć znajdujących się na niej latarni morskich.
W centralnej części wyspy, przy drodze łączącej West Tisbury z Edgartown, znajduje się także lotnisko; ponadto w południowo-wschodniej oraz północno-wschodniej jej części znajdują się jeszcze dwa inne, mniejsze lotniska (Katama Airpark koło zatoki Katama na południu i niewielkie lądowisko w pobliżu klubu golfowego "Farm Neck Golf Club" na północy).
Historia.
Zamieszkana pierwotnie przez indiańskie plemię Wampanoagów wyspa nosiła nazwę "Noepe", co w ich języku oznaczało „ziemię pomiędzy strumieniami”.
W 1602 wylądował na niej angielski badacz Bartholomew Gosnold podróżujący statkiem pod dowództwem kapitana Johna Martina; na pamiątkę tej wyprawy wyspa nazwana została "Martin’s Vineyard". Później jednak przyjęła się nazwa upamiętniająca imię przedwcześnie zmarłej córki podróżnika (także imię jego teściowej) – Marty. Przez pewien czas po standaryzacji nazw geograficznych przeprowadzonej w XIX wieku z nazwy usunięto apostrof (miała ona wówczas postać "Marthas Vineyard"), ale na początku wieku XX powrócono do pisowni z użyciem apostrofu; nazwa ta utrzymała się do dziś.
Europejskie osadnictwo na wyspie datuje się od XVII wieku; zarówno Martha’s Vineyard, jak i okolice objęli Anglicy, tworząc tu swoje kolonie; wyspa początkowo należała do prowincji Nowy Jork, a od 1691 do prowincji Massachusetts Bay. Wojna o niepodległość Stanów Zjednoczonych doprowadziła do spisania w 1779 Konstytucji dla Wspólnoty Massachusetts (), która weszła w życie rok później; od tego czasu Martha’s Vineyard jest częścią stanu Massachusetts. Do lat 70. XIX wieku miejscowości położone na wyspie były ważnymi ośrodkami przemysłu wielorybniczego, w tym m.in. produkcji tranu, wykorzystywanego m.in. do zabezpieczania lin przed zawilgoceniem, a także do celów oświetleniowych. Po epoce wielorybnictwa wyspa coraz częściej była odwiedzana przez turystów i wycieczkowiczów z Ameryki kontynentalnej, szczególnie po uruchomieniu w 1872 linii kolejowej do miejscowości Woods Hole położonej na kontynencie po przeciwnej stronie cieśniny Vineyard Sound.
18 lipca 1969 wyspa stała się głośna za sprawą wypadku samochodowego senatora Teda Kennedy’ego, wówczas kandydata na prezydenta Stanów Zjednoczonych. W wypadku, w którym samochód senatora spadł z mostu (Dike Bridge nad Poucha Pond na Chappaquiddick) zginęła jego pasażerka i współpracowniczka, Mary Jo Kopechne (w wieku 28 lat). Sam senator wyszedł zeń bez obrażeń, ale wydarzenie zgłosił policji dopiero po dziesięciu godzinach, kiedy niemożliwe już było zbadanie, czy był w czasie wypadku trzeźwy.
Prawie dokładnie 30 lat później 16 lipca 1999 roku u wybrzeży wyspy Martha’s Vineyard zginął John F. Kennedy Jr. (miał wtedy 38 lat), w wypadku pilotowanego przez siebie samolotu (Piper PA-32 Cherokee Six). W katastrofie razem z nim zginęły jego żona Carolyn Bessette Kennedy i szwagierka Lauren Bessette
W 1974 Steven Spielberg umieścił tu akcję filmu „Szczęki”. Również sceny z kolejnych części tej serii były tu filmowane. W czerwcu 2005 wyspa świętowała 30. rocznicę tego faktu. Na wyspie rozgrywa się również akcja filmu "Autor widmo" Romana Polańskiego, ale zdjęcia do niego w całości zrealizowano w Europie.

</doc>
<doc id="1249615" url="https://pl.wikipedia.org/wiki?curid=1249615" title="BL Lacertae">
BL Lacertae

BL Lacertae (w skrócie BL Lac) – silnie zmienna galaktyka aktywna w gwiazdozbiorze Jaszczurki.
Jako zmienne źródło zostało odkryte w 1929 roku przez Cuno Hoffmeistera, ale sklasyfikowane zostało jako gwiazda zmienna, o wahaniach jasności od 12,4 do 17,2m, w naszej Galaktyce i oznaczone zostało w sposób przewidziany dla gwiazd zmiennych. W roku 1968 John L. Schmidt zidentyfikował obiekt jako zmienne radioźródło, ze słabymi oznakami mglistości. Dzięki zasłonieniu jasnego jądra w 1974 roku Oke i Gunn zmierzyli odległość do tego źródła – wyznaczone przesunięcie ku czerwieni wynosiło 0,07. Przesunięcie ku czerwieni linii widma potwierdziło ogromną odległość. Dostrzeżono też, że BL Lacertae znajduje się w słabej galaktyce eliptycznej, której światło jest ukryte w blasku samego jądra.
W późniejszym okresie znaleziono liczne źródła o podobnych własnościach i BL Lacertae została prototypem całej klasy lacertyd. Są to aktywne galaktyki o bardzo słabych, często niewidocznych liniach emisyjnych, należące do szerszej kategorii blazarów.
BL Lacertae jest jasnym obiektem o znacznej amplitudzie zmienności w zakresie optycznym, jej zmienność jest monitorowana także przez astronomów amatorów przy pomocy niewielkich teleskopów.

</doc>
<doc id="1249618" url="https://pl.wikipedia.org/wiki?curid=1249618" title="Wetaskiwin">
Wetaskiwin

Wetaskiwin – miasto w Kanadzie, w prowincji Alberta. Jest położone 70 km na południe od Edmonton. Zostało założone w 1892 r. i otrzymało prawa miejskie w 1906 r.

</doc>
<doc id="1249619" url="https://pl.wikipedia.org/wiki?curid=1249619" title="Street-Legal">
Street-Legal

Street-Legal – 18. studyjny album nagrany przez Boba Dylana w kwietniu 1978 r. oraz wydany w czerwcu tego samego roku.
Historia i charakter albumu.
Rok 1978 był jednym z najbardziej pracowitych okresów Boba Dylana. Przede wszystkim odbywał całoroczne światowe tournée; jego pierwsza część obejmowała Daleki Wschód i Australię (od 20 lutego do 1 kwietnia). Potem Dylan miał przerwę do 1 czerwca, w którym to dniu rozpoczął siedmiokoncertową rozgrzewkę przez europejskim tournée w Universal Amphitheater w Los Angeles (1–7 czerwca). Europejskie tournée rozpoczęło się 15 czerwca koncertem w Earl’s Court w Londynie i zakończyło 15 lipca koncertem w Blackbushe Aerodrome w Camberley (Surrey) w Anglii. 15 września rozpoczął jesienne tournée po USA, które trwało do 16 grudnia.
Jednak wcześniej, bo jeszcze w 1977 r. Dylan zakupił 1-piętrowy budynek przy Santa Monica Boulevard i studia na parterze zostały nazwane Rundown. Tutaj artysta nagrywał kolejne swoje płyty (z wyjątkiem dwu następnych) aż do zimy 1982 r.
Przed rozpoczęciem sesji nagraniowych utwory z zaplanowanego albumu były już w większości gotowe, ale nigdy ich jeszcze nie wykonywał. Zrobił jednak jeden wyjątek; następnego dnia po Bożym Narodzeniu 1977 r. usiadł za fortepianem i zagrał prawie cały album muzykom z jego ówczesnej grupy: Stonerowi i Solesowi oraz Joelowi Bernsteinowi. Jak zwykle pierwsza sesja miała charakter zapoznawczy i grupa grała te na wpół ukształtowane utwory.
Tematycznie piosenki są zbliżone do utworów z "Blood on the Tracks", sytuacja Dylana była właściwie taka sama; pisał nowe utwory będąc latem na swej farmie w Minnesocie, po rozwodzie ze swoją żoną Sarą. Rankiem pisał piosenki, a potem pokazywał je nowej kobiecie w jego życiu – Faridi McFree.
Jesień 1977 r. Dylan spędził wykończając film "Renaldo and Clara", potem zebrał grupę, z którą udał się na tournée po Dalekim Wschodzie. Jego efektem stał się podwójny album nagrany w hali Budokan w Tokio. Tutaj dwukrotnie wykonał jedyny utwór z planowanego albumu „Is Your Love in Vain”.
Podczas drugiej, kwietniowej, sesji Dylan pracował nad dwoma utworami: „We'd Better Talk This Over” przeznaczonym na album oraz „Coming from the Heart”, który był jednym z sześciu utworów napisanych wspólnie z Heleną Springs podczas dalekowschodniego tournée. Cała ta szóstka miała inny charakter od utworów przeznaczonych na album.
Na nagranie albumu było bardzo mało czasu, bo szybko zbliżało się europejskie tournée, a zespół potrzebował wypoczynku. Dylan postanowił nagrywać album metodą „na żywo”, m.in. zamiast słuchawek użył monitorów leżących na podłodze. Bardzo zależało mu na naturalistycznym podejściu do nagrań, które zachowałyby wszelkie interakcje pomiędzy muzykami. Ponieważ nie zależało mu na jakichkolwiek poprawkach wokalu oraz ograniczył obróbkę materiału (np. przez dogrywanie instrumentów) osiągnął jedno z założeń, mianowicie nagrania zostały zrobione bardzo szybko. Album został nagrany w ciągu zaledwie pięciu dni i zmiksowany według uwag Dylana.
W USA album został przyjęty raczej krytycznie i nie został zrozumiany, natomiast w Europie – entuzjastycznie.

</doc>
<doc id="1249621" url="https://pl.wikipedia.org/wiki?curid=1249621" title="Bitwa pod Talavera de la Reyna">
Bitwa pod Talavera de la Reyna

Bitwa pod Talaverą – rozegrane w dniach 27–28 lipca 1809 roku nierozstrzygnięte starcie około 110 kilometrów na południowy zachód od Madrytu. Choć armia francuska króla Józefa Bonaparte cofnęła się po bitwie, Brytyjczycy dowodzeni przez Arthura Wellesleya (późniejszego księcia Wellington) wkrótce musieli wycofać się z Hiszpanii, zostawiając swoich rannych pod opieką hiszpańskiego generała Gregorio Cuesty, który wydał ich Francuzom. Doprowadziło to do nadszarpnięcia zaufania w stosunkach brytyjsko-hiszpańskich w późniejszym okresie wojny.
Siły przeciwników.
Mimo że formalnym dowódcą armii francuskiej był Józef Bonaparte, faktyczne dowództwo sprawował jego doradca, marszałek Jean Jourdan. Armia francuska składała się z 37 700 piechurów i artylerzystów, 8 400 kawalerzystów i 80 dział. I Korpus Victora składał się z dywizji piechoty generałów François Ruffina (5 300 ludzi), Pierre’a Lapisse’a (6 900), Eugene'a Villatte'a (6 100) oraz brygady lekkiej kawalerii Beaumonta (1000). IV Korpus Sebastianiego składał się z jego własnej dywizji piechoty (8 100), 1 600 Polaków z Legii Nadwiślańskiej i niemiecko-holenderskiej dywizji Levala (4 500). Merlin dowodził brygadą kawalerii lekkiej IV Korpusu (1 200), a Marie Victor Latour-Maubourg (3 300) i Édouard Milhaud (2 350) dwiema dywizjami ciężkich dragonów rezerwy kawaleryjskiej. Garnizon Madrytu składał się z dywizji Jeana Dessollesa (3 300), hiszpańskiej Królewskiej Gwardii Pieszej (1 800) i dwóch pułków kawalerii (700).
Brytyjska armia Wellesleya składała się z czterech dywizji piechoty, trzech brygad kawalerii i 30 dział. W skład piechoty wchodziła 1. dywizja Johna Sherbrooke’a (6 000 ludzi), 2. dywizja Rowlanda Hilla (3 900), 3. dywizja Aleksandra Mackenzie (3 700) i 4. dywizja (3 000) Aleksandra Campbella. Generał Henry Fane dowodził brygadą ciężkiej kawalerii (1 100), podczas gdy Stapleton Cotton (1 000) i George Anson (900) brygadami kawalerii lekkiej. Dysponowali również trzema brytyjskimi i dwiema niemieckimi (ze składu Królewskiego Legionu Niemieckiego) 6-działowymi bateriami. Hiszpańska armia Cuesty składała się z pięciu dywizji piechoty i dwóch dywizji kawalerii + około 30 dział.
Przebieg bitwy.
Po zmuszeniu do wycofania się francuskiego korpusu Nicolasa Soulta z Portugalii, Wellington na czele około 20 000 wojsk brytyjskich wkroczył do Hiszpanii, by połączyć się z 33-tysięczną armią hiszpańską Cuesty. Następnie wojska pomaszerowały w górę Tagu do Talavera de la Reina, gdzie napotkały 46 000 Francuzów marszałka Claude'a Victora i gen. Horace'a Sebastianiego, z francuskim królem Hiszpanii, Józefem Bonaparte, jako nominalnym wodzem armii. Połączone siły sprzymierzonych miały przewagę liczebną i szanse na pokonanie wojsk Victora, ale decyzja Cuesty, że Hiszpanie nie będą bić się w niedzielę, pozwoliła Francuzom bezpiecznie się wycofać.
Następnego dnia armia Cuesta podążyła w pościg za Victorem. Armia francuska jednak, wzmocniona i tym razem rzeczywiście dowodzona przez króla Józefa, wygrała starcie. Wycofający się w pośpiechu Hiszpanie zmusili kilka brytyjskich batalionów do osłaniania odwrotu, co o mało nie skończyło się schwytaniem Wellingtona przez kawalerię francuską. W nocy patrole francuskich dragonów podeszły pod pozycje hiszpańskiej piechoty. Zostali zauważeni i znaleźli się pod ciężkim ostrzałem dziesięciu tysięcy karabinów, w największej pojedynczej salwie wojen napoleońskich. Przerażeni własnym ogniem Hiszpanie zaczęli uciekać w panice i nie odegrali prawie żadnej roli w walkach następnego dnia.
Po południu 27 lipca Francuzi przekroczyli rzekę Alberche. Kilka godzin później zaatakowali prawe skrzydło Hiszpanów i lewe Brytyjczyków. Trwała walka o wzgórze o strategicznym znaczeniu, które podczas starcia kilkakrotnie przechodziło z rąk do rąk. Ostatecznie utrzymali je Brytyjczycy. O świcie 28 lipca Francuzi ponownie zaatakowali lewe skrzydło brytyjskie celem odebrania wzgórza, ale zostali odparci atakiem 29. i 48. pułku piechoty na bagnety. Francuska kanonada artyleryjska trwała aż do negocjacji na temat zawieszenia broni o południu. Gdy rozmowy się załamały, ponowna ciężka wymiana ognia artyleryjskiego poprzedziła kilka starć piechoty i kawalerii, w których szczególnie wykazali się ułani nadwiślańscy Jana Konopki. Wieczorem doszło do jeszcze jednego większego natarcia francuskiego, ale bez rezultatu. Armaty prowadziły ogień aż do zapadnięcia ciemności. Rankiem Brytyjczycy i Hiszpanie zorientowali się, że Francuzi – zostawiając część rannych i dział – odeszli z pola bitwy.
Francuzi i Polacy stracili 7 390 zabitych i rannych. Straty Hiszpanów wyniosły około 1 770, a Brytyjczycy 5 500 ludzi. Wielu rannych z obu stron poniosło śmierć w wyniku spowodowanego bitwą pożaru traw. 
W międzyczasie wojska Wellingtona zorientowały się, że zmuszony do ucieczki przed całym starciem francuski korpus Soulta najpierw wycofał się na północ, a teraz ruszył na południe, zagrażając siłom Wellingtona odcięciem od ich baz w Portugalii. Sądząc, że siły Soulta liczą zaledwie 15 000 ludzi, Wellington wyruszył mu naprzeciw 3 sierpnia, zostawiając 1 500 rannych pod opieką Hiszpanów. Zorientowawszy się nagle, że Soult ma ponad 30 000 ludzi, brytyjski dowódca zrezygnował z uderzenia i posłał jedynie lekką brygadę piechoty spiesznym marszem dla obsadzenia mostu na rzece Tag w miejscowości Almaraz. Brytyjczycy dotarli tam 6 sierpnia, tuż przed ariergardą Soulta. Wtedy, mając zabezpieczone połączenie z Lizboną, Wellington postanowił ponownie połączyć się z Cuestą, ale okazało się, że jego hiszpański sprzymierzeniec zostawił rannych Anglików Francuzom i nie należy mu więcej ufać. 
Hiszpanie zapewniali Brytyjczyków, że od chwili wkroczenia do Hiszpanii będą zaopatrywani w żywność i furaż. W rzeczywistości, zaopatrzenie nie tylko nie napływało, ale hiszpańskie wojska wręcz groziły rabunkiem każdemu miastu, które dostarczyłoby żywności „sprzymierzeńcom”, co również przyczyniło się do odwrotu Wellingtona do Portugalii.

</doc>
<doc id="1249622" url="https://pl.wikipedia.org/wiki?curid=1249622" title="Airdrie (Kanada)">
Airdrie (Kanada)

Airdrie – miasto w Kanadzie, w prowincji Alberta. Jest położone około 30 km na północ od Calgary. Zostało założone w 1889 r. i otrzymało prawa miejskie w 1985 r.

</doc>
<doc id="1249631" url="https://pl.wikipedia.org/wiki?curid=1249631" title="Mikrokwazar">
Mikrokwazar

Mikrokwazar – obiekt podobny do kwazara, ale dużo mniejszy. Mikrokwazary to gwiazdowe układy podwójne w Galaktyce o wielu wspólnych cechach z kwazarami. Wykazują silną i zmienną emisję radiową, widoczny relatywistyczny dżet, i często efekt pozornej nadświetlnej ekspansji dżetu. Znaczną część energii emitują w zakresie promieniowania rentgenowskiego. Są to jednak obiekty gwiazdowe, składające się z gwiazdy oddającej masę oraz gwiazdy zwartej – gwiazdy neutronowej lub czarnej dziury – na którą gaz opada za pośrednictwem dysku akrecyjnego. Można je uważać za radiowo głośne układy rentgenowskie. Od kwazarów różnią się masą – czarne dziury w aktywnych galaktykach mają masę miliona lub nawet miliarda mas Słońca, a mikrokwazary – obiekt centralny o masie do kilkunastu mas Słońca. Różnią się także źródłem opadającej materii – w kwazarach jest to materia galaktyki macierzystej, w mikrokwazarach towarzysz. W obu typach obiektów zachodzą podobne procesy, jednak ze względu na wielokrotnie mniejszą masę przebieg tych samych zjawisk jest wielokrotnie szybszy w mikrokwazarze: zjawiska zachodzące w mikrokwazarze w skali jednego dnia w kwazarze zajdą na przestrzeni tysięcy lat.

</doc>
<doc id="1249636" url="https://pl.wikipedia.org/wiki?curid=1249636" title="Bitwa pod Mokerhei k. Nijmegen">
Bitwa pod Mokerhei k. Nijmegen



</doc>
<doc id="1249639" url="https://pl.wikipedia.org/wiki?curid=1249639" title="Rozszerzenia Unii Europejskiej">
Rozszerzenia Unii Europejskiej



</doc>
<doc id="1249647" url="https://pl.wikipedia.org/wiki?curid=1249647" title="Herb Barda">
Herb Barda

Herb Barda – jeden z symboli miasta Bardo i gminy Bardo w postaci herbu, ustanowiony uchwałą rady miejskiej nr XXIX/209/13 z 18 września 2013.
Wygląd i symbolika.
Herbem gminy jest postać siedzącej na czerwonym tronie Matki Boskiej w niebieskiej szacie i w koronie. Matka Boska na lewym ręku trzyma Jezusa, który w wyciągniętej ręce trzyma jabłko. Głowy obu postaci znajdują się w aureoli. Herb przedstawiony jest na żółtym tle z czarnym otokiem. Godło herbowe nawiązuje do miejscowego sanktuarium maryjnego z pochodzącą z XIII wieku drewnianą figurą Madonny na tronie. Jako wzór herbu Barda służyła rycina z książki „Miasta polskie w tysiącleciu”.

</doc>
<doc id="1249648" url="https://pl.wikipedia.org/wiki?curid=1249648" title="Zwykła codzienność">
Zwykła codzienność

Zwykła codzienność – drugi album studyjny zespołu hip-hopowego Slums Attack. Ukazał się 7 lipca 1997 roku nakładem wydawnictwa R.R.X.. Nagrania zarejestrowano między październikiem 1996 a majem 1997 w Hellenic Studio w Poznaniu. Sprzedany w ponad 20 000 egzemplarzy.
Pochodzący z albumu utwór pt. „Czas przemija” znalazł się na liście „120 najważniejszych polskich utworów hip-hopowych” według serwisu T-Mobile Music. 
Pod koniec 2015 roku album doczekał się reedycji nakładem wytwórni Fonografika. Reedycja zawiera dodatkowe utwory oraz podwójną okładkę.
Lista utworów.
Opracowano na podstawie materiału źródłowego.
Tracklista (Reedycja):
Bonusy:

</doc>
<doc id="1249649" url="https://pl.wikipedia.org/wiki?curid=1249649" title="Stroud">
Stroud

Stroud – miasto i civil parish w Wielkiej Brytanii (Anglia) w hrabstwie Gloucestershire, w dystrykcie Stroud. W 2001 roku miasto liczyło 32 052 mieszkańców. W 2011 roku civil parish liczyła 13 259 mieszkańców.

</doc>
<doc id="1249657" url="https://pl.wikipedia.org/wiki?curid=1249657" title="Tewkesbury">
Tewkesbury

Tewkesbury – miasto i civil parish w Wielkiej Brytanii, w południowo-zachodniej Anglii, w hrabstwie Gloucestershire, w dystrykcie Tewkesbury. Miasto położone jest u ujścia rzeki Avon do rzeki Severn. W 2011 roku civil parish liczyła 10 704 mieszkańców. Tewkesbury zostało wspomniane w Domesday Book (1086) jako "Tedechesberie"/"Teodechesberie"/"Teodeckesberie".

</doc>
<doc id="1249663" url="https://pl.wikipedia.org/wiki?curid=1249663" title="Rockenhausen">
Rockenhausen

Rockenhausen – miasto w Niemczech, w kraju związkowym Nadrenia-Palatynat, w powiecie Donnersberg, siedziba gminy związkowej Nordpfälzer Land. Do 31 grudnia 2019 siedziba gminy związkowej Rockenhausen. Miasto leży nad rzeką Alsenz, ok. 20 km od Kaiserslautern.

</doc>
<doc id="1249667" url="https://pl.wikipedia.org/wiki?curid=1249667" title="Magaram Magomedow">
Magaram Magomedow

Magaram Magomedow, ros. Магарам Магомедов (ur. 20 maja 1966 roku) – tadżycki szachista, reprezentant Rosji od roku 2000, arcymistrz od 1998 roku.
Kariera szachowa.
Po rozpadzie Związku Radzieckiego należał (do momentu zmiany obywatelstwa) do ścisłej czołówki szachistów Tadżykistanu. W latach 1994 - 1998 trzykrotnie wystąpił na szachowych olimpiadach, natomiast w 1993 r. – na drużynowych mistrzostwach Azji (we wszystkich przypadkach na I szachownicy). W 1998 r. został pierwszym w historii tadżyckim szachistą, któremu Międzynarodowa Federacja Szachowa przyznała tytuł arcymistrza.
Do indywidualnych sukcesów Magarama Magomedowa należą m.in. I m. w Czelabińsku (1990, turniej B) oraz dz. III m. w Kurganie (1993, za Aleksandrem Waulinem i Siergiejem Rublewskim, wspólnie z Nuchimem Raszkowskim).
Najwyższy ranking w karierze osiągnął 1 lipca 2000 r., z wynikiem 2608 punktów zajmował wówczas 80. miejsce na światowej liście FIDE, jednocześnie zajmując 18. miejsce wśród szachistów rosyjskich.
Od końca lat 90. w turniejach klasyfikowanych przez Międzynarodową Federację Szachową startuje bardzo rzadko.

</doc>
<doc id="1249671" url="https://pl.wikipedia.org/wiki?curid=1249671" title="Rossana de los Rios">
Rossana de los Rios



</doc>
<doc id="1249674" url="https://pl.wikipedia.org/wiki?curid=1249674" title="Józef Rosner">
Józef Rosner

Józef Rosner (ur. 13 kwietnia 1892 w Cieszynie, zm. 27 stycznia 1971 w Krakowie) - polski artysta fotograf, działacz ruchu fotograficznego. Członek rzeczywisty i członek honorowy Związku Polskich Artystów Fotografików. Członek Polskiego Towarzystwa Fotograficznego. Członek Krakowskiego Towarzystwa Fotograficznego.
Życiorys.
W 1906 roku Józef Rosner zaczął przyuczać się do zawodu ślusarza w Ostrawie. W 1908 roku zaczął pracę w zakładzie fotograficznym "Hof – und Kammerphotographer Karl Pitzner", gdzie zdał egzamin na czeladnika. W 1910 osiedlił się w Niemczech, gdzie od 1925 roku prowadził własny zakład fotograficzny w Chemnitz. W 1927 roku został członkiem "Gesellschaft Deutscher Lichtbildner" (Stowarzyszenia Niemieckich Fotografów). W 1936 roku osiedlił się w Krakowie, gdzie otworzył kolejny własny zakład fotograficzny.
Od 1924 roku Józef Rosner aktywnie uczestniczył w prezentacji swoich fotografii. Jego prace były prezentowane m.in. w Danii, Francji, Holandii, Irlandii, Japonii, Stanach Zjednoczonych, Szwecji, we Włoszech oraz w Polsce. Miejsce szczególne w jego twórczości zajmowała fotografia pejzażowa, fotografia portretowa oraz fotografia użytkowa, w dużej części wykonywana w technikach szlachetnych takich jak guma, pigment, przetłok bromolejowy.
W 1950 roku został przyjęty w poczet członków rzeczywistych Okręgu Krakowskiego Związku Polskich Artystów Fotografików. W 1956 roku został członkiem honorowym ZPAF. W 1959 roku został laureatem "Nagrody Miasta Krakowa". Prace Józefa Rosnera znajdują się m.in. w zbiorach Muzeum Historii Fotografii im. Walerego Rzewuskiego w Krakowie.

</doc>
<doc id="1249675" url="https://pl.wikipedia.org/wiki?curid=1249675" title="Jan Rossowski">
Jan Rossowski

Jan Rossowski (zm. w 1633 lub 1634 roku) – polski drukarz. W latach 1620–1624 działał w Poznaniu, do którego przybył w 1618 z Kurzelowa, a od 1624 w Warszawie. Tłoczył głównie druki urzędowe i religijne oraz gazety ulotne – "Relacje" i "Nowiny". W Poznaniu wydrukował co najmniej 43 pozycje, a w Warszawie 61.

</doc>
<doc id="1249683" url="https://pl.wikipedia.org/wiki?curid=1249683" title="Wasyl Skopenko">
Wasyl Skopenko

Wasyl Fedorowycz Skopenko, (ukr. Василь Федорович Скопенко, – Wasilij Fiodorowicz Skopienko; ur. we wsi Strugowka, w guberni czernihowskiej, zm. 27 stycznia 1945 k. Wrocławia) – radziecki pułkownik, od 1944 dowódca 1180 pułku strzelców w składzie 350 Dywizji Strzeleckiej i 1. Frontu Ukraińskiego.
Życiorys.
Urodził się w Imperium Rosyjskim, we wsi Strugowka, leżącej na terenie ujezdu suraskiego, w ówczesnej guberni czernihowskiej (obecnie jest to obwód briański). Rodzina przeniosła się do Krzywego Rogu, gdzie Skopenko ukończył szkołę średnią. Początkowo był górnikiem w kopalni imienia Karola Liebknechta w Krzywym Rogu, następnie rozpoczął studia na Uniwersytecie w Odessie, ale z powodów zdrowotnych ich nie ukończył. W 1935 ukończył Instytut Pedagogiczny w Krzywym Rogu, po czym został nauczycielem matematyki i od 1937 dyrektorem jednej ze szkół średnich w rejonie kirowohradzkim. Od 1940 należał do partii komunistycznej. Do Armii Czerwonej wstąpił 15 marca 1939, brał udział w wojnie zimowej i w wielkiej wojnie ojczyźnianej. W 1943 ukończył Akademię Wojskową im. M. Frunzego. Brał udział w wyzwalaniu Kijowa. Zasłużył się w walkach o Sandomierz; po wojnie podkreślano, że jego manewr miał ocalić miasto od zniszczeń. Za wyczyn ten otrzymał tytuł Bohatera Związku Radzieckiego. Poległ w styczniu 1945 w walkach o Wrocław, a pochowany został, wedle swojego życzenia, w Sandomierzu, na Cmentarzu Żołnierzy Radzieckich.
Walki o Sandomierz.
W lipcu 1944 roku 350 dywizja, w skład której wchodził 1180 pułk dowodzony przez W. F. Skopenkę, jako jedna z pierwszych znalazła się na lewym brzegu Wisły, zdobywając przyczółek w okolicach Sandomierza. Przygotowywano się do odbicia Sandomierza z rąk hitlerowców. Stacjonując na lewym brzegu Wisły, Skopenko wielokrotnie oglądał przepiękną panoramę Sandomierza (zanim wstąpił do armii chciał zostać architektem). Wiedział, że niemalże całe Stare Miasto opanowane jest przez Niemców i próba odbicia miasta spowoduje zniszczenie wielu zabytków. Nie chciał do tego dopuścić. Skopenko dopiął swego. Tak zorganizował ofensywę, aby nie dopuścić do zniszczenia. Zanim przypuszczono ofensywę Skopenko tak pisał do żony: 
Podpułkownik Skopenko nakazał, aby atakować nie od czoła, lecz zajść i atakować ze skrzydła. Jednocześnie ostrzał miasta miał być prowadzony przemyślnie i tak, aby nie uszkodzić żadnego z budynków, a jednocześnie zadać Niemcom dotkliwe straty. Walka prowadzona była z determinacją oraz z zachowaniem ostrożności. W sierpniu 1944 mieszkańcy Sandomierza z wielką radością witali Skopenkę i jego oddział. Byli wdzięczni nie tylko za wyzwolenie miasta, ale również, a może przede wszystkim, za jego ocalenie. Decyzją Prezydium Rady Najwyższej 23 września 1944 Skopenko otrzymał tytuł Bohatera Związku Radzieckiego m.in. za bohaterstwo i umiejętne dowództwo podczas walk o Sandomierz. Skopenko został komendantem tego miasta. Dokonał m.in. otwarcia miejscowych szkół. Dowodzony przez niego 1180 pułk otrzymał miano „Sandomierskiego”. 24 stycznia 1945 otrzymał awans na stopień pułkownika. Skopenko zginął 27 stycznia 1945 podczas walk o Wrocław. W szpitalu, konając, powiedział: 
Zgodnie z życzeniem, 2 lutego 1945 ciało Skopenki przewieziono do Sandomierza i pochowano na Rynku obok ratusza. Władze miasta uczciły jego pamięć na specjalnej sesji. W latach 50. XX wieku zmieniono nazwę ulicy Opatowskiej na Skopenki (w XXI wieku powrócono do dawnej nazwy). Obok Bramy Opatowskiej stał również jego pomnik, który w 1990 przeniesiono na cmentarz wojenny żołnierzy armii radzieckiej znajdujący się przy ulicy Mickiewicza w Sandomierzu. Tu również przeniesiono ciało Skopenki.
Jego żoną była Anna, z którą miał córkę Ałłę i syna Grigorija, który był m.in. rektorem Uniwersytetu Kijowskiego.
Upamiętnienie.
Uchwałą Miejskiej Rady Narodowej w Sandomierzu z 2 lutego 1945 dotychczasowa ulica Opatowska w tym mieście została przemianowana na ulicę pułkownika Wasyla Fiodorowicza Skopenki.
Ku jego pamięci od 1957 rozgrywany jest międzynarodowy wyścig kolarski. W 1976 odbył się XX Międzynarodowy Wyścig Kolarski o Memoriał płk. Wasyla Skopenki.
Jego imieniem nazwano szkołę, której był dyrektorem. Znajduje się tam także pamiątkowa tablica mu poświęcona.

</doc>
<doc id="1249692" url="https://pl.wikipedia.org/wiki?curid=1249692" title="Rubens de Falco">
Rubens de Falco

Rubens de Falco, właściwie Rubens de Falco da Costa (ur. 19 października 1931 w São Paulo, zm. 22 lutego 2008 w São Paulo) – brazylijski aktor teatralny, filmowy i telewizyjny. W Polsce znany przede wszystkim z telenoweli "Niewolnica Isaura" jako "czarny charakter" Leôncio Almeida, właściciel niewolników. W 2004 zagrał w serialu o tym samym tytule dona Almeidę, ojca Leôncia.
Życiorys.
Zaczął swoją karierę w lokalnym teatrze. W 1955 roku dołączył do grupy "Os Jograis" z São Paulo, grając obok takich aktorów jak Ruy Afonso, Italo Rossi i Felipe Wagner. Zadebiutował na dużym ekranie w filmie "Apassionata" (1952). Wystąpił w telenowelach takich jak "O Rei dos Ciganos" (1967), "A Rainha Louca" (1967), "O Passo dos Ventos" (1968), "Gabriela" (1975), "O grito" (1975), "Niewolnica Isaura" ("A Escrava Isaura", 1976), "Dona Xepa" (1977) i "Sinhá Moça" (1986). 
W październiku 2006 roku doznał udaru mózgu. Od października 2006 roku do 22 lutego 2008 roku przebywał w Zintegrowanym Centrum Opieki dla Osób Starszych/Centro Integrado de Atendimento ao Idoso (CIAI) w São Paulo, gdzie zmarł na atak serca z powodu zatoru, w wieku 76 lat.

</doc>
<doc id="1249695" url="https://pl.wikipedia.org/wiki?curid=1249695" title="Motyle są wolne">
Motyle są wolne

Motyle są wolne – amerykańska komedia romantyczna z 1972 roku zrealizowana na podstawie sztuki Leonarda Gershe'a.
Nagrody i nominacje.
45. ceremonia wręczenia Oscarów
30. ceremonia wręczenia Złotych Globów

</doc>
<doc id="1249696" url="https://pl.wikipedia.org/wiki?curid=1249696" title="Podróż kobiety">
Podróż kobiety

Podróż kobiety (hindi: "लागा चुनरी में दाग", urdu: "لاگا چنری میں داغ", ang.: "My Veil is Stained") – indyjski film wyreżyserowany przez Pradeep Sarkara, autora "Parineeta". W rolach głównych Jaya Bhaduri, Rani Mukerji, Konkona Sen Sharma, Kunal Kapoor i Anupam Kher. Gościnnie pojawiają się Abhishek Bachchan i Hema Malini. Wyprodukowany przez Yash Chopra i jego syna Aditya Chopra, autorów wielu hitów m.in. "Chak de India", "Dhoom", "Mohabbatein", "Hum Tum", "Veer-Zaara". Tematem filmu jest dramat kobiety, która ratuje swoją rodzinę od klęski finansowej prostytuując się w Mumbaju.
Fabuła.
Vaibhavari Sahay pieszczotliwie zwana Vibha lub Badki (wielka siostra) (Rani Mukerji) i Shubhavari Sahay pieszczotliwie zwana Chutki (Konkona Sen Sharma) to córki Shivshankara Sahaya (Anupam Kher) i Sabitri (Jaya Bhaduri). Mieszkają w świętym mieście Varanasi nad brzegami Gangesu. Beztroskie, radosne, rozśpiewane i roztańczone krążą wśród tłumu pielgrzymów, podglądają taniec kurtyzany (Hema Malini) nie do końca świadome, jak bardzo zagrożona jest ich egzystencja. Rodzinie brakuje pieniędzy, z powodu niepłacenia rachunków wyłączono im prąd. Dom, w którym mieszkają należy do brata Shivshankara (Tinu Anand) i ten grozi im wyrzuceniem na bruk. Nie stać ich na opłacenie adwokata. Ojciec przytłoczony problemami rozpacza, że nie ma syna, który wziąłby ich w obronę, pomógłby rodzinie wybrnąć z kłopotów finansowych. Vibha nie mogąc patrzeć na bezradność rodziców, wyrusza w poszukiwaniu pracy do Mumbaju. Już na dworcu Chhatrapati Shivaji Terminus zachwyca ją plakat Shah Rukh Khan w "Chak de India". Wszystko wokół wydaje się obiecywać szybkie wzbogacenie się, ale okazuje się, że z powodu braku wykształcenia nikt nie chce przyjąć Vibhi do pracy. Wykorzystana i skrzywdzona przez jednego z szefów obiecujących jej posadę za seks, naciskana przez bezsilną matkę niemającą za co kupić ciężko choremu ojcu lekarstw, Vibhu, czując się upadłą kobietą, postanawia drogo sprzedać swoje ciało. Zostaje ekskluzywną call-girl. Wkrótce wzbogaca się na tyle, że może wykształcić siostrę i opłacić najdroższego adwokata, aby obronić egzystencję rodziców. Ojciec i siostra nie zdają sobie sprawy, ze Vibhu (zwana teraz "Natashą") ocaliła życie rodziny gubiąc siebie. Matka nocami opłakuje ofiarę córki, która nie chce już nigdy więcej wrócić do Varanasi. Zmieniając imię i decydując się na sprzedaż swego ciała, odrzuciła siebie i swoje nadzieje na bycie kochaną. Pewnego dnia towarzysząc swojemu klientowi na konferencji w Szwajcarii spotyka zabawnego i czułego biznesmena Rohana Sharmę (Abhishek Bachchan).
Muzyka.
Autorem muzyki jest Shantanu Moitra.

</doc>
<doc id="1249698" url="https://pl.wikipedia.org/wiki?curid=1249698" title="Parafia Ewangelicko-Augsburska w Tychach">
Parafia Ewangelicko-Augsburska w Tychach

Parafia Ewangelicko-Augsburska w Tychach – parafia Kościoła Ewangelicko-Augsburskiego w RP, w diecezji katowickiej.
Historia.
Powstanie po raz pierwszy parafii luterańskiej w Tychach wiązało się z przyjęciem Reformacji przez pana na Pszczynie, Karola Promnitza w 1568 r. W jego ślady wkrótce poszły prawie wszystkie parafie Ziemi Pszczyńskiej. Pierwotnie tyska parafia luterańska zorganizowana była przy kościele pw. Marii Magdaleny. Zniszczony przez ząb czasu kościół w 1. połowie XVII w. został rozebrany, a na jego miejscu postawiono nową świątynię luteran. Jednak dalszy rozwój luteranizmu w Tychach został zahamowany przez kontrreformację.
Na mocy edyktu restytucyjnego z 1629 r. doprowadzono do zniszczenia ewangelicyzmu na Śląsku. Resztki ewangelików gromadziły się na nabożeństwach początkowo w kaplicy zamkowej w Pszczynie, a później potajemnie w pszczyńskich lasach lub w górach Beskidu Śląskiego. Dopiero od 1709 roku ewangelicy mogli uczęszczać na nabożeństwa do nowo powstałego kościoła łaski w Cieszynie. Dopiero podział Śląska pomiędzy Austrię i Prusy w roku 1742 przyniósł ewangelikom wolność religijną. Uzyskali wówczas możliwość budowy własnych świątyń i organizowania życia religijnego.
Tyscy ewangelicy początkowo uczęszczali do kościoła w Pszczynie (od 1742 r.), a od roku 1861 do Mikołowa. Prawdopodobnie od poświęcenia kościoła św. Jana w Mikołowie, ewangelicy w Tychach związali się z parafią w Mikołowie. W 1888 r. założono szkołę ewangelicką (12 dzieci z językiem polskim, 2 dwujęzycznych i 8 z językiem niemieckim).
W 1902 r. książę pszczyński Jan Henryk XI wybudował dla pracowników browaru i pozostałych ewangelickich mieszkańców Tychów kościółek na terenie swojego browaru przy ulicy Bielskiej z 200 miejscami siedzącymi. Został on poświęcony 28 września 1902 r. przez superintendenta pszczyńskiego okręgu kościelnego, ks. dr Wilhelma Koellinga. Opiekę duszpasterską sprawowali w Tychach duchowni z pobliskiego Mikołowa, nabożeństwa odprawiane były językach polskim i niemieckim. Nową szkołę ewangelicką otwarto w 1910 r. W 1924 w Tychach zamieszkiwało 200 zborowników.
Na przeszkodzie w dalszym rozwoju ewangelicyzmu w Tychach stanęła jednak II wojna światowa. Wielu księży i wiernych Kościoła ewangelickiego w Polsce zostało osadzonych w obozach hitlerowskich, a po wojnie w radzieckich i UB. Jednym z mich był ks. bp dr Juliusz Bursche - zwierzchnik Kościoła, który zginął w niemieckim obozie koncentracyjnym w Sachsenhausen. Dla uczczenia jego pamięci nadano ulicy w Tychach, przy której obecnie znajduje się kościół ewangelicki, nazwę biskupa Juliusza Burschego.
Po wojnie kościół ewangelicki na terenie browaru w Tychach został bezpowrotnie utracony. Odbyły się w nim 3 nabożeństwa, ostatnie w grudniu 1946 r., po czym decyzją dyrekcji browaru kościół zamknięto. Powstał tam warsztat mechaniczny, a w podziemiach urządzono piwiarnię. Od roku 1946 trwały usilne starania parafii o zwrot kościoła lub przyznanie zastępczego lokalu, jednak władze państwowe i miejskie były nieugięte. Obecnie znajduje się w nim Tyskie Muzeum Piwowarstwa. Tyscy ewangelicy dojeżdżali na nabożeństwa do sąsiednich miejscowości (Mikołów, Pszczyna, Katowice), a lekcje religii odbywały się w prywatnych mieszkaniach.
W 1982 r. zgromadzenie parafialne w Mikołowie rozpoczęło starania o erygowania w Tychach stacji kaznodziejskiej i o budowę tam kościoła. Po 8 latach budowy kościół apostołów Piotra i Pawła w Tychach (jeszcze niedokończony) został poświęcony przez zwierzchnika Kościoła, ks. bp. Jana Szarka w dniu 25 września 1995 r.
Samodzielna parafia ewangelicko-augsburska została erygowana przez Konsystorz Kościoła Ewangelicko-Augsburskiego w RP 1 listopada 1996 r. Nowej parafia obejmowała miasto Tychy i Kobiór. Jej pierwszym proboszczem-administratorem został ks. radca Jan Gross, proboszcz w Mikołowie. W 2004 r. administratorem parafii został ks. Kornel Undas, nowy proboszcz w Mikołowie.
Na koniec 2017 parafia skupiała 367 wiernych.
Działalność parafii.
Nabożeństwa w kościele ap. Piotra i Pawła w Tychach przy ul. ks. bpa Juliusza Burschego 20 (Osiedle "B") odbywają się w niedzielę i święta o godz. 10:30, zaś nabożeństwa tygodniowe (adwentowe i pasyjne) w czwartki o godz. 17:15.
Ponadto przy parafii organizowane są:
Proboszczowie parafii.
Parafia w Tychach:
Filiał parafii w Mikołowie (administratorzy - proboszczowie parafii w Mikołowie):
Parafia w Tychach (administratorzy - proboszczowie parafii w Mikołowie):

</doc>
<doc id="1249699" url="https://pl.wikipedia.org/wiki?curid=1249699" title="Ninad Kamat">
Ninad Kamat

Ninad Kamat to indyjski bollywoodzki aktor, który śpiewa też w playbacku. Gra role drugoplanowe.

</doc>
<doc id="1249710" url="https://pl.wikipedia.org/wiki?curid=1249710" title="Jożin z bażin">
Jożin z bażin



</doc>
<doc id="1249711" url="https://pl.wikipedia.org/wiki?curid=1249711" title="Konik (obrzęd)">
Konik (obrzęd)

Konik, chodzenie z konikiem – dawny pogański obrzęd, który w tradycji ludowej przetrwał do połowy XX wieku. Nazywany był także "kobyłą" lub "kobyłką". Człowiek przebrany za konia chodził w zespole kolędniczym w okresie Bożego Narodzenia (pogańskich Godów), a podczas zapustów w orszaku towarzyszących mu chłopców. 
Wygląd.
Konik był jedną z maszkar zwierzęcych wykorzystywanych w obrzędach i charakteryzował się tym, że osoba przebrana miała udawać jeźdźca dosiadającego konia, a nie samo zwierzę.
Przykładowy strój "konika", znajdujący się w Muzeum Etnograficznym w Krakowie składa się z wiklinowego kosza bez dna, noszonego na doczepionych do niego szelkach. Posiada on ruchomą głowę, poruszaną przy pomocy lejców. Dolna część konstrukcji i nogi kolędnika były zasłonięte materiałem. Innym przykładem jest "kobyłka" zrobiona z sukna wypchanego sianem, zamontowanego na drewnianym, prostokątnym stelażu lub ta z wyrzeźbioną w drewnie głową. 
Czasem używano też po prostu sztucznej głowy konia z przymocowanym kijem jako tułowiem.
Obrzęd.
Przebrany za "konika" młodzieniec, razem z grupą kolędników odwiedzał domy, gdzie "hulał" i "harcowa"ł po izbie. Tańczył wykonując przy tym gesty obrzędowe, jak np. uderzanie domowników trzymaną w ręku pałką. W ten sposób przekazywał cechy wyobrażanej przez siebie postaci uczestnikom obrzędu. Koń jest symbolem sił witalnych, zdrowia i płodności. Jego działania podczas obrzędu były rodzajem magii wegetacyjnej - miały pobudzić przyrodę do życia i zapewnić gospodarzom obfitość plonów. Było to połączone z obrzędowym uśmierceniem i zmartwychwstaniem głównej postaci obrzędu, jaką był "Tatulo".
Na Mazowszu nadnarwiańskim, chodzący z konikiem chłopcy śpiewali:
W zamian za kolędowanie młodzieńcy otrzymywali od gospodarzy poczęstunek. Z czasem, magiczna funkcja obrzędu przestała być istotna i zaczął on być traktowany bardziej jako przedstawienie dawane przez kolędników w celu uzyskania "zapłaty" lub po prostu podtrzymania tradycji.
Wyróżnia się kilka wariantów widowiska z "konikiem":
Najpoprawniejszą treścią wyróżniał się wariant "A", ponieważ nie posiadał zbędnych dodatków. Postaci występujące w widowisku z "konikiem":
Na Lubelszczyźnie oprócz naśladowania "konika" powszechny był zwyczaj wprowadzania żywego konia do izb mieszkalnych, podczas gdy kolędnicy składali życzenia noworoczne gospodarzom. Do życzeń dołączano sypanie ziarna, a znakiem szczęśliwej wróżby było końskie łajno. Widowisko z konikiem łączyło w sobie obrzęd magiczny z treścią dramatyczną.
Występowanie.
"Konik", zamiennie z "kozą" lub "turoniem" był popularny na terenie całej Polski. Jednak jak podaje Kazimierz Moszyński, "konik" występował nie tylko na Słowiańszczyźnie, ale także w Niemczech, Anglii, południowej Francji, Macedonii, Turcji, Bułgarii, Mołdawii, na Balearach, na terenach Pirenejów, a także w niektórych rejonach Azji.
Inne.
Przypuszcza się, że na podstawie tradycji chodzenia z konikiem powstała krakowska tradycja Lajkonika.

</doc>
<doc id="1249713" url="https://pl.wikipedia.org/wiki?curid=1249713" title="Cheer Up, Boys (Your Make Up Is Running)">
Cheer Up, Boys (Your Make Up Is Running)

Cheer Up, Boys (Your Make Up Is Running) – jest to trzeci singel amerykańskiego zespołu rockowego Foo Fighters, pochodzącego z ich szóstej studyjnej płyty "Echoes, Silence, Patience &amp; Grace". Został wydany 7 kwietnia 2008 roku.

</doc>
<doc id="1249714" url="https://pl.wikipedia.org/wiki?curid=1249714" title="Wyrażenie rachunku zdań">
Wyrażenie rachunku zdań



</doc>
<doc id="1249715" url="https://pl.wikipedia.org/wiki?curid=1249715" title="Syndrom Lyella">
Syndrom Lyella



</doc>
<doc id="1249717" url="https://pl.wikipedia.org/wiki?curid=1249717" title="Z kurkiem po dyngusie">
Z kurkiem po dyngusie



</doc>
<doc id="1249718" url="https://pl.wikipedia.org/wiki?curid=1249718" title="Ruth Chatterton">
Ruth Chatterton

Ruth Chatterton (ur. 24 grudnia 1892 w Nowym Jorku, zm. 24 listopada 1961 w Norwalk) – amerykańska aktorka filmowa, teatralna i telewizyjna oraz pisarka. Znana głównie z ról w produkcjach zrealizowanych w okresie ery Pre-Code Hollywood: "Madame X" (1929), "The Lady of Scandal" (1930), "Unfaithful" (1931), "The Rich Are Always with Us" (1932), "Frisco Jenny" (1932) oraz "Female" (1933). Była dwukrotnie nominowana do Oscara za pierwszoplanowe role w produkcjach "Madame X" oraz "Sarah i syn" (1930). Karierę w filmach zakończyła w 1938. W następnych latach poświęciła się pisarstwu.
Zmarła 24 listopada 1961 w szpitalu w Norwalk w stanie Connecticut. Została pochowana na Mountain Grove Cemetery w Bridgeport w Connecticut, lecz 5 stycznia 1962 jej prochy przeniesiono i pochowano na Beechwoods Cemetery w New Rochelle w stanie Nowy Jork.

</doc>
<doc id="1249720" url="https://pl.wikipedia.org/wiki?curid=1249720" title="Ford Torino">
Ford Torino

Ford Torino – samochód osobowy klasy wyższej produkowany pod amerykańską marką Ford w latach 1968 – 1976.
Pierwsza generacja.
Ford Torino I został zaprezentowany po raz pierwszy w 1968 roku.
W 1968 roku Ford zdecydował się poszerzyć swoją północnoamerykańską ofertę o nowy model klasy wyższej, który został oparty na platformie i rozwiązaniach technicznych modelu Fairlane. W stosunku do tego pojazdu, Ford Torino pełnił funkcję większej, przestronniejszej i bardziej komfortowej alternatywy.
Pod kątem stylistycznym, Torino pierwszej generacji został utrzymany w kształtach typowych dla modeli marki z końca lat 60. XX wieku. Pas przedni zdobiła duża chromowana atrapa chłodnicy, a także podwójne okrągłe reflektory.
Gama nadwoziowa pierwszej generacji Forda Torino była obszerna, składając się m.in. z takich wariantów, jak kombi, coupe, kabriolet czy sedan.
Nazwa modelu, "Torino," to po włosku Turyn, najważniejszy ośrodek przemysłu motoryzacyjnego tego kraju będący odpowiednikiem amerykańskiego Detroit. Nazwa ta była także jedną z kilku zaproponowanych dla Forda Mustanga podczas pierwszych faz rozwoju.
Lifting.
W 1969 roku Ford Torino pierwszej generacji przeszedł obszerną modernizację, w ramach której zmodernizowano wygląd pasa przedniego i kształt zderzaków. 
Pojawiło się nowe wypełnienie atrapy chłodnicy z chromowanymi, wyraźniej zaznaczonymi poprzeczkami, a także inny wygląd tylnego oświetlenia. Ponadto, wraz z restylizacją zmienił się wystrój kabiny pasażerskiej i kokpitu, a także zmieniono listę dostępnych jednostek napędowych.
Produkcja.
Ford Torino I odniósł sukces rynkowy. W pierwszym roku produkcji powstało powstało 172 083 sztuk modelu, z kolei po modernizacji w 1969 roku sprzedaż i produkcja spadła do poziomu 129 054 sztuk egzemplarzy.
Druga generacja.
Ford Torino II został zaprezentowany po raz pierwszy w 1970 roku.
Premiera drugiej generacji Forda Torino przyniosła obszerną restylizację wyglądu tego modelu. Zmienił się kształt nadwozia, który zyskał bardziej obłe kształty z dużą liczbą przetłoczeń i strzelistych kształtów. Wyraźnie zaznaczone zostały nadkola, a innym charakterystycznym elementem stała się podłużna maska i nisko poprowadzona linia dachu. 
Przód zdobiła podłużna, szeroka atrapa chłodnicy, która obejmowała swoim obrysem także podwójne, okrągłe reflektory. Maskę centralnie zdobiło charakterystyczne, ostre przetłoczenie stanowiące najbardziej wysunięty na przód element nadwozia. 
W porównaniu do poprzednika, Ford Torino II stał się znacznie dłuższy i szerszy. Wiązało się to też ze zmianą jego funkcji w dotychczasowej ofercie producenta w Ameryce Północnej - Torino po roku produkcji zastąpił pokrewny model Fairlane, stając się głównym modelem klasy wyższej w ofercie producenta.
Lifting.
W 1971 roku Ford przeprowadził niewielką restylizację Torino II. Zmieniono kilka detali wyglądu zewnętrznego, na czele z wypełnieniem atrapy chłodnicy i kształtem zderzaków. Pas przedni zdobiła odtąd duża, chromowana poprzeczka dzieląca go na pół. 
Co więcej, wzorem konkurencyjnego Chryslera, w przypadku odmiany kombi nazywanej "Torino Squire", pojawiło się charakterystyczne dwukolorowe malowanie pasa przedniego imitujące drewno. Ponadto, producent odświeżył też gamę dostępnych jednostek napędowych i listę wyposażenia.
Produkcja.
Druga generacja Forda Torino spotała się z dużym sukcesem rynkowym, stając się samochodem popularniejszym od poprzednika. Powstało 230 411 sztuk pojazdu. Liczba samochodów wyprodukowanych w 1971 roku wyniosła z kolei 326 463, był to wynik nieznacznie gorszy niż w 1970. Powstało przy tym 1613 sztuk limitowanych i małoseryjnych wersji Torino GT Convertible i 3054 Torino Cobra.
Wyróżnienia.
W 1970 roku Ford Torino II spotkał się z dużym wyróżnieniem amerykańskiej prasy motoryzacyjnej, otrzymując tytuł Car of the Year 1970 magazynu Motor Trend.
Trzecia generacja.
 Ford Torino III został zaprezentowany po raz pierwszy w 1972 roku.
Trzecia i zarazem ostatnia generacja Forda Torino przyniosła duże zmiany wizualne i obszerne modyfikacje zarówno pod kątem wizualnym, jak i technicznym. Samochód zyskał awangardowe proporcje, z dużym owalnym wlotem powietrza dominującym pas przedni. Ponadto, owalny motyw zdominował także kształt reflektorów oraz ich osadzenie. Pas przedni wzbogacał także wielokształtny, współgrający z nieregularnymi proporcjami zderzak.
Podobnie jak poprzednicy, Ford Torino trzeciej generacji oferowany był w wielu wariantach nadwoziowych oraz wersjach limitowanych. Poza 2-drzwiowym coupe, samochód dostępny był także jako 5-drzwiowe kombi, a także 4-drzwiowy sedan oraz 2-drzwiowy kabriolet. Na bazie wersji coupe powstało wiele wersji specjalnych, takich jak "Torino GT" czy "Torino Sport". Ford Gran Torino Sport SportsRoof z tego rocznika został wykorzystany w filmie Gran Torino z 2008 roku w reżyserii Clinta Eastwooda.
Restylizacje.
W 1973 roku Ford przeprowadził obszerną modernizację Torino III. Zmiany widoczne były głównie w pasie przednim pojazdu - zniknął duży, owalny wlot powietrza na rzecz bardziej stonowanie i konwencjonalnie ukształtowanego wlotu powietrza wykończonego chromem. Zmiany te były motywowane nowymi regulacjami w Stanach Zjednoczonych w związku z bezpieczeństwem pieszych. Pojawiły się też nowe zderzaki i inne lampy. Modyfikacje wydłużyły nadwozie i zwiększyły masę całkowitą pojazdu.
Następne zmiany wizualne przyniósł 1974 rok. Nowe wymogi dotyczące bezpieczeństwa pieszych spowodowały zmiany w konstrukcji tylnego zderzaka, któ®y stał się większy, masywniejszy i otrzymał bardziej kanciaste kształty. Zmieniono wygląd pasa tylnych świateł. Zmodyfikowano również przód pojazdu i nieznacznie powiększono grill. Ford wprowadził kilka dodatkowych opcji i usprawnień dla tego rocznika. Rocznik ten został wykorzystany w filmie Starsky &amp; Hutch z 2004 roku.
W 1975 roku wprowadzono już tylko kilka nieznacznych zmian wizualnych. Wersja Gran Torino Elite przestała należeć do rodziny modeli Torino, stając się osobnym modelem sprzedawanym pod nazwą Ford Gran Torino Elite. Wewnątrz pojazdu zmieniono m.in. wygląd koła kierownicy. Nadwozie pozostało prawie bez zmian w stosunku do wcześniejszego rocznika. 
Kolejny, ostatni rok produkcji również nie przyniósł znacznych modyfikacji. Zaprzestano produkcji serii Gran Torino Sport, a jednostki napędowe stały się bardziej ekonomiczne. W tym samym roku przedstawiono następcę - model LTD II.
Produkcja.
W 1973 sprzedano 496 581 sztuk Torino. Samochód sprzedawał się znacznie lepiej od głównego konkurenta, Chevroleta Chevelle, o ponad 168 000 sztuk.
Rok 1974 był udany dla Forda, model Torino nadal był popularny. Wyprodukowano 426 086 sztuk pojazdu, wliczając w to 96 604 Gran Torino Elite.

</doc>
<doc id="1249724" url="https://pl.wikipedia.org/wiki?curid=1249724" title="Betty Compson">
Betty Compson

Eleanor Luicime Compson (ur. 19 marca 1897 w Beaver, zm. 18 kwietnia 1974 w Glendale) − amerykańska aktorka, nominowana do Oscara za rolę w filmie "The Barker".

</doc>
<doc id="1249735" url="https://pl.wikipedia.org/wiki?curid=1249735" title="John Ganzoni">
John Ganzoni

John Julian Ganzoni (ur. 30 września 1932 w Ipswich, zm. 3 grudnia 2005), brytyjski arystokrata i polityk, minister w rządach Margaret Thatcher i Johna Majora, członek Partii Konserwatywnej, syn Francisa Ganzoniego, 1. barona Belstead, i Gwendolen Turner, córki Arthura Turnera.
Wykształcenie odebrał w Eton College oraz w Christ Church na Uniwersytecie Oksfordzkim. Studia ukończył w 1961 r. z tytułem magistra historii. Po śmierci ojca w 1958 r. odziedziczył tytuł 2. barona Belstead i zasiadł w Izbie Lordów. Pierwszą mowę wygłosił jednak dopiero w 1964 r. Od 1962 r. był sędzią pokoju w Ipswich. W latach 1979-1994 był zastępcą Lorda Namiestnika Suffolk, a od 1994 r. Lordem Namiestnikiem tegoż hrabstwa.
W 1970 r. został parlamentarnym podsekretarzem stanu w ministerstwie edukacji i nauki. W 1973 r. objął analogiczne stanowisko w ministerstwie ds. Irlandii Północnej. Po wyborach 1979 r. pracował w Home Office. W 1982 r. został ministrem stanu w Foreign Office. W 1983 r. został członkiem Tajnej Rady i ministrem stanu w departamencie rolnictwa, rybołówstwa i żywności. W 1987 r. objął analogiczne stanowisko w ministerstwie środowiska. W 1988 r. został członkiem gabinetu jako Lord Tajnej Pieczęci i przewodniczący Izby Lordów.
Miejsce w gabinecie utracił po rezygnacji Margaret Thatcher w 1990 r. Nowy premier, John Major, powierzył mu najpierw stanowisko Paymaster-General, a następnie ministra stanu w ministerstwie ds. Irlandii Północnej, ale już bez prawa zasiadania w gabinecie. W 1992 r. Belstead zrezygnował ze stanowisk rządowych i został przewodniczącym Parole Board.
Po reformie Izby Lordów w 1999 r. Belstead pozostał w Izbie jako par dożywotni baron Ganzoni. Zmarł w 2005 r. Nigdy się nie ożenił i nie pozostawił potomstwa. Wraz z jego śmiercią wygasł tytuł barona Belstead.

</doc>
<doc id="1249736" url="https://pl.wikipedia.org/wiki?curid=1249736" title="Baron Belstead">
Baron Belstead

Baronowie Belstead 1. kreacji (parostwo Zjednoczonego Królestwa)

</doc>
<doc id="1249737" url="https://pl.wikipedia.org/wiki?curid=1249737" title="Zaskalnik">
Zaskalnik

Zaskalnik – wodospad o wysokości ok. 5 m na Sopotnickim Potoku w Beskidzie Sądeckim. Położony jest w południowo-zachodniej części Pasma Radziejowej, w dolnym biegu Sopotnickiego Potoku pomiędzy szczytami Bereśnik (843 m) i Wysoka (759 m), na wysokości ok. 550 m. Administracyjnie położony jest na terenie Szczawnicy, w dzielnicy Sewerynówka. W pobliżu wodospadu znajduje się restauracja, leśniczówka i tereny rekreacyjne.
Szlaki turystyczne.
Drogą w sąsiedztwie wodospadu przebiegają trzy szlaki turystyczne:

</doc>
<doc id="1249741" url="https://pl.wikipedia.org/wiki?curid=1249741" title="Formalizacja rachunku zdań">
Formalizacja rachunku zdań

Formalizacja rachunku zdań - proces polegający na wyborze spośród tez rachunku zdań pewnych zdań jako aksjomatów i podaniu reguł wyprowadzenia z nich innych tez. Proces formalizacji składa się z dwóch etapów: (1) aksjomatyzacji rachunku oraz (2) określenia reguł wyprowadzania z aksjomatów tez rachunku zdań.

</doc>
<doc id="1249742" url="https://pl.wikipedia.org/wiki?curid=1249742" title="Uwe Ehlers">
Uwe Ehlers

Uwe Ehlers (ur. 8 marca 1975 w Rostocku) – niemiecki piłkarz występujący na pozycji obrońcy, a także trener. W Bundeslidze rozegrał 122 mecze i strzelił 3 bramki.

</doc>
<doc id="1249743" url="https://pl.wikipedia.org/wiki?curid=1249743" title="Dżamszed Isojew">
Dżamszed Isojew

Dżamszed Isojew (tadż. Ҷамшед Исоев; ur. 13 października 1967) – tadżycki szachista, mistrz międzynarodowy od 2001 roku.
Kariera szachowa.
Od rozpadu Związku Radzieckiego należy do ścisłej czołówki tadżyckich szachistów, pomiędzy 1994 a 2008 r. siedmiokrotnie uczestniczył w szachowych olimpiadach, natomiast w 1999 – w drużynowych mistrzostwach Azji. W latach 1996, 2000, 2001 i 2003 startował w turniejach o indywidualne mistrzostwo Azji.
Najwyższy ranking w karierze osiągnął 1 października 2001 r., z wynikiem 2455 punktów zajmował wówczas 1. miejsce wśród tadżyckich szachistów.

</doc>
<doc id="1249745" url="https://pl.wikipedia.org/wiki?curid=1249745" title="Coleridge (jezioro)">
Coleridge (jezioro)

Coleridge (ang. "Lake Coleridge"), jezioro na nowozelandzkiej Wyspie Południowej. Położone jest około 35 km na północny zachód od miasta Methven. Jezioro obejmuje powierzchnię 47 km².

</doc>
<doc id="1249750" url="https://pl.wikipedia.org/wiki?curid=1249750" title="Pi Ursae Majoris">
Pi Ursae Majoris

Nazwę pi Ursae Majoris (π UMa / π Ursae Majoris) noszą dwie leżące blisko siebie gwiazdy:

</doc>
<doc id="1249752" url="https://pl.wikipedia.org/wiki?curid=1249752" title="Zakład dla Ociemniałych w Laskach">
Zakład dla Ociemniałych w Laskach



</doc>
<doc id="1249753" url="https://pl.wikipedia.org/wiki?curid=1249753" title="Fiordland">
Fiordland



</doc>
<doc id="1249756" url="https://pl.wikipedia.org/wiki?curid=1249756" title="Paweł Pracownik">
Paweł Pracownik

Paweł Pracownik (ur. 27 sierpnia 1973 w Lublinie) – Mistrz świata i trzykrotny Mistrz Europy w wyciskaniu leżąc, jedenastokrotny Mistrz Polski w wyciskaniu leżąc i trójboju siłowym, dziesięciokrotny złoty medalista Pucharu Polski w wyciskaniu leżąc.
W latach 1995–1996 pracował jako instruktor w jednej z lubelskich siłowni, następnie uczęszczał do studium medycznego.
Na początku 1998 wraz z Pawłem Nadukiem założyli działającą do dzisiaj sekcję trójboju siłowego w Rykach, której członkowie zdobywali tytuły drużynowe Mistrzów Polski w wyciskaniu i w trójboju juniorów i seniorów, wśród kobiet i mężczyzn.
W 2001 zdobył Mistrzostwo Polski, Puchar Polski, Mistrzostwo Europy i wreszcie Mistrzostwo Świata, po drodze bijąc kilkakrotnie rekordy Polski i Europy.
W Lublinie był prekursorem trójboju siłowego. W 2000 na prośbę ówczesnych władz PZKiTS założył Lubelski Okręgowy Związek Kulturystyki, Trójboju Siłowego i Fitness, wraz z grupą działaczy województwa lubelskiego. Był także współorganizatorem Mistrzostw Polski i Pucharu Polski w Wyciskaniu Leżąc, które odbyły się w Rykach w 2000, 2001 i 2003.
Od października 2007 trener sekcji trójboju siłowego w AZS UMCS Lublin.

</doc>
<doc id="1249759" url="https://pl.wikipedia.org/wiki?curid=1249759" title="Katarzyna Duran">
Katarzyna Duran

Katarzyna Duran (ur. 2 kwietnia 1983) – polska piłkarka ręczna, zawodniczka kadry narodowej grająca na pozycji rozgrywającej. Mistrzyni Polski (2003, 2005, 2006, 2007, 2008 z SPR Lublin, 2012 z GTPR Gdynia).
Życiorys.
Jest wychowanką klubu Hermes Gryfino. W sezonie 2002/2003 została zawodniczką Montexu Lublin, z którym sięgnęła po mistrzostwo Polski. Kolejne dwa sezony grała w drużynie Vitaral Jelfa Jelenia Góra, zdobywając dwa brązowe medale mistrzostw Polski (2004, 2005). Od sezonu 2004/2005 występowała w drużynie SPR Lublin, sięgając po cztery tytuły mistrza Polski z rzędu (2005-2008). Po przerwie związanej z urlopem macierzyńskim, w styczniu 2010 odeszła z lubelskiego klubu, nie mogąc wywalczyć miejsca w podstawowym składzie i została zawodniczką GTPR-u Gdynia. Z gdyńskim klubem zdobyła dwukrotnie brązowy medal mistrzostw Polski (2010, 2011) i mistrzostwo Polski (2012). W 2013 została zawodniczką SPR Pogoń Baltica Szczecin, od 2015 do 2017 występowała w niemieckiej drużynie HSG Blomberg-Lippe, po czym zakończyła karierę sportową.
W reprezentacji Polski debiutowała 4 kwietnia 2007 w towarzyskim spotkaniu z Macedonią. Wystąpiła na mistrzostwach świata w 2007, zajmując z drużyną 11 miejsce. Ostatni raz w drużynie narodowej zagrała 19 października 2008 w towarzyskim spotkaniu z Austrią. Łącznie w reprezentacji zagrała 26 razy, zdobywając 37 bramek.

</doc>
<doc id="1249760" url="https://pl.wikipedia.org/wiki?curid=1249760" title="Porozumienie Demokratyczne (Bułgaria)">
Porozumienie Demokratyczne (Bułgaria)

Porozumienie Demokratyczne () – bułgarska partia polityczna istniejąca w latach 1923–1934, powstała przez połączenie Porozumienia Narodowego, Partii Demokratycznej, Zjednoczonej Partii Narodowo-Postępowej i Partii Radykalno-Demokratycznej. Między 1923 i 1931 Porozumienie Demokratyczne sprawowało rządy w Carstwie Bułgarii.
Powstanie Porozumienia Demokratycznego.
Zamach stanu przeprowadzony 9 czerwca 1923 doprowadził do odsunięcia od władzy działaczy Bułgarskiego Ludowego Związku Chłopskiego i przejęcia rządów przez Porozumienie Narodowe i Związek Wojskowy. Tego samego dnia utworzono nowy gabinet, na czele którego stanął Aleksandyr Cankow. W obliczu zagrożenia ze strony ludowców dążących do odzyskania władzy i komunistów zmierzających, zgodnie z wytycznymi Kominternu, do rewolucji, rząd Cankowa potrzebował silnego zaplecza politycznego. Do jego budowy zaproszono działaczy Bloku Konstytucyjnego – koalicji tworzonej przez Partii Demokratyczną, Zjednoczoną Partię Narodowo-Postępową i Partię Radykalno-Demokratyczną. Liderzy Bloku, który przed zamachem stanu był jedną z głównych sił opozycyjnych wobec rządu ludowców, poparli pomysł. 19 lipca 1923 koalicja dokonała samorozwiązania, po czym pięć dni później Partia Demokratyczna i Partia Radykalno-Demokratyczna utworzyły Związek Demokratyczny. Ten ostatni 10 sierpnia 1923 zjednoczył się z Porozumieniem Narodowym i Zjednoczoną Partią Narodowo-Postępową tworząc Porozumienie Demokratyczne.
Liderem nowej partii został premier Aleksandyr Cankow. Rolę kierowniczą pełniło Biuro Centralne. 15 sierpnia 1923 zdecydowano o powołaniu Rady Zarządzającej, w skład której wchodziło 26 członków ugrupowania, oraz Komitetu Wykonawczego złożonego z 8 członków. W końcu grudnia sformowała się także 70-osobowa Najwyższa Rada Partyjna, na czele której stanął przewodniczący grupy parlamentarnej Porozumienia Demokratycznego, Andrej Liapczew. Od 1 października partia wydawała własny organ prasowy - gazetę „Porozumienie Demokratyczne” (bułg. "Демократически сговор").
Tarcia i konflikty w partii w latach 1923–1931.
Polityka sprawowana przez gabinet Cankowa, polegająca m.in. na represjonowaniu ludowców i komunistów oraz tłumieniu ich buntów za pomocą armii i organizacji paramilitarnych, spotkała się z przeciwem ze strony części działaczy wywodzących się z Partii Demokratycznej. W kwietniu 1924 demokraci skupieni wokół byłego premiera, Aleksandyra Malinowa, opuścili Porozumienie Demokratyczne i wznowili działalność swego poprzedniego ugrupowania, tym razem w opozycji wobec rządu. Podobnie postąpiła część działaczy Partii Radykalno-Demokratycznej na czele ze Stojanem Kosturkowem, tworząc w 1926 opozycyjną Partię Radykalną.
Zróżnicowany skład polityczny Porozumienia Demokratycznego doprowadził do powstania wewnątrz partii trzech frakcji: 
Między poszczególnymi frakcjami wielokrotnie dochodziło do tarć, a nawet otwartych konfliktów, których przedmiotem był zwykle podział władzy i obsada stanowisk ministerialnych. W styczniu 1926, pod wpływem nacisków ze strony umiarkowanych działaczy Porozumienia Demokratycznego, Aleksandyr Cankow podał się do dymisji. Stanowisko premiera oraz lidera partii objął Andrej Liapczew.
Rządy Porozumienia Demokratycznego.
Rządy partii przypadły na okres powojennego kryzysu w Carstwie Bułgarii. Na mocy traktatu pokojowego z Neuilly-sur-Seine z 1919 kraj utracił 11% terytorium oraz zmuszony był zapłacić kontrybucje swoim sąsiadom. Wskutek klęski znacznie spadła produkcja. Problemów przysparzała także rzesza uchodźców z ziem utraconych oraz mniejszości narodowe. 
Pod rządami Porozumienia Demokratycznego gospodarka narodowa Bułgarii zdołała stopniowo przezwyciężyć powojenny kryzys. Gabinet Cankowa doprowadził do umocnienia krajowej waluty i ożywienia produkcji dzięki skutecznej polityce protekcjonizmu. W celu złagodzenia problemów socjalnych, rząd utworzył fundusz bezrobocia i system odszkodowań z tytułu wypadków przy pracy i chorób zawodowych, wdrożył kodeks prawa pracy i udostępnił kredyty na rzecz walki z problemami żywnościowymi i mieszkaniowymi. Sukcesy gospodarcze zbiegły się z eskalacją przemocy w kraju. Przy pomocy armii, policji i organizacji paramilitarnych rząd krwawo tłumił wszelkie bunty komunistów, ludowców i anarchistów. Z tego powodu reżim Cankowa popadł w częściową izolację na arenie międzynarodowej. Pod wpływem nacisków z zewnątrz oraz wewnątrzpartyjnych sporów, na początku stycznia 1926 umiarkowane frakcje Porozumienia Demokratycznego doprowadziły do dymisji gabinetu. Nowym premierem został Andrej Liapczew, który prowadził łagodniejszą politykę od swego poprzednika. Pod rządami Liapczewa kraj wszedł na drogę demokratyzacji. Jej przejawem było odzyskanie przez parlament wpływu na politykę państwa, uzyskanie przez opozycję dostępu do łamów prasy, a także uchwalenie w 1926 amnestii. Przemiany zostały pozytywnie ocenione przez państwa Europy Zachodniej, dzięki czemu Carstwo Bułgarii uzyskało dostęp do kredytów, które pomogły rozwiązać problem uchodźców oraz ustabilizować gospodarkę narodową. Polityka gabinetu Liapczewa nosiła cechy liberalizmu ekonomicznego, dzięki czemu Bułgaria wyprzedziła swoich sąsiadów pod względem tempa rozwoju gospodarczego. Wielki kryzys w latach 1929-1933 pogorszył sytuację ekonomiczną kraju, co doprowadziło do spadku zaufania społeczeństwa do Porozumienia Demokratycznego. W efekcie partia przegrała wybory parlamentarne w 1931 i władzę objął Blok Narodowy.
Rozpad Porozumienia Demokratycznego.
W 1931 Porozumienie Demokratyczne przegrało wybory do Zgromadzenia Narodowego i utraciło władzę w państwie. Rok później, podczas zjazdu partyjnego przeprowadzonego w dniach 14–16 maja, ugrupowanie rozpadło się. Zwolennicy Aleksandyra Cankowa zwołali odrębne zebranie, na którym położyli podwaliny pod przyszły Narodowy Ruch Socjalny o charakterze faszystowskim. Pozostali delegaci, skupieni wokół Burowa i Liapczewa, zdecydowali o kontynuowaniu działalności Porozumienia Demokratycznego i powołali nowe Biuro Centralne. Po zamachu stanu z 19 maja 1934 członkowie partii zdecydowali się poprzeć nowy rząd, na czele którego stanął Kimon Georgiew z Koła Politycznego „Zweno”. Niecały miesiąc później, 14 czerwca 1934, gabinet Georgijewa wydał rozporządzenie o delegalizacji wszystkich partii i ugrupowań politycznych w kraju i Porozumienie Demokratyczne przestało istnieć. 

</doc>
<doc id="1249761" url="https://pl.wikipedia.org/wiki?curid=1249761" title="Gryzielowate">
Gryzielowate

Gryzielowate (Atypidae) – rodzina średniej wielkości pająków występujących w Ameryce Północnej, Afryce, Azji i Europie. Obejmuje 51 gatunków. Pająki te charakteryzują się dużymi szczękoczułkami z długimi kłami jadowymi oraz płatkowatymi wyrostami na biodrach nogogłaszczków. Kopulacja odbywa się naprzemiennie: prawy narząd kopulacyjny samca umieszczany jest w lewym otworze samicy i na odwrót. Samice i niedorosłe samce żyją w rurkowatych, pionowych lub poziomych oprzędach. Dojrzałe samce wędrują w celu znalezienia samicy i jeśli nie zostaną przez nią zjedzone po kopulacji mogą żyć w jej oprzędzie. Samice dożywają ponad 7 lat.
Taksonomia.
Takson wprowadzony w 1870 roku przez Tamerlana Thorella jako podrodzina Atypinae. W 1878 roku wyniesiony do rangi rodziny przez Philipa Bertkau. Obecną formę nadał mu Eugène Simon w 1903 roku. Współcześnie zalicza się doń 51 gatunków zgrupowanych w 3 rodzajach:
Morfologia.
Prosoma z przodem części głowowej karapaksu silnie wyniesionym, natomiast jego częścią tułowiową niską. Oczy są osadzone na poprzecznych guzkach i wystają ponad wąskim nadustkiem, wyjątkiem są samice z rodzaju "Calommata", u których są położone blisko rowka tułowiowego. Duże, kolankowato zgięte i poziomo ułożone szczękoczułki mają proste rządki ostrych ząbków na przednich krawędziach, długie kły jadowe i pozbawione są rastellum. U rodzaju "Calommata" warga dolna jest wolna, u pozostałych scalona ze sternum. Cztery pary "sigillae" występują na sternum, z których przednia, zwykle najmniejsza, położona jest po bokach wargi dolnej, a kolejne są coraz większe, z tylną parą powiększoną i zbliżoną do siebie.
Nogogłaszczki mają na biodrach wyraźne, płatkowate, wystające z przedniobocznych ich części wyrostki, których długość jest równa lub przekracza długość części nasadowej biodra. Biodra nogogłaszczków są niepiłkowane. U samic nogogłaszczki mają ząbkowane pazurki, u samców wyposażone są w aparat kopulacyjny. U rodzaju "Sphodoros" aparat ten odznacza się cienkim, rurkowatym embolusem, który w stanie spoczynku leży w obrębie zakrzywionego konduktora. U pozostałych rodzajów embolus jest prosty i kolcopodobny, a konduktor szeroki, płatkowaty i prosty. Odnóża kroczne lekko kolczaste, z pojedynczym rządkiem trichobotriów na nadstopiu i stopie. Stopa bez "scopulae" i o trzech pazurkach, które u samca są małe, u samicy natomiast wyposażone w duży, gładki ząbek.
Kształtem zbliżona do owalu opistosoma zaopatrzona jest pojedynczy, duży tergit, który u samców może formować tarczę. Występuje sześć kądziołków przędnych. Przednie boczne są jednoczłonowe i wąskie. Kądziołki tylne środkowe są rozszerzone i trójkątnie zakończone, również jednoczłonowe. Wydłużone kądziołki tylne boczne składają się z trzech, rzadko czterech członów. Epigynum samicy ma u rodzaju "Atypus" dużą, prawie owalną i słabo zesklerotyzowaną torebkę kopulacyjną z dwoma lub więcej zbiorniczkami na każdej z dwóch płytek nasadowych. Pozostałe rodzaje mają torebkę wąską, poprzeczną, wyposażoną w dwie rurki po każdej stronie.
Biologia.
Samice i niedorosłe samce są krótkonogie i żyją w zbudowanych z nici przędnej długich rękawach, które leżą poziomo na powierzchni ziemi lub pionowo, wzdłuż pni drzew. Rękawy te stanowią osłonę dla pająka jak i pułapkę dla jego ofiar, które przyklejają się do nich. Pająk za pomocą długich kłów jadowych wstrzykuje toksynę ofierze przez rękaw, po czym tworzy w nim dziurę i wciąga ofiarę do środka. Dorosłe samce mają długie nogi i opuszczają swoje rękawy poszukując samic. Po znalezieniu rękawa samiec bębni w niego i jeśli samica jest zainteresowana, wchodzi do środka. W trakcie kopulacji samiec umieszcza aparaty kopulacyjne na nogogłaszczkach w otworach płciowych samicy naprzemiennie: prawy w lewym, a lewy w prawym. Po zakończonej kopulacji samiec może zostać zjedzony lub żyć do kilku miesięcy w rękawie wraz z samicą. Samice żyją siedem lub więcej lat.
Rozprzestrzenienie.
Pająki te zasiedlają Europę, Azję, Afrykę północną i południową oraz Amerykę Północną.
W warunkach europejskich preferują siedliska silnie kserotermiczne, m.in. murawy kserotermiczne z klasy "Festuco-Brometea", mocno nasłonecznione, o stromych zboczach, porośnięte rzadką roślinnością zielną. W Polsce zasiedlają zachodnią i południowo-zachodnią część kraju (gryziel zachodni), pasmo pogórzy, od Sudetów po Bieszczady (gryziel tapetnik) oraz południowo-wschodnią część kraju, głównie dolinę Wisły, Góry Świętokrzyskie oraz Wyżynę Lubelską.
W Polsce występują trzy gatunki podlegające ochronie gatunkowej:

</doc>
<doc id="1249763" url="https://pl.wikipedia.org/wiki?curid=1249763" title="Atypidae">
Atypidae



</doc>
<doc id="1249764" url="https://pl.wikipedia.org/wiki?curid=1249764" title="Porozumienie Demokratyczne">
Porozumienie Demokratyczne



</doc>
<doc id="1249766" url="https://pl.wikipedia.org/wiki?curid=1249766" title="Kaja Załęczna">
Kaja Załęczna

Kaja Załęczna z domu Daszewska (ur. 3 listopada 1981 w Lubinie) – polska piłkarka ręczna, reprezentantka Polski grająca na pozycji skrzydłowej. Kapitan drużyny KGHM Metraco Zagłębie Lubin - Mistrzyń Polski w piłce ręcznej kobiet z 2011 roku.
Kariera sportowa.
Jest wychowanką MKS Zagłębie Lubin, w którym występowała przez całą karierę sportową. Ze swoim klubem zdobyła Mistrzostwo Polski w 2011 roku, wicemistrzostwo Polski w latach: 2000, 2002, 2006, 2009, 2010, 2012, 2013 i 2017 oraz brązowe medale mistrzostw Polski w latach: 2001, 2007 i 2008, a także Puchar Polski w: 2009, 2011, 2013 i 2017.
Brązowa medalistka pierwszych Światowych Igrzysk Młodzieży, które w 1998 roku odbyły się w Moskwie.
W seniorskiej reprezentacji Polski debiutowała 6 kwietnia 2006 w towarzyskim spotkaniu z Austrią, wystąpiła m.in. na mistrzostwach Europy w 2006 (8. miejsce) i mistrzostwach świata w 2007 (11. miejsce). Łącznie w biało-czerwonych barwach wystąpiła 44 razy, ostatni raz – 27 listopada 2011 w towarzyskim spotkaniu z Austrią.
W 2017 roku po zdobyciu w przez KGHM Metraco Zagłębie Lubin srebrnego medalu Mistrzostw Polski oraz złota w Pucharze Polski zawodniczka postanowiła zakończyć karierę sportową).
Życie zawodowe.
Po zakończeniu kariery sportowej założyła Akademię Sportfuture, organizujacą zajęcia dla dzieci od 4 roku życia
Od 2017 roku pełni rolę eksperta podczas transmisji meczów Superligi Kobiet w TVP Sport.
W 2018 bez powodzenia kandydowała do rady powiatu lubińskiego, uzyskane 458 głosów dało 3 miejsce na liście, mandat uzyskała w 2022 po śmierci Adama Myrdy.
Od 2019 roku pełni funkcję Prezesa Zarządu w Stowarzyszeniu Rozwoju Piłki Ręcznej SPORTFUTURE.
W 2021 roku została członkinią Komisji ds. kobiet Związki Piłki Ręcznej w Polsce.

</doc>
<doc id="1249775" url="https://pl.wikipedia.org/wiki?curid=1249775" title="Męski sport">
Męski sport

Męski sport (ang. "We Are Marshall") – film McG powstały w 2006 roku. Opowiada o katastrofie samolotu w 1970 roku, w którym ginie cała drużyna futbolowa. W krótkim czasie fani Marshall University postanawiają stworzyć nową drużynę, która uhonoruje śmierć ich kolegów.
"We Are Marshall" otrzymał nagrodę "Truly Moving Picture Award" w 2006 roku jako film, który potrafi doprowadzić do łez, śmiechu i który może coś zmienić oraz nominację "ESPY Awards" w kategorii „najlepszy film sportowy”.

</doc>
<doc id="1249776" url="https://pl.wikipedia.org/wiki?curid=1249776" title="Rotokakahi">
Rotokakahi

Rotokakahi (ang. "Lake Rotokakahi" lub "Green Lake") – jezioro położone na nowozelandzkiej Wyspie Północnej. Jezioro położone jest blisko Rotorua.

</doc>
<doc id="1249779" url="https://pl.wikipedia.org/wiki?curid=1249779" title="Wydawnictwo Akademickie „Dialog”">
Wydawnictwo Akademickie „Dialog”

Wydawnictwo Akademickie „Dialog” – polskie wydawnictwo założone w roku 1992. Publikuje książki o tematyce orientalnej (innymi słowy „prowadzi dialog” z Orientem), związane z Azją i Afryką, w tym dzieła tamtejszych autorów (klasyczna poezja sanskrycka, współczesna poezja chińska, powieści z północnej Afryki). Wydaje również literaturę europejską (rosyjską, fińską, francuską, szwedzką). Znaczna część pozycji dotyczy religioznawstwa i filologii orientalnych. Wiele z nich ukazało się pod patronatem Wydziału Orientalistycznego Uniwersytetu Warszawskiego.
Autorami są orientaliści polscy i zagraniczni, znawcy tematyki Bliskiego i Dalekiego Wschodu oraz Afryki, między innymi Janusz Danecki, Józef Bielawski, Anna Parzymies, Tadeusz Majda, Bogdan Składanek, Mieczysław Jerzy Künstler, Marek Mejor i Stanisław Piłaszewicz. Tłumaczami są, między innymi, Jolanta Kozłowska, Katarzyna Pachniak, Zofia Józefowicz-Niedźwiecka i Stanisław Godziński.
Duża część publikacji to literatura faktu poruszająca aktualne problemy polityczne (Ukraina, Izrael, Bałkany, Irak, Afganistan, Tybet), fundamentalizm oraz tematykę społeczno-polityczną Polski, Europy i świata.
Serie wydawnicze.
Książki ukazują się w następujących seriach wydawniczych:

</doc>
<doc id="1249780" url="https://pl.wikipedia.org/wiki?curid=1249780" title="Związek Piłki Nożnej Kosowa">
Związek Piłki Nożnej Kosowa

Związek Piłki Nożnej Kosowa (alb. "Federata e Futbollit të Kosovës", serb. "") – ogólnopaństwowy związek sportowy, który zarządza kosowską piłką nożną (męską i żeńską) we wszystkich kategoriach wiekowych.
Organizacja powstała w 1946 r. jako jednostka Związku Piłki Nożnej Jugosławii (FSJ) z siedzibą w Prisztinie pod nazwą "Kosovski loptački podsavez". W sierpniu 1991 roku, po tym jak najbardziej utytułowany klub Kosowa FK Priština wobec braku zapewnienia bezpieczeństwa swoim piłkarzom zrezygnował z udziału w profesjonalnej pierwszej lidze Jugosławii, władze jugosłowiańskie zlikwidowały pododdział oraz wszystkie kluby sportowe. Odpowiedź nastąpiła natychmiast - w 1991 roku został założony niezależny od FSJ Związek Piłki Nożnej Kosowa. W 1999 po zakończeniu wojny reaktywowano związek. Ukonstytuowały się władze i przyjęto statut organizacji. Pod patronatem związku powstały dwie ligi piłkarskie – pierwsza licząca początkowo 18 zespołów i druga liga – 14 zespołów. W sezonie 2006/2007 oprócz Superligi, w której występuje 16 zespołów, funkcjonują trzy ligi, a także liga juniorów.
Należy zauważyć, iż w Kosowie działa również konkurencyjny Związek Piłki Nożnej Kosowa i Metohiji (serb. "Фудбалски савез Косова и Метохије", ang. "Football Association of Kosovo and Metohija", niem. "Fußballverband des Kosovo und Metochien") zrzeszony w Związku Piłki Nożnej Serbii.
Członkostwo w FIFA i UEFA.
Związek Piłki Nożnej Kosowa starał się o uzyskanie członkostwa w FIFA (Światowej Organizacji Piłkarskiej) i UEFA (Europejskiego Związku Piłki Nożnej) od 2008 r. Udało się to osiągnąć w 2016, chociaż Reprezentacja Kosowa w piłce nożnej została dopuszczona do rozgrywek międzynarodowych (rozgrywania meczów towarzyskich).
6 maja 2008 roku został złożony w FIFA (Światowej Organizacji Piłkarskiej) wniosek Kosowskiej Federacji Piłki Nożnej o członkostwo w tej organizacji. Wniosek został odrzucony w październiku tego samego roku, ponieważ zgodnie z 10 artykułem statutu FIFA mówiącym, że "każde niezależne państwo uznawane przez społeczność międzynarodową może być członkiem FIFA", a Kosowo nie było takim państwem. 17 lutego 2008 roku Kosowo jednostronnie ogłosiło niepodległość od Serbii. Niepodległość została uznana przez 106 ze 193 państw członkowskich ONZ (stan z 27 grudnia 2015). Jednocześnie władze serbskie ogłosiły, że nigdy nie uznają niepodległości Kosowa i będą zapobiegać członkostwu Kosowa w organizacjach międzynarodowych. To oznacza, że Kosowski Związek Piłki Nożnej nie będzie mógł zostać przyjęty do FIFA aż do chwili, gdy Kosowo stanie się pełnoprawnym członkiem Organizacji Narodów Zjednoczonych (ONZ).
Podczas wizyty w Albanii w listopadzie w 2008 roku prezydent Europejskiego Związku Piłki Nożnej (UEFA) Michel Platini odmówił przyjęcia Kosowskiej Federacji Piłki Nożnej do UEFA z tych samych powodów dla których odmówiono przyjęcia go do FIFA.
W toku dalszych rozmów w 2014 r. władze FIFA zgodziły się na rozgrywanie przez Reprezentację Kosowa w piłce nożnej meczów towarzyskich.
Po zmianie władz w UEFA i FIFA w maju 2016 roku Kosowo zostało przyjęte w struktury obu federacji. Związek jest członkiem UEFA od 3 maja 2016 roku, a od 13 maja tegoż roku członkiem FIFA.
Mistrzowie Kosowa w latach 1999-2007.
Co roku w grudniu władze związku zbierają się w hotelu Grand w Prisztinie, aby ogłosić nazwiska najlepszych piłkarzy mijającego roku (Futbollist i Vitit), a także wybrać najlepszy zespół i najlepszego trenera.

</doc>
